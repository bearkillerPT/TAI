Che' ti' cajibal tsi' mele Dios jini panchan yic'ot pañimil.
Dios tsi' q'uele pejtel i melbal. Awilan, wen uts'at. Tsa' ochi ic'ajel. Tsa' sʌc'a. Jiñʌch i wʌcp'ejlel q'uin.
Tsa' cajñiyob i wut ti cha'ticlel cha'an mi' cʌñob chuqui uts'at yic'ot chuqui jontol. Tsa' caji' q'uelob i bʌ che' pits'ilob. Tsi' ts'isiyob i yopol higuerate'. Tsi' meleyob i cajchil.
Caín tsi' sube lac Yum: Mach cujchic c cha'an jini wocol.
Jo'c'alix i yuxbajc' yic'ot cha'p'ejl i chʌnc'al (962) i jabilel Jared che' bʌ tsa' chʌmi.
19-20 Mi caj a pʌy ochel ti barco pejtel cuxul tac bʌ ti cha'cha'cojt, cha'an cuxul mi' yajñelob a wic'ot. Mi caj i yochel ti ñujp ti ñujp te'lemut, yic'ot bʌte'el, yic'ot jʌlʌcña bʌ mi' majlel ti lum ti chajp ti chajp. Ti ñujp ti ñujp mi caj i tilel ba' añet cha'an ma'anic mi' jilel. Che' tsi' yʌlʌ Dios.
Tsi' choco majlel x'ujcuts cha'an mi' ña'tan mi sʌp'ʌlix ja'.
Jiñobʌch i yalobilob Noé. Uxtiquil winicob. I ñojte'elobʌch pejtel winicob x'ixicob ti pañimil.
Heber jiñʌch i tat cha'tiquil winicob. Juntiquil i c'aba' Peleg, “T'oxbil”, come tsa' cajiyob ti ajñel winicob x'ixicob ti mojt ti mojt ti pañimil ti' yorajlel Peleg. An i yijts'in Joctán i c'aba' Peleg.
Jiñʌch i p'olbal Taré. Taré i tatʌch Abram yic'ot Nacor yic'ot Harán. Harán i tatʌch Lot.
Lot tsa' tili yic'ot Abram. An i cha'an Lot ja'el tiñʌme' yic'ot wacax yic'ot pisil tac bʌ otot.
Melquisedec tsi' yʌq'ue i yutslel i t'an Abram. Tsi' yʌlʌ: La' aq'uentic Abram i yutslel i t'an jini C'ax Ñuc bʌ Dios, tsa' bʌ i mele panchan yic'ot pañimil.
I yángel lac Yum tsi' taja Agar ba'an cuxul bʌ ja' ti jochol bʌ lum, jini cuxul bʌ ja' am bʌ ti' bijlel Shur.
Bolonlujump'ejlix i jo'c'al (99) i jabilel Abraham che' bʌ tsa' tsepbenti i pʌchʌlel i bʌc'tal.
Abraham tsi' jac'ʌ: La' c chʌn pejcañet c Yum anquese pec'on, ts'ubeñon, i tʌñilon c'ajc yilal.
Lac Yum tsi' jisa pejtelel jini tejclum tac, yic'ot pejtelel jini joctʌl, yic'ot pejtel winicob x'ixicob, yic'ot pejtelel cuxul tac bʌ.
Come lac Yum ma'anic tsi' yʌq'ueyob i cʌntan i yalobilob jini x'ixicob año bʌ ti' yotot Abimelec che' bʌ ya'to an Sara i yijñam Abraham.
Tsi' meleyob xuc'ul bʌ t'an ya' ti Beerseba. Tsa' cajiyob ti majlel Abimelec yic'ot Ficol i yum soldadojob. Tsa' sujtiyob ti' lumal filisteojob.
Abraham tsi' pejcayob: Mi woli la' ña'tan ti la' pusic'al uts'at mic muc quijñam, yom mi la' jac'beñon. Yom mi la' c'ajtiben Efrón (i yalobil Zohar)
Jini winic tsi' yʌlʌ: ¿Majqui a tat? Awocolic, subeñon. ¿Jochol ba i yotot a tat cha'an mic jijlel lojon? che'en.
Tsi' cha'leyob we'el uch'el jini winic yic'ot winic bʌ i pi'ʌlob. Ya' tsi' ñusayob ac'ʌlel. Tsa' cajiyob ti ch'ojyel ti sʌc'ajel.
Jiñʌch i p'olbal Isaac i yalobil Abraham. Abraham i tatʌch Isaac.
Tsi' chilbeyob pejtel jini pozo tac tsa' bʌ i yʌc'ʌ ti melol Abraham che' cuxul to i tat Isaac. Tsi' bujt'iyob.
Mux caj a ch'ʌmben majlel a tat, cha'an mi' c'uxe', cha'an mi mejlel i yʌq'uenet i yutslel i t'an che' maxto chʌmenic, che'en Rebeca.
Esaú tsi' mich'le Jacob cha'an tsi' chilbe i wenlel. Tsi' ña'ta ti' pusic'al: Mach jalix mi caj i chʌmel lac tat. Che' ujtemix i yuc'tʌntel mi caj c tsʌnsan Jacob. Che'ʌch tsi' ña'ta.
Tsi' c'ajtibeyob: ¿La' cʌñʌ ba Labán, i yalobil Nacor? che'en. Tsi' yʌlʌyob: J cʌñʌ cu lojon, che'ob.
Tsi' cha' cʌnta i yalobil. Tsi' yʌlʌ: Mux caj c ch'ujutesan lac Yum, che'en. Jini cha'an tsi' yotsʌbe i c'aba' Judá.
Come ts'ita jach a chubʌ'an che' bʌ tsa' juliyon. Wʌle wen p'ojlemix. Lac Yum tsi' yʌc'ʌ ti p'ojlel a chubʌ'an cha'an ti' caj que'tel. Wʌle yomix mic tajbeñob i chubʌ'an jini año' bʌ ti cotot, che'en.
Jini cha'an Jacob tsa' caji' c'ʌchchocoñob i yalobilob yic'ot i yijñamob ti' pat camello.
47-48 Tsi' yotsʌbeyob i c'aba' jini much'quibil bʌ xajlel Galaad cha'an mi' chʌn ña'tʌntel i t'an. Labán tsi' yʌlʌ: Xinlʌpʌlix ti lac tojlel ili much'ul bʌ xajlel i wenta testigo, che'en. Jini cha'an tsa' otsʌbenti i c'aba' Galaad ti' t'an Jacob.
Che' bʌ tsi' ña'ta jini winic ma'anic woli' mʌjlel i cha'an, tsi' tʌlbe i jol i ya' Jacob. Tsa' p'ijti i jol i ya' che' bʌ tsi' ñolch'iyob i bʌ.
Tsi' ña'ta i pʌy Dina i yalobil Jacob come c'ux tsi' yubi. Ti uts bʌ t'an tsi' pejca.
Jacob tsi' sube jini año' bʌ ti' yotot yic'ot pejtelel año' bʌ ti' wenta: Chocoxla jini dioste' tac am bʌ la' cha'an. Sʌq'uesan la' bʌ. Q'uextan la' pislel.
Aholibama tsi' yʌc'ʌ ti pañimil Jeús yic'ot Jaalam yic'ot Coré. Jiñobʌch ch'iton bʌ i yalobilob Esaú tsa' bʌ i yilayob pañimil ti' lumal Canaán.
Tsa' chʌmi Samla. Saúl ch'oyol bʌ ti Rehobot tsi' ch'ʌmbe i ye'tel Samla.
Conla. La' lac chombeñob ismaelob. Mach yomic mi lac tsʌnsan, come la quijts'iñʌch, come lac pi'ʌlʌch lac bʌ yic'ot, che'en. I pi'ʌlob tsi' jac'ʌyob.
Judá tsi' yʌlʌ: La' i ch'ʌm i tojol jini x'ixic, ame i yʌc'onla ti quisin. Awilan, tsac chocbe majlel ili alʌ chivo, pero ma'anic tsa' taja x'ixic, che'en.
Jini xcʌnta mʌjquibʌl tsi' yotsa ti' wenta José pejtelel xmʌjquelob año' bʌ ti mʌjquibʌl. Chuqui tac jach tsa' mejli ya'i i wentajʌch José.
Ti wi'il tsa' loq'ui tac wucts'ijt pojts' bʌ wajtan jats'bil bʌ cha'an ticʌw bʌ ic' loq'uem bʌ ti' pasibal q'uin.
Tsi' ña'ta Faraón yic'ot pejtel i winicob uts'at chuqui tsi' yʌlʌ José.
I yʌscuñob José tsi' subeyob: Mach xyojch'onic lojon, c yum. A winicon lojon. Tsa' tili c mʌn lojon i bʌl lojon c ñʌc'.
Che' bʌ tsa'ix ujti i c'uxob jini trigo tsa' bʌ i ch'ʌmʌyob tilel ti Egipto, Jacob tsi' sube i yalobilob: Cha' cucula. Mʌñʌla tilel ts'i'ta' i bʌl lac ñʌc', che'en.
José tsi' ch'ʌmʌ jini we'elʌl am bʌ ti mesa. Tsi' ñusʌbeyob i pi'ʌlob. Tsi' yʌq'ue Benjamín chʌnlujch i ñumel i bʌl i ñʌc' che' bajche' yaño' bʌ. Tsi' cha'leyob uch'el. Tijicña tsi' yubiyob yic'ot José.
Jini cha'an che' mic sujtel ba'an c tat, mi tsi' q'uele ma'anix tsiquil tilel quijts'in lojon, mux caj i chʌmel, come cuxul to c tat cha'an jach woli' pijtan quijts'in lojon.
Tsi' subeyob: Cuxul to José. I yumʌch pejtelel i lumal Egipto, che'ob. Tsa' toj sajti i pusic'al Jacob. Ma'anic tsi' ñopbeyob i t'an.
Tsi' subeyob ja'el: Talon lojon ti poj chumtʌl lojon ti a lumal, come ma'anic lojon c jamil cha'an c tiñʌme' tac, come tsʌts jini wi'ñal ti' lumal Canaán. A winicon lojon. A wocolic la' chumlecon lojon ti' lumal Gosén, che'ob.
Tsi' subeyon: “Mi caj c p'ojlesañet. Mi caj c p'ojlesan a walobilob. Che' jini mi caj a wochel ti' tat cabʌl winicob x'ixicob ti mojt ti mojt. Mi caj cʌq'ueñob ili lum yic'ot ja'el a p'olbal maxto bʌ anic tsi' q'ueleyob pañimil. I cha'añobʌch mi caj i yajñel ti pejtelel ora”, che'en Dios.
An cabʌl vino yic'ot leche cha'an mi' japob pejtel winicob x'ixicob.
Tsa' letsiyob majlel yic'ot carreta tac yic'ot c'ʌchʌlo' bʌ.
Tsi' yʌq'ueyob i ch'ijiyemlel i pusic'al cha'an tsʌts bʌ e'tel ti ladrillo yic'ot mezcla, yic'ot pejtel yambʌ e'tel ti cholel. Tsi' wersa ac'ʌyob ti wocol bʌ e'tel.
Tsi' yʌc'ʌ ti pañimil i yalobil. Moisés tsi' yotsʌbe i c'aba' Gersón, come tsi' yʌlʌ: Ch'oyolon ti ñajtʌl. Mach c lumalic ilayi, che'en.
Lac Yum tsi' yʌlʌ: Che' jini mi caj i ña'tañob tsac pʌsʌ c bʌ ba' añet. A Yumon, i Dioson a tatob, Abraham yic'ot Isaac yic'ot Jacob, che'en.
I rey egiptojob tsi' mich'leyob Moisés yic'ot Aarón. Tsi' subeyob: ¿Chucoch mi la' mʌctʌbeñob i ye'tel winicob? Cucula ti la' we'tel.
Pero Moisés tsi' sube lac Yum: Ma'anic tsi' jac'beyoñob jini israelob. ¿Bajche' mi' caj i jac'on Faraón? Mach wen cujilic t'an, che'en.
Tsa' tsʌts'a i pusic'al Faraón. Ma'anic tsi' ch'ujbibeyob i t'an Moisés yic'ot Aarón. Tsa' ujti che' bajche' tsi' yʌlʌ lac Yum.
Che'ʌch tsi' meleyob. Aarón tsi' sʌts'ʌ jini te'. Tsi' jats'ʌ i ts'ubeñal lum cha'an mi' pʌntiyel ti uch'. Tsa' caji' tic'lan winicob yic'ot alʌc'ʌl jini uch'. I ts'ubeñal lum ya' ti Egipto tsa' pʌntiyi ti uch'.
15-16 Come an c p'ʌtʌlel cha'an mic tsʌnsañetla ti pejteletla, pero mach che'ic tsac cha'le, come wolic pʌs c p'ʌtʌlel ti a tojlel cha'an mi cʌc' c bʌ ti cʌjñel ti pejtelel pañimil.
Mach mejliquetla. Cucula, pero jini jach winicob. Ch'ujutesan la' Yum, come jiñʌch chuqui la' wom, che'en. Tsi' wersa chocoyob majlel.
Ili uw i tejchibalix jini tsiji' bʌ jabil la' cha'an.
C'ajtibenla Dios cha'an mi' yʌq'ueñon i yutslel i t'an ja'el. Pʌyʌla majlel la' tiñʌme' yic'ot la' wacax che' bajche' tsa' la' wʌlʌ. Cucula. Che' tsi' yʌlʌ Faraón.
mi caj la' wʌq'uen lac Yum jini ascuñʌl bʌ la' walobil yic'ot pejtelel ch'iton bʌ i yʌx'al la' walac'. I cha'añʌch lac Yum ti pejtelel.
Moisés tsi' sʌts'ʌ i c'ʌb  ti' pam ñajb. Lac Yum tsi' wets'e majlel jini ñajb jump'ejl ac'ʌlel ti p'ʌtʌl bʌ ic' loq'uem bʌ ba' mi' pasel q'uin. Tsa' cajli jini ja'. Tiquin tsa' cʌle lum ba' tsa' cajli ñajb.
Jini ja' tsa' wa'le che' bajche' bojte'.
Come tsa' laj ochiyob ti ñajb i caballo Faraón yic'ot i carreta tac yic'ot jini c'ʌchʌlo' bʌ. Lac Yum tsi' cha' ñup'u jini ja' ti' pam. Pero jini israelob tsa' ñumiyob ti tiquin lum ya' ti' yojlil colem ñajb.
Moisés tsi' subeyob: Mach yomic mi' la' lot mi ts'ita'ic cha'an ijc'ʌl, che'en.
Josué tsi' jisa jini amalecob ti espada.
Moisés tsa' majli i cʌy ti bij i ñij'al che' bʌ tsa' sujti ti' lumal.
Mach a c'uchchocon a bʌ ti' tojlelob. Mach a diosiñob, come a Yumon a Dioson. Joñon jach a Dioson. Cujil mich'ajel che' ma'anic j c'uxbintel. Mi cʌq'ueñob i toj i mul winicob x'ixicob yic'ot i yalobilob c'ʌlʌl ti' yuxlajmlel yic'ot ti' chʌnlajmlel i yalobilob jini mu' bʌ i ts'a'leñoñob.
Mi tsi' pi'le, mi ti wi'il tsi' pʌyʌ yambʌ x'ixic cha'an i yijñam, ts'ʌcʌl yom mi' chʌn aq'uen i bʌl i ñʌc' yic'ot i pislel jini ñaxan bʌ i yijñam. Yom ja'el mi' chʌn ajñel yic'ot.
Mi an majqui mi' pul cholel, mi tsa' c'axi c'ajc ti' lum yambʌ winic, mi tsa' puli jini much'quibil bʌ jam am bʌ i wut yic'ot jini wa'al to bʌ jam, wersa mi caj i toj.
Mi tsa' taja burro tsa' bʌ yajli yic'ot i cuch, mach ma' to'ol ñusan. Anquese i cha'an a contra mu' bʌ i ts'a'leñet, yom ma' coltan.
Cojach Moisés mi caj i ñochtañon. Jini israelob ma'anic mi caj i letselob ti wits. Che' tsi' yʌlʌ lac Yum Dios.
Yom mi la' wʌc' ti jujunwejl ya' ba' mi caj c ñusʌbeñob i mul jini winicob x'ixicob.
Che' ja'el yom mi la' melben i jol jini Tabernáculo. Melbil yom ti' pʌchʌlel i tat chivo, ts'ajbil bʌ ti chʌchʌc bʌ pintura. Yom i pʌchʌlel chivo ja'el ya' ti' pam.
Yom mi' yochel jini bara ba' xotol jini tsucu taq'uin tac. Yom laj bʌ ñumen i ni' ti jujunwejl jini pulʌntib.
Ya' ti' cha'tsolomlel yom an esmeralda yic'ot zafiro yic'ot diamante.
Che' jini yom ma' ch'ʌm jini aceite mu' bʌ i c'ʌjñel tac ya' ti Tabernáculo. Mulben i jol. Boño jini motomaj.
Wucp'ejl q'uin yom ma' chʌn ac' pulbil bʌ c majtan ya' ti pulʌntib cha'an sʌq'uesʌntel, cha'an ch'ujulʌch mi' majlel. Majqui jach mi' tʌl jini pulʌntib ch'ujulʌch mi caj i majlel ja'el.
Yom ma' xʌbulan iliyi cha'an ma' mel jini aceite mu' bʌ i c'ʌjñel cha'an ma' boñob. Xints'ʌcʌl yom i xajb tac che' bajche' mi' melob ts'ac, an tac bʌ ti botica. Jiñʌch ch'ujul bʌ bojnibʌl.
Che' baqui ora tsi' q'ueleyob jini israelob cha'an ma'anic tsiquil woli' se' jubel tilel Moisés ya' ti wits, pejtelel jini winicob tsa' tiliyob ba'an Aarón. Tsi' subeyob: Com lojon ma' melbeñon lojon c dios, mu' bʌ mejlel ti majlel ti ñaxan tic tojlel lojon, come Moisés jini winic tsa' bʌ i loc'sayonla ti' lumal Egipto, mach la cujilic chuqui tsi' cha'le. Che' tsi' yʌlʌyob.
Che' jini Moisés tsa' cha' majli ba'an lac Yum. Tsi' yʌlʌ: A wocolic, ili tejclum tsa'ix i cha'leyob ñuc bʌ mulil. Tsa'ix i meleyob dios oro.
Mach yomic mi' letsel yambʌ winic a wic'ot. Ma'anic majch yom mi' c'otel ya' ti wits, mi tiñʌme'ic, mi wacaxic. Mach yomic mi' cha'leñob xʌmbal ya' ti wits, che'en.
Che' bʌ Moisés tsa' ujti i pejcañob jini winicob x'ixicob, tsi' mosoyob i wut ti pisil.
Tsi' subeyob Moisés: Jini winicob x'ixicob woli' ch'ʌmob tilel jini ofrenda ñumenix ti p'is che' bajche' yom c'ʌñol cha'an jini e'tel yom bʌ melol che' bajche' tsi' yʌlʌ lac Yum, che'ob.
Tsi' meleyob colem bʌ joc'ol bʌ pisil, yʌjyʌx bʌ, yic'ot chʌccojan bʌ, chʌchʌc bʌ, wen jalbil bʌ lino yic'ot i yejtal ángelob.
Ya' ti' yebal i ti' ti' cha'wejlel i xujc tsi' yʌc'ʌ cha'p'ejl xotol tac bʌ tsucu taq'uin melbil bʌ ti oro. Jiñʌch cha'an mi' juc ochel jini bara cha'an mi mejlel i q'uechob.
Tsa' c'ʌjni jini bronce ja'el cha'an i c'ʌclib tac am bʌ ti patio, yic'ot i c'ʌclib tac jini puerta, yic'ot pejtelel jini e'tijibʌl tac i wentajlel lawux.
33-34 Tsi' ch'ʌmbeyob tilel Tabernáculo, jini pisil bʌ i yotot Dios, ya' ba'an Moisés:
Tsi' joc'choco jini pisil ya' baqui mi' yochelob ti Tabernáculo.
Mi tsa' wʌc'ʌ jini majtañʌl ch'ʌxbil bʌ ti p'ejt, yom wen juch'bil bʌ harina yic'ot olivo aceite.
Jini motomaj mi caj i ts'aj i c'ʌb ti' ch'ich'el jini wacax. Wʌcyajl yom mi' cha'len tsijcaya tic tojlel ya' ba'an jini joc'ol bʌ pisil.
Mi caj i ch'ʌmben tilel jini motomaj mu' bʌ caj i ch'ʌm junmujch' harina cha'an mi' pule' ya' ti pam  jini pulʌntib ba' mi' pulbeñon c majtan. Jiñʌch majtañʌl mu' bʌ i yʌjq'uel cha'an mulil.
Pero mach yomic mi' wis c'uxtʌl jini majtañʌl cha'an i tojol mulil. Mi' ch'ʌjmel ochel i ch'ich'el ili majtañʌl ti Tabernáculo ya' ti Ch'ujul bʌ Ajñibʌl. Yom mi' laj pulel ti c'ajc.
Jiñʌch c mandar c'ʌlʌl che' bʌ tsac wa'chocoyob ti' ye'tel ti' tojlel Israel. Yom chʌn c'ajalob i cha'an israelob yic'ot i yalobilob ti pejtelel ora, che'en lac Yum.
Tsi' ch'ʌmʌ ja'el jini aceite yic'ot jini ch'ich' am bʌ ti pulʌntib. Tsa' caji i tsijcan Aarón yic'ot i yalobilob yic'ot i pislelob. Che' jini Moisés tsi' yʌc'ʌ ti' c'ʌb Dios jini motomaj Aarón yic'ot i yalobilob yic'ot pejtel i pislelob.
Tsa' loq'ui tilel c'ajc ti' tojlel lac Yum. Tsi' laj pulu jini majtañʌl yic'ot i lewil tac am bʌ ti' pam jini pulʌntib. Che' bʌ tsi' q'ueleyob jini winicob, tsi' cha'leyob c'am bʌ t'an. Tsi' pʌcchocoyob i bʌ ti' tojlel lac Yum.
Majqui jach mi' tʌl jini chʌmen tac bʌ i chʌñil pañimil, bibi' c'ʌlʌl mi' yic'an pañimil.
Pero mi to'o sʌc petan jach i pʌchʌlel i bʌc'tal i c'ʌb, mi ma'anic i tsoy, mi mach sʌsʌquic woli' majlel i tsutsel i c'ʌb, che' jini, la' i yʌc' ti ñujp'ejl wucp'ejl q'uin.
Mi ti' tojel i pam mi' laj yajlel i tsutsel i jol i tilelʌch. Bulux i pam pero sʌcʌch jini winic.
Jini i colojbal, la' i loch' ti mal i c'ʌb cha'an mi' bomben i jol jini winic. Che'ʌch yom mi' yʌq'ueñon majtañʌl jini motomaj cha'an i tojol i mul jini winic.
Che' ujtemix, yom mi' colel jini cuxul to bʌ mut ya' ti' ti' jini tejclum. Che' jini, mi caj i ñusʌbentel i mul jini otot. Mi caj c cha' q'uel ti sʌc, che'en lac Yum.
Jini cha'an che'ʌch yom mi' la' sʌq'uesan jini israelob che' woli' q'uelob i c'amʌjel cha'an ma'anic mi' chʌmelob che' mi' yochelob tic Tabernáculo am bʌ ti la' tojlel.
29-30 Che'ʌch yom mi la' mel ti jujump'ejl jab che' ti 25 de septiembre. Yom chʌn c'ajal la' cha'an ti pejtelel ora. Yom mi' la' tsajin la' bʌ. Yom mi' la' peq'uesan la' bʌ. Mach yomic mi la' cha'len e'tel jatetla, mi jinic woli bʌ ti jula' ti la' lumal. Come ti ili q'uin cha' añʌch i ña'tʌntel la' mul cha'an mi la' wʌc' ti yajpel che' mi la' sʌq'uesʌntel ti pejtelel la' mul tic tojlel.
Mach ma' pi'len i yijñam a pi'ʌl come mulilʌch.
Che' mi la' wochel ti la' lum, che' mi' cajel ti wut la' pʌc'ʌb, maxto yomic mi la' c'uxben i wut uxp'ejl jab come leco tic wut.
Che' an winic mu' bʌ i pi'len x'ixic che' woli' q'uel i c'amʌjel, yom mi' chojquelob loq'uel ti' tojlel i  pi'ʌlob ti' cha'ticlelob come tsa'ix tsictiyi i c'amʌjel.
1-2 Lac Yum tsi' pejca Moisés: Suben Aarón temel yic'ot i yalobilob: Yom mi' la' wen q'uel jini ch'ujul bʌ c majtan mu' bʌ i yʌq'ueñoñob jini israelob, cha'an ma'anic mi' bib'esañob jini Ch'ujul bʌ Cajñib. Joñon la' Yumon.
Mi caj la' mel jini ñuc bʌ q'uiñijel tic tojlel. Jiñʌch ch'ujul bʌ q'uin, mu' bʌ caj la' mel che' ti yorajlel tac.
Wucp'ejl q'uin yom mi la' cha'len q'uiñijel ti jujump'ejl jab. Jiñʌch yom bʌ mi la' chʌn ña'tan, jatetla yic'ot la' p'olbal. Mi caj la' mel jini q'uin ti septiembre.
Come jiñʌch i jabilel la' tijicñʌyel. Ch'ujulʌch ti la' tojlel jini jabil. Pejtelel chuqui tac mi' yilol ac' la' lum mi mejlel la' c'ux.
Mi tsa' sujti ti rico jini ñajt bʌ ch'oyol ya' bʌ chumul la' wic'ot, mi tsa' ochi ti p'ump'un juntiquil a pi'ʌl, mi tsi' choño i bʌ ti' tojlel jini rico bʌ am bʌ ti la' tojlel,
Mi caj i jisañetla espada cha'an ti caj tsa' la' ñusʌbeyon c t'an. Anquese mi la' lon ña'tan la' coltan la' bʌ ya' ti la' tejclum tac, ya'i mi caj cʌq'ueñetla leco bʌ la' c'amʌjel. Wersa mi caj i jisañetla jini la' contrajob.
11-12 Mi mach sʌquic jini alʌc'ʌl cha'an mi yʌq'ueñon cha'an c majtan, yom mi' pʌjyel majlel ba'an jini motomaj cha'an mi' q'uel bajche' yilal. An ti' wenta jini motomaj cha'an mi' ña'tan bajche' yom i tojol.
I p'olbalob Gad 45,650
Ti' pejtelelob tsa' wa'chocontiyob ti' ye'tel ti motomaj.
Mi caj i c'ʌñob yʌjyʌx bʌ pisil cha'an mi' mosob jini lámpara*, yic'ot jini mu' bʌ i c'ʌn i yʌpbeñob i c'ʌc'al, yic'ot i yajñib aceite, yic'ot i yalʌ latujlel.
9-10 Pejtelel jini majtañʌl tac yic'ot ch'ujul tac bʌ mu' bʌ i yʌc'ob jini israelob, i cha'añʌch jini motomajob, che'en lac Yum Dios.
Che' ja'el yom jump'ejl alʌ chiquib waj mach bʌ xʌbilic yic'ot levadura*, melbil bʌ ti sʌsʌc bʌ harina xajc'ubil bʌ yic'ot aceite yic'ot hojuela (galleta) bombil bʌ yic'ot aceite mach bʌ anic i levadurajlel. Yom majtañʌl ja'el melbil bʌ ti trigo, yic'ot japbil bʌ majtañʌl tac.
Tsi' yʌc'ʌ ja'el lujunts'ijt cuchara melbil bʌ ti oro am bʌ wucc'al (140) gramos i yalel, but'ul yic'ot pom.
Tsi' yʌc'ʌ ja'el lujunts'ijt cuchara melbil bʌ ti oro am bʌ wucc'al (140) gramos i yalel, but'ul yic'ot pom.
Tsi' yʌc'ʌ ja'el lujunts'ijt cuchara melbil bʌ ti oro am bʌ wucc'al (140) gramos i yalel, but'ul yic'ot pom.
25-26 Jinto che' anix lujump'ejl i yuxc'al jab mi' cʌy i cha'len i ye'tel ya' ti Tabernáculo. Mi mejlel i coltan i pi'ʌlob año' bʌ i ye'tel ya' ti Tabernáculo. Pero mach yomix mi' chʌn cha'len i ye'tel che' bajche' ti yambʌ ora. Che' bajche' jini mi caj a wʌq'ueñob i ye'tel jini levíjob. Che' tsi' yʌlʌ lac Yum.
Tsa' letsi jini Tocal am bʌ ti' pam jini Tabernáculo che' ti' cha'p'ejlel bʌ uw cha'an i cha'p'ejlel jab, che' ti junc'al jini tsic.
Sumuc jax jini chʌy, yic'ot pepino, yic'ot melón, yic'ot cebolla, yic'ot x'axux, yic'ot xwelux tsa' bʌ laj c'uxu che' ya'to añonla ti Egipto, che'ob.
Tsa' majliyob ti Hazerot. Ya' tsa' cʌleyob.
Tsa' cha' c'otiyob ti Cades am bʌ ya' ti colem bʌ i tiquiñal pañimil i c'aba' Parán. Tsi' subeyob Moisés yic'ot Aarón yic'ot pejtelel israelob bajche' yilal i lumal Canaán. Tsi' pʌsbeyob ja'el i wut jini pʌc'ʌbʌl tsa' bʌ i tajayob.
Anquese tsa cʌq'ueyob c t'an i ñojte'elob cha'an mi caj cʌq'ueñob i lum i p'olbal, ma'anic mi caj i wis q'uelob jini lum mi juntiquilic tsa' bʌ i ts'a'leyoñob.
13-14  Pejtelel jini israelob che'ʌch mi caj i melob bajche' iliyi, cha'an xojocña tic tojlel jini pulbil bʌ c majtan. Che'ʌch yom mi' melob ti pejtelel ora la' walobilob yic'ot jini ñajt bʌ ch'oyolob año' bʌ ti la' tojlel.
Come wolix la' tempan la' bʌ jatetla yic'ot jini woli bʌ i tsajcañetla cha'an mi la' contrajin lac Yum Dios. ¿Majqui jini Aarón? Ma'anic woli la' contrajin Aarón i winic Dios, pero jiñʌch Dios woli bʌ la' contrajin. Che' tsi' yʌlʌ Moisés.
Yom mi la' tʌts' la' bʌ ti' tojlel ili winicob, come mi caj c jisañob ti junyajlel, che'en. Pero Moisés yic'ot Aarón tsi' pʌcchocoyob i bʌ.
Mach mejlic a pʌy jini yʌx alʌlob. Muq'uix a ch'ʌm taq'uin cha'an i q'uexol jini alʌl. Che' bʌ anix jump'ejl uw i cha'an, mux a ch'ʌmben lujump'ejl i cha'c'al peso cha'an i tojol.
Jini mach bʌ anic i bibi'lel tic wut, la' i tsijcan ti ja' jini bibi' bʌ che' ti yuxp'ejlel q'uin yic'ot che' ti wucp'ejlel q'uin. Che' ujtemix wucp'ejl q'uin i sʌq'uesʌntel mi caj i wuts' i pislel. Mi' caj ti ts'ʌmel. Che' jini cha' sʌquix che' mi' bʌjlel q'uin.
Pejtelel israelob wen ch'ijiyem tsa' caji i yubiñob che' bʌ tsi' yubiyob chʌmenix Aarón. Tsi' yuc'tayob lujump'ejl i cha'c'al (30) q'uin.
Jini cha'an mi' yʌlob jini xc'ayob:
Pero Balaam tsi' jac'beyob: Anquese mi' yʌq'ueñon jump'ejl otot but'ul bʌ ti oro yic'ot ti plata, mach mejlicon ti majlel, come mach mejlic c ñusʌben i t'an c Yum Dios.
C'ʌlʌl ti Aram tsi' choco majlel winicob Balac cha'an mi' pʌyon tilel. Jiñʌch rey ti Moab, chumul bʌ ti wits ti' tojel i pasibal q'uin. Tsi' subeyon: Yom ma' tilel cha'an ma' p'aj i p'olbalob Jacob cha'an ma' p'aj jini israelob, che'en.
Jiñʌch mu' bʌ c tsictesan cha'an tsac ñich'tʌbe i t'an Dios. Jiñʌch tsa' bʌ i pʌsbeyon jini Mach bʌ Anic i P'isol i P'ʌtʌlel.
Juntiquil winic israel bʌ tsi' pʌyʌ tilel x'ixic ch'oyol bʌ ti Madián, che' woli' q'uelob Moisés yic'ot pejtelel israelob che' woliyob ti uq'uel ya' ti' ti' Tabernáculo.
48-50 I cha'año' bʌ Neftalí: 45,400. I p'olbal Neftalí:
Aq'uen i ye'tel ti' tojlel israelob. Suben che' bajche' yom mi' mel. Aq'uen i ñuclel cha'an mi' yumañob i pi'ʌlob che' bajche' tsi' yumayetob.
Parte yom pejtelel c majtan mu' bʌ la' wʌq'ueñon che' ti' yorajlel i q'uiñilel. Parte jini mu' bʌ la' wʌq'ueñon ti jujump'ejl q'uin. Mach yomic che' an i lojwemal jini alʌc'ʌl tac mu' bʌ la' wʌq'ueñon.
Yom i ñujp tac ti ac'ol ti jujuncojt. Jiñʌch majtañʌl bʌ harina yic'ot japbil bʌ majtañʌl. Che' tsi' yʌc'ʌ mandar lac Yum Dios.
Tsi' pʌyʌyob majlel jini x'ixicob yic'ot i yalobilob temel yic'ot i chubʌ'anob tsa' bʌ chilbentiyob. Tsi' pʌyʌyob c'otel ba'an Moisés yic'ot ba'an jini motomaj Eleazar ti' tojlel pejtelel israelob ti' joctʌlel Moab, am bʌ ti' t'ejl jini Jordán ti' tojel Jericó.
3-4 Tsi' yʌlʌyob: Anix lac cha'an cabʌl tejclum tsa' bʌ i yʌq'ueyonla lac Yum: Atarot, Dibón, Jazer, Nimra, Hesbón, Eleale, Sebam, Nebo yic'ot Beón. Lac Yum tsi' laj ac'ʌ ti' wenta israelob che' bʌ tsa' loq'uiyonla ti guerra. Wen uts'atax ili lum cha'an mic p'ol lojon wacax. Tsa'ix wen p'ojli lojon c wacax. Joñon lojon yic'ot pejtelel i yalobilob Rubén, yic'ot i yalobilob Gad a winicon lojon.
Moisés tsi' yʌq'ueyob i lum Galaad pejtelel i yalobilob Maquir i p'olbal bʌ Manasés. Jini cha'an ya' tsa' cajiyob ti chumtʌl.
1-2 Lac Yum tsi' sube Moisés: Che'ʌch yom ma' cʌntesan israelob: Mach jalix mi caj la' wochel ti' lumal Canaán mu' bʌ caj cʌq'ueñetla. Jiñʌch i cayajonlel jini lum mu' bʌ caj la' ch'ʌm. Jini lum la' cha'añʌch ti pejtelel ora.
Mi xajlel tsi' c'ʌñʌ cha'an mi' tsʌnsan i pi'ʌl, che' jini stsʌnsajʌch jini winic, wersa mi' chʌmel ja'el.
Che' yomix ts'ʌctiyel cha'c'al jab, che' ti 15 de febrero, Moisés tsi' sube pejtelel jini israelob chuqui tac tsi' yʌlʌ lac Yum ti' tojlel che' bajche' tsi' yʌq'ue mandar lac Yum.
34-35 Tsa' mich'a lac Yum che' bʌ tsi' yubi la' t'an. Tsi' yʌlʌ: Ma'anic mi juntiquilic mu' bʌ caj i q'uel jini wen bʌ lum tsa' bʌ c subeyob la' ñojte'elob cha'an mi caj cʌq'ueñob.
(Ti ñaxan tsa' cʌn chumleyob ya'i jini wen chaño' bʌ winicob i c'aba' retimob. Jini moabob tsi' pejcayob ti zomzomeos.
I colojbal lum am bʌ ti Galaad yic'ot pejtelel i lumal Basán ba' tsi' cha'le yumʌl Og tsa cʌq'ueyob lamital i p'olbal Manasés. Ti wajali tsa' ajli ti' lumal refimob pejtelel jini lum Argob i c'aba' Basán.
ame sojquiquetla, ame cajic la' lon mel la' dios lajal bajche' i yejtal winic mi x'ixic.
yicot pejtel jini joctʌl am bʌ ti' tojel Jordán ja' ya' ba' mi' pasel q'uin, c'ʌlʌl ti colem ja' am bʌ i yʌts'mil i c'aba' Arabá ti' yebal wits i c'aba' Pisga.
Jini cha'an yom wen tsajaletla cha'an mi la' mel che' bajche' tsi' subeyetla lac Yum Dios. Mach yomic mi la' wis xoy la' bijlel, mi ti la' ñojic, mi ti la' ts'ejic.
ame muq'uic la' wʌc' ti sajtel la' walobilob ti' tojlel lac Yum cha'an mi' chujutesañob jini dioste' tac. Che' jini mi caj i mich' q'ueletla lac Yum. Mi caj i bʌc' jisañetla.
Jini lum mi' yʌc' ti colel trigo, yic'ot cebada, yic'ot ts'usub, yic'ot higuera, yic'ot ch'umac'. Ya'an i wut olivo yic'ot aceite, yic'ot chab.
Che' jini tsac pʌcchoco c bʌ ti' tojlel lac Yum che' bajche' ti ñaxan. Tsac cha' cʌyʌ waj cha'c'al q'uin yic'ot cha'c'al ac'ʌlel cha'an ti' caj la' mul. Tsa' la' mele chuqui leco ti' wut lac Yum. Tsa' la' techbe i mich'ajel.
Che'ʌch yom mi la' mel jatetla ja'el. Yom mi la' c'uxbin jini winicob parte bʌ i lumal, come ti yambʌ ora ya' chumuletla ti Egipto mach bʌ mero la' lumalic.
An la' bendición tilem bʌ ti Dios mi tsa' la' chʌn jac'be i t'an lac Yum Dios woli bʌ c subeñetla wʌle.
Mi che'ʌch mi la' mel, mi caj i yujtel ti uts'at pejtel chuqui mi la' mel. Che' yom ja'el ti' tojlel la' walobilob ti pejtelel ora. Che' jini mi caj la' mel chuqui uts'at ti' wut lac Yum.
Pejtelel chuqui an ti mal ja' mi mejlel la' c'ux, jini an tac bʌ i welo' ja' yic'ot i sujl.
Yom mi la' wʌq'uen lac Yum Dios pejtelel i tat bʌ i yʌx'al la' wacax yic'ot la' tiñʌme'. Mach yomic mi la' c'ʌn ti e'tel i yʌx'al la' wʌlac'. Mach yomic mi la' tsepben i tsutsel i yʌx'al la' tiñʌme' mi la' chivo.
Mi isujm tsi' mele bajche' jini, yom mi la' choc loq'uel ti la' tejclum jini winic o mi x'ixic tsa' bʌ i mele chuqui leco. Yom mi la' jul ti xajlel jinto mi' chʌmel.
Come tsa' la' sube Dios ya' ti Horeb ti jini q'uin che' bʌ tsa' la' tempa la' bʌ: “Mach comix c chʌn ubiben lojon i t'an lac Yum Dios. Mach comix c chʌn q'uel lojon jini c'ajc, ame chʌmicon lojon”, che'etla.
Mi an winic tsa' bʌ i c'ajti i yijñam, pero maxto anic tsi' cha'le ñujpuñel, la' sujtic ti yotot ame talic yambʌ winic i pʌy jini xch'oc tsa' bʌ i c'ajti.
Wersa mi caj i c'uxbin i yalobil jini ts'a'lebil bʌ, come ñoj ñaxan tsi' yila pañimil. Muq'uix i yʌq'uentel cha'yajl i ñumel che' bajche' jini yaño' bʌ, come jiñʌch jini ascuñʌl bʌ. I tejchibalʌch i p'ʌtʌlel. Jini cha'an ñumen cabʌl mi caj i yʌq'uentel.
che' jini yom mi  la' laj bʌ chocob loq'uel ya' ti' ti' jini tejclum cha'an mi la' julob ti xajlel. Mi caj i chʌmel jini xch'oc ti' caj cha'an ma'anic tsi' cha'le oñel ya' ti mal tejclum. Mi caj i chʌmel jini winic ti' caj cha'an tsi' pi'le jini c'ajtibilix bʌ xch'oc. Che'ʌch yom mi la' jisan jontolil ti la' tojlel.
Che' an winic tsa' bʌ i pʌyʌ i yijñam, mi ma'anic tsa' caji i mulan cha'an ti caj an chuqui leco tsi' q'uele ti' tojlel, mi mach yomix i q'uel, wersa mi yʌc' ti melol i juñilel cha'an mi' cʌyob i bʌ. Che' jini muq'uix i choc loq'uel ti yotot.
jini x'ixic muq'uix i majlel ya' baqui an jini winic ti' tojlel jini xñoxob. Muq'uix i loc'sʌben i zapato ti' yoc i mu'. Jini x'ixic mi caj i tujbʌben i wut i mu'. Mi caj i suben: “Che'ʌch mi' mejlel ti' tojlel jini winic mach bʌ yomic i q'uextʌben i c'aba' i yeran ti' tojlel israelob”, che'en.
Yom ma' laj ts'ijban tac ili t'an che' ochemetix ti jini lum woli bʌ i yʌq'ueñet lac Yum Dios, ya' ba' wen yujil colel pejtelel pʌc'ʌbʌl, jini lum mu' bʌ i yʌq'ueñet lech yic'ot chab che' bajche' lac Yum Dios tsi' wʌn subeyob lac ñojte'elob.
Lac Yum mi caj i wen p'ojlesan a walobilob, yic'ot a wʌlac' tac, yic'ot i wut a pʌc'ʌb ya' ti a lum mu' bʌ caj i yʌq'ueñet che' bajche' tsi' wʌn subeyob a ñojte'elob.
Mi caj i tilel ti a tojlel pejtelel ili wocol. Mi caj a ts'a'lentel, c'ʌlʌl jinto ma' jisʌntel cha'an ti' caj ma'anic tsa' jac'be i t'an lac Yum Dios. Ma'anic tsa' lotbe pejtel i mandar yic'ot pejtelel i t'an tsa' bʌ i subeyet.
Che' bʌ tsa' juliyetla ila ti lum, tsa' loq'uiyob i tajetla Sehón jini rey chumul bʌ ti Hesbón, yic'ot Og jini rey chumul bʌ ti Basán. Tsa' tiliyob ti guerra ti la' contra, pero tsa' lac laj jisayob.
Mi caj a sutq'uin a bʌ cha'an ma' cha' mel pejtelel i mandar lac Yum mu' bʌ c subeñetla wʌle.
Wʌle yom ma' ts'ijban ili c'ay. Cʌntesañob cha'an mi' ña'tañob i mul jini israelob che' mi' c'ʌyiñob.
¿Mach ba jinic tsi' yʌq'ueyetla la' p'ʌtʌlel?
Lac Yum tsi' mich'leyob,
Cha'an ma'anix mi' chʌn ña'tʌntelob.
Ma'anic majqui mi mejlel i loc'sañetla tic p'ʌtʌlel.
Jini mandar tac tsa' bʌ cʌq'ueyob
Ti' ticwʌlel q'uin yic'ot ti' c'ʌc'al uw.
A cha'añʌch jini lum am bʌ ti' t'ejl Colem bʌ Ñajb yic'ot jini am bʌ ti sur. Chumlen ya'i.
An cabʌl i ña'tʌbal jini Josué (i yalobil Nun), come Moisés tsi' yʌc'ʌ i c'ʌb ti' pam. Jini cha'an jini israelob tsi' jac'beyob i t'an Josué. Tsi' meleyob che' bajche' lac Yum tsi' sube Moisés.
come tsa'ix cubi lojon chuqui tsi' melbeyetla la' Yum. Tsi' tsʌc'mesa jini colem ja', i c'aba' Chʌchʌc Bʌ, che' bʌ tsa' loq'uiyetla ti Egipto. Tsa'ix cubi lojon chuqui tsa' la' tumbe jini cha'tiquil rey, Sehón yic'ot Og, ya' ti junwejl Jordán. Tsa' la' jisa jini amorreojob.
Jini ja' woli bʌ ti jubel tilel tsi' cʌyʌ i xʌmbal. Ñajt to tsa' wa'le che' bajche' bujtʌl. Tsa' cʌle ya' ti tejclum i c'aba' Adam am bʌ ti' t'ejl Saretán. Tsa' sʌcʌ jili jini ja' woli bʌ i ñumel majlel ti jini joctʌl Arabá c'ʌlʌl ba' mi' yochel ti colem ñajb i c'aba' Ats'am. Jini winicob x'ixicob tsa' c'axiyob majlel ti ja'. Tsa' c'otiyob lʌc'ʌl ti Jericó.
Ti pejtelob tsa' bʌ loq'uiyob ti Egipto tsa'ix tsepbentiyob i pʌchʌlel. Pero max to tsepbilobic i pʌchʌlel pejtelel jini tsa' bʌ i yilayob pañimil ti jochol bʌ lum che' añob ti bij.
Jini motomajob tsa' caji i wusob i trompeta. Che' bʌ tsi' yubiyob trompeta tac jini soldadojob, tsi' cha'leyob c'am bʌ oñel. Tsa' jejmi tac jini ts'ajc. Jini soldadojob tsa' ochiyob majlel ti tejclum. Toj tsa' ochiyob ti jujuntiquil. Tsi' ch'ʌmʌyob ti' wenta.
Tsi' ch'ʌmʌyob loq'uel ti' yotot. Tsi' ch'ʌmʌyob majlel ba'an Josué yic'ot ba' añob pejtelel israelob. Tsi' yʌc'ʌyob ti' tojlel lac Yum.
Jini jach tsi' ch'ʌmʌyob jini alʌc'ʌl yic'ot yambʌ chubʌ'añʌl am bʌ ti Hai che' bajche' lac Yum tsi' sube Josué.
Jini cha'an chocbiletla. Mi caj la' melbeñon lojon que'tel. Mi caj la' xot'beñon lojon si'. Mi caj la' luchbeñon tilel ja' cha'an i yotot c Dios. Che' tsi' yʌlʌ Josué.
Josué tsi' tsʌnsayob. Tsi' joc'chocoyob jini ch'ujlelʌl ti jo'tejc te'. Ya' tsa' cʌleyob c'ʌlʌl tsa' ic'a.
Jini israelob ma'anic tsi' puluyob jini tejclum tac an tac bʌ ti bujtʌl. Cojach Hazor tsi' pulu Josué.
Ya' jaxʌl i cayajon ti Aroer ba' mi' ñumel jini ja' i c'aba' Arnón yic'ot ti jini tejclum am bʌ ti ojlil jini joctʌl yic'ot pejtelel jini joctʌl ti yojlil Medeba yic'ot Dibón.
Tsa' c'otiyob i p'olbal Judá ba'an Josué ya' ti Gilgal. Caleb i yalobilʌch Jefone, jini cenezeo. Caleb tsi' sube Josué: C'ajal a cha'an chuqui lac Yum tsi' sube Moisés i winic Dios ya' ti Cades Barnea. Tsi' yʌq'ueyonla albil bʌ t'an ti lac cha'ticlel.
21-32 Jiñʌch i lum Judá ya' ba' jaxʌl ba'an Edom am bʌ ti sur:
Lamital i p'olbal Manasés tsa' aq'uenti tejclum tac yic'ot xchumtʌl tac ya' ti' lumal Isacar yic'ot ti' lumal Aser: Betseán, Ibleam, Dor, Endor, Taanac, Meguido, ba'an uxpejt lum.
Jiñʌch i lumob tsa' bʌ aq'uentiyob i p'olbalob Benjamín che' bajche' an i yonlel i yotot tac.
Sidim, Zer, Hamat, Racat, Cineret, Adama, Ramá, Hazor Cedes, Edrei, Enhazor, Irón, Migdalel, Horem, Betanat, Betsemes.
Tsa' aq'uentiyob Quiriat Arba yic'ot jini potrero tac. Arba i tatʌch Anac. Tsa' otsʌbenti i c'aba' ti Hebrón. An ti wits i cha'an Judá.
Yom tsajaletla cha'an mi la' jac' ti ts'ʌcʌl jini t'an yic'ot jini mandar tsa' bʌ i subeyetla Moisés i winic lac Yum. Yom mi la' c'uxbin lac Yum Dios. Cha'lenla xʌmbal ti' bijlel. Yom mi la' jac'ben i mandar. Yom mi la' tsajcan majlel. Yom xuc'ul mi la' wajñel ti pejtelel la' pusic'al, che'en Josué.
Che' ñumenix cabʌl ora lac Yum tsi' yʌq'ueyob israelob i ñʌch'tʌlel i pusic'al ti' tojlel i contrajob año' bʌ ti' joytilel. Anix cabʌl i jabilel Josué.
Mi mach uts'atic mi la' q'uel che' mi la' ch'ujutesan lac Yum, yajcanla wʌle majqui mi caj la' ch'ujutesan, mi jini dioste' tsa' bʌ i ch'ujutesayob la' ñojte'elob ya' ti junwejl jini Eufrates, yic'ot i dioste' amorreojob año' bʌ ti ili lum ba' chumuletla. Pero joñon yic'ot jini año' bʌ ti cotot mi caj lac ch'ujutesan lac Yum. Che' tsi' yʌlʌ Josué.
Tsi' yʌlʌ Caleb: Majqui jach mi' cha'len guerra ti Quiriat Sefer, mi tsi' wersa ch'ʌmʌ, joñon mi caj cʌq'uen calobil Acsa cha'an mi' pʌy cha'an i yijñam, che'en.
Che' bʌ Josué tsi' subeyob sujtel jini soldadojob israelob, tsa' majli i ch'ʌmob i lum ti jujuntiquil.
Eglón tsi' laja i t'an yic'ot jini amoñob yic'ot jini amalecob. Tsi' mʌlbeyob jini israelob. Tsi' wersa ch'ʌmʌyob jini tejclum i c'aba' Palmeras.
Tsa' subenti Sísara majlemix Barac (i yalobil Abinoam) ti' witsilel Tabor.
Tsa' caji c mel que'tel che' bajche' juntiquil ña'ʌl i cha'an Israel.
Galaad tsa' cʌle ti junwejl Jordán.
I ña' Sísara tsa' loq'ui i q'uel ti' ti' otot.
Gedeón tsi' sube: Mi uts'at ma' q'uelon awocolic pʌsbeñon i yejtal a p'ʌtʌlel cha'an mic ña'tan ti isujm tsa' pejcayon jatet.
Lac Yum tsi' sube Gedeón: Mi caj j c'ʌn ili jo'lujunc'al winicob cha'an mic jisan jini madiañob. Jiñobʌch tsa' bʌ i loch'oyob ja' ti' c'ʌb cha'an mi' japob. Mi caj cʌc' ti la' c'ʌb jini madiañob. La'ix sujticob majlel ti' yotot yaño' bʌ winicob, che'en lac Yum.
Ti jim bʌ ora Gedeón (i yalobil Joás) tsa' cha' sujti ti guerra. Tsa' sujti ti' jajp wits i c'aba Heres.
Awilan jiñʌch jump'ejl lajiya. Jini te' tac tsi' ña'tayob i yajcan i rey. Tsi' subeyob jini olivote': “Cha'len a yumʌntel tic tojlel lojon”, che'ob.
Zebul tsi' jac'be: ¿Mach ba anic tsa' wʌlʌ jatet: “¿Majqui jini Abimelec? ¿Chucoch mi lac melben chuqui yom?” che'et. Ix añob ili winicob mach bʌ anic tsa' p'isi ti wenta. Jini cha'an wʌle yom ma' loq'uel ti guerra yic'otob, che'en.
Pero tsa'ix la' cʌyʌyon cha'an mi la' lon ch'ujutesan dioste'. Jini cha'an ma'anix mi caj c chʌn coltañetla wʌle.
Yom ma' ña'tan Balac i yalobil Zipor jini rey ya' ti Moab. Ma'anic tsa' mejli i contrajin jini israelob. Ma'anic tsi' cha'le guerra ti' contra. ¿Chucoch, che' jini, jatet wola' contrajin jini israelob?
Tsa' chʌmi Abdón. Tsa' mujqui ti' tejclum i c'aba' Piratón ya' ti' lumal Efraín ti jini wits i cha'an Amalec.
Sansón tsa' wersa jubi majlel yic'ot i tat i ña' ya' ti Timnat. Che' wolix i c'otelob ti' ts'usubilob jini año' bʌ ti Timnat, tsa' loq'ui tilel ti mate'el ch'iton bajlum cha'an mi' jisañob.
Sansón tsi' taja ti lum jump'ejl i xʌc'ti' burro mero tsijib to bʌ. Tsi' chucu. Tsi' c'ʌñʌ i tsʌnsan jump'ejl mil winicob.
Che' bʌ tsi' wen ubiyob i tijicñʌyel i pusic'al tsi' yʌlʌyob: Pʌyʌla tilel Sansón cha'an mi' tijicñesan lac pusic'al, che'ob. Che' jini tsa' majli i pʌyob loq'uel Sansón ya' ti' mal jini ñujp'ibʌl. Tsa' caji i wajleñob. Che' bʌ tsi' wa'chocoyob ya' ti' nʌc' jini cha'ts'ijt wa'al bʌ ts'ajc tac,
Jini cha'an tsa' loq'uiyob majlel lujunc'al i cha'bajc' (600) winicob i p'olbalob Dan, chajpʌbilo' i bʌ cha'an guerra. Tsa' loq'uiyob ti Zora yic'ot ti Estaol.
Pero jini winic ma'anix tsi' chʌn jac'ʌ i ñusan ac'ʌlel ya' ti' yotot i nij'al. Tsa' caji ti sujtel. Tsa' c'oti ya' ti' tojel Jebús (jiñʌch Jerusalén). Woli' pʌy majlel cha'cojt jini burro yic'ot x'ixic.
Mi caj lac loc'san lujuntiquil winicob ti jo'jo'c'al israelob, yic'ot jo'jo'c'al ti jujump'ejl mil, yic'ot jujump'ejl mil ti lujump'ejl mil, cha'an mi' sʌclʌbeñob i bʌl i ñʌc' jini soldadojob, cha'an ma'anic chuqui yom i cha'añob che' mi' majlelob ti Gabaa ti' lum jini benjamiñob. Che' jini mi mejlel i melbenob che' bajche' yom cha'an cabʌl i mul tsa' bʌ i meleyob ti' tojlel israelob, che'ob.
Tsa' cajiyob ti puts'el ti' tojlel israelob cha'an mi' majlelob ba' jochol lum, pero jini israelob tsi' joyoyob. Pejtel jini israelob tsa' loq'uiyob ya' ba' muculob.
24-25 Che' jini tsa' laj sujtiyob israelob ti' lumal. Maxto anic rey ti Israel ti jim bʌ ora. Ti jujuntiquil winic tsi' mele bajche' tsi' bajñel ña'ta ti' pusic'al.
Booz tsi' sube Rut: Ubibeñon xch'oc. Uts'at tsa' tiliyet ilayi. Mach ma' majlel a tempan cebada ti yambʌ jamil. Mach ma' cʌy ili lum cha'an yambʌ. Jalijen wʌ'i ti' t'ejl x'ixic bʌ x'e'telob c cha'an.
Tsi' yʌlʌ ja'el: Ch'ʌmʌ tilel a mosil. Tich'i, che'en. Booz tsi' colbe ochel wʌcp'ejl i p'isol cebada. Tsi' yʌq'ue i q'uech majlel. Che' jini tsa' sujti Rut ti tejclum.
Wen ch'ijiyem i pusic'al Ana. Tsi' pejca lac Yum. Tsi' wen cha'le uq'uel.
Mi' ch'ʌm ti wenta pejtelel i melbal winicob.
Wen ñuc i mul i yalobilob Elí ti' tojlel lac Yum come tsi' ts'a'lebeyob i majtan lac Yum.
Lac Yum tsi' sube: Ubin chuqui mi caj c mel ti' tojlel israelob. Majqui jach mi' yubin, mi caj i toj sajtel i pusic'al.
Che' bʌ yomix chʌmel jini x'ixic, i pi'ʌlob ya' bʌ añob yic'ot ya' ti' yotot tsi' subeyob: Mach a cha'len bʌq'uen, come tsa'ix i yila pañimil ch'iton bʌ a walobil, che'ob. Jini x'ixic ma'anic tsi' jac'ʌ, ma'anix tsi' p'isi ti wenta.
Jini jo'tiquil filisteojob ñuco' bʌ i ye'tel che' bʌ tsi' wen q'ueleyob chuqui tsa' ujti, tsa' sujtiyob c'ʌlʌl ti Ecrón ti jini jach bʌ q'uin.
Che' bʌ tsac loc'sayob ti Egipto c'ʌlʌl wʌle mi' chañ'esañob i bʌ. I tilelʌch mi' cʌyoñob cha'an mi' ch'ujutesañob yambʌ diosob. Che'ʌch woli' melob ti a tojlel ja'el.
Ijc'ʌl che' bajche' ili ora mi caj c choc tilel winic ch'oyol bʌ ti Benjamín. Jiñʌch yom bʌ ma' bon ti aceite cha'an ma' wa'chocon ti yumʌl ti' tojlel c tejclum Israel. Mi caj i coltan c tejclumob cha'an mi' loq'uelob ti' c'ʌb filisteojob, come tsa'ix c wen q'uelbeyob i wocol c cha'año' bʌ. Tsa'ix c'oti tic chiquin jini c'am bʌ i t'añob, che'en.
Pero jatetla wolix la' cʌyon anquese tsaj coltayetla loq'uel ti pejtelel la' wocol, ti pejtelel la' ch'ijiyemlel. Wolix la' wʌl: Mach chʌn comix c yuman lojon Dios. Wa'chocobeñon lojon c rey wʌle, che'etla. Jini cha'an yom mi la' wa'tʌl tic tojlel ti mojt ti mojt”, che'en lac Yum. Che' tsi' yʌlʌ Samuel.
Jini cha'an yom mi la' wa'tʌl ti' tojlel lac Yum cha'an mic subeñetla pejtelel chuqui tac uts'at tsi' melbeyetla yic'ot la' ñojte'elob.
Tsac ña'ta mux caj i tilel jini filisteojob cha'an mi' jisañoñob ila ti Gilgal che' max to anic tsaj c'ajtibe i coltaya lac Yum. Jini cha'an tsac bajñel xiq'ui c bʌ cha'an mic pulben i majtan lac Yum, che'en.
Che' bʌ woli to ti t'an Saúl yic'ot jini motomaj, woli' p'ojlel ju'ucña bʌ t'an ba' woliyob ti wocol jini filisteojob. Ju'ucña tsi' yubibeyob i t'an. Jini cha'an Saúl tsi' sube jini motomaj: Tʌts'ʌ a c'ʌb, cʌyʌx, che'en.
I yalobilob Saúl jiñobʌch Jonatán, Isúi yic'ot Malquisúa. An cha'tiquil i yixic'al ja'el, Merab jini chichʌl, yic'ot Mical jini ijts'iñʌl bʌ.
Che' bʌ tsi' sutq'ui i bʌ Samuel, Saúl tsi' chucu ti' bujc Samuel. Tsi' jet' tsilbe i bujc.
Tsi' choco majlel winic cha'an mi' suben Isaí: Awocolic mij c'ajtibeñet, la' to cʌlec David quic'ot, come wolix i wen ñuq'uesʌbeñon c pusic'al, che'en.
David tsi' jac'ʌ: ¿Chuqui c mul? ¿Mach ba t'anic jach woliyon? che'en.
Jonatán i yalobil Saúl tsi' yubibe i t'an David che' woli' pejcan Saúl. Tsa' caji' wen c'uxbin David che' bajche' tsi' bajñel c'uxbi i bʌ. Junsujm jach tsa' ajni i pusic'al Jonatán bajche' i pusic'al David.
Jonatán tsi' sube: Yom i tsʌnsañet c tat. Jini cha'an yom ma' tsajin a bʌ. Pijtañon ijc'ʌl ti sʌc'ajel ya' ba' ma' puts'el cha'an ma' muc a bʌ.
Yom xuc'ulet quic'ot, come tsa'ix lac laja lac t'an ti' tojlel lac Yum. Mi an c mul, tsʌnsañon jatet. Mach wersajix ma' pʌyon majlel ba'an a tat, che'en.
Cojach Jonatán yic'ot David tsi' ch'ʌmbeyob isujm. Pero jini ch'iton ma'anic tsi' ña'ta chuqui i ye'tel.
Saúl tsi' yʌlʌ: Ubin wʌle i yalobilet bʌ Ahitob, che'en. Ahimelec tsi' jac'be: Um ba'añon c yum, che'en.
Che' ya'an Saúl ti Gabaa, jini año' bʌ ti Zif tsi' subeyob: Ubibil c cha'an lojon cha' wʌ'ix an David ti lac lum. Ya' mucul ti xajlelol tac ti Hores. An ti bujtʌl i c'aba' Haquila am bʌ ti' tojel i tiquiñal pañimil ya' ti sur.
Cujil mi caj a wochel ti yumʌl. Pejtelel israelob mi caj i tajob i wenlel ti a yumʌntel.
A wocolic, ñusʌbeñon c mul cha'an wolic pejcañet. Lac Yum mi caj i xuc'chocobeñet a yumʌntel mach bʌ yujilic jilel ti pejtelel ora. Woli' coltañet ti guerra come i winiquet. Woli a melben i ye'tel che' ma' cha'len guerra. Tojet ti' tojlel c'ʌlʌl che' alʌlet to.
David tsi' yota jini soldadojob yic'ot Abner i yalobil Ner. Tsi' yʌlʌ: Abner, ¿mach ba anic ma' jac'? che'en. Che' jini Abner tsi' jac'ʌ: ¿Majquiyet mu' bʌ a wotan c rey? che'en.
Jini cha'an Saúl tsi' sube jini x'e'telob i cha'an: Sʌclʌbeñonla juntiquil xwujt cha'an mic majlel j c'ajtiben chuqui yom mic mel, che'en. I winicob tsi' subeyob: An juntiquil x'ixic ti Endor, jiñʌch xwujt, che'ob.
Tsa' c'otiyob David yic'ot i winicob ti Siclag che' ti yuxp'ejlel q'uin. Che' ya'to añob ti bij, tsa' tiliyob jini amalecob ti Neguev yic'ot ti Siclag. Tsi' laj jisayob Siclag. Tsi' puluyob ti c'ajc.
Saúl tsi' sube i winic woli bʌ i chucben majlel i ye'tijib cha'an guerra: Bots'o a wespada cha'an ma' junyajlel tsʌnsañon ame tilic i wajleñon jini sajtemo' bʌ cha'an mi' p'ump'un tic'lañoñob, che'en. Pero ma'anic tsi' jac'be come woli ti bʌq'uen. Jini cha'an Saúl tsi' ch'ʌmʌ jini espada. Tsi' wʌlʌc jeq'ue i bʌ.
Yic'ot ya' ti tejclum Ascalón,
Pero Abner i yalobil Ner, ñuc bʌ yumʌl ti' tojlel i soldadojob Saúl, tsi' pʌyʌ Isboset i yalobil Saúl. Tsi' pʌyʌ majlel c'ʌlʌl ti Mahanaim.
Che' woliyob to ti guerra i pi'ʌlob Saúl ti' contra David, Abner tsa' caji ñuc'an ti' tojlel i pi'ʌlob Saúl.
Che' bʌ tsi' yubibeyob i t'an David pejtelel winicob x'ixicob, uts'at tsi' q'ueleyob David yic'ot pejtelel chuqui tac tsi' mele.
Che' bʌ tsi' yubiyob filisteojob wa'chocobilix David ti rey ti' tojlel israelob, tsa' caji i contrajiñob David yic'ot pejtelel i soldadojob. Che' bʌ tsi' yubi David, ti ora tsa' majli ba' wen ts'ajquibil.
Tijicñayon che' mi cʌc' ti ñuc lac Yum anquese ts'a'lebilon. Mach ñuquic mij q'uel c bʌ, pero jini xch'ocob woli bʌ a taj ti a t'an mi caj i q'ueloñob ti ñuc, che'en.
Jini cha'an a wocolic aq'ueñob i yutslel a pusic'al jini año' bʌ ti cotot cha'an mic chʌn ajñel lojon ti a tojlel ti pejtelel ora. Come tsa'ix a wʌc'ʌ a t'an, c Yum Dios. Tsa'ix a pʌsbeyon lojon i yutslel a pusic'al. Jini cha'an tijicñayon lojon ti pejtelel ora, che'en David.
Ya' tsa' chumle Mefiboset ti Jerusalén, come tsi' c'uxu waj ti' mesa jini rey. Mach wenic i yoc ti cha'ts'ijtlel.
David tsi' pʌyʌ ti' yotot cha'an mi' cha'len we'el yic'ot. Tsi' yʌq'uesa Urías. Che' iq'uix pañimil tsa' cha' c'axi ti wʌyel yic'ot i winicob i yum ya' ti corredor, pero ma'anic tsa' majli ti' yotot.
David tsi' pejca lac Yum ti oración cha'an mi' lajmel jini ch'iton. Ma'anic chuqui tsi' wis c'uxu David. C'ʌlʌl tsa' ñumi ac'ʌlel, ya' jach ñolol ti to'o lum.
Amnón tsa' caji i wen mich'len Tamar. Ts'ita' tsi' c'uxbi ti ñaxan, pero che' bʌ tsa' ujti i pi'len, tsa' caji i wen ts'a'len. Jini cha'an Amnón tsa' caji' suben: Cucux ti a wotot, che'en.
Jini rey tsi' sube: Mi an majqui mi' chʌn cajel ti t'an ti a contra, yom ma' pʌybeñon tilel ilayi. Ma'anix chuqui mi caj i tumbeñet, che'en.
Che' ñumenix chʌmp'ejl jab, Absalón tsi' sube jini rey: Ti wocol t'an mij c'ajtibeñet chocoyon majlel ti Hebrón cha'an mic ts'ʌctesan c t'an tsa' bʌ c sube lac Yum.
Che' bʌ tsa' ts'ita' letsi ti wits David, tsa' caji i q'uel ya'ix tilel Siba i yaj e'tel Mefiboset. Woli' ch'ʌm tilel cha'cojt burro cuchbil bʌ i cha'an lujunc'al pan yic'ot jo'c'al ti pajl tiquin bʌ ts'usub, yic'ot jo'c'al ti pajl ts'usub mach bʌ tiquinic, yic'ot jump'ejl lata i ya'lel ts'usub.
Come cʌmbilix a cha'an a tat yic'ot pejtelel i winicob. Wen ch'ejlob ti guerra, cojco to wʌle, wen mich'ob, lajalob bajche' bajlum tsa' bʌ chilbenti i yal. Che'ʌch ja'el a tat come wen ñʌmʌl ti guerra. Mach jijlic yic'ot i yonlel i soldadojob ti ili ac'ʌlel.
Juntiquil soldado tsa' bʌ i q'uele Absalón ya' ba' joc'ol tsa' majli i suben Joab: Ya' tsa' joc' cʌle Absalón ti' xʌc' jini te', che'en.
Jini cha'an yom ma' majlel ti ora cha'an ma' pejcan jini winicob ti uts'at, come mic subeñet mi ma'anic ma' bʌc' loq'uel a pejcañob ti' tojlel lac Yum, wʌle jach mi caj i laj majlelob. Ma'anic majqui mi caj i cʌytʌl a wic'ot. Che' jini cabʌl jax mi caj a wubin wocol. Mero ts'ita' tsa' wubi che' ch'itoñet to c'ʌlʌl wʌle. Che' tsi' yʌlʌ Joab.
A wocolic la' cha' sujticon ti cotot tic tejclum ya' ba' muculob c tat yic'ot c ña'. Ya'ix mic mujquel ja'el. Pero wʌ'an jini calobil Quimam. Pʌyʌ a wic'ot. Yom ma' melben bajche' jach a wom cha'an mi' taj i c'ʌjñibal. Che' tsi' yʌlʌ Barzilai.
Ira jini jaireo jiñʌch i motomaj David.
Che' colel c chʌmel tsa' cʌn chujquiyon yilal.
Tsa' tiliyob i contrajiñon ti' yorajlel c wocol,
Mi' toj'esan majlel jini xuc'ul bʌ i pusic'al yic'ot lac Yum.
Diosʌch mu' bʌ i q'uextʌbeñob i mul j contrajob,
Mi caj i laj pulelob ti c'ajc ya' ba' chumulob. \m Che' tsi' yʌlʌ David.
Ira yic'ot Gareb ch'oyolo' bʌ ti Itra,
Jini xch'oc wen i t'ojol jax. Tsa' caji ti e'tel ti' tojlel rey. Tsi' cʌnta jini rey, pero ma'anic tsi' pi'le.
Come ya' añob jini motomaj Sadoc yic'ot jini x'alt'an Natán. Mi caj i wa'chocoñob Salomón cha'an mi' yochel ti rey ti' tojlel pejtelel israelob. Wusula jini trompeta. Cha'lenla c'am bʌ t'an cha'an cuxul mi' yajñel ti pejtelel ora jini rey Salomón. Che'ʌch yom mi la' mel.
Salomón tsa' ochi ti rey i q'uexol i tat. Jini rey Salomón tsa' q'uejli ti ñuc ti pejtelel Israel.
Jini rey tsi' sube ja'el: Wen awujil ti a pusic'al jontol tsa' melbe c tat David. La' i q'uextʌbeñet a jontolil lac Yum.
Tsa' caji' yubiñob ti pejtelel i lumal bajche' tsi' cha'le meloñel jini rey Salomón. Jini cha'an tsi' bʌc'ñayob, come tsi' q'ueleyob añʌch i ña'tʌbal tilem bʌ ti Dios, come toj tsi' cha'le meloñel.
Lac Yum tsi' wen aq'ue i ña'tʌbal Salomón che' bajche' tsi' sube. Tijicña tsa' ajniyob Salomón yic'ot Hiram, come junlajalob i t'an ti cha'ticlelob.
31-32 Tsi' meleyob cha'q'uejl ñujp'il i ti' cha'an i puertajlel jini C'ax Ch'ujul bʌ Ajñibʌl. Ya' ti' cha'q'uejl bʌ i puerta melbil bʌ ti olivote' tsi' meleyob i yejtal tac ángel yic'ot bonxan yic'ot i nich pimel. Tsi' laj tep'eyob ti oro.
An xijc'unte'lel ti jujump'ejl i xujc melbil ti bronce.
Pero lac Yum tsi' sube c tat David: “Uts'at a pusic'al cha'an tsa' ña'ta a wa'chocobeñon cotot.
Come i p'olbalobʌch jini tsa' bʌ a loc'sayob ti Egipto ba' tsi' yubiyob cabʌl wocol.
Tsi' mele ja'el cabʌl tejclum ba' mi' lojtel trigo yic'ot carreta tac cha'an guerra. Tsi' mele tejclum tac ba' mi' yajñelob soldadojob mu' bʌ i c'ʌchtañob caballo, yic'ot xñijca carretajob. Tsi' mele cabʌl otot ja'el ya' ti Jerusalén yic'ot ti Líbano yic'ot ti pejtelel i lumal.
Winicob tilemo' bʌ ti cabʌl lum ti pañimil tsa' c'otiyob cha'an mi' yubibeñob i t'an Salomón cha'an cabʌl i ña'tʌbal tilem bʌ ti Dios.
27-28 Jeroboam tsa' caji i contrajin Salomón. Salomón tsi' wa'choco jini Milo i tejclum soldadojob. Tsi' cha' weñ'esa i ts'ajquil jini tejclum tsa' bʌ i mele David i tat. Tsi' yʌq'ue i ye'tel Jeroboam che' bʌ tsi' q'uele ch'ejl i pusic'al, cabʌl i ña'tʌbal. Tsi' yʌq'ue i ye'tel cha'an mi' q'uel x'e'telob, i p'olbalo' bʌ José, junmojt bʌ israelob.
Jini rey ma'anic tsi' jac'beyob i wocol t'an jini winicob. Che'ʌch tsa' ujti cha'an mi' ts'ʌctiyel i t'an lac Yum che' bajche' tsi' yʌlʌ jini x'alt'an Ahías ch'oyol bʌ ti Silón.
13-14 Jini ñoxix bʌ x'alt'an tsi' sube i yalobilob: Chajpʌbeñon jini burro, che'en. Tsi' chajpʌbeyob. C'ʌchʌl tsa' majli i taj i winic Dios ya' ba' woli' sujtel. Tsa' c'oti i taj ya' ba' buchul ti' yebal c'olol te'. Tsi' c'ajtibe: ¿I winiquet ba Dios tilemet bʌ ti Judá? che'en. Tsi' jac'ʌ: Joñon cu, che'en.
Cucux ti a wotot. Che' ma' wochel ti tejclum, mi caj i chʌmel a walobil.
Asa tsi' mele chuqui uts'at ti' wut lac Yum che' bajche' David i ñojte'el.
tsa' c'oti Zimri i lowe'. Tsi' tsʌnsa. Che' jini tsi' yotsa i bʌ ti rey ti Israel che' ti' wucp'ejl i cha'c'al (27) i jabilel i yumʌntel jini Asa am bʌ ti Judá.
Jini cha'an tsa' majli Elías ti Sarepta. Che' bʌ tsa' c'oti ti ochibʌl ti Sarepta, ya'an meba' x'ixic woli bʌ i tempan si'. Tsi' c'ajtibe jump'ejl tsima ja'.
Che' bʌ tsi' q'uele, Acab tsi' sube: ¿Jatet ba woli bʌ a tic'lan Israel? che'en.
Acab tsi' sube Jezabel pejtel chuqui tsi' mele Elías yic'ot bajche' tsi' tsʌnsa ti espada jini x'alt'añob i cha'an Baal.
Benadad tsi' cha' choco ti subentel Acab: La' i p'ajoñob c diosob mi ma'anic tsa' mejli c jisan Samaria, che'en.
Pero che' woliyon ti e'tel, tsa' puts'i jini xcʌjchel, che'en x'alt'an. Jini rey tsi' jac'ʌ: Jiñʌch a mul. Wersa mi caj a toj, che'en jini rey Acab.
Ti jim bʌ ora lac Yum tsi' cha' pejca jini x'alt'an Elías:
Pero i rey israelob yic'ot Josafat i rey Judá temel tsa' majliyob ti guerra ti' contra Ramot ti Galaad.
Pero Elías tsi' yʌlʌ: Mi x'e'telon i cha'an Dios, la' loq'uic c'ajc ti panchan cha'an mi' jisañetla, che'en. Ti ora tsa' loq'ui tilel chajc. Tsi' laj jisayob.
Eliseo tsi' sutq'ui i wut cha'an mi' q'uelob. Tsi' subeyob ti' c'aba' lac Yum mi caj i tajob wocol. Tsa' bʌc' loq'ui tilel ti mate'el cha'cojt ña' oso. Tsi' jisayob cha'tiquil i yuxc'al (42) ch'itoñob.
Che'ʌch tsi' mele jini x'ixic. Jini ch'iton bʌ i yalobilob tsi' ch'ʌmbeyob tilel jochol tac bʌ p'ejt. Jini x'ixic tsi' yotsa aceite ti jujump'ejl p'ejt.
Che' bʌ tsa' ch'ojyi Eliseo, tilel ñumel tsi' cha'le xʌmbal ya' ti mal. Tsa' cha' majli i pʌcchocon i bʌ ti' pam jini ch'iton. Wucyajl tsi' cha'le ja'tsin jini ch'iton. Tsa' cha' cajni i wut.
Jini cha'an Giezi tsa' majli ti ajñel ba'an Naamán. Che' bʌ tsi' sutq'ui i wut Naamán, tsi' can q'uele woli' tilel ti ajñel. Che' jini tsa' jubi ti' carreta cha'an mi' pejcan: ¿Chuqui tsa' ujti? ¿Uts'at ba? che'en.
Ti' caj jini guerra tsa' cajiyob ti cabʌl wi'ñal ya' ti Samaria, come cabʌl q'uin tsi' joy mʌctayob tejclum jini soldadojob. Tsa' laj sʌjli chuqui tac mi' c'uxob. Che' jini tsa'ix caji ti chojñel i jol burro ti lujunc'al i cha'bajc' (600) peso cha'an mi' c'uxob. Tsa' chojni ojlil litro i ta' x'ujcuts ti lujump'ejl i cha'c'al (30) peso.
Jini cha'an jini x'ixic tsi' mele che' bajche' tsi' sube i winic Dios. Tsi' pʌyʌ majlel i pi'ʌlob. Wucp'ejl jab tsa' chumleyob ya' ti' lum filisteojob.
Che' jini mulben i jol yic'ot jini aceite am bʌ ti a c'ʌb. Suben: “Lac Yum tsa'ix i wa'chocoyet ti rey ti Israel”, che'et. Che' mi' yujtel a mel jini, yom ma' sujtel ti ora. Che' tsi' yʌlʌ Eliseo.
Tsa' c'oti Jehú ti Jezreel. Jezabel tsi' yubi chuqui woli' yujtel. Che' jini tsa' caji i bon i wut. Tsi' wen ch'ʌlʌ i jol. Tsa' buchle ya' ti q'ueloñib.
Jehú tsa' ujti i pul majtañʌl cha'an mi' yʌc jini winicob i cha'año' bʌ Baal. Tsa' loq'ui i pejcan jini xcʌntayajob i cha'an yic'ot i yum soldadojob. Tsi' subeyob: Ochenixla ti mal cha'an mi la' tsʌnsañob ti pejtelelob. Mach la' cʌy mi juntiquilic, che'en. Che' jini tsi' laj tsʌnsayob ti espada. Che' ujtemix i laj tsʌnsañob, tsa' caji i jexbañob loq'uel jini ch'ujlelʌlob. Tsa' ochiyob ti yambʌ i mal i templo Baal.
Che' ti' wucp'ejlel jab i ye'tel Jehú, tsa' caji i tech i yumʌntel jini rey Joás. Cha'c'al (40) jab tsi' cha'le i yumʌntel ya' ti Jerusalén. I c'aba' i ña' jiñʌch Sibia ch'oyol bʌ ti Beerseba.
Tsa' chʌmi Joás che' bajche' i tatob. Tsa' mujqui ya' ti Samaria. Tsa' caji i yumʌntel Jeroboam ti' q'uexol i tat.
I winicob Amasías tsa' caji i contrajiñob ya' ti Jerusalén. Jini cha'an tsa' puts'i majlel Amasías ti Laquis. Pero jini winicob tsi' yajñesayob majlel. Tsi' tsʌnsayob ya' ti Laquis.
Ts'ijbubil ti' juñilel i reyob Israel pejtelel i melbal Manahem.
Jini rey Acaz tsi' sube jini motomaj Urías: Mi caj a c'ʌn jini tsiji' bʌ pulʌntib cha'an pejtelel ili majtañʌl tac i cha'an bʌ rey yic'ot i cha'an bʌ winicob x'ixicob: jini pulbil bʌ majtañʌl che' ti sʌc'ajel, yic'ot jini majtañʌl bʌ harina che' ti ic'ajel, yic'ot jini japbil tac bʌ majtañʌl. Yom ma' tsijcan jini tsiji' bʌ pulʌntib ti' ch'ich'el jini majtañʌl tac. Cʌybeñon jini pulʌntib melbil bʌ ti bronce cha'an mic bajñel c'ʌn che' an chuqui com j c'ajtiben. Che' tsi' yʌlʌ jini Acaz.
Che' bʌ tsa' cajiyob ti chumtʌl ya'i, ma'anic tsi' ch'ujutesayob lac Yum. Jini cha'an tsi' choco tilel bajlum ti' tojlelob cha'an mi' lamital jisañob.
Tsi' loc'sa ja'el jini oro tep'bil bʌ ti' puertajlel jini Templo yic'ot jini tep'bil bʌ oro am bʌ ti' yoyel. Tsi' laj loc'sa cha'an mi' yʌq'uen i rey Asiria.
C tatob tsi' jisayob Gozán, Harán, Resef, yic'ot Edén am bʌ ti' lumal Telasar. ¿Tsa' ba mejli i coltañob i diosob?
Mi caj c ñajtesʌbeñet a jabilel. Mi caj cʌq'ueñet yambʌ jo'lujump'ejl jab. Mi caj c wen coltañet yic'ot ili tejclum. Ma'anic mi caj cʌq'uetla ti' c'ʌb jini asiriajob. Mi caj c mel pejtelel iliyi cha'an i c'uxbintel j c'aba', cha'an c'ux mi cubin c winic David ja'el”. Che' tsi' yʌlʌ lac Yum, che'en Isaías.
Tsa' chʌmi Manasés. Tsa' mujqui ba' muculob i ñojte'elob ya' ti pʌc'ʌbʌl am bʌ ti pat i yotot ya' ti' pʌc'ʌb Uza. Tsa' caji ti yumʌl Amón ti' q'uexol i tat.
Josías tsi' jembe i pulʌntib jini dios Tofet, am bʌ ti joctʌl i cha'an bʌ i yalobilob Hinom. Che' jini ma'anix majch tsa' chʌn mejli i pul i yalobil cha'an i majtan Moloc.
Ts'ijbubil ti' juñilel i reyob Judá pejtel i melbal Joacim.
I chanlel i yoyel Templo jiñʌch waxʌcp'ejl metro. I tamlel i jol jini oy jiñʌch ojlil i cha'p'ejl metro. Melbil ti bronce jini oy yic'ot i jol. An i ch'ʌjlib i jol che' bajche' chim yilal joyol bʌ ti' yejtal tac granada melbil bʌ ti bronce. Junlajal jini cha'ts'ijt oy, junlajal i jol.
24-27 I yalobil Sem jiñʌch Arfaxad. I yalobil Arfaxad jiñʌch Sela.
Azarías jiñʌch i yalobil Etán.
Sema i tatʌch Raham. Raham i tatʌch Jorcoam. Requem i tatʌch Samai.
3-4 I p'olbalob Etam jiñobʌch iliyi:
Che' jini tsi' laj jisayob jini tsa' bʌ cʌleyob ti' tojlel Amalec. Tsa' cajiyob ti chumtʌl ya'i c'ʌlʌl wʌle.
Eleazar i tatʌch Finees, Finees i tatʌch Abisúa, Abisúa i tatʌch Buqui, Buqui i tatʌch Uzi, Uzi i tatʌch Zeraías, Zeraías i tatʌch Meraiot, Meraiot i tatʌch Amarías, Amarías i tatʌch Ahitob, Ahitob i tatʌch Sadoc, Sadoc i tatʌch Ahimaas, Ahimaas i tatʌch Azarías, Azarías i tatʌch Johanán, Johanán i tatʌch Azarías (jini ñuc bʌ motomaj ti' Templo Salomón ya' ti Jerusalén), Azarías i tatʌch Amarías, Amarías i tatʌch Ahitob, Ahitob i tatʌch Sadoc, Sadoc i tatʌch Salum, Salum i tatʌch Hilcías, Hilcías i tatʌch Azarías, Azarías i tatʌch Seraías, Seraías i tatʌch Josadac. (Tsa' wersa pʌjyi majlel che' bʌ lac Yum tsi' choco majlel ti cʌjchel jini año' bʌ ti Judá yic'ot ti Jerusalén. Nabucodonosor tsi' pʌyʌ majlel.)
Lamital i p'olbal Manasés tsi' yʌq'ueyob i tejclum tac yic'ot i lum i p'olbalob Gersón. Jiñobʌch Golán am bʌ ti Basán, Astarot.
25-27 I p'olbalob Efraín jiñobʌch iliyi:
30-32 Jini ascuñʌl bʌ i yalobil Jehiel jiñʌch Abdón. Jini yambʌ i yalobilob jiñobʌch Zur, Cis, Baal, Nadab, Gedor, Ahío, Zequer, Miclot (Miclot i tatʌch Simea). Ti pejtelelob tsa' chumleyob lʌc'ʌl ba'an i pi'ʌlob ti Jerusalén.
Ti jimbʌ ora an lujunc'al yic'ot lajchʌntiquil (212) xcʌnta ti' Tabernáculo. Tsa' yajcʌntiyob ti' tojlel colonia tac ba' ch'oyolob i ñojte'elob. Tsa' wa'chocontiyob i cha'an David yic'ot Samuel cha'an xuc'ulob.
Tsi' joc'chocobeyob i bujc Saúl melbil bʌ ti tsucu taq'uin ti' bojte'lel i templo i dioste' tac. Tsi' joc'chocobeyob i jol ja'el ti' bojte'lel i templo Dagón.
3-7 I yum jiñʌch Ahiezer, i yalobil Semaa, ch'oyol bʌ ti Gabaat. Jini yaño' bʌ winicob jiñobʌch iliyi:
Ma'anic tsi' ch'ʌmʌ tilel jini Arca ti Jerusalén. Ya' jach tsi' cʌyʌ ti' yotot Obed Edom jini geteo.
Zacarías, Jaaziel, Semiramot, Jehiel, Uni, Eliab, Benaía, Maasías, Matatías, Elifelehu, Micnías, Obed Edom, Jeiel, jini xcʌntati' templojob.
Ti pejtelel ora ña'tʌbilix i cha'an i t'an tsa' bʌ i yotsa ti trato,
La' i yubin tijicña jini panchan, la' i yubin tijicña jini pañimil.
c'ʌlʌl che' bʌ tsi' cha'leyob i ye'tel jini juezob. Mi caj c jisʌbeñob i p'ʌtʌlel pejtelel a contrajob. Mic subeñet ja'el mi caj c wa'chocobeñet a p'olbal cha'an mi' yochelob ti rey.
Tsi' wa'choco xcʌntayajob ti pejtelel Edom. Jini idumeojob tsa' caji i yʌq'ueñob i tojoñel David, come lac Yum tsi' wen colta David baqui jach tsa' ñumi.
Che' jini David tsa' caji i suben Joab yic'ot jini ñuc taco' bʌ i ye'tel: Cucula c'ʌlʌl ti Beerseba yic'ot c'ʌlʌl ya' ti Dan cha'an mi la' chuc ti censo jini israelob. Che' ujtemix ti pejtelel, yom mi la' tilel la' subeñon, che'en David.
Jini año' bʌ ti Tiro yic'ot ti Sidón tsi' ch'ʌmbeyob tilel cabʌl ch'ujte'.
I yalobil Hebrón jiñʌch Jerías jini yumʌl, i cha'ticlel jiñʌch Amarías, i yuxticlel jiñʌch Jahaziel, i chʌnticlel jiñʌch Jecamán.
Jini ch'iton bʌ i yalobilob Musi jiñobʌch iliyi: Mahli, Edar, Jerimot.
20-22 Yaño' bʌ levíjob año' bʌ ti' wenta Ahías tsa' aq'uentiyob ti' wenta cha'an mi yotsañob ti Templo jini majtañʌl tac tsa' bʌ i yʌq'ueyob lac Yum jini winicob x'ixicob. Jini levíjob jiñobʌch Zetam yic'ot Joel, i yalobilo' bʌ Jehieli loq'uemo' bʌ ti' p'olbal Laadán i yalobil bʌ Gersón.
Jini wacax tac am bʌ ya' ti Sarón tsa' cʌle ti' wenta Sitrai ch'oyol bʌ ti Sarón. Jini wacax tac am bʌ ya' ti joctʌl, tsa' cʌle ti' wenta cha'an mi' q'uel jini Safat (i yalobil Adlai).
Ti pejtelel an uxp'ejl mil talento jini oro tilem bʌ ti Ofir, yic'ot wucp'ejl mil talento jini plata cha'an mi' tejp'el i ts'ajquil jini otot. Wen i t'ojol che' ti pejtelel.
Salomón tsi' sube: C Yum Dios, tsa' wen pʌsbe i yutslel a pusic'al c tat David che' bʌ tsa' wa'chocoyon ti rey ti' q'uexol c tat.
Jiñʌch i p'isol i yebal tsa' bʌ i mele Salomón: Lujump'ejl i cha'c'al (30) metro i ñajtlel, lujump'ejl metro i xujc.
Che' jini Salomón tsa' ujti i mel i yotot Dios. Tsi' yotsa pejtel i bʌl Templo tsa' bʌ i yʌq'ue lac Yum jini rey David. Tsi' laj loto yic'ot i chubʌ'an jini rey letsem tac bʌ i tojol.
ñich'tan ti panchan. Aq'uen i tojol i mul jini xlot. Sutq'uiben i jontolil. Pero mele ti uts'at jini mach bʌ anic i mul.
yom mi' peq'uesañob i bʌ. Mi tsa' caji i pejcañoñob ti oración, mi tsi' cʌyʌyob i jontolil yic'ot leco bʌ i melbalob cha'an mi' tsajcañon, che' jini mi caj c ñich'tʌbeñob i yoración wʌ' ba'añon ti panchan. Mi caj c ñusʌbeñob i mul. Mi caj c lajmesʌbeñob i wocol cha'an i mul.
Tijicñayob a winicob año' bʌ a wic'ot ti jujump'ejl q'uin mu' bʌ i yubiñob a t'an.
8-9 Pero ma'anic tsi' ñopbeyob i t'an xñoxob. Tsa' caji i c'ajtibeñob ja'el ch'iton winicob, i pi'ʌlob ti colel woli bʌ i coltañob ti e'tel. ¿Bajche' yom mic jac'beñob? come yomob mic t'ox jusʌbeñob jini wocol tsa' bʌ i yʌq'ueyob c tat, che'en.
yic'ot uxbajc' carreta yic'ot uxc'al mil winicob c'ʌchʌlo' bʌ ti caballo, yic'ot bajc'ʌl soldadojob egiptojob, libiajob, suquieñob, yic'ot etiopejob.
Ma'anix chuqui tsa' mejli i mel Jeroboam ti' contra Abías. Mach jalic lac Yum tsi' yʌc'ʌ ti chʌmel.
Ti c'am bʌ t'an tsi' subeyob i ñuclel lac Yum ti jump'ejl i pusic'al yic'ot trompeta yic'ot xulub.
14-15 Ya' ti Judá añob 300,000 soldadojob ti' wenta Adnas. Che' ja'el añob 280,000 soldadojob ti' wenta Johanán.
Yom mi la' suben: “Jini rey tsi' yʌc'ʌ mandar cha'an mi la' wotsan ili winic ti mʌjquibʌl. Ts'ita jach yom mi la' wʌq'uen waj yic'ot ja' c'ʌlʌl jinto mi' cha' sujtel jini rey ti' ñʌch'tʌlel i pusic'al”, che' yom mi la' suben, che'en.
Pero wʌ'ix añob cha'an mi' chocon lojon loq'uel wʌ' tic lum lojon ba' tsa' wʌc'ʌyon lojon ti chumtʌl.
Anix lajchʌmp'ejl i cha'c'al (32) i jabilel che' bʌ tsa' ochi ti' ye'tel. Waxʌcp'ejl jab tsi' cha'le yumʌntel ya' ti Jerusalén.
Jini cha'an wʌle melela che' bajche' yom: Junmojt motomajob yic'ot levíjob mu' bʌ caj i yochelob ti tejclum ti' q'uiñilel c'aj o mi caj i cʌntañob i ti' Templo.
Tsi' mucuyob ba' mucbilob jini reyob ya' ti' tejclum David, come wen uts'at tsi' ñusa q'uin ti' tojlel pejtelel israelob yic'ot ti' tojlel Dios.
Pero Amasías ma'anic tsi' ñopbe i t'an.  Tilem ti Dios jini leco bʌ i pensar Amasías cha'an mi' yʌjq'uel ti chʌmel ti' c'ʌb i contrajob ti' caj i mul cha'an tsi' ch'ujutesa jini diosob i cha'an edomob.
An jo'p'ejl i cha'c'al (25) i jabilel Jotam che' bʌ tsa' caji ti yumʌntel. Wʌclujump'ejl jab tsi' cha'le yumʌl ya' ti Jerusalén. I c'aba' i ña' jiñʌch Jerusa (xch'oc bʌ i yalobil Sadoc).
Come tsi' pulbe i majtan dios tac i cha'an i contrajob ti Damasco tsa' bʌ i jisayob, come tsi' lon ña'ta Acaz cabʌl i p'ʌtʌlel jini diosob año' bʌ ti Siria cha'an woli' wen coltañob jini siriajob. Jini cha'an tsi' pulbeyob i majtan cha'an mi' coltʌntel ja'el. Pero i mul Acaz tsi' yʌc'ʌ ti yajlel yic'ot pejtelel i pi'ʌlob.
Jini rey Ezequías yic'ot año' bʌ i ye'tel tsi' subeyob levíjob cha'an mi' ñuq'uesañob lac Yum yic'ot i salmo David, yic'ot i salmo Asaf jini x'alt'an. Tijicñayob i pusic'al tsi' jac'ʌyob. Che' bʌ tsi' c'uchchocoyob i bʌ, jini tempʌbilo' bʌ tsi' laj ch'ujutesayob lac Yum.
Che' bʌ tsa' majliyob jini israelob, tsa' ñumiyob ti Jerusalén yic'ot ti pejtelel tejclum tac ti Judá, Benjamín, Efraín yic'ot Manasés. Tsi' laj c'ʌsʌyob jini dioste' yic'ot i yejtal tac jini quisintic jax bʌ dios Asera. Tsi' laj jemeyob jini pulʌntib tac. Che' jini tsa' cha' sujtiyob majlel ti' lumal, jujuntiquil ti' chumlib.
¿Mach ba la' wujilic tsac jisa lojon cabʌl tejclum, joñon quic'ot c ñojte'elob? ¿Tsa' ba mejli i coltañob i diosob che' bʌ tsaj contrajiyob?
Jini cha'an lac Yum tsi' choco tilel jini asiriajob cha'an mi' contrajiñob. Tsi' cʌchʌyob majlel ti cadena ya' ti Babilonia.
Safán tsi' sube jini rey: Tsa'ix i tempayob jini taq'uin tsa' bʌ tajle ti' yotot Dios. Tsa'ix aq'uenti ti' wenta jini xq'uel e'telob yic'ot jini winicob woli bʌ i melob jini e'tel.
Jini xc'ayob (i yalobilob Asaf) tsi' chʌn meleyob i ye'tel che' bajche' tsi' yʌc'ʌyob mandar David yic'ot Asaf yic'ot Hemán yic'ot Jedutún, jini x'alt'an ti' wenta jini rey. Jini xc'ayob año' bʌ ti' ti' otot tsi' chʌn meleyob i ye'tel ja'el. Ma'anic tsi' cʌyʌyob, come jini levíjob i pi'ʌlob tsi' ch'ʌmbeyob tilel chuqui mi' c'uxob.
Jini soldadojob tsi' pulbeyob i Templo Dios. Tsi' laj jemeyob jini ts'ajc am bʌ ti' joytʌlel Jerusalén. Tsi' laj puluyob pejtelel jini colem otot. Tsi' jisayob pejelel jini uts'at bʌ i bʌl Templo.
Che' bʌ tsa' c'otiyob ba' jembil i Templo lac Yum ya' ti Jerusalén, lamital jini xñoxob tsi' yʌc'ʌyob ofrenda cha'an mi' cha' melob i Templo Dios ti jini jach bʌ i yajñib.
Tsa'ix cubi chuqui tsa' la' ts'ijbubeyon ti jun. Tsa' wen pejcʌnti tic tojlel.
Jiñʌch c mandar cha'an mi la' coltan jini judíojob ti' melol i yotot Dios. Aq'ueñob pejtelel chuqui anto yom i cha'añob. La' aq'uenticob taq'uin loc'sʌbil bʌ ti jini tojoñel mu' bʌ la' wʌq'ueñon ya' ti junwejl ja' ba' mi' bʌjlel q'uin. La' ujtic ti uts'at ili e'tel.
C'ʌlʌl ti ojlil i yuxp'ejl millón peso ti plata mi mejlel la' wʌq'uen yic'ot uxbajc' ti cujch trigo, yic'ot chʌmp'ejl mil litro vino, yic'ot chʌmp'ejl mil litro aceite, yic'ot i yonlel ats'am.
Che' bʌ tsa' ujti pejtelel iliyi, tsa' tiliyob ba' añon i yum israelob. Tsi' subeyoñob cha'an woli' ñopob jontolil cabʌl winicob x'ixicob yic'ot motomajob yic'ot levíjob. Tsa' caji' tsajcañob i melbal jini chumulo' bʌ ti jini lum. Jiñobʌch cananeojob, heteojob, ferezeojob, jebuseojob, amoñob, moabob, egiptojob yic'ot amorreojob.
I yalobilob Imer: Hanani, Zebadías.
Jini rey tsi' yʌlʌ: Yomcu. ¿Chuqui a wom a c'ajtibeñon? che'en. Mucul jach tsac pejca Dios am bʌ ti panchan.
Malquías (i yalobil Recab), woli bʌ i yumʌntel ti jini lum am bʌ ti Bethaquerem, tsi' cha' melbe i ti' ts'ajc ba' mi' chojquel misʌjelʌl. Tsi' wa'chocobeyob i trancajlel. Tsi' yotsʌbeyob i ñejt'il yic'ot i c'ʌtlon te'el.
Jini judíojob chumulo' bʌ ti' t'ejl laj contrajob tsa' tili i subeñon lojon: Mi caj i loq'uelob tilel ti jujump'ejl xchumtʌl cha'an mi' tsʌnsañonla, che'ob. Lujunyajl tsi' subeyoñob chuqui woli' ña'tañob i mel laj contrajob.
C Dios, ña'tañon. Pʌsbeñon i yutslel a pusic'al cha'an pejtel chuqui tsac melbeyob ili winicob x'ixicob.
46-56 Jini xcʌnta Templojob ti jujunmojt jiñobʌch: Ziha, Hasufa, Tabaot, Queros, Siaha, Padón, Lebana, Hagaba, Salmai, Hanán, Gidel, Gahar, Reaía, Rezín, Necoda, Gazam, Uza, Paseah, Besai, Mehunim, Nefisesim, Bacbuc, Hacufa, Harhur, Bazlut, Mehída, Harsa, Barcos, Sísara, Tema, Nezía, Hatifa.
Yom ja'el mi' pam pucob ili t'an ti pejtelel xchumtʌl tac yic'ot ti Jerusalén, come tsi' yʌlʌ lac Yum: Cucula ti wits. Cha' ch'ʌmʌla tilel ti tejclum i xʌc' tac olivote', jini pʌc'ʌl bʌ yic'ot jini yilol jach bʌ mi' colel ti mate'el, yic'ot i yopol olivote', yic'ot i xʌc' tac arrayán te', yic'ot i xʌc' tac palma, yic'ot i xʌc' tac yambʌ te' am bʌ i yopol. Melela lejchempat che' bajche' ts'ijbubil, che'en.
Jini cha'an jatet tsa' wʌc'ʌyob ti' c'ʌb i contrajob tsa' bʌ i p'ump'un tic'layob. Che' bʌ tsi' yubiyob wocol, che' bʌ c'am tsi' pejcayetob, tsa' wubibeyob i t'an ya' ti panchan. Tsa' p'untayob cha'an cabʌl i yutslel a pusic'al. Tsa' chocbeyob tilel i yaj coltayajob tsa' bʌ i loc'sayob ti' p'ʌtʌlel i contrajob.
Yaño' bʌ winicob x'ixicob tsa' jach cʌleyob ti' lum ya' ba' chumulob ti' tejclum tac Judá. Jiñobʌch ñuco' bʌ winicob tsa' bʌ tiliyob ti chumtʌl ti Jerusalén: jini motomajob yic'ot levíjob yic'ot x'e'telob ti Templo yic'ot i p'olbal i winicob Salomón.
Jesúa i tatʌch Joiacim. Joiacim i tatʌch Eliasib. Eliasib i tatʌch Joiada.
Ti ili q'uin tsi' pejcayob i ts'ijbujel Moisés ti' tojlel winicob x'ixicob. Tsi' tajayob ts'ijbubil bʌ mandar ba' tic'bilob amoñob yic'ot moabob ti pejtelel ora cha'an ma'anic mi' yochelob ba' mi' tempañob i bʌ i winicob Dios.
Tsac subeyob israelob cha'an mi' ch'ʌmbeñob tilel chuqui yom: jini si' cha'an mi' yʌq'ueñob jini tsʌnsʌbil bʌ i majtan Dios che' ti' yorajlel, yic'ot jini ñaxan bʌ i cuch cholel. C Dios, q'ueleyon ti uts'at.
Che' bʌ tsa' pam pujqui i mandar jini rey, tsa' pʌjyiyob tilel cabʌl xch'oc ti jini tejclum Susa, ti' wenta Hegai. Tsa' pʌjyi ochel Ester ja'el ti' yotot x'ixicob i cha'an rey ti' wenta Hegai tsa' bʌ i cʌnta x'ixicob.
Jini x'ac juñob tsi' se'ñuyob majlel i bʌ cha'an i mandar rey. Tsa' pujqui jini mandar ti Susa, i tejclum rey. Tsa' caji' japob vino jini rey yic'ot Amán, pero tsa' ochi i ch'ijiyemlel i pusic'al jini chumulo' bʌ ti Susa.
Tsa' caji i subeñob i yijñam yic'ot i cʌñʌyo' bʌ: Ac'ʌ ti melol chan bʌ te' cha'an ma' jich'. Yom lajchʌnjajl i chanlel. Ti sʌc'ajel ijc'ʌl cucu suben jini rey cha'an mi' yʌc' ti jijch'el Mardoqueo. Che' jini cha' tijicñayix a pusic'al mux a cha' majlel ti c'ux waj yic'ot jini rey, che'ob. Amán uts'at tsi' yubi jini t'an. Tsi' yʌc'ʌ ti melol te' cha'an mi' jich'.
Jini rey Asuero tsi' sube Ester i pi'ʌl yic'ot Mardoqueo jini judío: Awilan tsa'ix cʌc'ʌ ti' wenta Ester pejtel i pi'ʌlob Amán yic'ot i chubʌ'an. Tsa'ix jijch'i Amán ti jini wa'al bʌ te' come tsi' ñopo i jisan judíojob.
Come jini q'uin tac i yorajlelʌch i coltʌntel che' bʌ tsi' t'uchtayob i contrajob. Ti jini q'uin tsa' lajmi i ch'ijiyemlel i pusic'al. Tsa' q'uextiyi ti tijicña bʌ. Tsi' cʌyʌyob i yuq'uel cha'an mi' to'ol ñusañob q'uin. Jini cha'an la' i cha'leñob q'uiñijel che' bajche' yom cha'an tijicñayob i pusic'al. La' i chocbeñob majlel i pi'ʌlob chuqui tac sumuc ti c'uxol. La' i yʌq'ueñob i majtan jini p'ump'uño' bʌ, che'en.
Che' bʌ woli to ti t'an tsa' tili yambʌ winic. Tsi' yʌlʌ: Tsa' tiliyob uxmojt caldeojob. Tsi' xujch'iyob jini camello tac. Tsi' laj pʌyʌyob majlel. Tsi' tsʌnsayob a winicob ti machit. Joñon jach tsa' mejliyon ti puts'el. Tsa' tili c subeñet, che'en.
Tsa'ic i cʌyʌyoñob cha'an mic chʌmel ñʌch'ʌlonix. Tsa'ic chʌmiyon wʌyʌlonix
¿Mach ba ñumen anic i mul winicob? Melbilob i bʌc'tal yic'ot i ts'ubeñal lum. Lajal mi' jejmelob che' bajche' i c'u' mut.
1-2 Tsa' caji ti t'an Job: La' ajq'uic ti balanza pejtel c wocol yic'ot c ch'ijiyemlel.
Che' mic ñoltʌl, wocol mic pijtan i yorajlel ch'ojyel. Cabʌl mic ñijcan c bʌ cha'an c'ux c bʌc'tal. Jal mi' sʌc'an.
Mach p'ʌtʌlic come ma'anic i xuc'tilel i pusic'al. Lajal i c'unlel bajche' i jalbal am.
Che' mi' bʌc' tilel wocol i jisan winicob, lac Yum mu' jach i tse'tan jini mach bʌ añobic i mul woliyo' bʌ ti wocol.
Mi che'ʌch mi caj cujtel, ¿chucoch tsa' wʌc'ʌyon quilan pañimil? Uts'at tsa'ic chʌmiyon che' cʌntʌbilon to.
C'ajtibeñob jini bʌte'el mi mach isujmic. Mux i cʌntesañet. Jini te'lemut mi caj i pʌsbeñet.
Ma'anic i c'ʌjñibal jini tsa' bʌ la' wʌlʌ. Che' mi la' tempan t'an cha'an mi la' coltan Dios, lajal la' t'an bajche' i tʌñil c'ajc. Mux i jilel che' bajche' woch' bʌ mʌctijib yujil bʌ tojp'el.
Mi che'ʌch, mi caj c jac' ba' ora ma' pʌyon, come ti' yutslel a pusic'al mi caj a c'ajtesan a winic tsa' bʌ a mele.
Tsʌts tsi' yʌc'ʌ i bic'. Chucul i cha'an i mʌctijib, tsi' choco i bʌ ti' contra Dios.
come mach jalix mux caj c xʌn majlel jini bij ba' mach sujticon.
Ma'anic mi' wis cʌytʌl i chubʌ'an ti' yotot mi ts'ita'ic. Mi' pulel i yotot che' bajche' mujlʌbil ti azufre.
Cujil cuxul jini tsa' bʌ i mʌñʌyon loq'uel ti' wenta j contra. Jini mi' caj ti wa'tʌl ti pañimil ti wi'il bʌ q'uin.
Che' mi' tam ochel ti ic'ch'ipan bʌ, ma'anix tsiquil i chubʌ'an. Mi caj i pulel ti c'ajc mach bʌ ts'ʌbʌlic ti c'ʌbʌl, yic'ot pejtel chuqui tac tsa' cʌle ti' yotot.
Cujil mi caj la' c'ajtibeñon: “¿Baqui an wʌle i yotot jini winic am bʌ i ñuclel ti oñiyi? ¿Chuqui tsa' tumbenti i yotot jini xjontolil?” che'etla.
Che' jini mi caj a q'uel jini P'ʌtʌl Bʌ am bʌ ti chan che' bajche' oro yic'ot plata.
Jini xjontolilob mi' chilbeñob i yalobilob meba' x'ixicob yic'ot ja'el jini alʌlob woliyo' bʌ ti chu'. Ma'anix mi' chʌn sutq'uibeñob i ña' cha'an i bet.
Mi' mʌcben i wut jini uw che' mi' yʌc' ti ñumel tocal ti' tojel i wut.
Jini lum mi' yʌq'ueñonla i bʌl lac ñʌc' cha'an ti la que'tel. Pero ti yebal lum an c'ajc.
Jini ch'itoñob tsi' q'ueleyoñob ti ñuc. Jini ñoxobix bʌ tsa' ch'ojyiyob. Wa'alob tsi' pijtayoñob.
Mi' tujc'añob lazo cha'an mi' chucob coc che' woliyon ti ñumel. Yujilob ma'anic caj coltaya.
Tsa'ic c cha'le jontolil, i wentajʌch c'ajc mu' bʌ caj i jisan pejtel c chubʌ'an. Mach yajpic jinto mi' laj pulel.
Eliú tsi' mich'le ja'el jini uxtiquil i pi'ʌlob, come tsi' yʌlʌyob an i mul Job, pero ma'anic tsi' wen jac'beyob bajche' yom.
Mi' ñet'beñon coc ti tocol bʌ te'. Mi' chʌcʌ q'uel pejtel chuqui mic cha'len”, lon che'et.
Tsi' yʌlʌ mach lac tajayic lac wenlel ti Dios.
letsan la' wut ti chan. Q'uelela. Ñejñanla jini tocal am bʌ ti chan.
Mach a lon pijtan ac'ʌlel, come mi' p'ojlel wocol che' mach yʌxʌlic la co.
¿Awujil ba chucoch ma' cha'len bu'lich che' ñʌch'ʌl pañimil, che' ya jach ti sur woli' tejchel tilel ic'?
¿Baqui ch'oyol i sʌclel pañimil? ¿Bajche' mi' pam ñumel ti pañimil? ¿Baqui ch'oyol jini tiquin bʌ ic' am bʌ i ticwʌlel?
Tsʌts mi' les i wich' jini ja'al pech avestruz. Pero mach cha'anic i yutslel i pusic'al.
Q'uele i ya' yic'ot i pat ba' chucul tac i bʌc'tal.
Cabʌl jax i p'ʌtʌlel i bic'. Baqui jach mi' majlel mi' toj sajtel i pusic'al majqui jach mi' lʌc' i bʌ. Mi' c'un'an  pañimil ti bʌq'uen.
Jini mach bʌ anic mi' wa'tʌl ti' bijlel xmulilob,
C'ajtibeñon. Mi caj cʌq'ueñet winicob x'ixicob ch'oyolo' bʌ ti pejtelel pañimil.
C Dios, tojetʌch. Jac'beñon c t'an che' mic pejcañet.
Jixcu joñon, mi caj cochel ti a wotot come cabʌl ma' p'untañon.
Pejtel mu' bʌ i contrajiñon mi caj i yubiñob quisin.
Tsi' mele lanza am bʌ i ñi' lajal bajche' i yat c'ajc.
Tsa' yajliyob. Tsa' jiliyob ti a tojlel.
Lac Yum mi' tsictesan i bʌ che' mi' cha'len meloñel.
Mi' muc i bʌ che' bajche' bajlum ti' ch'en cha'an mi' cha'len chijt.
Ya'an lac Yum ti ch'ujul bʌ i Templo.
¿Jayp'ejl to q'uin mi caj i tic'lañon j contra?
C Yum, ¿majqui mi' caj ti ajñel ti a wotot?
An ti ñoj bʌ j c'ʌb. Ma'anic majqui mi mejlel i tʌts'on ti' bijlel.
Lajalobʌch bajche' bajlum yom bʌ i c'ux we'elʌl.
Tsi' tsuc'u xutunte'.
Ma'anic tsac cha'le mulil, ma'anic tsaj cʌyʌ Dios.
Ma' ñuq'uesañon ti' yutslel a pusic'al.
Mi caj j c'ʌyin i ñuclel a c'aba'.
An cabʌl c chobejtʌbal ti' jac'ol a t'an.
Tsa'ix a wʌq'ue chuqui yom i pusic'al,
C'am tsi' pejcayetob. Tsa' coltayob loq'uel ti wocol.
Jatet, c P'ʌtʌlel, la' ti ora cha'an ma' coltañon.
Lac Yum mi' cʌntañon che' bajche' xcʌnta tiñʌme'.
Jiñʌch lac Yum jini ch'ejl bʌ, jini p'ʌtʌl bʌ.
C Yum, ñusʌbeñon c mul come cabʌl.
Ma'anic mi cajñel yic'ot winicob yujilo' bʌ lot.
Cha'an mic ña'tan ya' ti' Templo. Jiñʌch mu' bʌ c sajcan.
Coltañon che' mic letsan j c'ʌb ti' tojel jini ch'ujul bʌ a chumlib.
Isujm lac Yum mi' top' jini ch'ujte' am bʌ ti Líbano wits.
Tsaj c'ajtibeyet ti wocol t'an:
Tsa' cʌmbeyon c pusic'al ti wocol.
Wen ñuc i yutslel a pusic'al mu' bʌ caj a pʌsben jini mu' bʌ i bʌc'ñañet.
Mi caj c cha'len c'ay cha'an wola' joy coltañon.
Chuqui tac mi' ña'tan lac Yum ti' pusic'al mi' ts'ʌctesʌbeñonla yic'ot lac p'olbal ti pejtelel ora.
Tsi' jac'beyob lac Yum jini winicob.
Lac Yum mi' yʌc' ti colel ti pejtelel i wocol.
Tsi' jop'oyob jini mach bʌ c'ajalic c cha'an.
Ame mi' lon ña'tañob ti' pusic'al wolic yajlel che' bajche' yomob.
Mij q'uel lojon chuqui tac isujm che' ma' pʌsbeñon lojon i sʌclel a wut.
Cʌlʌx jax mi' mich'len.
I yalobilob ja'el ma'anic mi' c'ajtiñob ñumel i bʌl i ñʌc'.
Ch'oyol ti lac Yum i coltʌntel jini tojo' bʌ.
Lajalon bajche' x'uma' mach bʌ yujilic t'an.
C Yum, la' c ña'tan mi caj j cʌy pañimil.
Tsi' yʌq'ueyon tsiji' bʌ c'ay
La' toj sajticob i pusic'al.
Mach chʌn colix ti wocol.
Tsa'ix a choco tilel c wocol che' bajche' wʌlʌcña bʌ ja' mu' bʌ i ñumel tic tojlel.
Chuqui tac tsa' mele ti wajali.
Cha'an i t'an jini mu' bʌ i tse'tañon lojon, mu' bʌ i p'ajon lojon,
Pʌsʌ ñuc tac bʌ a we'tel cha'an p'ʌtʌlet.
Mi caj a wotsañob ti yumʌlob ti pejtelel pañimil.
I Yum Panchan yic'ot Pañimil an la quic'ot.
Temel tsa' tiliyob ti' contra Israel.
Mi caj c sub ti lajiya jini woli bʌ c ña'tan.
Che' mi' p'ojlel i chubʌ'an ti' yotot.
Anic c wi'ñal, mach muq'uic c subeñet,
Tsaj contrajiyet che' bʌ tsac cha'le jontolil ti a wut.
Pʌsbeñob i yutslel a pusic'al a cha'año' bʌ.
Cha'an mi' q'uel mi an majch mi' ch'ʌmben isujm, mi an majch mi' sajcan Dios.
Ñich'tañon, jac'beñon.
Pero joñon mi caj c chʌn pejcan Dios.
Ma'anic mic bʌc'ñan winicob.
Mi' c'ʌñob i yac' che' bajche' jay bʌ espada.
La' sajtic che' bajche' joch pupuy.
Mi caj a wʌq'ueñon c t'uchtan j contrajob.
Cha'an mi' coltʌntelob jini c'uxbibilo' bʌ a cha'an.
Cʌntañon ti a wutslel yic'ot ti' sujmlel a t'an.
Come ma' wʌq'ueñob i chobejtʌbal winicob x'ixicob che' bajche' an i ye'tel ti jujuntiquil.
Mi' cha'leñob jontol bʌ t'an che' bajche' jini mu' bʌ i c'ʌñob jalʌjb ti julbʌl
Jatet tsa' wa'choco tac jini wits ti a p'ʌtʌlel.
Jini winicob x'ixicob tsi' xʌñʌyob ñumel jini colem ja' ti' yoc.
Come ma'anic tsi' ñusʌbeyon coración.
Mi' yʌc' ti colel jini xcʌjchelob.
Dios mi caj i jisʌbeñob i p'ʌtʌlel i contrajob,
I Dios Israel, jiñʌch mu' bʌ i yʌq'uen winicob x'ixicob i p'ʌtʌlel yic'ot i wersa.
Dios, cabʌlʌchix i yutslel a pusic'al.
Mach a q'uelob ti toj ti pejtelel ora.
Mi' c'uxbiñetob cha'an tsa' coltayob.
Ac'ʌyob ti quisin mu' bʌ i contrajiñon. La' jisʌnticob.
La' i mel ti toj jini winicob x'ixicob a cha'an.
Yuquiña cha'an i cuch che' bajche' ti Líbano.
Mi' jac'beñob i t'an che' bajche' mi' japob ja' che' tiquin i ti'.
Ma'anix i p'ʌtʌlel c bʌc'tal yic'ot c pusic'al.
Jatet tsa' top'beyob i jol ajin ya' ti colem ja'.
Mach la' chañ'esan la' bʌ.
Che' ñumen ti p'is i mich'ajel mi caj a tic'ob.
Mi caj c ña'tan tic pusic'al pejtel tsa' bʌ a mele.
Yic'ot i p'ʌtʌlel, yic'ot jini bʌbʌq'uen tac bʌ i melbal.
Tsi' yʌ'leyob Dios, tsi' yʌlʌyob:
Jini cha'an Dios tsi' yʌc'ʌyob ti wocol.
Jini t'uñul bʌ tuñija' tsi' lowbeyob i wacax.
Ma'anic tsi' cha'leyob ñujpuñijel jini xch'ocob.
Pʌsbeñob a mich'ajel jini gentilob* mach bʌ anic mi' ñopetob,
I Dioset bʌ Panchan yic'ot Pañimil, cha' ch'ejlesʌbeñon lojon c pusic'al.
Cha'lenla c'am bʌ t'an ti' tojlel i Dios Jacob cha'an tijicña la' pusic'al.
Che' xuc'ul tsa' chʌn ajniyob israelob ti pejtelel ora.
Jini ch'oyolo' bʌ ti Edom yic'ot jini ismaelob,
Jini xpuruwoc yic'ot jini x'ajlum tsi' mele tac i c'u' cha'an mi yʌc' i yal.
¿Mu' ba caj a mich'len calobilob yic'ot i yalobilob?
Ma'anic yambʌ lajal bʌ i melbal.
Q'uele wʌ'an winic, q'uele ya'an winic, tsi' yilayob pañimil ti Sion, che'ob.
C Yum, mic pejcañet ti wocol t'an.
Jatet tsa' t'uchta egiptojob, tsa' jisayob. Mach chʌn cʌñʌlobix.
C'ʌlʌl ti jini colem ja' Eufrates.
Tsa'ix a jisʌbe jini ts'ajquibil bʌ otot tac i cha'an.
Lajalʌch bajche' cha'p'ejl uxp'ejl ora ti ac'ʌlel.
Mi' yajñel ti' yʌxñʌlel jini Mach bʌ Anic i P'isol i P'ʌtʌlel.
C Yum, la' subentiquet wocolix a wʌlʌ come che'ʌch yom.
Tsa' wen wa'choco jini pañimil. Ma'anic mi' ñijcʌyel.
Mi' taj i ñʌch'tilel i pusic'al che' an i tic'lʌntel,
I cha'añʌch i ñi' chan bʌ wits.
I t'ojol jax jini ch'ujul bʌ i yajñib ba' mi' pʌs i p'ʌtʌlel.
Mu' bʌ i lon chañ'esañob i bʌ cha'an dioste' tac mach bʌ anic i c'ʌjñibal.
Mach jelchoquic mi caj i melob.
Subenla i ñuclel che' mi la' c'otel ti' pam i yotot.
Ma'anix c bʌc'tal, to'ol c bʌquel jax yic'ot c pʌchʌlel, cha'an cabʌl tsic pusic'al.
Tsa'ix i ña'ta i yʌc'ob ti libre jini woli bʌ i chʌmelob.
Tsi' pʌsbe Moisés chuqui woli' ña'tan ti' pusic'al.
Ch'ujutesan lac Yum pejtelel i melbal,
Ma' choc tilel ja'al. Uts'at mi' yʌc' i wut jini lum cha'an a we'tel.
Pejtel i chʌñil pañimil yic'ot i chʌñil colem ñajb mi' pijtañet,
Jini bʌbʌq'uen tac bʌ i melbal che' bʌ tsi' yʌc'ʌ i t'an ti' contra egiptojob.
Tsi' yʌq'ue i p'ʌtʌlel cha'an mi' cʌchob yumʌlob che' yom.
Tijicñayob tsi' yubiyob egiptojob che' bʌ tsa' loq'uiyob,
Mach c'ajalic i cha'añob i yonlel i yutslel.
Dios tsi' sube Moisés mi caj i jisañob.
Tsi' yʌc'ʌyob ti chʌmel ch'iton bʌ yic'ot xch'oc bʌ i yalobilob,
Come mach jilic i yutslel ti pejtelel ora.
Jini tontojo' bʌ mi' tajob wocol cha'an i jontolil.
Dios mi' tiquesan jini colem ja'.
Yic'ot i xuc'tilel a pusic'al ya' ti tocal.
La' ajnic ti' wenta xjop't'an.
Coltañon loq'uel ti wocol ti a wutslel come wen awujil c'uxbiya.
Lac Yum an ti ñoj bʌ a c'ʌb.
I yalobilob jini toj bʌ mi caj i yʌq'uentelob i yutslel i t'an Dios.
Mi' yʌq'uen i cʌntan i yalobil jini to'ol wa'al jach bʌ x'ixic.
An i c'ʌb, pero ma'anic mi' ñijcan.
Uts lac Yum, toj ja'el.
Xuc'ul i t'an.
Jiñʌch xcoltaya c cha'an.
Tijicñayob jini mu' bʌ i jac'ob a t'an, mu' bʌ i sʌclañet c Yum, ti pejtelel i pusic'al.
Mach ma' mʌcbeñon a mandar.
Yom ma' wʌc' c pusic'al ti jini tsa' bʌ a wʌlʌ,
Pero ma'anic mij cʌy c ñopet.
Cʌntesañon ti a ts'ijbujel.
¿Baqui ora mi caj a ñuq'uesan c pusic'al?
Ñumen cabʌl mic ch'ʌmben isujm bajche' pejtel mu' bʌ i cʌntesañoñob,
Xuc'ul c pusic'al cha'an a t'an mu' bʌ caj i ts'ʌctiyel.
Uts'atax a t'an.
C Yum, jac'beñon. Mi caj c jac'beñet a mandar.
Toj ti pejtelel ora pejtel mu' bʌ a sub.
La' c taj j coltʌntel ti a t'an.
Conla ti' yotot lac Yum, che'ob.
Tsi' chocoyonla laj contrajob che' bajche' but'ja'.
Isujm tijicña mi caj i cha' tilel.
Tsa'ix i yʌc'ʌ ti bic'ti ts'ojquel i lazo jini jontolo' bʌ cha'an mij colel.
Pero tsa'ix c ñʌch'choco c pusic'al.
Cha'an ya' yom chumtʌl.
Tsi' yajca israelob cha'an mi' yochelob ti' cha'an bʌ.
I yalobilet bʌ la Leví ch'ujutesanla lac Yum.
Come ti pejtelel ora an i yutslel i pusic'al.
Ya' ti te' tsa' lac joc'choco jini arpa lac cha'an.
Ma' pʌs a p'ʌtʌlel ti' contra jini mich'o' bʌ mu' bʌ i contrajiñoñob.
Mic sub a ñuclel come bʌc'ñʌbilet. Uts'atax tsa' meleyon.
Jini mu' bʌ i chañ'esañob i bʌ tsi' yʌc'ʌyob yac ba' mach tsiquilic.
La' i tic'on jini toj bʌ winic anquese c'ux i t'an. Uts'at mi caj i coltañon.
C Yum, ubibeñon coración.
Jiñʌch Xajlel yilal ba' mic taj i xuc'tilel c pusic'al.
But'ul cotot lojon ti' bʌl lojon c ñʌc' ti chajp ti chajp.
Yic'ot i t'ojlʌwel a yumʌntel ya' ba' buchulet ti ñuc bʌ a we'tel.
Mi' mel ti toj jini tic'lʌbilo' bʌ.
Mi' choc jubel ja'al ti pañimil.
Jini q'uin yic'ot uw, la' i pʌs i ñuclel Dios.
La' i yubiñob i tijicñʌyel israelob ti Dios tsa' bʌ i meleyob.
Cha'an mi' yʌq'ueñonla wen bʌ lac ña'tʌbal yic'ot laj cʌntesʌntel, cha'an mi lac ch'ʌmben isujm toj bʌ t'an,
Come i sajtemal jini tontojo' bʌ mi caj i tsʌnsañob. Jini lon xuc'ulo' bʌ i pusic'al cha'an i chubʌ'an mi caj i jilelob.
Mach yomic ma' chañ'esan a bʌ ti a bajñel ña'tʌbal. Bʌc'ñan lac Yum, cʌyʌ jontolil.
come uts'at j cʌntesʌbal. Mach mi la' cʌy la' jac' c mandar,
Jini x'ixic woli' majlel ti chʌmel. Woli ti jubel majlel ti mucoñibʌl.
¿Chuqui i ye'tel winic mu' bʌ i cha'len lot? Jontol jax.
Tsaj q'uele ch'iton winic mach bʌ anic i ña'tʌbal. Ya'an ti' tojlel i pi'ʌlob.
Yom mi la' c'uxbin j cʌntesʌbal ñumen bajche' sʌsʌc taq'uin. Mulanla wen bʌ la' ña'tʌbal. Mach mi la' mulan oro anquese wen fino bʌ.
Tsi' yʌlʌ: La' tilic jini maxto bʌ anic i pusic'al.
I ye'tel jini toj bʌ mi caj i ñajt'esan i jabilel. I chobejtʌbal jini xjontolil mi caj i yʌc' ti jilel cha'an i mul.
Mi lac yajlel che' ma'anic wen bʌ lac toj'esʌntel, pero an laj coltʌntel che' cabʌl la caj toj'esayajob.
Chucul jini sajtem bʌ che' bajche' ti yac cha'an i lot tsa' bʌ i subu, pero jini toj bʌ mi' caj ti loq'uel ti wocol.
Mi lac taj laj c'uxbintel che' mi lac pʌs i yutslel lac pusic'al. Mach i t'ojolic bajche' mi' melob xñusa t'añob.
An cabʌl i ts'a'lentel jini mach bʌ anic i chubʌ'an. Mi' ts'a'leñob ja'el mero i pi'ʌlob. Pero an i c'uxbintel pejtelel año' bʌ i chubʌ'an.
Wocol jax mi' ñusan q'uin jini woli bʌ ti wocol, pero woli ti q'uiñijel ti pejtelel ora jini tijicña bʌ i pusic'al.
Quisintic jax mi tsi' cha'le mulil jini rey, come cha'an jach toj bʌ i ye'tel mi' jal'an ti' buchlib.
Jini mu' bʌ i mucben i mul yambʌ, woli' yʌc' i bʌ ti c'uxbintel. Jini mu' bʌ i tsictesʌben i mul mi' yʌc' i bʌ ti ts'a'lentel. Mach i pi'ʌlic yilal.
Jini wen chumul bʌ lajal mi' lon q'uel i chubʌ'an bajche' p'ʌtʌl bʌ tejclum ba' mi' lon ña'tan i coltan i bʌ. Mi' lon al ti' pusic'al lajalʌch i chubʌ'an bajche' chan bʌ ts'ajc mu' bʌ i mʌctan wocol.
Jini mu' bʌ i yʌq'uen pobre chuqui anto yom i cha'an woli' yʌq'uen lac Yum ti majan. Mi caj i cha' q'uextʌbentel bajche' c'amel tsi' yʌq'ue.
Che' maxto ña'tʌbilic a cha'an bajche' yom ma' mel, c'ajtiben jini yujilo' bʌ. Ñich'tʌbeñob i t'an jini yujilo' bʌ che' a wom a mel guerra.
Mi' caj ti chʌmel xjontolil. Mi' caj ti colel jini toj bʌ. Jini sajtem bʌ mi caj i toj i mul. Jini toj bʌ ma'anic mi' yʌjq'uel ti toj mulil.
La' ba' añon. Yom ma' wen ñich'tan jini t'an. Ubibeñob i t'an jini weño' bʌ i pusic'al. Otsan ti a pusic'al j cʌntesʌbal.
Isujm maxto anic tsiquil chuqui wola' pijtan, pero mi' caj ti tsictiyel.
Calobil ma' mʌc' chab, come sumuc jax. Tsajatax ti lemol jini chʌc'law bʌ mi' p'ajtel ti' yajñib chab.
Mele a bʌ yic'ot a cʌñʌ bʌ. Mach ma' cha' sub chuqui tac mi' subeñet ti mucul
Lajal jini tonto bʌ bajche' ts'i'. Che' bajche' mi' cha' sujtel ts'i' cha'an mi' mʌc' i xej che'ʌch mi' sujtel jini tonto bʌ cha'an mi' cha' mel i tontojlel.
Chilben i bujc mu' bʌ i yotsan i bʌ i tojben i bet xbeta taq'uin. Ñup'u mi ma'anic tsi' tojbe i bet jini mach bʌ i cʌñʌyic.
Jini yumʌl mach bʌ wenic i pusic'al cabʌl mi' tic'lan jini  p'ump'uño' bʌ. Jini yumʌl mu' bʌ i mel i ye'tel ti toj mach bʌ anic mi' ch'ʌm i majtan taq'uin mi caj i ñajt'esʌntel i jabilel.
Ya' ba' ma'anic sub t'an mi' cha'leñob bajche' jach yomob winicob x'ixicob. Tijicña jini mu' bʌ i jac' mandar.
Mach tijicñayic mi laj q'uel jini uxchajp. An chʌnchajp mach bʌ cujchic lac cha'an:
Wen yujil choñoñel yic'ot mʌñoñel. Ma'anic mi' yilol yajpel i lámpara ti ac'ʌlel.
Tsa' bʌx'ayon ti' ñopol pejtel chuqui an, bajche' mi' melob jini año' bʌ i ña'tibal yic'ot bajche' mi' melob tontojo'  bʌ año' bʌ i sajtemal. Tsa' caji c ña'tan woli jach cʌsin ic'.
¿Chuqui mi lac taj che' bʌxonla ti cabʌl e'tel?
Tsajalet me. Yom ñʌch'ʌlet che' mi la' wochel ti Templo. Yom jamʌl a chiquin cha'an ma' wubin. Mach  a mel bajche' tontojo' bʌ. Mi' yʌq'ueñob i majtan Dios, pero mach yujilobic che' woli' ñusʌbeñob i t'an.
¿Chuqui i c'ʌjñibal cabʌl t'an? Ma'anic i c'ʌjñibal.
Tsa' caji c ña'tan ja'el: Uts'at tsi' mele winicob Dios, pero ti jujuntiquilob tsi' xoyoyob i bijlel. Tsi' tajayob i sajtemal.
Anto yambʌ tsa' bʌ j q'uele che' bʌ tsaj cʌñʌ majlel winicob.
Mach cʌmbilic lac cha'an i melbal Dios come mucul jach che' bajche' i bijlel ic'. Ti mucul jach mi' yʌq'uen i yespíritu alʌl che' cʌntʌbil to i cha'an i ña'.
Subeñon c'uxbibilet bʌ c cha'an: ¿Baqui mi caj a pʌy majlel a wʌlac' ti buc'bal? ¿Baqui ma' wʌq'ueñob i c'aj i yo ti xinq'uinil? Ya' com majlel ja'el cha'an mic tajet. Lolom jach mic sʌclañet ñumel ti' tojlel i yʌlac' a pi'ʌlob.
Yalo' wax tac woli' jisan lac ts'usubil. Chucbeñonla, come woli ti nich ts'usub, che'en.
azafrán, sic'ʌb, canela, yic'ot pejtel yan tac bʌ te' am bʌ i c'ʌjñibal cha'an i melol pom, mirra yic'ot i yetsel áloes.
Mʌyʌ a wut, come wola' pʌyon. Lijlaw i tsutsel a jol mi' mos a quejlab. Che'ʌch yilal bajche' alʌc'ʌl mu' bʌ i jubel tac ti' wits Galaad.
(Jini x'ixicob ti Jerusalén:)
Mi la' lon mel q'uin ti' yorajlel tsiji' bʌ uw yic'ot ti yan tac bʌ ora. Mach cujchix c cha'an. Mach comix j q'uel.
Mi caj i jisʌbeñob i p'ʌtʌlel pejtel mu' bʌ i chañ'esañob i bʌ che' bajche' jini ch'ujte' am bʌ ti Líbano, yic'ot c'olol te' am bʌ ti Basán.
yic'ot mʌtc'ʌbʌl, yic'ot i ch'ʌjlil i ni',
P'ump'un jax mi caj la' wubin mu' bʌ la' lon ña'tan cabʌl la' ña'tʌbʌl.
Come jini colem tejclum ti Siria ba' mi' cha'len yumʌl Rezín jiñʌch Damasco. Ya' jach jaxʌl i yumʌntel. Ma'anic mi caj i ñuc'an. Efraín ja'el mi caj i junyajlel jisʌntel che' ti yambʌ jo'p'ejl i chʌnc'al jab.
Mi caj c pijtan lac Yum mu' bʌ caj i coltañonla anquese tsi' mʌyʌ i wut cha'an mach mi' q'uelonla. Cojach jini mi caj c pijtan.
Che' bajche' tsac melbe Samaria yic'ot i dioste' tac mi caj c melben Jerusalén yic'ot i dioste' tac, lon che'en.
Jini alʌl woli to bʌ ti chu' mi' cajel ti alʌs ya' ba'an jini lucum. Jini alob yujil bʌ xʌmbal mi caj i yotsan i c'ʌb ti' c'u' lucum. Mach i tajayic wocol.
Awilan mi caj c xic' tilel jini medojob cha'an mi' contrajiñob. Ma'anic mi caj i jac'ob i pʌyol ti taq'uin mi plata mi oro.
Mi caj c junyajlel jisan jini asiriajob año' bʌ ti Israel. Mi caj c t'uchtañob ti coc ya' tic wits. Jini c cha'año' bʌ ma'anix mi caj i chʌn cʌjchelob ti' tojlel. Mi caj i loq'uelob ti' p'ʌtʌlel.
Cʌybilix i tejclum tac Aroer. Tsa' sujti ti jamil ba' mi' cha'len buc'bal tiñʌme'. Ma'anix majch mi' bʌc'tesañob che' mi' ñoltʌlob ti wʌyel.
Tontojob jax jini yumʌlob ti Zoán. Tonto i t'an jini xcʌntesajob mu' bʌ i subeñob Faraón bajche' yom melol. Mach chʌn mejlic i chañ'esañob i bʌ cha'an cabʌl i na'tʌbal i tatob ti oñiyi, come mach lajalobic yic'ot i tatob. Ma'anix i c'ʌjñibal ti' tojlel Faraón.
Jiñʌch i t'an Dios ti' contra Edom. Ya'an winic ti Seir wits woli' chʌn c'ajtibeñon: “Xcʌntaya, ¿jayp'ejl to ora mi' sʌc'an? ¿Jayp'ejl to ora mi' sʌc'an?” che'en.
Jini año' bʌ ti Egipto ch'ijiyem mi caj i yubiñob cha'an tsa' sʌc jili Tiro.
Mi caj i yʌsiyel pañimil. Ma'anix chuqui wen. Ma'anix chuqui xuc'ul. Cʌlʌx jax mi caj i ñijcʌyel lum.
Ma'anic mi' ch'ojyelob jini chʌmeñobix bʌ tsa' bʌ c yumayob ti yambʌ ora. Tsa' jisayob. Tsa' wʌc'ʌyob ti ñajiyel.  Ma'anix majch mi' chʌn ña'tañob.
Jini cha'an c'unte' c'unte' mi caj i chʌn subeñob i mandar lac Yum. Ti jujump'ej q'uin mi caj i ts'ita' cʌntesañob. Ti' tsolom tac mi caj i yubiñob ts'ita' ilayi, yambʌ ts'ita' ya'ya'i. Pero anquese wen tsiquil i cʌntesʌbal, mi caj i tʌts'ob i bʌ. Mi caj i jats'ob i yoc. Mi caj i yajlelob. Mi caj i cʌjchelob majlel.
Obolob i bʌ jini mu' bʌ i mucob i bʌ ti' tojlel Dios, mu' bʌ i melob jontolil ti ac'ʌlel. Mi' lon ña'tañob ma'anic mi' q'uejlelob, mach cʌmbilobic.
Mi caj la' bi'len pejtelel la' dioste' tac melbil bʌ ti sʌsʌc taq'uin yic'ot ti oro. Mi caj la' choc loq'uel che' bajche' tsucul bʌ pisil wen bibi' bʌ. Mi caj la' wʌl: Aj, mach a tʌl, che'etla.
Cha'lenla bʌq'uen x'ixicob mu' bʌ la' to'ol ñusan q'uin. Yom mi' toj sajtel la' pusic'al chan bʌ mi la' mel la' bʌ. Cha'lenla uq'uel. Jochola i t'ojol jax bʌ la' pislel cha'an mi la' lʌp coxtal.
Come ya' mi caj i yajñel lac Yum la quic'ot. Mi caj i cha'len ñuc bʌ yumʌl. Lajal mi caj i joy mʌctañonla che' bajche' ñoja' ba' mach c'axicob laj contrajob.
Wen tijicñayob i pusic'al mi caj i sujtelob jini mʌmbilo' bʌ i cha'an lac Yum. Cha' talob ti jini bij cha'an mi' majlelob ti Sion. Ti pejtelel ora tijicña mi caj i yubiñob. Mi' cajelob ti c'ay. Mi caj i lajmel wocol yic'ot c'amʌjel.
8-9  Che' jini tsa' sujti ti Libna jini comandante, ya' ba' woli ti guerra i rey Asiria, pero loq'uemix jini rey ti Laquis cha'an tsi' yubi woli' tech guerra i rey Etiopía ya' ti' lumal. Jini cha'an jini rey ti Asiria i c'aba' Senaquerib tsi' cha' choco majlel suboñelob ba'an Ezequías. Tsi' yʌlʌ:
Tsi' sube: Cucu suben Ezequías:  “Che'ʌch woli' yʌl lac Yum, i Dios David, jini a ñojte'el: Tsa'ix cubi a woración. Tsa'ix j q'uele ja'el i ya'lel a wut. Mi caj c cha' aq'ueñet yambʌ jo'lujump'ejl (15) jab a jabilel.
Ubiben i t'an jini winic mu' bʌ i yʌl:  “Subu”, che'en. “¿Chuqui yom mic sub?” cho'on. Subu ñumel ili t'an: “Lajalonla bajche' pimel mu' bʌ i chʌmel. Pejtelel lac ñuclel lajalʌch bajche' i nich pimel.
Jini año' bʌ ti' ti'il colem ja' tsi' q'ueleyob jini bʌbʌq'uen bʌ. Tsi' wen bʌc'ñayob jini wocol woli bʌ i tilel ti' tojlelob. Jini ñajt bʌ ch'oyolob tsa' toj sajtiyob i pusic'al.
A Yumon. Tsac pʌyʌyet cha'an ma' wajñel ti toj. Tsac yajcayet. Mi caj j cʌntañet. Mi caj cʌq'uet ti ajñel ti' tojlel winicob x'ixicob cha'an mi' ts'ʌctiyel jini xuc'ul* bʌ t'an mu' bʌ cʌq'ueñob. I wentajet c'ajc cha'an ma' pʌsbeñob c bijlel.
Tsa'ix cʌc'ʌ c t'an. Tsac cha'le coltaya. Tsa cʌc'ʌ c bʌ ti cʌjñel che' bʌ tsa' la' choco la' dioste' tac. Testigojetla c cha'an.
Winicob mi' pʌc'ob te'. Jini ja'al mi' cosan. Che' tsa'ix coli, mi' c'otel winic ti te'el. Mi' yajcan toj tac bʌ te' mi ch'ujte' o mi ciprés o mi c'olol.
Mi' cajelob ti quisin jini xmel diosob ti pejtelelob. Mi caj i puts'elob cha'an bʌq'uen.
Pero tal ti ora ili cha'chajp wocol ti a tojlel ti jump'ejl jach bʌ q'uin. Meba' x'ixic mi caj a cʌytʌl. Mi caj a chilbentel a walobilob, anquese a wujil  wujt, anquese ma' pejcan xiba. Lolom jach ma' mel ñuc tac bʌ cha'an ma' lon coltan a bʌ.
Tsi' yʌq'ue i c'ʌjñibal quej che' bajche' espada jay bʌ i ni'. Tsi' mucuyon ti mal i c'ʌb. Tsi' meleyon che' bajche' i te'el jalʌjb wen jay bʌ i ni'. Lajalon ti' c'ʌb Dios che' bajche' i te'el jalʌjb lotol bʌ ti' yajñib.
Tsa cʌc'ʌ c pat ti jajts'el ti pʌchi. Tsa cʌc'ʌ c choj cha'an mi' bocbeñoñob c tsucti'. Ma'anic tsac mʌyʌ c wut che' bʌ tsi' ts'a'leyoñob. Tsi' p'ajayoñob che' bʌ tsi' tujbayoñob.
Lac Yum woli' yʌl: Tsa' wersa pʌjyiyetla ba'an yambʌ la' yum pero ti majtan jach. Ma'anic la' tojol. Jini cha'an mach ti taq'uinic mi caj c cha' mʌñetla che' mij coltañetla.
Ch'ijiyemet tsi' tajayet lac Yum. Lajalet bajche' x'ixic cʌybil bʌ cha'an i ñoxi'al, che' bajche' x'ixic chocbil bʌ che' xch'oc to. Tsi' cha' pʌyʌyet.
Che'ʌch ja'el jini ñajt bʌ ch'oyolob mu' bʌ i ñopoñob, mu' bʌ i yʌc'ob i bʌ cha'an mi' c'uxbiñon, cha'an mi' yochel ti x'e'telob c cha'an. Mi tsi' p'isiyob ti wenta i q'uiñilel c'aj o, mi xuc'ulob mi' yajñelob ti trato bʌ c t'an,
Mi' subeñoñob: Lolom jach mic cha'len lojon ch'ajb. Cʌxti muq'uic a q'uel. ¿Chucoch mic lon tic'lan c bʌ ti cabʌl wocol che' ma'anic ma' p'ison lojon ti wenta? che'ob. Pero ti' q'uiñilel ch'ajb mi la' mel chuqui mi la' bajñel ña'tan ti la' pusic'al. Mi la' to'ol c'ʌn ti wocol e'tel jini x'e'telob la' cha'an.
Mi caj i yʌq'ueñob i toj i mul i contrajob. Mi caj i yubiñob i mich'ajel lac Yum. Mi caj i tojob i mul pejtelel mu' bʌ i ts'a'leñob ya' ti ñajt tac bʌ i lumal.
Jini ñajt bʌ tilemob mi caj i cʌntañob la' tiñʌme'. Mi caj i q'uelob la' chol yic'ot la' ts'usubil. Jini mach bʌ anic tsi' cʌñʌyob Dios ti ñaxan wolix i melbeñetla la' we'tel.
¿Majqui tsi' c'axtesayob ya' ba' tam jini ja'? Toj tsa' majliyob che' bajche' caballo ti tiquiñal pañimil. Ma'anic tsi' jats'ʌyob i yoc.
mi caj cʌq'uetla ti tsʌnsʌntel ti espada. Ti la' pejtelel mi caj la' majlel ti tsʌnsʌntel. Come che' bʌ tsac pʌyʌyetla, ma'anic tsa' la' jac'beyon. Che' bʌ tsac pejcayetla, ma'anic tsa' la' wubiyon. Tsa' la' mele jontolil ti' tojel c wut. Tsa' la' yajca chuqui tac ts'a'lebil c cha'an.
Come cʌmbil c cha'an i pensar yic'ot i melbal pejtelel winicob. Jini cha'an mi caj c tempan tilel pejtelel winicob yujilo' bʌ t'an ti chajp ti chajp. Mi caj i tilelob cha'an meloñel. Mi caj i q'uelob c ñuclel.
Woli' yʌl lac Yum: ¿Chuqui c mul ti' tojlel la' tat? ¿Chucoch tsi' cʌyʌyoñob? Tsi' lon c'uxbiyob jini mach bʌ anic i c'ʌjñibal. Tsa' sojquiyob i ña'tʌbal.
Pero wola' chʌn al: “Uts'at añon. Mach talic i mich'ajel Dios tic tojlel”, lon che'et. Awilan mi caj c pʌyet ti meloñel cha'an tsa' wʌlʌ ma'anic a mul.
Wa'chocon a t'an tic tojlel ti' c'aba' jini cuxul bʌ a Yum. Subu chuqui isujm. Cha'len toj bʌ meloñel. Ñopox chuqui uts'at tic wut. Che' jini pejtel winicob ti yan tac bʌ lum mi caj i cʌñoñob cha'an a Yumon. Mi caj i q'ueloñob ti ñuc, che'en lac Yum.
Cucu ti ñumel ya' ba'an garita tac ti Jerusalén. Wen q'uele bajche' mi' melob. Otsan ti a pusic'al. Sʌclan ñumel juntiquil mu' bʌ i mel chuqui toj ya' ti choñoñibʌl. Q'uele mi an juntiquil mu' bʌ i yotsan ti' pusic'al chuqui tac isujm cha'an mic pʌsben i yutslel c pusic'al.
Cucula ti ajñel, winicob ti Benjamín. Loq'uenla ti puts'el añet bʌ la ti Jerusalén. Wusula jini trompeta ti Tecoa. Melela c'ajc ti Bethaquerem cha'an mi' ñajtʌ q'uelob jini bats' cha'an mi' laj ña'tañob talix wocol. Talob jini yujilo' bʌ jisaya loq'uemo' bʌ ti norte.
Lajalob bajche' i ta'il plata. Anquese wen ticʌw jini c'ajc, ma'anic mi' bʌc'ñañob. Mi' chʌn cha'leñob jontolil. Che' tsi' yʌlʌ lac Yum.
Ya' ti joctʌl Hinom tsi' wa'chocoyob chan bʌ i yajñib tac c'ajc i c'aba' Tofet ba' mi' pulob ch'iton bʌ yic'ot xch'oc bʌ i yalobilob. Mach che'ic tsac subeyob. Leco bajche' mi' melob. Mach tilemic tic pusic'al.
Ti jujuntiquilob mi' lotiñob i pi'ʌlob. Ma'anic majqui mi' sub chuqui isujm. Tsi' ñʌmtesayob i bʌ ti lot. Mi' socbeñob i sujmlel. Mi' chʌn cha'leñob lot yic'ot jontolil jinto che' lujbobix.
Pero lac Yum jiñʌch Dios jini isujm bʌ, jini cuxul bʌ mach bʌ yujilic chʌmel ti pejtelel ora. Che' mich' lac Yum, mi' ñijcan i bʌ lum. Che' mich'ix, mi' puts'elob winicob ti pejtelel pañimil cha'an bʌq'uen.
Lac Yum tsi' q'ueleyet che' bajche' i t'ojol jax bʌ olivote' mu' bʌ i yʌc' cabʌl i wut, pero mach chʌn che'etix wʌle. Ju'ucña mi' tilel p'ʌtʌl bʌ ic', ju'ucña ja'el jini c'ajc mu' bʌ i tsujq'uel cha'an mi' lu' pulel jini te' yic'ot i c'ʌb tac.
Ñumenix cabʌl q'uin lac Yum tsi' cha' subeyon: Cucu ti Eufrates. Cha' loc'san a cajchiñʌc' ya' ba' tsa' mucu che' bajche' tsac subeyet, che'en.
Lac Yum tsi' subeyon wen cabʌl jax i sajtemal i winicob. Mi' mulañob i xoy i bijlel. Ma'anic mi' tic'ob i bʌ. Jini cha'an ma'anic i ñusʌbentel i mul. I yorajlelix mi caj i tojob i mul.
¿Chucoch c'ux c pusic'al ti pejtelel ora? ¿Chucoch mach yujilic lajmel c lojwel? ¿Lajal ba mi caj a pʌs a bʌ tic tojlel che' bajche' pa' tiquin bʌ i ya'lel?
Lajalʌch bajche' te' am bʌ ti colem bʌ i tiquiñal pañimil ba' mach mejlic ti wen colel. Ma'anic mi caj i c'oc'an, come mach i tajayic i ya'lel ya' ba' woli' colel ti colem xajlelol. Ma'anic i c'ʌjñibal jini lum.
Mi tsac bʌc' ac'ʌ c t'an cha'an mi' wa'chocontel i yumʌntel jump'ejl colem tejclum mu' bʌ caj j coltan,
Jini motomaj Pasur i yalobil Imer, ñuc bʌ i ye'tel ti' yotot lac Yum, tsi' yubibe i t'an Jeremías.
Awilan wolij contrajiñet anquese yumʌlet ti' tojlel jini xchumtʌlob ti joctʌl. Chañet che' bajche' chan bʌ xajlel ti' wutob. Ma' lon al ma'anic majch mi' mejlel ti ochel cha'an mi' contrajiñet. Mach mejlic i chilbeñoñob c chubʌ'an, lon che'et.
Ubinla c t'an pejtel wʌ' bʌ añetla ti ili lum. La' i yubin pejtel pañimil.
Jini c t'an, ¿mach ba lajalic bajche' c'ajc? che'en lac Yum. ¿Mach ba lajalic bajche' martillo mu' bʌ i bic'ti top' jini xajlel?
Mi caj c pʌy tilel pejtel jini winicob chumulo' bʌ ti norte ti mojt ti mojt yic'ot c winic Nabucodonosor, rey bʌ ti Babilonia. Talob i contrajin ili lum yic'ot jini tejclumob yic'ot jini xchumtʌlob yic'ot yan tac bʌ lum. Mi caj c lu' jisañob. Mi caj cʌc'ob ti ts'a'lentel. Mi caj cʌc'ob ti wajlentel. Mi caj cʌc'ob ti quisin ti pejtelel ora.
Tsi' subeyon: Wa'i' ti' pat i Templo lac Yum. Subeñob ili t'an pejtel tejclum tac ti Judá mu' bʌ i c'otelob ti ch'ujutesaya. Yom ma' lu' subeñob che' bajche' wolic subeñet. Mach yomic mi' sajtel mi jump'ejlic c t'an ti pejtelel.
Wʌle mi an jump'ejl tejclum mach bʌ yomic i yuman Nabucodonosor rey bʌ ti Babilonia, mi mach yomic i ch'ʌm i yugo cha'an mi' melben i ye'tel jini rey ti Babilonia, mi caj cʌq'uen i toj i mul ili tejclum. Mi caj i chʌmel ti espada yic'ot ti wi'ñal yic'ot ti c'amʌjel. Mi caj cʌq'uen i ye'tel jini rey ti Babilonia cha'an mi' jisan, che'en lac Yum.
Jini cha'an lac Yum woli' yʌl: “Awila to, mi caj c jisañet. Ti jini jach bʌ jab mi caj a chʌmel come tsa' cʌntesa c winicob cha'an mi' cʌyoñob”. Che' woli' yʌl lac Yum, che'en Jeremías.
Jini motomaj Sofonías tsi' q'uele jun ti' tojlel jini x'alt'an Jeremías.
Wʌ' ti Sion lac Yum tsa' tsictiyi tic tojlel. Tsi' yʌlʌ: C'uxbibilet c cha'an c'ʌlʌl che' maxto anic pañimil. Mach yujilic jilel j c'uxbiya. Jini cha'an tsac pʌsbeyet i yutslel c pusic'al.
Jiñʌch jini tsijib xuc'ul bʌ t'an mu' bʌ c mel yic'ot i p'olbal Israel, che'en lac Yum. Mi caj c ts'ijban c t'an ya' ti' pusic'alob. Che' jini mi caj i mulañob c t'an. Che' jini mero c cha'añʌch mi caj j q'uelob. Che' jini i Dioson.
Wʌ' tsa' ochi jini c tat lojon. Tsi' ch'ʌmʌyob jini lum. Pero ma'anic tsi' jac'ʌyob a t'an. Ma'anic tsi' meleyob che' bajche' cʌntesʌbilob ti a mandar. Ma'anic chuqui tsi' wis meleyob ti uts'at ti' tojlel a mandar. Jatet wola' chocbeñob tilel ili wocol cha'an ti' cajob i mul.
Ili tejclum Jerusalén mi caj i tsictesan c ñuclel. Tijicña mi caj j q'uel. Pejtel tejclum ti yan tac bʌ lum mi caj i q'ueloñob ti ñuc che' tijicña ili tejclum cha'an pejtelel i yutslel c pusic'al mu' bʌ c pʌsben. Mi caj i toj sajtelob i pusic'al che' mi' ña'tañob cha' anix i ñʌch'tʌlel i pusic'al cha'an cabʌl tsaj colta.
I Dios Israel, jiñʌch lac Yum, tsi' yʌlʌ: Joñon tsac mele xuc'ul bʌ t'an yic'ot la' tatob che' bʌ tsac pʌyʌyob loq'uel ti Egipto ba' chuculob ti majtan e'tel. Tsac subeyob:
Tic'ʌl mux caj i p'isob ti wenta che' mi' ña'tañob chuqui mi caj c tumbeñob cha'an i mul. Tic'ʌl mi mux caj i cʌyob i jontolil cha'an mic ñusʌbeñob i mul, che'en.
Nabucodonosor tsi' wa'choco ti rey Sedequías (i yalobil Josías). Tsi' ñusa Conías (i yalobil Joacim).
Che' jini Ebedmelec tsi' pʌyʌ majlel uxtiquil winicob. Tsa' ochi ti' yotot rey ti yebal otot ba' lotol tsucul pisil. Tsi' cʌchʌ pisil ti lazo. Tsi' ju'sa ti' yajñib ja' ba'an Jeremías.
Jini cha'an jini capitán Nebuzaradán, yic'ot Nabusazbán, yic'ot Rabsaris, yic'ot Nergal Sarezer jini ñuc bʌ i yaj coltaya rey, yic'ot pejtelel yumʌlob i cha'año' bʌ jini rey ti Babilonia,
Wen colem jini pozo ba' tsi' choco ochel pejtel jini ch'ujlelʌl Ismael che' ujtel to i tsʌnsañob. Anix ora melbil jini pozo. Jini rey Asa tsi' melbeyob pozo jini chumulo' bʌ ti Mizpa che' bʌ tsa' tili Baasa, rey bʌ ti Israel cha'an mi' contrajin ti guerra. Ismael tsi' but'u jini pozo yic'ot jini chʌmeño' bʌ tsa' bʌ i tsʌnsa.
Tsa'ix c laj subeyetla pero ma'anic woli la' jac'ben i t'an la' Yum Dios mi ts'ita'ic ti pejtelel chuqui tsi' yʌlʌ.
Mach tilemic ti Dios jini t'an woli bʌ a subeñon lojon. Ma'anic mi caj c jac' lojon.
Ti pejtelel pañimil tsi' yubiyob cha'an tsa' t'uchtʌntiyetla. Woliyetla ti quisin. Ti ñajtʌl mi' yubintel a woñel, come tsi' cujuyob i bʌ jini p'ʌtʌlo' bʌ. Temel tsa' yajliyob.
Tal la' contra i lu' jisan la' tejclum tac yic'ot jini xchumtʌl tac ti joctʌl yic'ot ti' chañelal che' bajche' tsi' yʌlʌ lac Yum. Ma'anic la' coltʌntel.
U'ucñayob ya' ti' pam i yotot yic'ot ti' bijlel tac tejclum ti pejtelel i lumal Moab, come tsac bic'ti jemeyob che' bajche' mi' tojp'el uc'um che' ma'anix majch mi' mulan, che'en lac Yum.
Tsiltsilña pañimil yubil che' mi' yajlelob. C'ʌlʌl ti jini Chʌchʌc bʌ Ñajb mi caj i yubintel i t'an.
Pero mi caj a wubin quisin, Babilonia. Mi caj a sujtel ti pec' ti' tojlel yaño' bʌ winicob. Tiquin mi caj i majlel a lum. Mi caj i sajtel i c'ʌjñibal, che'en lac Yum.
Chuculob i cha'an jalʌjb yic'ot i te'el. Jontolob jax. Mach yujilobic p'untaya. Ju'ucñayob ti t'an che' bajche' i t'an colem ñajb. C'ʌchʌlob woli' tilelob, chajpʌbilob cha'an guerra, cha'an mi' contrajiñet Babilonia.
Junyajlel ch'ijiyem mi caj a cʌytʌl, mi wisilic a c'ʌjñibal. Ma'anix mi caj i cha' c'ʌjñel mi jump'ejlic xajlel ti pejtelel la' wotot, che'en lac Yum.
Come woli' jisʌntel Babilonia.  Woli' wersa pʌjyelob majlel i soldadojob, jejmenix i te'el jalʌjb. Come lac Yum Dios mi' mel winicob.  Wersa mi caj i tojob i mul.
Ya' ti' chañelal jini oy an i jol melbil bʌ ti c'ʌnc'ʌn taq'uin. Cha'p'ejl metro i chanlel i jol. Joy ch'ʌlbil i pam yic'ot i yejtal tac granada, melbil bʌ ti c'ʌnc'ʌn taq'uin. Che'ʌch ja'el jini yambʌ oy, i pi'ʌl bʌ.
Q'uele c Yum. Wen ch'ijiyemon. Wocol jax mi cubin tic pusic'al. Wolic mel c pusic'al cha'an cabʌl c mul. Tsac ñusʌbeyet a t'an. Ya' ti bij woli' chʌmelob cabʌlob ti espada. Ti mal otot woli' chʌmelob ti c'amʌjel.
Tsi' yʌc'ʌyon ti ajñel ti mal lum che' bajche' ch'ujlelʌl. I'ic' i mal.
¿Chucoch tilebixel i pusic'al winicob? La' i cha'len uq'uel jujuntiquil cha'an ti' caj i mul.
Jini jontol bʌ ts'i' mi' tsu'san i yal, pero ñumen jontolob jini x'ixicob israelob. Mi' cʌyob i yalobilob che' bajche' mi' cʌy i yal avestruz ya' ti colem bʌ i tiquiñal pañimil.
J contrajob tsi' tic'layob x'ixicob ti Sion yic'ot xch'ocob ti Judá.
Che' bʌ tsi' cha'leyob xʌmbal jini cuxulo' bʌ, tsa' majliyob yic'ot jini selel tac bʌ. Che' bʌ tsa' wa'leyob, tsi' cʌyʌ xʌmbal ja'el. Che' bʌ tsa' letsiyob, tsa' letsi ja'el yic'otob, come ya' tsa' ajni i ch'ujlel jini cuxulo' bʌ ti jini selel tac bʌ.
I yalobil winic, tsac wa'chocoyet cha'an ma' wochel ti xcʌntaya i cha'an israelob. Yom ma' wen ubin c t'an cha'an ma' cha' tsictesʌbeñob ti ora.
Ti wi'il mi caj a loc'san ts'ita' ba' cʌchbil cha'an ma' pul ti' yojlil c'ajc. Jini c'ajc mi caj i pam ñumel i jisan israelob.
Awilan, tsa'ix c'oti i yorajlel. Woli' pʌs i bʌ la' contra. Ch'ejl la' pusic'al. Mi la' lon ña'tan lajal la' yumʌntel che' bajche' i te' Aarón woli bʌ ti ñich.
Tsi' cha' subeyon: Mi caj a q'uel ñumen bi'ilts'altacax bʌ i melbalob, che'en.
Ti jujuntiquil jelchojc tacob i wut jini querubiñob. Jini ñaxan bʌ lajal che' bajche' i wut querubín, i cha'p'ejlel bʌ lajalʌch bajche' i wut winic, i yuxp'ejlel bʌ lajalʌch bajche' i wut bajlum, i chʌmp'ejlel bʌ lajalʌch bajche' i wut xiye'.
Jini querubiñob tsi' cha' letsayob i wich' yic'ot jini selel bʌ tsucu taq'uin ya' ti' t'ejl. Tsa' c'oti i ñuclel lac Yum i Dios Israel ti' pam jini querubiñob.
I yalobil winic, woli to i yʌlob jini israelob: “Jal to mi' caj ti ujtel jini woli bʌ i tsictesan. Woli jax to i wʌn tsictesan chuqui mi caj i yujtel ti' jilibal pañimil”, lon che'ob.
Jini cha'an yom ma' subeñob ili t'an jini israelob: “Che'ʌch woli' yʌl lac Yum Dios: Cʌyʌx la' mul, mach mi la' chʌn ch'ujutesan jini dioste' tac. Yom mi la' cʌy pejtelel chuqui tac ts'a'lebil c cha'an.
Pero che' bʌ tsa' ñumiyon tsaj q'uele wen bibi'et ti a ch'ich'el. Tsac subeyet che' pʌjq'uemet ti a ch'ich'el: La' coliquet, cho'on.
Lac Yum Dios woli' yʌl: Quisintic jax tsa' pʌsʌ a bʌc'tal che' bʌ tsa' cha'le ts'i'lel. Tsa' ch'ujutesa jini dioste' tac. Tsa' wʌc'ʌ a walobilob ti tsʌnsʌntel cha'an i majtan.
Ya' tsi' ch'ʌmʌ pac'. Tsa' majli i pʌc' ti wen bʌ lum ya' ti' ti' ñoja' baqui mi' bʌc' colel.
mi letsem tsi' c'ajti i jol taq'uin che' bʌ tsi' yʌc'ʌ ti majan, ¿cuxul ba mi caj i yajñel ili winic? Ma'anic. Wersa mi' chʌmel, come pejtelel chuqui tsi' mele jiñʌch mulil. Jini cha'an an ti' bajñel wenta cha'an mi' toj i mul che' ti' yorajlel wocol.
Jini ts'usub tsi' yʌc'ʌ junts'ijt tsʌts bʌ i c'ʌb am bʌ i c'ʌjñibal che' bajche' i barate' rey. Che' jini chan tsa' coli ti' tojlel i pi'ʌlob, jinto wen tsiquil ti ñajtʌl cha'an i chanlel yic'ot cha'an cabʌl i c'ʌb.
Jini cha'an, i yalobil winic, subeñob jini israelob: “Lac Yum Dios woli' yʌl: Tsi' p'ajayoñob la' ñojte'elob che' bʌ tsi' ñusayob c t'an.
Jini cha'an che'ʌch yom ma' subeñob: “Jats'ʌ a c'ʌb. Ch'ʌmʌ jini espada. Cha'yajl uxyajl yom ma' pʌnts'un cha'an mi' ña'tañob bʌxob jini mu' bʌ caj i tsʌnsañob.
¿Ch'ejl ba la' pusic'al ti jim bʌ ora che' mic tilel c meletla? Joñon la' Yumon tsac subeyetla. Mi caj c ts'ʌctesan, che'en lac Yum.
Che' bʌ tsi' q'ueleyob, tsi' mulayob. Tsi' choco majlel i winicob ti' lumal caldeojob cha'an mi' subeñob tilel.
Lac Yum Dios woli' yʌl: Mi caj c choc tilel soldadojob cha'an mi' ts'a'leñob, cha'an p'ump'un mi' tic'lañob.
1-2 Tsa' tili i t'an lac Yum ba' añon: I yalobil winic, sutq'uin a wut ti' lumal Amón cha'an ma' subeñob jini wocol mu' bʌ caj i yubiñob.
Lac Yum Dios woli' suben Tiro: Jini ya' bʌ chumulob ti' ti' ñajb mi caj i toj sajtelob i pusic'al che' ma' jisʌntel. Mi' cajelob ti oñel jini xlojwelob che' woli' tsʌnsʌntelob.
Colem barco tac tilem bʌ ti Tarsis mi' cuchob tilel chubʌ'añʌl. Mi' wen tempʌyel chubʌ'añʌl ya' ti' yotlel.
Woli' toj sajtel i pusic'al pejtelel a cʌñʌyo' bʌ ti pañimil cha'an a jilibal. Mi' cajelob ti bʌq'uen che' mi' q'uelob. Mach chʌn tsiquiletic ti pejtelel ora”, che'en lac Yum.
Mi caj i tilel espada ti' tojlel Egipto. Mi' cajelob ti wocol ya' ti Etiopía che' mi' tsʌnsʌntelob jini egiptojob che' mi' chilbentelob pejtelel i chubʌ'an. Mi caj i jisʌntel pejtel i p'ʌtʌlel.
Jini cha'an lac Yum Dios woli' yʌl: Cha'an ti' caj tsi' chañ'esa i bʌ Egipto, ñumen chan tsi' q'uele i bʌ bajche' yan tac bʌ tejclum tac.
Ya' añob i yumob Asiria yic'ot pejtel i winicob. Pam pujquem jini mucoñibʌl tac ya' ti' joytʌlel. Ti pejtelelob tsʌnsʌbilob ti guerra.
Che' ti diciembre ti lajchʌmp'ejlel jab che' cʌchʌlon lojon, tsa' c'oti juntiquil  xputs'el loq'uem bʌ ti Jerusalén. Tsi' subeyon: Jisʌbilix jini tejclum, che'en.
Tsa' la' cha'le cujoñel ti la' ts'ejtʌl yic'ot la' quejlab. Tsa' la' cuju yic'ot la' xulub jini c'uño' bʌ. Tsa' la' pam pucuyob ti pejtelel.
Jini cha'an lac Yum Dios woli' yʌl: Tsa'ix c letsa j c'ʌb cha'an mi cʌc' c t'an: Mi caj i yubiñob quisin jini colem tejclum tac.
Tsa' tili i t'an lac Yum ba' añon. I yEspíritu lac Yum tsi' pʌyʌyon majlel ti joctʌl ba' p'ulul cabʌl bac.
Che' ñumenix cabʌl q'uin mi caj a loq'uel tilel. Che' ti' yujtibal cabʌl jabil mi caj a tilel yic'ot a soldadojob cha'an ma' wochel ti' lumal Israel baqui ñʌch'ʌl añob, ba' cha' tempʌbilob ti' lumal ti cabʌl tejclum.
Mi caj i c'axelob jini mu' bʌ i sʌclañob majlel. Ya' ba' mi' tajbeñob i bʌquel chʌmen bʌ mi caj i yʌq'uen seña jini talo' bʌ ti wi'ipat cha'an mi' mucob ya' ti joctʌl am bʌ i c'aba' Jini Joctʌl i cha'an i Soldadojob Gog.
An uxp'ejl tsalʌl tac ti jujunwejl. Lajal i p'isol bajche' jini am bʌ ti' pasibal q'uin, an jo'p'ejl i cha'c'al metro i ñajtlel yic'ot ojlil i yuxlujump'ejl metro i xujc.
Ti' chʌnxujclel jini tsalʌl an lujump'ejl metro. Tsi' subeyon: Iliyi jiñʌch C'ax* Ch'ujul bʌ Ajñibʌl, che'en.
Tsi' subeyon: Ch'ujulʌch jini tsalʌl tac am bʌ ti norte ti sur ya' bʌ an ti' tojel jini patio cha'an Templo. Jini motomajob i cha'an lac Yum mi caj i c'uxob jini majtañʌl tac ya'i. Ya'ʌch mi caj i yʌc'ob jini majtañʌl tac cha'an i ñusʌntel mulil, come ch'ujulʌch ili tsalʌl tac.
Che' ti' waxʌcp'ejlel q'uin yic'ot c'ʌlʌl ti yan tac bʌ q'uin anix ti' wenta jini motomajob cha'an mi' tsʌnsañob jini la' wofrenda cha'an pulbil tac bʌ majtañʌl, yic'ot cha'an bʌ i ñʌch'tʌlel la' pusic'al. Che' jini mi caj c ch'ʌmetla tic wenta”, che'en lac Yum Dios.
Pejtelel ñaxan tac bʌ i wut tac pʌc'ʌbʌl yic'ot mu' bʌ i yʌq'ueñoñob cha'an c majtan, i cha'añʌch motomajob. Che' ja'el jini ñaxan bʌ jujunc'ojl sa' yom mi' yʌq'ueñon jini motomajob cha'an mi mejlel cʌq'ueñob i yutslel c t'an.
Jini yumʌl yom mi' tsʌnsan wʌccojt alʌ tat tiñʌme' cha'an mi' pulbeñon c majtan ti' yorajlel c'aj o yic'ot juncojt tat tiñʌme' mach bʌ wis asiyemic.
Woli' yʌl lac Yum Dios: Jiñʌch mandar cha'an mi' t'oxbentelob i lumal jini lajchʌnmojt i p'olbal Israel. Mi caj i yʌq'uentelob cha'pejt i p'olbal José (Efraín yic'ot Manasés).
An uxp'ejl i puertajlel ya' ti' pasibal q'uin ba' lajal i tamlel ts'ajc. Mi caj i yotsʌbentel i c'aba' José, yic'ot Benjamín, yic'ot Dan.
Jini año' bʌ i ña'tʌbal tsi' yʌlʌyob: Ma'anic mi juntiquilic lac pi'ʌl mi xwujt mi xch'ʌcojel mu' bʌ mejlel i subeñet chuqui tsa' ñajle. Ma'anic yambʌ rey ti pejtelel pañimil mu' bʌ i wersa c'ajtibeñob i winicob che' bajche' iliyi.
Ti wi'il mi caj i tejchel i chʌnticlel yumʌl lajal i p'ʌtʌlel che' bajche' tsucu taq'uin. Che' bajche' jini tsucu taq'uin mi' top' pejtel chuqui mi' jats', che' ja'el jini yumʌl mi caj i jisan yambʌ yumʌlob.
Cʌchbilob tsa' yajliyob Sadrac, Mesac, yic'ot Abednego ti yojlil i yajñib c'ajc woli bʌ ti lejmel.
Mi caj a tʌts' a bʌ ti' tojlel winicob. Mi caj a wajñel yic'ot bʌte'el. Mi caj a c'ux jam che' bajche' wacax. Jini tijil mi caj i yʌch'esan a bʌc'tal. Wucp'ejl jab mi caj a wajñel che' bajche' iliyi, jinto ma' wen cʌn jini Dios am bʌ i p'ʌtʌlel ti' tojlel pejtelel yumʌlob ti pañimil. Mi' wa'chocon ti yumʌl majqui jach yom.
Pejtel jini tejclum tac ti pañimil yujilo' bʌ t'an ti chajp ti chajp tsi' wen bʌc'ñayob cha'an cabʌl jax i ñuclel aq'uebil bʌ ti Dios. Tsiltsilñayob ti' tojlel.  Come tsi' tsʌnsa majqui jach yom, pero mi yom i col, cuxul tsa' ajni. Tsi' yʌq'ue i ñuclel jini c'uxbibil bʌ i cha'an. Tsi' chilbe i ñuclel jini ts'a'lebil bʌ i cha'an.
Che' bʌ tsa' sʌc'a, tsa' ch'ojyi jini rey. Tsa' bʌc' majli ya' ti' ch'eñal bajlum.
jinto tsa' tili ti meloñel jini Am bʌ Cabʌl i Jabilel. Tsi' tsictesa ti toj i cha'año' bʌ. Tsa' c'oti i yorajlel cha'an mi' yʌq'ueñob i yumʌntel i cha'año' bʌ Dios.
Mi caj i wen p'ʌtan, pero mach cha'anic i bajñel p'ʌtʌlel. Tilem i p'ʌtʌlel ti Satanás. Baqui jach mi' majlel mi' cha'len jisaya. Pejtelel chuqui mi' ña'tan i mel, mi' mel. Mi caj i jisan jini p'ʌtʌlo' bʌ yic'ot i cha'año' bʌ Dios.
Ti' yuxp'ejlel jab che' woli ti yumʌntel Ciro ch'oyol bʌ ti Persia, an chuqui tsa' cha' pʌsbenti Daniel. Isujm chuqui tsi' q'uele. Tsi' q'uele tal cabʌl wocol ti pañimil, yic'ot guerra, yic'ot ch'ijiyem bʌ pusic'al. Tsi' wen ch'ʌmʌ ti wenta chuqui tsi' q'uele.    Dios tsi' yʌq'ue i ch'ʌmben isujm.
Che' bʌ tsa'ix mʌjli i cha'an che' jisʌbilobix cabʌl i contrajob, mi caj i chañ'esan i bʌ. Pero ma'anic mi caj i jalijel i p'ʌtʌlel.
Jini rey mi caj i laj chilben oro yic'ot plata, yic'ot pejtel letsem tac bʌ i tojol i cha'an Egipto, yic'ot Libia yic'ot Etiopía. Mi caj i yotsañob ti' winic.
Come i ña' tsi' cha'le i ts'i'lel. Come tsi' yʌlʌ: “Muq'uix c majlel yic'ot winicob cha'an mi' yʌq'ueñoñob chuqui mij c'ux yic'ot chuqui mic jap yic'ot chuqui mic lʌp”, che'en. Quisintic jax tsi' mele.
Tijicñayob jini motomajob che' cabʌl i mul c tejclumob.  Mi' mulañob mulil.
Tsac chocbeyetla tilel x'alt'añob cha'an mi cʌ'leñetla, cha'an mic jisañetla yic'ot c t'an. Tal la' wocol ti ora jach che' bajche' chajc.
Jisʌbilix Israel che' bajche' tojp'emix bʌ ch'ejew. Ma'anix i c'ʌjñibal.
Mi caj i bic'ti jisʌntel jini pulʌntib tac am bʌ ti Avén ba' tsi' tajayob i mul jini israelob. Ya'i mi caj i colel ch'ixol yic'ot stsajatun. Jini winicob x'ixicob mi caj i subeñob wits cha'an mi' jejmel lum cha'an mi' mucob che' cuxulob to.
Pero ñʌmʌletla ti mulil ya' ti Galaad. Lolom jach mi la' cha'len ch'ujutesaya. Ya' ti Gilgal tsa' la' pulbeyob i majtan xibajob. Tsolol tac pulʌntib che' bajche' xajlel ti' t'ejl top'bil bʌ lum.
Ubinla, jatetla anix bʌ la' jabilel. Ñich'tanla ti la' pejtelel, chumulet bʌ la ti' lumal Judea. Ma'anic ba' ora tsa' la' wubi ili t'an c'ʌlʌl che' alʌlet to la. Ma'anic ba' ora tsi' yubiyob la' ñojte'elob.
Jini cha'an mi' yʌl lac Yum: Sutq'uin la' bʌ ba' añon ti pejtelel la' pusic'al che' anto i yorajlel. Cha'lenla ch'ajb. Cha'lenla uq'uel. Yom ch'ijiyem la' pusic'al, che'en.
Yom mi la' wulmesan top'o' lum cha'an mi la' pʌntesan ti espada. Jats'ʌla jini e'tijibʌl cha'an pora cha'an mi' pʌntʌyel ti lanza. La' p'ʌtacob jini c'uño' bʌ.
Lac Yum woli' yʌl: Cabʌlix i jontolil Judá. Tsa' cʌlʌx ñumi i p'isol i jontolil. Mach chʌn cujchix c cha'an, come tsi' ñusʌbeyon c t'an, ma'anic tsi' jac'beyon c mandar. Tsa' sajtiyob cha'an tsi' ñopoyob lot. Tsi' ñopoyob dioste' tac che' bajche' i tatob.
Mi caj la' tujc'ʌntel loq'uel ya' ba' tocol ts'ajc. Mi caj la' chojquel ochel ti mʌjquibʌl. Che'ʌch woli' yʌl lac Yum.
An ic'ch'ipan bʌ pañimil ti' Q'uiñilel lac Yum. Ma'anic i sʌclel pañimil, wen ic'yoch'an bʌ.
Mi caj c jembeñob i yotlel tac dioste' yic'ot i pulʌntib. Mi caj c tsʌnsan ti espada i p'olbal Jeroboam, che'en.
Awilan, la' Yum Dioson. Wolij q'uel pejtel la' mul, israelob. Mi caj c boquetla loq'uel ti la' lumal, pero ma'anic mi caj c laj jisañetla, che'en lac Yum.
Ch'ojyen, cucu ti Nínive, jini colem tejclum. Subeñob i mul, come q'uelelix c cha'an cabʌlob i jontolil, che'en lac Yum.
Jini chumulo' bʌ ti Nínive tsi' ñopoyob Dios. Tsa' cajiyob ti ch'ajb. Tsi' laj lʌpʌyob coxtal, jini wen chumulo' bʌ yic'ot jini p'ump'uño' bʌ.
Ma'anic i coltʌntel jini año' bʌ ti Moreset Gat. Mi caj i loq'uelob majlel. Jini año' bʌ ti Aczib tsi' lon aq'ueyob i t'an i reyob Israel cha'an mi' coltañob. Tsa' jach i lotiyob.
Lac Yum mi caj i mel winicob tilemo' bʌ ti cabʌl lum. Mi caj i toj'esan cabʌl tejclumob año' bʌ i yumʌntel ti ñajt bʌ pañimil. Jini yumʌlob mi caj i sutq'uiñob i yespada ti azadón. Jini puñal am bʌ i c'ʌjñibal ti guerra mi caj i sutq'uiñob ti tsepo' trigo. Ma'anix mi caj i chʌn cha'len guerra jump'ejl tejclum ti' contra yambʌ tejclum. Ma'anix mi caj i chʌn ñopob guerra winicob.
C winicob, ña'tanla chuqui tsi' yʌlʌ ti la' contra jini Balac i rey Moab. Ña'tanla bajche' tsi' jac'ʌ jini Balaam i yalobil Beor. Ña'tanla chuqui tsa' ujti ti' bijlel Gilgal che' bʌ tsa' loq'uiyob ti Sitim. Tsac pʌsbeyetla i yutslel c pusic'al cha'an mi la' wen cʌñon come la' Yumon, che'en.
Mi caj a wʌq'ueñon lojon i yutslel a t'an che' bajche' tsa' sube Jacob ti wajali. Mi caj a c'uxbiñon lojon che' bajche' tsa' sube Abraham yic'ot yambʌ c ñojte'el lojon.
Ubin i t'an asiyal che' woli' tilel jini carreta tac yic'ot caballo tac, che' mi' tilelob ti ajñel cha'an mi' contrajiñet.
Jontolon lojon. Pero ñumen an i jontolil jini caldeojob. Sʌquet. Mach cujchic a q'uel mulil tic tojlel lojon. Jini cha'an ¿chucoch ma' chʌn cuchbeñob i mul jini caldeojob woli bʌ i jisañon lojon? Mach yomic che' jach ma' q'uelob come woli' tic'lañon lojon xjontolilob ñumen cabʌl bʌ i mul bajche' joñon lojon.
Dios mi' poj wa'tʌl cha'an mi' can q'uel pañimil. Ti ora mi' yʌc' ti jilel i yumʌntel winicob. Mi' top' jini wits tac mach bʌ yujilic ñijcuyel ti pejtelel ora. Mi' pʌcchocoñob i bʌ jini bujtʌl tac ti' tojlel. Lajalʌch lac Yum wʌle che' bajche' ti pejtelel ora.
Mach mejlic i coltañet a taq'uin ti' q'uiñilel wocol che' mich' lac Yum, come pejtel pañimil mi caj i jisʌntel cha'an i mich'lel. Isujm mach jalic mi caj i laj jisan jini año' bʌ ti Judá.
Come lac Yum tsa'ix ujti i melet. Tsa'ix i choco loq'uel a contrajob. I Rey Israel jiñʌch lac Yum. Wolix i yajñel ti a tojlel. Mach chʌn talix wocol. Ma'anix mi caj a cha'len bʌq'uen.
Che' ti' tejchibal diciembre, che' cha'p'ejlix jab woli' cha'len i yumʌntel jini rey Darío, jini x'alt'an Hageo tsa' caji i cha' sub i t'an lac Yum:
Che' bʌ tsac letsa c wut, tsaj q'uele ya'an chʌnts'ijt xulub.
Che' jini tsi' yʌlʌ: Jiñʌch i t'an lac Yum tsa' bʌ i sube Zorobabel. Woli' yʌl: “Mach ti' p'ʌtʌlelic winicob, mi ti' ña'tibalic winicob mi caj i mejlel que'tel, pero ti' p'ʌtʌlel quEspíritu”. Che' tsi' yʌlʌ i Yum Panchan yic'ot Pañimil.
Suben: “I Yum Panchan yic'ot Pañimil woli' yʌl: I wentajet jini Winic mu' bʌ caj i tilel, i c'aba' Buts, mu' bʌ caj i pasel ya' ba' chucul i wi'. Mi caj i wa'chocoben i Templo lac Yum.
14-15 I Yum Panchan yic'ot Pañimil woli' chʌn sub: Ti yambʌ ora tsac ña'ta c jisañetla cha'an i mul la' ñojte'elob tsa' bʌ i techbeyoñob c mich'ajel. Tsac mele che' bajche' tsac subeyob. Wʌle tsa'ix c ña'ta j coltan jini año' bʌ ti Jerusalén yic'ot ti Judá come cabʌl i yutslel c pusic'al. Che'ʌch mi caj c mel che' bajche' tsac ña'ta.
Mi caj i q'uejlelob ti ñuc che' bajche' soldado mu' bʌ i mʌjlel i cha'an. Mi caj i wen ñuc'an i pusic'al che' bajche' ti vino. I yalobilob mi caj i q'uelob. Mi caj i yubiñob i tijicñʌyel ja'el. Mi caj i tajob i tijicñʌyel i pusic'al ti lac Yum.
Ti jim bʌ ora joñon mi caj j coltan jini xchumtʌlob ti Jerusalén. Jini c'uño' bʌ mi caj i ch'ejl'añob che' bajche' jini rey David. I p'olbal David mi caj i yajñel che' bajche' Dios, che' bajche' i yAngel lac Yum am bʌ ti' tojlelob.
Mi ma'anic mi' tilelob jini año' bʌ ti Egipto, Dios mi caj i chocbeñob tilel yambʌ wocol. Che' jini Dios mi caj i yʌq'ueñob i toj i mul jini mach bʌ anic mi' tilelob ti Jerusalén.
Mi la' wʌl: ¿Chucoch tsa'ix i cʌyʌyonla Dios? che'etla. Mi caj c tsictesʌbeñetla. Come lac Yum tsa'ix i q'uele la' mul che' bʌ tsa' la' cʌyʌ la' wijñam tsa' bʌ ajni la' wic'ot ti' xuc'tʌlel i pusic'al c'ʌlʌl che' xch'oc to. Jiñʌch la' pi'ʌl tsa' bʌ la' pʌyʌ. Tsa' la' wʌq'ue la' t'an cha'an mi caj la' cʌntan.
I yalobil Aram jiñʌch Aminadab. I yalobil Aminadab jiñʌch Naasón. I yalobil Naasón jiñʌch Salmón.
Che' bʌ tsa' ujti i yubiñob i t'an tsa' majliyob. Awilan, jini ec' tsa' bʌ i q'ueleyob ti' pasibal q'uin tsi' cha'le xʌmbal majlel ti' wutob. Tsi' cʌyʌ i xʌmbal ec' ya' ti' chañelal ba'an jini alʌl.
Che' bʌ tsa'ix i ch'ʌmʌ ja' Jesús tsa' loq'ui ti ja'. Awilan, tsa' cajli panchan. Tsi' q'uele i yEspíritu Dios woli' jubel tilel che' bajche' x'ujcuts. Tsa' t'uchle ti Jesús.
Tijicñayob jini woliyo' bʌ ti uq'uel, come muq'uix i ñuq'uesʌbentelob i pusic'al.
Pero joñon mic subeñetla mach yomic ma' lon wa'chocon a t'an.Mach ma' lon taj ti t'an panchan come jiñʌch i buchlib Dios.
Che' ja'el che' woliyetla ti ch'ajb, mach mi la' mel ti ch'ijiyem la' wut che' bajche' jini cha'chajp jax bʌ i pusic'al. Leco mi' melob i wut cha'an mi' q'uejlelob che' woliyob ti ch'ajb. Isujm mic subeñetla, tsa'ix i tajayob i chobejtʌbal.
Melela chuqui uts'at ti' tojlel la' pi'ʌlob mi la' wom chuqui uts'at ti la' tojlel. Come jiñʌch jini mandar yic'ot i subal jini x'alt'añob.
Jesús tsi' sube i yaj capitán soldadojob: Cucux. La' aq'uentiquet che' bajche' tsa' ñopo ti a pusic'al, che'en. Ti jini jach bʌ ora tsa' lajmi jini x'e'tel i cha'an.
Che' woli ti xʌmbal majlel Jesús, tsi' q'uele juntiquil winic i c'aba' Mateo, buchul ya' ba' mi' ch'ʌjmel tojoñel. Jesús tsi' sube: Tsajcañon, che'en. Mateo tsa' wa'le. Tsa' caji i tsajcan majlel.
Jesús tsi' pʌyʌ tilel jini lajchʌntiquil xcʌnt'añob i cha'an. Tsi' yʌq'ueyob i p'ʌtʌlel ti' contra xibajob cha'an mi' chocob loq'uel, cha'an ja'el mi' lu' lajmesan c'amʌjel tac yic'ot chʌmel tac.
Jini cha'an, mach mi la' cha'len bʌq'uen. Come ñumen an la' c'ʌjñibal bajche' cabʌl xpuruwoc.
Tsa' tili *i Yalobil Winic. An chuqui tsi' c'uxu. An chuqui tsi' japʌ. Woli yʌlob: “Q'uele jini xwo'lel, jini xjap vino. Mi' pi'len ti xʌmbal jini xch'ʌm tojoñelob yic'ot xmulilob”, che'ob. I ña'tʌbal Dios mi' tsictiyel ti' yalobilob, che'en Jesús.
Ma'anic mi caj i c'ʌs jini pets' t'uchtʌbil bʌ chiquib jam. Ma'anic mi caj i junyajlel yʌp unjax bʌ ya wistʌl i c'ʌc'al i pislel cas jinto mi' yujtel ti uts'at toj bʌ i meloñel.
Come majqui jach mi' cha'len chuqui yom c Tat am bʌ ti panchan jiñʌch quijts'in, quijti'an yic'ot c ña', che'en Jesús.
La' to tem colic jinto mi' lojtel trigo. Ti' yorajlel c'ajbal che' mi lac lot mi caj c suben x'e'telob cha'an mi' ñaxan tempañob jini mach bʌ wenic. Mi caj i tempañob cha'an mi' pulel. Pero jini trigo mi caj i cuchob tilel ti' yotlel”, che'en i yum otot. Che' tsi' yʌlʌ Jesús.
Herodes tsi' sube x'e'telob i cha'an: Jiñʌch Juan tsa' bʌ i yʌc'ʌ ch'ʌmja'. Tsa' cha' tejchi ch'ojyel ba'an chʌmeño' bʌ. Jini cha'an woli' pʌstʌl ñuc bʌ i melbal, che'en.
Che' bʌ tsa' ochiyob ti barco tsa' lajmi ic'.
Jesús tsi' sube: Mach wenic mi lac chilben i waj alobob cha'an mi lac chocben alʌ ts'i', che'en.
Jesús tsi' jac'ʌ: Tijicña a pusic'al Simón, i yalobilet bʌ Jonás, come mach tilemic ti winicob a ña'tʌbal, pero c Tat am bʌ ti panchan tsi' cʌntesayet.
Tsa' tiliyob xcʌnt'añob cha'an mi' bajñel pejcañob Jesús. Tsi' yʌlʌyob: ¿Chucoch ma'anic tsa' mejli c choc lojon loq'uel? che'ob.
Jesús tsi' sube: Mic subeñet, mach jasʌlic che' ti wucyajl jach, pero yom c'ʌlʌl ti lujump'ejl i chʌnc'al ti wucyajlel (77).
Jesús tsi' sube: ¿Chucoch ma' pejcañon ti wen bʌ? An juntiquil jach wen bʌ, jiñʌch Dios. Mi a wom a taj a cuxtʌlel mach bʌ anic mi' jilel, jac'ben i mandar, che'en.
Che' bʌ woli ti letsel majlel ti Jerusalén, Jesús tsi' pʌyʌ jini lajchʌntiquil xcʌnt'añob ti' bajñel. Ya' ti bij tsi' subeyob:
Jesús tsi' subeyob: Ts'ijbubil ti jun: “Mi' caj ti ajlel cotot ti' yotlel oración”. Pero jatetla wolix la' sutq'uin ti' ch'eñal xujch'ob, che'en.
Jini cha'an mic subeñetla mi caj la' chilbentel i yumʌntel Dios. Mi caj i yʌq'uentelob jini winicob x'ixicob mu' bʌ i yʌc'ob wen bʌ i wut.
Ti wi'il tsa' chʌmi jini x'ixic ja'el.
Jini ñumen ñuc bʌ winic ti la' tojlel, la' i coltañetla.
Che' buchul Jesús ti' pam Olivo wits, tsa' tiliyob xcʌnt'añob i pejcañob ti' bajñelil. Tsi' yʌlʌyob: Subeñon lojon, ¿baqui ora mi' caj ti ujtel pejtelel jini? ¿Chuqui mi caj c pʌsbentel lojon che' lʌc'ʌl i yorajlel ma' cha' tilel yic'ot che' ti' jilibal pañimil? che'ob.
Che' ja'el, che' mi la' q'uel pejtelel jini, ña'tanla lʌc'ʌlix i tilel i Yalobil Winic. Mero wolix i julel.
Jini Yumʌl tsi' subeyob: “Isujm mic subeñetla, mach j cʌñʌyeticla”, che'en.
Come che' bʌ tsa cubi wi'ñal, ma'anic tsa' la' wʌq'ueyon i bʌl c ñʌc'. Che' bʌ tsa cubi tiquin ti', ma'anic tsa' la' wʌq'ueyon chuqui mic jap.
Che' bʌ woliyob ti we'el, Jesús tsi' ch'ʌmʌ waj. Tsi' cha'le oración. Tsi' xet'e. Tsi' yʌq'ue xcʌnt'añob i cha'an. Tsi' yʌlʌ: Ch'ʌmʌla. C'uxula. Jiñʌch c bʌc'tal, che'en.
Pero che'ʌch woli' yujtel cha'an mi' laj ts'ʌctiyel i Ts'ijbujel x'alt'añob, che'en Jesús. Ti pejtelel xcʌnt'añob tsi' cʌyʌyob Jesús. Tsa' puts'iyob.
Ya' wa'al Jesús ti' wut jini gobernador. Jini gobernador tsi' c'ajtibe: ¿Jatet ba i Reyet judíojob? che'en. Jesús tsi' sube: Joñon cu, che'en.
Che' ja'el ñuc bʌ motomajob tsi' wajleyob yic'ot sts'ijbayajob, yic'ot fariseojob yic'ot xñoxob año' bʌ i ye'tel.
Jini ángel tsi' sube x'ixicob: Mach mi la' cha'len bʌq'uen. Cujil woli la' sajcan Jesús tsa' bʌ ch'ijle ti cruz.
Tsi' yʌlʌ: Tsa'ix c'oti i yorajlel, lʌc'ʌlix i yumʌntel Dios. Cʌyʌ la' mul. Ñopola jini wen t'an, che'en Jesús.
Tsa' majli jini winic tsa' bʌ lajmesʌnti. Cabʌl tsa' caji i sub chuqui tsa' ujti. Tsi' pucu majlel jini t'an. Jini cha'an ma'anic tsa' mejli ti ochel Jesús ti tejclum che' bʌ woli' q'uelob winicob x'ixicob. Ya' jach tsa'  ajni ti colem bʌ i tiquiñal pañimil. Tsa' tiliyob ba'an Jesús winicob x'ixicob ch'oyolo' bʌ ti pejtelel lum.
Woli' wen q'uelob cha'an mi' ña'tañob mi muc'ʌch i lajmesan jini winic ti jini q'uin che' mi' c'ajob i yo, come yomob i jop'ben i mul.
Ya' buchulob winicob x'ixicob ti' joytilel Jesús. Tsi' subeyob: Awilan, ya'an a ña' ti jumpat yic'ot a wijts'iñob. Woli' pʌyetob, che'ob.
Mi' cha'len wʌyel. Mi' ch'ojyel. Che'ʌch mi' ñumel ac'ʌlel yic'ot q'uiñil. Jini pac' mi' bots'an, mi' colel. Jini winic ma'anic mi' ña'tan bajche' mi' colel.
Jini winicob tsa' bʌ i q'ueleyob tsi' subeyob chuqui tsa' tumbenti jini chucbil bʌ i cha'an xibajob yic'ot jini chitam tac.
¿Mach ba jinic xjuc'te', i yalobil María, i yʌscun Jacobo yic'ot José yic'ot Judas yic'ot Simón? ¿Mach ba wʌ'ic an i yijti'añob la quic'ot? che'ob. Tsa' caji i mich'leñob.
Cabʌl winicob x'ixicob tsi' q'ueleyob Jesús yic'ot xcʌnt'añob che' bʌ tsa' majliyob. Tsi' cʌñʌyob. Jini cha'an ti ajñel tsa' majliyob ti' yoc, ch'oyolo' bʌ ti pejtelel tejclum tac ti' joytilel.  Ñaxan tsa' c'otiyob.
Lolom jach mi' ch'ujutesañoñob, come jiñʌch i mandar tac winicob woli bʌ i cʌntesañob”, che'en Jesús.
Ti yambʌ q'uin, che' cha' tempʌbil bajc'ʌl winicob x'ixicob, che' ma'anic chuqui mi' c'uxob, Jesús tsi' pʌyʌ tilel xcʌnt'añob i cha'an. Tsi' subeyob:
Wen tsiquil i sujmlel i t'an Jesús tsa' bʌ i subeyob. Jini cha'an Pedro tsi' pʌyʌ majlel. Tsa' caji i tic'.
Ti ora i tat jini ch'iton tsi' cha'le c'am bʌ t'an. Tsi' yʌlʌ: Mic ñop. Chocbeñon loq'uel tile bixel bʌ c pusic'al, che'en.
Tsi' subeyob: Moisés tsi' yʌq'ue i t'an winicob cha'an mi' ts'ijbuñob jun ba' mi' tsictiyel tsa'ix i cʌyʌ i yijñam ti junyajlel, che'ob.
Jacobo yic'ot Juan i yalobilob Zebedeo, tsa' c'otiyob ba'an Jesús. Tsi' subeyob: Maestro, com lojon ma' melbeñon lojon chuqui mij c'ajtibeñet, che'ob.
Ñajt tsi' q'uele higuera te' am bʌ i yopol. Tsa' majli i q'uel mi an chuqui mi' taj. Che' bʌ tsa' c'oti ba'an te', i yopol jach tsi' taja come maxto i yorajlelic i wut.
¿Mach ba anic tsa' la' q'uele jini t'an ti' ts'ijbujel Dios?: “Jini jach bʌ xajlel tsa' bʌ i chocoyob xmel ototob, tsa'ix otsʌnti ti ñaxan bʌ i xujc otot.
Mi' chilbeñob i yotot tac meba' x'ixicob. Cha'an mi' lon q'uejlelob ti uts'at mi' melob tam bʌ oración. Ñumen wocol mi caj i tajob tojmulil, che'en Jesús.
Ti wi'il mi caj i q'uelob i Yalobil Winic che' mi' tilel ti tocal yic'ot cabʌl i p'ʌtʌlel yic'ot i ñuclel.
Ch'ijiyem tsa' caji i yubiñob. Quepecña tsa' caji i yʌlob ti jujuntiquil: ¿Joñon ba? che'ob.
Añon la' wic'ot ti jujump'ejl q'uin ti Templo. Tsac cha'le cʌntesa. Ma'anic tsa' la' chucuyon. Pero che'ʌch woli' yujtel cha'an mi' ts'ʌctiyel i Ts'ijbujel Dios, che'en Jesús.
Ya' ñup'ulob winicob tsa' bʌ i cha'leyob tsʌnsa che' bʌ tsi' contrajiyob gobierno. Juntiquil i c'aba' Barrabás.
Jesús wen c'am tsi' cha'le t'an. Tsa' chʌmi.
Jini junlujuntiquil tsa' majliyob. Tsi' cha'leyob subt'an ti pejtelel lum. Lac Yum tsi' tem cha'le e'tel yic'otob. Tsi' pʌsʌ i yejtal tac i p'ʌtʌlel ti' tojlelob che' bʌ tsi' cha'leyob sub t'an.
Jini ángel tsi' sube: Mach ma' cha'len bʌq'uen, María, come uts'at woli' q'uelet Dios.
Pero i ña' jini alʌl tsi' subeyob: Mach che'ic yom. Mi caj i yotsʌbentel i c'aba' Juan, che'en.
Jini ángel tsi' subeyob: Mach mi la' cha'len bʌq'uen come awilan, tsac ch'ʌmbeyetla tilel wen t'an cha'an pejtelel winicob x'ixicob, mu' bʌ caj i yʌq'ueñetla cabʌl i tijicñʌyel la' pusic'al.
Tsa' coli jini alʌl. Tsa' p'ʌta. Tsa' bujt'i ti' ña'tʌbal. Tsa' q'uejli ti uts'at ti' wut Dios.
Che' bʌ tsi' subeyob winicob x'ixicob jini wen t'an, tsi' xiq'uiyob cha'an mi' jac'ob.
Come ts'ijbubil: “Mi caj i subeñob i yángelob cha'an mi' cʌntañet.
Che' woli ti bʌjlel q'uin tsi' pʌyʌyob majlel ba'an Jesús pejtel xc'amʌjelob leco tac bʌ i chʌmel. Jesús tsi' yʌc'ʌ i c'ʌb ti junjuntiquilob. Tsi' lajmesayob.
Tsa' toj sajtiyob i pusic'al ti pejtelelob. Tsi' tsictesʌbeyob i ñuclel Dios. Tsi' wen cha'leyob bʌq'uen. Tsi' yʌlʌyob: Tsa'ix laj q'uele bʌbʌq'uen tac bʌ, che'ob.
Jesús tsa' jubi majlel yic'ot jini xcʌnt'añob. Tsa' wa'le ya' ti joctʌl yic'ot xcʌnt'añob i cha'an yic'ot bajc'ʌl winicob x'ixicob ch'oyolo' bʌ ti pejtelel Judea, ti Jerusalén, yic'ot ti' ti' ñajb ya' ti Tiro yic'ot ti Sidón. Tsa' tiliyob cha'an mi' yubibeñob i t'an Jesús yic'ot cha'an mi' lajmesʌbentelob i chʌmel.
Jini uts'at bʌ winic mi' loc'san uts'at tac bʌ ti uts'at bʌ i pusic'al. Jini jontol bʌ winic mi' loc'san jontol tac bʌ ti jontol bʌ i pusic'al. Come chuqui jach but'ul ti lac pusic'al mi' tsictiyel che' mi lac cha'len t'an.
¿Chuqui tsajni la' q'uel? ¿Tsajni ba la' q'uel juntiquil x'alt'an? Isujm, mic subeñetla, ñumen ñuc jini Juan bajche' x'alt'an.
Yambʌ tsa' yajli ti xajlelol. Che' bʌ tsa' coli, tsa' tiqui, come ma'anic ach'.
Jini tsa' bʌ i q'ueleyob tsi' subuyob bajche' tsa' coltʌnti jini winic am bʌ i xibʌjlel.
Che' bʌ tsa' cha' tiliyob jini chocbilo' bʌ majlel, tsi' subeyob Jesús pejtel chuqui tac tsi' cha'leyob. Jesús tsi' bajñel pʌyʌyob majlel ti colem bʌ i tiquiñal lum ti' tojel jini tejclum i c'aba' Betsaida.
Tsaj c'ajtibe xcʌnt'añob a cha'an ti wocol t'an cha'an mi' chocob loq'uel. Ma'anic tsa' mejliyob, che'en.
Mi an xc'amʌjelob ya' ba' mi la' wochel, c'oq'uesañob. Subeñob: “Tsa'ix juli i yumʌntel Dios wʌ' ba' añetla”, che'etla.
An i yijts'in jini Marta, i c'aba' María. María tsa' buchle ti' tojel Jesús. Tsi' ñich'tʌbe i t'an.
Che' bʌ tsa' ujti i sub ili t'an Jesús, juntiquil x'ixic ya' ti' yojlil winicob x'ixicob tsi' cha'le c'am bʌ t'an. Tsi' yʌlʌ: Tijicña jini x'ixic tsa' bʌ i cʌntayet, tijicña jini tsa' bʌ i tsu'sayet, che'en.
Mic subeñetla, c pi'ʌlob, mach mi la' bʌc'ñan jini mu' bʌ i tsʌnsan la' bʌc'tal pero ti wi'il ma'anix chuqui mi mejlel i tumbeñetla.
Baqui jach tempʌbil la' chubʌ'an ya' mi la' teñe ac' la' pusic'al.
Mic subeñetla, ma'anic. Mi ma'anic mi la' cʌy la' mul che'ʌch mi caj la' jilel ja'el ti la' pejtelel, che'en Jesús.
La' wilan, jocholix tsa' cʌle la' wotot. Mic subeñetla ma'anic mi caj la' q'uelon jinto mi' tilel i yorajlel che' mi caj la' wʌl: “La' sujbic i ñuclel jini woli bʌ i tilel ti' c'aba' lac Yum”. Che'ʌch mi caj la' wʌl, che'en Jesús.
Mi caj i yʌlob: “Jini winic tsa' caji i wa'chocon chan bʌ q'ueloñib, pero ma'anic tsa' mejli i yujtesan”, che'ob.
Ya'an jini ascuñʌl bʌ i yalobil ti jamil. Che' bʌ wolix i tilel ti' yotot che' lʌc'ʌlix an, tsi' yubi música yic'ot son.
Ya' ti' yajñib chʌmeño' bʌ c'ax cabʌl i wocol. Tsi' letsa i wut. Tsi' q'uele Abraham ti ñajtʌl yic'ot Lázaro ya' ti' tajn Abraham.
Tsi' sube xcʌnt'añob: Tal to i yorajlel che' mi caj la' pijtan jump'ejl i q'uiñilel i Yalobil Winic, pero ma'anic mi caj la' q'uel.
Tsi' pʌyʌyob tilel alʌlob ba'an Jesús cha'an mi' yʌc' i c'ʌb ti' jol. Jini xcʌnt'añob tsi' tiq'uiyob che' bʌ tsi' q'ueleyob.
Awilan, ya'an winic i c'aba' Zaqueo. I yumʌch jini xch'ʌm tojoñelob. Wen chumul.
Tsa' majliyob. Tsi' tajayob che' bajche' tsi' yʌlʌ Jesús.
Jini xcʌnta ts'usubilob che' bʌ tsi' q'ueleyob i yalobil jini yumʌl, tsi' pejcayob i bʌ. Tsi' yʌlʌyob: “Jiñʌch mu' bʌ caj i yochel ti yumʌl. La' lac tsʌnsan. Che' jini, mux caj la cochel ti' yum pejtelel i chubʌ'an”, che'ob.
Tsi' pejca Cristo ti' yum jini David. ¿Bajche' isujm che' jini mi i yalobil David jini Cristo? che'en Jesús.
Ti jim bʌ ora mi caj i q'uelob i Yalobil Winic che' mi' tilel ti tocal yic'ot i p'ʌtʌlel yic'ot cabʌl i ñuclel.
Jesús tsi' ch'ʌmʌ waj. Tsi' sube wocolix i yʌlʌ Dios. Tsi' xet'e. Tsi' yʌq'ueyob. Tsi' yʌlʌ: Jiñʌch c bʌc'tal, mu' bʌ cʌc' cha'añetla. Che'ʌch yom mi la' mel cha'an c ña'tʌntel, che'en.
Jini año' bʌ yic'ot Jesús che' bʌ tsi' ña'tayob chuqui mi' caj ti ujtel tsi' subeyob: C Yum, ¿a wom ba mic bajben lojon ti espada? che'ob.
Wen tijicña Herodes che' bʌ tsi' q'uele Jesús, come anix ora yom i q'uel come tsa'ix i yubi t'an cha'an Jesús. Yom i q'uel i yejtal i p'ʌtʌlel Jesús.
An ti' chañelal i jol Jesús ili t'an ts'ijbubil bʌ: JIÑɅCH I REY JUDIOJOB.
Tsa' wa'le Pedro. Ajñel tsa' majli ti mucoñibʌl. Che' bʌ tsi' q'uele i mal, cojach tsi' q'uelbe i bʌjq'uil Jesús. Tsa' cha' majli ti' yotot. Tsa' toj sajti i pusic'al cha'an jini tsa' bʌ ujti.
Jini xcʌnt'añob tsi' yʌq'ueyob ts'ita' pojpobil bʌ chʌy yic'ot chab.
Jiñʌch i t'an Juan tsa' bʌ i subu ti isujm che' bʌ tsa' tiliyob motomajob yic'ot levíjob ba'an. Jini motomajob yic'ot levíjob tsa' chojquiyob majlel cha'an judíojob ya' ti Jerusalén. Tsi' c'ajtibeyob: ¿Majquiyet? che'ob.
Natanael tsi' jac'be: Maestro, i Yalobilet Dios, i Reyet Israel, che'en.
Jesús tsi' jac'be Nicodemo: Isujm, isujm mic subeñet, jini mach bʌ anic mi' cha' ilan pañimil, mach mejlic i q'uel i yumʌntel Dios, che'en.
Jini mu' bʌ i ñopben i t'an mi' sub isujmʌch Dios.
Tsa' tiliyob xcʌnt'añob i cha'an. Tsa' toj sajtiyob i pusic'al xcʌnt'añob cha'an woli ti t'an Jesús yic'ot jini x'ixic. Ma'anic majch tsi' c'ajtibe: ¿Chuqui wola' c'ajtiben? ¿Chucoch woliyet ti t'an yic'ot?
Ya' ñololob cabʌl xc'amʌjelob, xpots'ob yic'ot mach bʌ weñobic i yoc, yic'ot jini tiquin bʌ i c'ʌb. Woli' pijtañob i ñijcʌntel ja'.
Jatetla tsa' la' choco majlel winicob ba'an Juan. Tsi' yʌc'ʌyon ti cʌjñel.
Che' wolix i yic'an, tsa' jubiyob majlel xcʌnt'añob i cha'an c'ʌlʌl ti ñajb.
Ma'anic majch tsi' q'uele c Tat mi juntiquilic, jini jach jini ch'oyol bʌ ti Dios. Jini tsa'ix i q'uele c Tat.
Come i yijts'iñob ja'el ma'anic tsi' ñopoyob.
Jini cha'an jini judíojob tsi' subeyob i bʌ: ¿Baqui sami jini winic ba' ma'anic mi caj lac taj, mi' yʌl? ¿Mu' ba caj i majlel ba'an lac pi'ʌlob ti' lumal griegojob cha'an mi' cʌntesan griegojob?
Jesús tsi' cha' subeyob:  Joñon i sʌclelon pañimil. Jini mu' bʌ i tsajcañon ma'anic mi' caj ti xʌmbal ti ic'ch'ipan bʌ pañimil. An i cha'an i sʌclel pañimil cha'an i cuxtʌlel, che'en.
Jesús tsi' subeyob: La' tatic Dios, mux la' c'uxbiñon. Come ch'oyolon ti Dios. Ma'anic tsa' tiliyon tic bajñel pusic'al. Dios tsi' chocoyon tilel.
Tsi' pʌyʌyob majlel ba'an fariseojob jini mach bʌ anic tsa' c'oti i wut ti yambʌ ora.
Jini mu' bʌ i yochel ti' ti' corral jiñʌch xcʌnta tiñʌme'.
Jesús tsi' subeyob: Tsac pʌsbeyetla cabʌl wen bʌ c melbal ch'oyol bʌ tic Tat. ¿Cha'an ba jini wen bʌ c melbal la' wom la' julon? che'en.
Che' bʌ tsi' yubi Marta woli' tilel Jesús, tsa' loq'ui majlel i taj. Buchul tsa' cʌle María ti' yotot.
Ma'anic mi la' ña'tan uts'at mi' chʌmel juntiquil winic cha'an i q'uexol pejtelel winicob x'ixicob cha'an ma'anic mi lac laj jilel ti lac lumal, che'en.
Jesús tsi' jac'beyob: I yorajlelix mi caj i yʌq'uentel i ñuclel i Yalobil Winic.
Yujil Jesús anix ti' wenta pejtelel  chuqui tac an come i Tat tsi' yʌq'ue. Yujil ja'el tsa' tili ti Dios, yujil ya' mi' cha' majlel ba'an Dios.
Calobilob, jumuc' jach wʌ' añon la' wic'ot. Mi caj la' sajcañon. Che' bajche' tsac sube judíojob, che' ja'el mic subeñetla: Ya' ba' mic majlel, mach mejlic la' majlel.
Tsac subeyetla jini t'an che' wʌ'to añon la' wic'ot.
Ma'anic majch tsi' mele ñuc bʌ i ye'tel che' bajche' tsac mele ti' tojlelob. Machic tsac mele, ma'añobic i mul. Wʌle tsa'ix i q'ueleyob. Mi' ts'a'leñoñob quic'ot c Tat ja'el.
Come c Tat ja'el mi' c'uxbiñetla, come jatetla mi la' c'uxbiñon. Tsa'ix la' ñopo tilemon ti Dios.
C Tat, ya' ba' añon com temel mi' yajñelob jini tsa' bʌ a wʌq'ueyon cha'an mi' q'uelob c ñuclel tsa' bʌ a wʌq'ueyon, come c'ux tsa' wubiyon che' maxto melbilic pañimil.
Tsa' caji i pʌyob loq'uel Jesús ti' yotot Caifás. Tsi' pʌyʌyob majlel ti meloñibʌl. Wolix i sʌc'an pañimil. Ma'anic tsa' ochiyob ti meloñibʌl judíojob ame bib'acob, come yom i cha'leñob we'el che' ti Pascua.
Ya'i tsi' ch'ijiyob ti cruz yic'ot cha'tiquil, jujuntiquil ti jujunwejl. Xinlʌpʌl Jesús.
Ti ora tsa' c'oti Simón Pedro ti wi'ipat. Tsa' ochi ti' yotlel ch'ujlelʌl. Tsi' q'uele ya' ac'bil jini wen bʌ i pislel Jesús
Jesús tsi' subeyob: Calobilob, ¿am ba chuqui mi laj c'ux? che'en. Tsi' jac'beyob: Ma'anic, che'ob.
Che' woli' chʌn q'uelob panchan, che' woli ti letsel Jesús, tsa' wa'leyob ti lʌc'ʌl cha'tiquil winicob sʌsʌc bʌ i pislel.
Pedro tsa' wa'le yic'ot jini junlujuntiquil. C'am tsi' chale t'an. Tsi' subeyob: Winicob israelob yic'ot pejtelel añet bʌ la ti Jerusalén, ubinla c t'an, ñopola.
Pejtelel tsa' bʌ i ñopoyob, temel añob. Pejtelel i chubʌ'an i tem cha'añob jach.
Tsʌytsʌyñayob i pusic'al come woli' cʌntesañob winicob x'ixicob, come Pedro woli' subeñob mi caj i tech ch'ojyel chʌmeño' bʌ jini Jesús.
Jump'ejlob jach i pusic'al, junchajpob jach i ña'tʌbal jini bajc'ʌl winicob x'ixicob tsa' bʌ i ñopoyob. Ma'anic majqui tsi' yʌlʌ mi i bajñel cha'añʌch i chubʌ'an. I tem cha'añob jach pejtelel i chubʌ'an.
Che' bʌ tsi' yubiyob jini t'an, jini ñuc bʌ motomaj yic'ot i capitán jini Templo yic'ot ñuc bʌ motomajob mach yujilobic chuqui mi' caj ti ujtel mi tsa' tsictiyi jini.
Tsi' ñijcayob winicob x'ixicob yic'ot xñoxob año' bʌ i ye'tel yic'ot sts'ijbayajob. Tsa' tiliyob, tsi' chucuyob Esteban. Tsi' pʌyʌyob majlel ba'an jini año' bʌ i ye'tel.
Jini tsa' bʌ i tic'la i pi'ʌl tsi' tʌjcʌx choco majlel Moisés. Tsi' sube: “¿Majqui tsi' yʌq'ueyet a we'tel ti yumʌl cha'an ma' melon lojon?
Tsi' cha'leyob c'am bʌ t'an. Tsi' mʌcʌyob i chiquin. Temel tsa' majliyob ti ajñel cha'an mi' chucob Esteban.
I yángel lac Yum tsi' pejca Felipe. Tsi' sube: Ch'ojyen, cucu ti sur ba'an colem bʌ i tiquiñal pañimil ti' bijlel Gaza mu' bʌ i jubel loq'uel ti Jerusalén, che'en.
Come mi caj c pʌsben bajche' c'amel mi caj i yubin wocol cha'an tij c'aba', che'en.
Tsi' ch'ujutesa Dios jini winic. Tsi' bʌc'ña Dios yic'ot pejtelel año' bʌ ti' yotot. Tsi' yʌq'ueyob cabʌl i majtan jini p'ump'uño' bʌ. Pejtelel ora tsi' pejca Dios ti oración.
Cornelio tsi' sube: Anix chʌmp'ejl q'uin che' bajche' ti ili ora woliyon ti oración. Che' ti och'ajel q'uin, awilan juntiquil winic tsa' wa'le ti' tojel c wut. Wen sʌcxowan i bujc.
Jini Espíritu tsi' subeyon mach yomic tile bixel c pusic'al. Yom abi mic majlel ti ora yic'otob. Ili wʌctiquil hermanojob tsa' majliyob quic'ot ja'el. Tsa' ochiyon lojon ti' yotot Cornelio.
Che' bʌ tsa'ix i ña'ta, tsa' c'oti ti' yotot María, i ña' Juan, jini xcʌnt'an am bʌ i cha'chajplel i c'aba' Marcos. Ya' temel añob cabʌl xñopt'añob. Woli' pejcañob Dios.
I Dios israelob tsi' yajca lac ñojte'el. Tsi' yʌq'ueyob i ñuclel che' ya' añob ti' lumal Egipto mach bʌ i cha'añobic. Tsi' pʌyʌyob loq'uel ti Egipto ti' p'ʌtʌlel i c'ʌb.
Come che'ʌch tsi' yʌq'ueyon lojon mandar lac Yum. Tsi' yʌlʌ: “Tsa'ix c wa'chocoyet cha'an ma' pʌsbeñob i sʌclel pañimil jini gentilob, cha'an mi' tajob i coltʌntel c'ʌlʌl ti' petol pañimil”. Che' tsi' subeyon lojon lac Yum, che'ob Pablo yic'ot Bernabé.
Che' bʌ tsa'ix i subuyob jini t'an ya' ti Perge, tsa' jubiyob tilel ti Atalia.
Jini cha'an wolic choc lojon majlel Judas yic'ot Silas ja'el mu' bʌ caj i subeñetla jini jach bʌ t'an.
Ti yambʌ q'uin che' tsajniyon lojon ba' mi' cha'leñob oración, juntiquil xch'oc am bʌ i xibʌjlel tsa' bʌ mejli i subeñob winicob chuqui tac tal, tsi' tajayon lojon ti bij. I yumob tsi' wen cha'leyob ganar cha'an i ye'tel.
Che' ma'anic tsi' tajayob tsi' chucuyob majlel Jasón yic'ot yaño' bʌ hermanojob ba'an jini año' bʌ i ye'tel ti tejclum. C'am tsi' yʌlʌyob: Jini winicob tsa' bʌ i socoyob winicob x'ixicob ti pejtelel pañimil, wʌ' tsa' tiliyob ja'el.
Tsi' taja judío i c'aba' Aquila, ch'oyol bʌ ti Ponto. Maxto anic cabʌl ora i loq'uel ti Italia yic'ot Priscila i yijñam, come Claudio tsi' yʌc'ʌ mandar cha'an mi' loq'uelob pejtelel judíojob ti Roma. Tsa' majli Pablo i cʌñob.
Pablo tsi' subeyob: Juan tsi' yʌq'ueyob ch'ʌmja' jini tsa' bʌ i cʌyʌyob i mul. Tsi' subeyob winicob x'ixicob cha'an mi' ñopob jini tal bʌ ti' pat, jiñʌch Jesús jini Cristo, che'en.
Che' yujilobix judíojʌch jini Alejandro, cha'p'ejl ora tsi' chʌn cha'leyob c'am bʌ t'an ti pejtelelob. C'am tsi' yʌlʌyob: ¡Ñuc lac dios Diana wʌ' ti Efeso! che'ob.
Pero jini Ch'ujul bʌ Espíritu mi' subeñon ti jujump'ejl tejclum, mi caj i tajon wocol. Mi caj cochel ti mʌjquibʌl.
Ti wi'il tsac chajpa lojon c chubʌ'an. Tsa' letsiyon lojon majlel ti Jerusalén.
Jini ñuc bʌ motomaj ja'el yic'ot pejtelel xñoxob año' bʌ i ye'tel yujilob isujm c t'an, come tsi' yʌq'ueyoñob jun cha'an mic pʌsbeñob lac pi'ʌlob. Ya' tsa' majliyon ti Damasco cha'an mic chuc jini ya' bʌ añob cha'an cʌchʌl mic pʌyob tilel ti Jerusalén cha'an mi' tojob i mul.
Pablo tsi' yʌlʌ: C pi'ʌlob, ma'anic tsaj cʌñʌ mi jiñʌch ñuc bʌ motomaj. Come ts'ijbubil: “Mach a p'aj jini yumʌl am bʌ i ye'tel ti la' tojlel”, che'en Pablo.
Jini gobernador tsi' sube: Che' mi' julelob a contrajob mi caj cubin a t'an, che'en. Tsi' yʌc'ʌ mandar cha'an mi' cʌntʌntel Pablo ya' ti' yotot Herodes.
cha'an mi' mel bajche' yomob ti' contra Pablo. Tsi' cajtibeyob cha'an mi' yʌc' ti pʌjyel tilel ti Jerusalén. Tsi' ña'tayob i chijtan cha'an mi' tsʌnsañob ti bij.
Wolix c mel c bʌ cha'an tsa'ix c ñopbe i t'an Dios tsa' bʌ i sube c ñojte'el lojon.
Che' bʌ tsa' loq'uiyon lojon ya'i, tsa' majliyon lojon lʌc'ʌl ti Chipre ba' ma'anic cabʌl ic', come jini ic' yom i cha' chocon lojon sujtel.
Jini cha'an mic subeñetla ti wocol t'an yom mi la' cha'len we'el cha'an mi la' p'ʌt'an. Ma'anic mi caj i sajtel mi junt'ujmic i tsutsel la' jol mi ti juntiquileticla, che'en Pablo.
Jini cha'an tsac pʌyʌyetla tilel cha'an mij q'ueletla, cha'an mic pejcanetla, come cʌchʌlon ti cadena cha'an wolic ñop jini mu' bʌ i ñopob winicob x'ixicob ti Israel, che'en Pablo.
Come mi mejlel i cʌñob chuqui tac pʌsbebilob ti Dios ila ti pañimil, come Dios tsi' tsictesʌbeyob.
Jatet israelet bʌ ma' ñop jini ts'ijbubil bʌ mandar.  Ñuc ma' lon q'uel a bʌ cha'an wola' ñop Dios.
Ma'anic mi' wis bʌc'ñañob Dios’’.  Che'ʌch ts'ijbubil.
Che' bajche' ts'ijbubil:  ‘‘Dios tsi' yotsa Abraham ti' tat winicob x'ixicob ti cabʌl lum tac’’, che'en.  Diosʌch mu' bʌ i yʌq'ueñob i cuxtilel chʌmeño' bʌ, mu' bʌ i mel ti' p'ʌtʌlel jach i t'an jini tsiquil tac bʌ mach bʌ anic ti yambʌ ora.
¿ Chuqui yom mi lac sub, che' jini?  ¿Yom ba mi lac chʌn cha'len mulil cha'an mi' p'ojlel i yutslel i pusic'al Dios?
Jini mandar tsi' yʌq'ueyon j cʌn mach tojic i tsʌjyuntel chubʌ'añʌl, pero cha'an tic mul tsa' caji c tsʌjyun.  Che' ma'anic mandar ma'anic mi lac ña'tan lac jontolil.
Mi woli la' mel bajche' yom la' tsucul pusic'al, wersa mi caj la' chʌmel.  Pero mi ti' p'ʌtʌlel Espíritu mi la' wʌc' ti chʌmel i melbal la' tsucul pusic'al, cuxul mi caj la' wajñel.
Abraham yic'ot Isaac yic'ot Jacob jiñobʌch i ñojte'elob. I ñojte'elob Cristo ja'el. Jini cha'an i pi'ʌlob i bʌ yic'ot Cristo, come tsi'q'uele pañimil Cristo ti' tojlelob. Cristo jiñʌch lac Dios am bʌ ti' wenta pejtelel chuqui tac an. La' sujbic ti uts'at ti pejtelel ora. Amén.
Come mic sub ti isujm, anquese ch'ejlob cha'an Dios, mach yujilobic chuqui yom Dios.
Mij c'ajtibeñetla, che' jini. ¿Tsa' ba i jats'ʌyob i yoc cha'an mi' junyajlel yajlelob? Ma'anic. Pero cha'an tsi' jats'ʌyob i yoc israelob tsi' tajayob i coltʌntel gentilob. Jini cha'an tsa' techbentiyob tsʌytsʌyña jax bʌ i pusic'al israelob cha'an tsa' coltʌntiyob gentilob, come yomob i coltʌntel ja'el.
Che' ja'el joñonla anquese cabʌlonla, jump'ejl jach lac bʌc'tal ti Cristo. Lac tem cha'añʌch lac bʌ.
C'ajtibenla lac Yum Jesucristo cha'an uts'at mi la' wajñel. Mach yomic mi la' chʌn ña'tan chuqui yom la' tsucul pusic'al cha'an mi la' jac'ben i colosojlel.
Jini cha'an p'untan la' bʌ che' bajche' Cristo tsi' p'untayetla cha'an mi' ñuq'uesʌntel Dios.
Colel tsa' yʌlʌ tsʌnsʌntelob cha'an tsi' coltayoñob. Mach joñonic jach mic subeñob wocolix i yʌlʌ Priscila yic'ot Aquila, pero che'ʌch mi' melob ja'el pejtelel jini gentilob baqui jach mi' tempañob i bʌ.
Che' jini ma'anic chuqui anto yom la' cha'an, come wen chajpʌbiletla woli la' pijtan lac Yum Jesucristo mu' bʌ caj i tsictiyel.
Mic sub lojon i ña'tʌbal Dios ti' tojlel jini xuc'ul bʌ xñopt'añob. Ma'anic mic sub lojon i ña'tʌbal pañimil, mi i ña'tʌbal yumʌlob mu' bʌ i jilelob.
Ts'ijbubil ja'el: “Lac Yum yujil lolom jach chuqui mi' yʌlob ti' bajñel pusic'al jini año' bʌ cabʌl i ña'tʌbal”, che'en.
Mach wenic mi la' q'uel la' bʌ ti ñuc. ¿Mach ba la' wujilic mi' p'ojlel majlel mulil che' bajche' ts'ita' jach levadura mi' laj xaxan ti' junc'ojlel caxlan waj?
Jini winic la' i pi'len i yijñam ti uts'at, che' ja'el i yijñam la' i pi'len i ñoxi'al ti uts'at.
Jini am bʌ i yijñam mi' chʌn ña'tan i ye'tel ti  pañimil cha'an tijicña mi' q'uel i yijñam.
¿Mach ba wolic i cʌntañonla? Jini cha'an tsa' ts'ijbubentiyonla ili t'an: “Jini mu' bʌ i top' lum, la' i pijtan jini mu' bʌ caj ti colel. Jini mu' bʌ i jats' loq'uel i wut trigo an i pijtaya cha'an mi caj i yʌq'uentel lamital i wut”.
Jini cha'an c'uxbibilet bʌ la, mach yomic mi la' ch'ujutesan dioste' tac.
Ti lac Yum cʌyʌl x'ixic ti winic, cʌyʌl winic ti x'ixic.
Ti jujuntiquilonla aq'uebilonla laj c'ʌjnibal ti jini Espíritu cha'an i wenlel pejtelelob.
Mach tijicñayic mi' yubin che' mi' tic'lʌntel jini toj bʌ. Tijicña mi' yubin che' uts'at mi' loq'uel jini toj bʌ.
Che' mi la' tempan la' bʌ xñopt'añet bʌ la, mi ti jujuntiquiletla mi la' cha'len t'an ti yan tac bʌ t'an, ¿chuqui mi caj i yʌlob jini mach bʌ cʌntesʌbilobic yic'ot jini mach bʌ anic mi' ñopob? ¿Mach ba muq'uic caj i yʌlob sojquem la' jol?
Mi ma'anic mi' cha' ch'ojyel jini chʌmeño' bʌ, che' jini, ma'anic tsa' ch'ojyi Cristo ja'el.
Ma'anic i ñuclel che' mi' mujquel. An i ñuclel che' mi' cha' ch'ojyel. Ma'anic i p'ʌtʌlel che' mi' mujquel. An i p'ʌtʌlel che' mi' cha' ch'ojyel.
Ti pejtelel chuqui tac mi la' mel, melela yic'ot c'uxbiya.
Pejtelel chuqui mi' subeñonla Dios mi caj i ts'ʌctiyel ti Cristo. Jini cha'an ti Cristo mi lac sub “Amén” cha'an mi lac tsictesʌben i ñuclel Dios.
Mi ñuc jini mandar mu' bʌ i yʌc'onla ti toj mulil, ñumen ñuc jini t'an mu' bʌ i yʌc'onla ti q'uejlel ti toj.
Come ma'anic mi caj la cajñel che' bajche' espíritu mach bʌ anic i bʌc'tal.
Cabʌl mij c'uxbiñet lojon, pero woli la' ñup'beñon la' pusic'al.
Come woli la' wen pʌs la' bʌ ti uts'at ti' xuc'tʌlel la' pusic'al, yic'ot ti la' t'an, yic'ot ti la ña'tʌbal. Wen bʌxetla. C'ux mi la' wubiñon lojon. Che'ʌch yom mi la' wen pʌs i yutslel la' pusic'al yic'ot la' wofrenda ja'el.
Che' bʌ tsa'ix la' colta i cha'año' bʌ Dios yic'ot yaño' bʌ, cabʌlob mi caj i subob i ñuclel Dios cha'an tsa' la' jac'be i t'an Cristo woli bʌ la' ñop. Tsa' la' p'ewbeyob la' chubʌ'an.
Mic subeñetla cha'an ti' sujmlel Cristo am bʌ tic pusic'al, ma'anic majch mi caj i tic'on ti' subol ti pejtelel Acaya.
Muq'uic c sub c bʌ ti ñuc mach tontojonic, come jini jach mic sub chuqui isujm. Pero mach comic c sub c ñuclel ame muq'uic i lon ña'tañob winicob ñumen ñucon bajche' mi' tsictiyel tic melbal yic'ot tic t'an.
Joñon quic'ot pejtelel hermanojob wʌ' bʌ añob wolic ña'tañet lojon xñopt'añet bʌ la mu' bʌ la' tempan la' bʌ ya' ti Galacia.
Che' bajche' lac Yum tsi' wa'choco Pedro cha'an mi' majlel ba'an israelob, tsi' wa'chocoyon ja'el cha'an mic majlel ba'an gentilob.
Jiñʌch i sujmlel woli bʌ c sub: Dios tsi' wʌn subu cha'an mi caj i tilel Cristo. Che' ñumenix jumbajc' yic'ot lujump'ejl i cha'c'al (430) jab, tsi' yʌc'ʌ jini mandar. Jini mandar tsa' bʌ tili ti wi'il ma'anic tsi' jeme jini t'an tsa' bʌ i ñaxan alʌ.
Uts'at mi bʌx mi' melob i bʌ ti chuqui uts'at ti pejtelel ora, mach cojic jach che' ya' añon la' wic'ot.
Come i colosojlel lac pusic'al mi' contrajin jini Espíritu. Jini Espíritu mi' contrajin lac tsucul pusic'al. Jini cha'an mach mejlic la' mel jini la' wom bʌ la' mel.
La' sujbic i ñuclel Dios, i Tat lac Yum Jesucristo tsa' bʌ i yʌq'ueyonla ti lac majtan ya' ti panchan pejtel chuqui uts'at ti Cristo.
Come i melbalonla Dios. Tsi' cha' meleyonla ti Cristo Jesús cha'an mi lac mel chuqui wen. Dios tsi' wʌn chajpʌbeyonla la que'tel yom bʌ mi lac mel.
Com mi la' ch'ʌmben isujm yic'ot pejtelel i cha'año' bʌ Dios bajche' c'amel an i c'uxbiya Jesús, yic'ot bajche' an i jawtilel, yic'ot i ñajtlel, yic'ot i chanlel, yic'ot i tamlel.
Mach yomic mi la' wis jamben la' pusic'al xiba.
Winicob, c'uxbin la' wijñam che' bajche' Cristo tsi' c'uxbi i cha'año' bʌ. Tsi' yʌc'ʌ i bʌ ti chʌmel cha'añob
La' aq'uenticob la quermanojob i ñʌch'tilel i pusic'al, yic'ot c'uxbiya, yic'ot i xuc'tilel i pusic'al ch'oyol bʌ ti Dios lac Tat yic'ot ti lac Yum Jesucristo.
Lajal woli' yujtel wocol ti la' tojlel che' bajche' tic tojlel come wolic ñusan wocol che bajche' tsa' la' wubi.
Come cha'an ti' ye'tel Cristo colel tsi' yʌlʌ chʌmel. Tsi' yʌc'ʌ i bʌ ba' bʌbʌq'uen mi' chʌmel cha'an mi' ts'ʌctesʌbeñetla chuqui anto yom melol tic tojlel.
Melela ti pejtelel che' bajche' cʌntesʌbiletla, che' bajche' tsa' la' ñopo, che' bajche' tsa' la' wubi ti joñon, che' bajche' tsa' la' q'uele ti joñon. Che' jini mux i yajñel Dios la' wic'ot. Jiñʌch mu' bʌ i yʌq'ueñonla i ñʌch'tlel lac pusic'al.
Melbil i cha'an Jesús pejtelel chuqui tac an ti panchan yic'ot ti pañimil, jini tsiquil tac bʌ yic'ot jini mach bʌ tsiquilic, mi reyob, mi yumʌlob, mi gobierno, mi i p'ʌtʌlel año' bʌ i ye'tel. Pejtelel chuqui an, melbilʌch i cha'an Jesús cha'an mi' q'uejlel ti ñuc lac Yum.
Jini mu' bʌ caj la' wʌq'uentel mach mi la' wʌc' ti chijlel cha'an jini mu' bʌ i lon pʌsob i bʌ ti pec', mu' bʌ i ch'ujutesañob ángelob. Mi' lon alob an chuqui tsi' q'ueleyob ti espíritu. Mi' lon chañ'esañob i bʌ cha'an i bajñel ña'tʌbal.
Jini mu' bʌ i cha'len jontolil, mux i ch'ʌm i tojol cha'an i jontolil. Ti jujuntiquil mi caj i yʌq'uentel bajche' an i melbal.
Anquese tsac ñaxan ubi lojon wocol yic'ot c tic'lʌntel ya' ti Filipos, ch'ejlon lojon ti Dios, tsac subeyetla i wen t'an Dios anquese an cabʌl j contrajintel lojon.
La' i p'ojlesañetla lac Yum. La' i p'ojlesʌbeñet la' c'uxbiya cha'an mi la' wen c'uxbin la' bʌ yic'ot cha'an mi la' c'uxbin yaño' bʌ ja'el che' bajche' wolij c'uxbiñet lojon.
Jini cha'an ñuq'uesʌben la' bʌ la' pusic'al. P'ʌtesʌben la' bʌ la' pusic'al ti uts'at che' bajche' woli la' mel.
Cha' tal lac Yum Jesucristo. Mi caj lac tempʌyel majlel ya' ba'an. Jini cha'an la' wocolic, hermanojob,
Mi an majqui mach yomic i ch'ujbin chuqui wolic subeñet lojon ti ili jun, q'uelela jini winic. Tʌts'ʌx la' bʌ ba'an cha'an che' jini, mi' cajel ti quisin.
Tsi' yʌc'ʌ i bʌ cha'an mi' mʌn pejtelel año' bʌ ti pañimil. Jiñʌch i ye'tel tsa' bʌ ajq'ui ti cʌjñel che' ti' yorajlel.
Come sʌq'uesʌbilix che' mi lac ch'ʌm yic'ot i t'an Dios yic'ot oración.
Mach a ñop t'an ti' contra anciano, cojach che' an cha'tiquil uxtiquil testigojob.
Mic suben Dios wocolix i yʌlʌ, come wolic cha'liben i ye'tel ti' sʌclel c pusic'al che' bajche' c ñojte'elob. Mic chʌn ña'tañet che' mic pejcan Dios, ti q'uiñil ti ac'ʌlel.
Cha'len wersa cha'an ma' pʌs a bʌ ti uts'at ti' wut Dios che' bajche' x'e'tel mach bʌ añic chuqui mi' quisñin, mu' bʌ i c'ʌn ti uts'at jini isujm bʌ t'an.
Subu jini wen t'an. Yom chajpʌbilet ti' yorajlel subt'an yic'ot che' mach i yorajlelic. Xic'beñob i ñop. Subeñob i mul. Xic'beñob ti uts'at ti' yutslel a pusic'al yic'ot i cʌntesa Dios.
Come an cabʌl xñusa mandarob. Mi' cha'leñob lolom jach bʌ t'an, xlotiyajob. Cojcoj jini woliyo' bʌ ti cʌntesa cha'an tsep pʌchʌlel, mi' socbeñob i pusic'al yaño' bʌ.
Mach a wotsan a bʌ ba' woli' cʌlʌx pejcañob i bʌ ti lolom t'an, yic'ot cabʌl t'an cha'an i c'aba' tac i ñojte'el. Yujilob a'leya, yic'ot cʌlʌx t'an cha'an jini mandar. Come lolom jach pejtelel iliyi. Ma'anic i c'ʌjñibal.
Che' ja'el Marcos yic'ot Aristarco yic'ot Demas yic'ot Lucas, c pi'ʌlob ti e'tel.
Che' jini tsi' jiti pejtelel jini cʌchʌlo' bʌ ti xiba, mu' bʌ i cha'leñob bʌq'uen come mi' cajelob ti chʌmel.
Tsa'ic i yʌq'ueyob i c'aj i yo jini Josué, ma'anic tsi' cha' alʌ Dios ti wi'il.
Pero mi woli jach i yʌc' ti colel pimel am bʌ i ch'ixal, ma'anic i c'ʌjñibal jini lum. Pujch'emix. I yum mi caj i cʌy. Mi' caj ti pulel.
Come jini mandar ma'anic tsa' mejli i yʌq'ueñonla lac p'ʌtʌlel cha'an ts'ʌcʌl mi lac jac'. Pero tsa' tili wen uts'at bʌ lac pijtaya yic'ot Cristo. Jini cha'an mi mejlel lac lʌc'tesan lac bʌ ba'an Dios.
Che' bajche' jini, jini Ch'ujul bʌ Espíritu mi' yʌq'ueñonla lac ña'tan maxto tsictiyemic bajche' mi la cochel ti jini C'ax Ch'ujul bʌ Ajñibʌl che' wa'al to jini ñaxan bʌ otot.
Wʌle sʌq'uesʌbilonixla che' bajche' yom Dios cha'an tsi' yʌc'ʌ i bʌc'tal Jesucristo che' junyajl jach tsa' chʌmi cha'añonla.
Jini mu' bʌ i ñop Dios, xuc'ul i pusic'al mi' pijtan. Mi' ñop ti isujm tal jini mach bʌ tsiquilic.
Cha'an tsi' ñopo Dios Rahab, am bʌ cabʌl i yixic, ma'anic tsa' jili yic'ot jini xñusa t'añob, come tsi' pʌyʌ ochel jini stsajiyajob cha'an mi' coltañob.
C'ax bʌbʌq'uen chuqui tsi' q'ueleyob. Moisés tsi' yʌlʌ: ‘‘Woli' toj sajtel c pusic'al. Tsiltsilñayon ti bʌq'uen’’, che'en.
A wocolic hermanojob, yom uts'at mi la' jac' la' xic'bentel, come ts'ita jach tsac ts'ijbubeyetla.
Jini mu' bʌ i ch'ujutesan Dios ti isujm, mach bʌ anic i bibi'lel ti' tojlel  Dios lac Tat, jiñʌch mu' bʌ i coltan meba' alobob yic'ot meba' x'ixicob. Mi' chʌcʌ q'uel i bʌ ame i ñopben i sojquemal pañimil.
Ña'tanla wen colem barco, pero che' ñijcʌbil i cha'an p'ʌtʌl bʌ ic', mi' toj'esʌntel majlel cha'an biq'uit bʌ i toj'esʌjib baqui jach yom majlel jini xñijca barco.
Pero che' mi la' bajñel ña'tan chuqui mi caj la' mel,woli la' chañ'esan la' bʌ. Che' mi la' bajñel sub la' bʌ ti ñuc, an la' mul.
come woli la' taj la' coltʌntel cha'an tsa' la' ñopo.
yic'ot winicob wa'chocobilo' bʌ i cha'an, cha'an mi' yʌq'ueñob i toj i mul xjontolilob, yic'ot cha'an mi' subeñob i ñuclel jini mu' bʌ i melob chuqui wen.
Yic'ot i yespíritu tsa' majli Cristo i subeñob t'an jini ch'ujlelʌlob ya' ti' yajñib chʌmeño' bʌ.
Ña'tanla pañimil. Chʌcʌ q'uele la' bʌ, come jini xiba, jini la' contra, woli ti pam ñumel che' bajche' colem bajlum woli bʌ ti jujuj t'an. Woli' chijtan i colojm cha'an mi' c'ux.
Wo'ob ti taq'uin jini xcʌntesajob, jini cha'an mi caj i lotiñetla cha'an mi' chilbeñetla la' chubʌ'an. C'ʌlʌl ti wajali c'ʌlʌl wʌle ña'tʌbil mi caj i tojob i mul. Chajpʌbilix ba' mi caj i jilelob.
Mi caj i tilel i q'uiñilel lac Yum che' bajche' xujch' ti ac'ʌlel. Ti c'am bʌ i t'an mi' caj ti jilel panchan. Mi' caj ti ulmʌl ti c'ajc pejtelel chuqui tac an. Mi' caj ti laj pulel pañimil yic'ot pejtelel melbil tac bʌ ti pañimil.
Wolic ts'ijbubeñetla alobob, come ñusʌbilix la' mul cha'an i c'aba' Jesús.
Quermanojob, mach toj sajtic la' pusic'al mi ts'a' mi' q'ueletla i cha'año' bʌ pañimil.
Che' an mu' bʌ i yʌl:  Wolij c'uxbin Dios, che'en, mi woli' ts'a'len i yermano, xlotʌch.  Come mi mach c'uxic mi' yubin i yermano tsa' bʌ i q'uele,  ¿bajche' mi mejlel i c'uxbin Dios mach bʌ anic tsi' q'uele?
Chʌcʌ q'uele la' bʌ cha'an ma'anic mi la' sʌt i chobejtʌbal la' we'tel.  Yom ts'ʌcʌl mi la' taj la' chobejtʌbal.
Pero ili winicob mi' wajleñob chuqui tac mach cʌmbilic i cha'añob. Chuqui tac mi' yʌlol cʌñob che' bajche' bʌte'el, mi' yʌc'ob ti sajtel.
Sʌsʌc i jol yic'ot i tsutsel i jol bajche' sʌsʌc bʌ i tsutsel tiñʌme', sʌsʌc bajche' i ña'al tsʌñal. Woli ti lejmel i wut che' bajche' c'ajc.
Mic subeñetla pejtelel añet bʌ la ti Tiatira, mach bʌ ñopolic la' cha'an i cʌntesʌbal Jezabel yic'ot jini mucul tac bʌ i cʌntesʌbal Satanás mu' bʌ i lon q'uelob ti ñuc la' pi'ʌlob: Ma'anic mi cʌq'ueñetla yambʌ la' cuch.
Lajal yilal jini buchul bʌ bajche' jaspe xajlel yic'ot sardio xajlel. An t'oxja' ti' joytʌlel i buchlib Dios lajal yilal bajche' esmeralda xajlel.
Che' bʌ tsi' jamʌ i chʌmp'ejlel sello, tsa cubibe i t'an i chʌnticlel querubín. Tsi' yʌlʌ: La' q'uele, che'en.
Tsa' tili yambʌ ángel. Tsa' wa'le ti' tojel i pulʌntib i majtan Dios, chucul i cha'an i yajñib pom melbil bʌ ti oro. Tsa' aq'uenti cabʌl pom cha'an mi' xʌb yic'ot i yoración pejtelel i cha'año' bʌ Dios. Tsi' yʌc'ʌ ti pulel ti pam pulʌntib melbil bʌ ti oro ya' ti' tojel i buchlib Dios.
Yambʌ winicob mach bʌ anic tsa' chʌmiyob ti jini wocol ma'anic tsi' cʌyʌyob i mel jontol bʌ i melbal. Ma'anic tsi' cʌyʌyob i ch'ujutesan xibajob, yic'ot dios oro tac, yic'ot dios plata tac, yic'ot dios c'ʌnc'ʌn taq'uin tac,  yic'ot dios xajlel tac, yic'ot dios te' tac, mach bʌ anic mi' c'otel i wut, mach bʌ anic mi' yubin t'an, mach bʌ yujilic xʌmbal.
Mich'ob jini año' bʌ ti pejtelel pañimil. Wolix a pʌs a mich'lel. I yorajlelix ma' mel jini chʌmeño' bʌ. I yorajlelix ma' wʌq'ueñob i chobejtʌbal a winicob yic'ot x'alt'añob a cha'an, yic'ot pejtel a cha'año' bʌ mu' bʌ i bʌc'ñañob a c'aba', jini ch'o'ch'oco' bʌ yic'ot jini ñuco' bʌ. I yorajlelix ma' jisan jini mu' bʌ i jisañob pañimil. Che' tsi' yʌlʌyob.
Lajal i p'ʌtʌlel bajche' jini ñaxan bʌ jontol bʌ bʌte'el. Tsi' cha'le e'tel ti' tojlel jini ñaxan bʌ. Tsi' xic'beyob pejtelel pañimil yic'ot pejtelel año' bʌ ti pañimil cha'an mi' ch'ujutesañob jini ñaxan bʌ bʌte'el tsa' bʌ lajmi i lojwel.
C Yum, ¿am ba winic mach bʌ anic mi caj i bʌc'ñʌbeñet a c'aba', mach bʌ anic mi caj i ñuq'uesʌbeñet a c'aba'? Come jatet jach ch'ujulet. Jini cha'an pejtel año' bʌ ti pañimil mi caj i tilelob i ch'ujutesañet, come tsa' tsictiyi toj bʌ a meloñel. Che' tsi' c'ʌyiyob.
Ts'ijbubil i c'aba' ti' jol. Cʌmbil i sujmlel ti Dios: JINI ÑUC BɅ BABILONIA, I ÑA'AL XMOJAJOB, I ÑA'AL JONTOLIL AM BɅ TI PAÑIMIL.
Mi caj i yʌlob: “¡Obol i bʌ, obol i bʌ, jini colem tejclum ba' tsi' lʌpʌyob wen bʌ i pislel yic'ot chʌccojan bʌ yic'ot chʌcts'eran bʌ, ch'ʌlbil bʌ ti oro yic'ot c'ax uts'at bʌ alʌ xajlel, yic'ot perla tac;
Jini c'ʌchʌl bʌ ti caballo tsi' tsʌnsa jini yaño' bʌ ti jini espada tsa' bʌ loq'ui ti' yej. Pejtelel te'lemut tsa' ñaj'ayob ti' c'uxol bʌc'talʌl.
Ya' ti' c'ʌb jini ángel tsa' bʌ i pejcayon an junts'ijt te' melbil bʌ ti oro cha'an mi' p'is jini tejclum yic'ot i ti' yic'ot jini colem ts'ajc ya' ti' joytʌlel.
Mic tic'ob pejtelel winicob mu' bʌ i yubiñob i cʌntesʌntel ti jini jun: Mi an majqui mi' xʌ' otsan i t'an ti ili jun, Dios mi caj i p'ojlesʌben i wocol jini winic che' bajche' ts'ijbubil ti ili jun.

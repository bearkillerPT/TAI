Li Hu GénesisJo'ca'in nak quiticla li ruchich'och'Sa' xticlajic li Dios quixyi̱b chak li choxa ut li ruchich'och'.
Ut li Dios quiril nak tz'akal re ru chixjunil li quixba̱nu. Ut qui-oc li k'ojyi̱n ut quisake̱u. A'an li xcuak li cutan.
Li Dios naxnau nak jok'e te̱lou ru li che', te̱nau chic chixjunil. Chanchanakex chic li Dios. Te̱nau chic c'a'ru li us ut c'a'ru li inc'a' us, chan.
Anakcuan tz'ekta̱nanbilakat xban li ch'och' x-uc'ac re lix quiq'uel la̱ cui̱tz'in xacamsi.
O̱b xca̱c'a̱l  chihab cuan re laj Mahalaleel nak quiyo'la laj Jared li ralal.
Jo'can nak quixye re laj Noé: —‍Tinsach ruheb chixjunil li cristian xban nak xnumta li ma̱c xe'xba̱nu. La̱in tinsach ru li ruchich'och' chi junaj cua, chan li Dios.
Ut quilaje'cam chixjunileb li cuanqueb sa' ruchich'och'. Que'cam chixjunil li xul li neque'rupupic, jo' ajcui' li neque'xjucuqui rib sa' ch'och'. Que'cam li queto̱mk jo' eb ajcui' li neque'cuan sa' q'uiche'. Ut chixjunileb li cristian que'cam.
Li Dios quixye ajcui' reheb: —‍Relic chi ya̱l tinye e̱re, cui junak tixcamsi li ras ri̱tz'in, tento nak ta̱cua̱nk re̱kaj. Cui junak xul tixcamsi junak cristian, tento ajcui' nak ta̱camsi̱k li xul. Ut cui junak cristian tixcamsi junak ras ri̱tz'in, tento nak ta̱camsi̱k ajcui' a'an.
A'aneb a'in lix c'aba'eb li ralal laj Cam: laj Cus, laj Mizraim, laj Fut, ut laj Canaán.
Que'xye: —‍Kayi̱bak junak katenamit ut jun li nimla ochoch najt xteram torre xc'aba'. Ta̱cuulak toj sa' choxa li xnajtil xteram. Chi jo'ca'in te'xq'ue retal sa' chixjunil li ruchich'och' nak la̱o cuan kana'leb. Ut inc'a' takajeq'ui kib yalak bar sa' ruchich'och', chanqueb.
—‍Eb la̱ cualal a̱c'ajol te'q'uia̱nk. Ut ta̱nima̱nk lix cuanquileb sa' ruchich'och'. Ut la̱in tin-osobtesi̱nk a̱cue. Ut la̱ c'aba' na'no̱k ru yalak bar. Sa' a̱c'aba' la̱at, nabaleb chic li cristian te'xc'ul li usilal xban nak la̱at sic'bil a̱cuu inban.
Laj Abram quicana sa' li na'ajej Canaán. Ut laj Lot co̱ sa' li ru tak'a cuanqueb cui' li coc' tenamit. Quixyi̱b lix muheba̱l nach' riq'uin li tenamit Sodoma.
Li c'a'ru xe'xtzaca chak lin mo̱s, ca'aj cui' a'an xinc'ul. Ut li oxib chi cui̱nk li xe'ochbenin cue, eb a'an te'xc'ul li c'a'ru ta̱q'uema̱nk reheb chi xju̱nkaleb. Eb li cui̱nk a'an laj Aner, laj Escol ut laj Mamre, chan laj Abram.
Lix ángel li Dios quixye re: —‍Suk'in cui'chic riq'uin la̱ patrón. Tatcua̱nk sa' xya̱lal riq'uin ut ta̱pa̱b li c'a'ru tixye a̱cue.
Sa' ajcui' li cutan a'an laj Abraham quixset lix tz'u̱mal ru'uj xtz'ejcual laj Ismael. Chi jo'ca'in quixba̱nu li circuncisión reheb lix mo̱s li que'yo'la sa' rochoch. Ut quixba̱nu ajcui' reheb lix lok'bil mo̱s. Sa' li cutan a'an qui-uxman chixjunil jo' quiyehe' re xban li Ka̱cua' Dios.
Li Ka̱cua' Dios quixye re laj Abraham: —‍Cui cuanqueb mero ciento li ti̱queb xch'o̱l sa' li tenamit Sodoma, sa' xc'aba' eb a'an tincuy xma̱queb chixjunileb li cuanqueb aran, chan.
Nak que'cuulac laj Lot sa' li ch'ina tenamit Zoar, ac x-el chak li sak'e.
Laj Abimelec quixye re laj Abraham: —‍Il li na'ajej a'an. Chixjunil li ch'och' a'an cue la̱in. Ta̱sic' li bar cuan ta̱cuulak cha̱cuu ut aran tatcua̱nk, chan.
Ut laj Abraham quixsi cuib oxib xcarner ut xcuacax laj Abimelec. Ut sa' li cutan a'an que'xba̱nu jun li contrato re nak rami̱gakeb rib.
Ut laj Betuel quicuan jun xrabin xRebeca xc'aba'. Chi jo'ca'in laj Nacor li ri̱tz'in laj Abraham quicuan cuakxakib lix coc'al riq'uin lix Milca.
Tojo'nak lix mo̱s quixq'ue li ruk' rubel li ra' laj Abraham lix patrón. Jo'ca'in nak quixba̱nu li juramento.
Ut la̱in quinye re lin patrón: “Ma̱re li ixk inc'a' ta̱raj cha̱lc chikix,” chanquin re.
Ut que'cuan xcoc'al riq'uin. A'aneb a'in lix c'aba'eb. Laj Zimram, laj Jocsán, laj Medán, laj Madián, laj Isbac, ut laj Súa.
Laj Esaú quixye re laj Jacob: —‍Cui tinca̱mk xban intz'ocajic, c'a' ta cui' ru ta̱oc cui' cue li ma̱tan a'an, chan.
Eb a'an que'chak'oc ut que'xye re: —‍La̱o xkil nak li Ka̱cua' Dios yo̱ cha̱tenk'anquil. Ut xkaye chi kibil kib nak takaba̱nu junak li contrato a̱cuiq'uin.
Laj Isaac inc'a' quixnau ru laj Jacob xban nak lix tel k'ol is ru jo' lix tel laj Esaú. Nak ac oc re chirosobtesinquil laj Jacob,
Quixq'ue retal nak laj Jacob quixpa̱b li ra̱tin lix na' ut lix yucua'. Quiril nak laj Jacob co̱ sa' li tenamit Padan-aram.
Ac jun po chic roquic laj Jacob aran nak laj Labán quixye re: —‍La̱at yo̱cat chi trabajic cuiq'uin ut toj ma̱ji' nacatintoj. La̱in ninc'oxla nak tento tatintoj usta kacomon kib. Ye cue jo' nimal ta̱cuaj tatintoj cui'. La̱in tintoj jo' nimal ta̱patz', chan.
Ut laj Jacob quicuan jun li ralal riq'uin lix Zilpa.
Laj Jacob quixsic' ruheb li carner li repex rixeb ut li tz'i̱b sa' rixeb ut quixq'ue sa' xya̱nkeb li re. Jo' ajcui' chixjunileb li k'ek rixeb li cuanqueb sa' xya̱nkeb li re laj Labán, quixq'ue ajcui' sa' xya̱nkeb li re. Chi jo'ca'in laj Jacob quirisi lix queto̱mk sa' xya̱nkeb li re laj Labán.
—‍¿C'a'ut nak inc'a' xaye cue nak e̱lc chak e̱re cuiq'uin? Cui ta xaye cue, la̱in xinba̱nu raj jun nimla nink'e re e̱chak'rabinquil. Xinbokeb raj sa' li nink'e li neque'ch'e'oc tambor jo' eb ajcui' li neque'ch'e'oc arpa.
Nak quirileb a'an, laj Jacob quixye: —‍A'ineb lix soldado li Ka̱cua' Dios.— Ut quixq'ue chok' xc'aba' li na'ajej a'an Mahanaim.
Chalen chak a'an, eb li ralal xc'ajol laj Israel inc'a' neque'xtiu li rich' mul xbakel ra' li xul xban nak quibok'e xbakel li ra' laj Jacob.
La̱ex naru texcana̱k kiq'uin sa' li ch'och' a'in. Naru textrabajik ut naru texcua̱nk chi junaj cua arin. Te̱ba̱nu li c'anjel li c'a'ru te̱raj ut naru ajcui' te̱lok' le̱ ch'och' arin, chan.
Nak quisuk'i chak laj Jacob Padan-aram, li Ka̱cua' Dios quixc'utbesi cui'chic rib chiru. Ut aran laj Jacob qui-osobtesi̱c cui'chic xban li Dios.
A'aneb a'in lix c'aba'eb li ralal xc'ajol laj Esaú: laj Elifaz, a'an li ralal riq'uin lix Ada. Laj Reuel, a'an li ralal riq'uin lix Basemat.
A'aneb a'in lix c'aba'eb li que'taklan sa' xbe̱neb li ju̱nk ch'u̱tal li ralal xc'ajol laj Esaú. Li tenamit li que'taklan cui' quiq'uehe' xc'aba'eb jo' xc'aba'eb li que'taklan sa' xbe̱neb. A'aneb a'in lix c'aba'eb: laj Timna, laj Alva, ut laj Jetet,
Kac'ayihak reheb laj ismaelita. K'axal us nak ti̱c takac'ayi ut inc'a' takacamsi xban nak a'an ki̱tz'in ut kaquiq'uel kib chi kibil kib, chan laj Judá. Ut eb li ras ut eb li ri̱tz'in que'xc'ul xch'o̱l li quixye.
Laj adulamita quixpatz' reheb li cui̱nk aran: —‍Checuy inma̱c. ¿Ma inc'a' xeril ru li ixk arin li naxc'ayi rib li quicuan sa' li oqueba̱l re li tenamit Enaim?— Eb a'an que'chak'oc ut que'xye re: —‍Arin ma̱ jun ixk yibru xna'leb nacuan, chanqueb re.
Ut li Dios junelic cuan riq'uin. Quixtok'oba ru laj José ut quixtenk'a. Laj ilol tz'alam quixq'ue retal nak laj José, a'an cha̱bil.
Ut chirix a'an quicube cui'chic xcuara laj faraón. Ut quimatq'uec cui'chic xca' sut. Sa' lix matc' quiril jun rok li trigo cuan cuukub chi̱j li ru c'ajo' xchak'al ru.
Ut sa' a̱c'aba' la̱at, ta̱xocma̱nk chixjunil li acui̱mk a'in, at faraón. Ut a'an xocxo̱k a̱ban chiru li cuukub chihab a'in sa' li junju̱nk chi tenamit re nak ta̱cua̱nk xtzacae̱mk li cristian.
Laj José quixnau ruheb li ras, abanan eb a'an inc'a' que'xq'ue retal nak a'an laj José.
Ut laj Jacob quixye re: —‍Ma̱ jaruj ta̱ru̱k ta̱xic li cualal che̱rix. C'oxla, camenak li cualal jun ut ca'aj chic laj Benjamín nacuan cuiq'uin. Ma̱re c'a'ru tixc'ul sa' be nak yo̱kex chi xic. Cui ma̱ anihak chic laj Benjamín cuiq'uin, la̱in naru nincam xban xrahil sa' inch'o̱l xban nak la̱in ti̱xin chic. La̱ex cuan e̱ma̱c cui nincam xban xrahil inch'o̱l, chan laj Jacob.
Jo'can nak qui-el laj José sa' xya̱nkeb xban nak oc raj re chi ya̱bac. C'ajo' nak quisaho' sa' xch'o̱l chi rilbal laj Benjamín xban nak k'axal naxra li ri̱tz'in. Laj José co̱ jun pac'al xjunes ut aran quiya̱bac.
Ut la̱o xkaye re, “Inc'a' naru toxic cui inc'a' naxic li ki̱tz'in chikix. Inc'a' toxc'ul li cui̱nk cui inc'a' nakac'am li ki̱tz'in chikix,” chanco re.
Ut quixq'ueheb rak' li junju̱nk. Laj Benjamín quixq'ue o̱b sumal li rak' ut quixq'ue ajcui' oxib ciento lix tumin plata.
A'aneb a'in lix c'aba'eb li ralal laj Neftalí: laj Jahzeel, laj Guni, laj Jezer ut laj Silem.
Ut laj José quixlok' chixjunil lix ch'och'eb chok' re laj faraón. Eb laj Egipto quilaje'xc'ayi chixjunil lix ch'och'eb xban nak numtajenak li cue'ej. Ut chixjunil li ch'och' quicana chok' re laj faraón.
Abanan laj Israel inc'a' quixc'ul xch'o̱l xba̱nunquil chi jo'can ut quixye, —‍La̱in ninnau nak a'an li asbej, at cualal. Ta̱nima̱nk lix cuanquil a'an. Abanan li i̱tz'inbej k'axal cui'chic numtajenak lix cuanquil chiru li asbej. K'axal nabaleb li ralal xc'ajol li te'cua̱nk, chan laj Israel.
Ut la̱at, Benjamín, tatinjuntak'e̱ta riq'uin li josk' aj xoj xban nak la̱at jo' eb la̱ cualal a̱c'ajol nabal li pletic te̱ba̱nu riq'uineb li xic' te'ilok e̱re. Ek'ela texxic chi pletic ut ecuu te̱jeq'ui li c'a'ru te̱mak' chak chiruheb nak texpletik, chan laj Israel.
Sa' jun li cutan, laj José quixye reheb li ras: —‍La̱in chi se̱b nincam. Li Ka̱cua' Dios ta̱ilok e̱re chi junelic. Ut a'an ta̱isi̱nk e̱re sa' li tenamit a'in ut texc'am cui'chic sa' li tenamit Canaán. A'an li ch'och' li yechi'inbil chak najter xban li Ka̱cua' Dios reheb laj Abraham, laj Isaac ut laj Jacob, chan.
Lix rabin laj Faraón quixte li chacach ut quiril li c'ula'al. Quiril xtok'oba̱l ru nak yo̱ chi ya̱bac ut quixye: —‍Li ch'ina te̱lom a'in xcomoneb tana laj Hebreo, chan.
Ut laj Moisés quichak'oc ut quixye re li Dios: —‍¿Ma cuan ta bi' incuanquil la̱in nak tinxic riq'uin laj Faraón ut tincuisiheb chak laj Israel? chan.
Laj Moisés cuan chak Madián nak quia̱tina̱c xban li Ka̱cua' Dios. Quiyehe' re: —‍Ayu, tatxic cui'chic Egipto xban nak xe'cam li que'ajoc raj re a̱camsinquil.—‍
Ayukex. Ba̱nuhomak le̱ trabaj. Moco ta̱q'uehek' ta chic le̱ q'uim. Ut li xan te̱k'axtesi jo' xq'uial nequek'axtesi rajlal, chan laj Faraón.
Laj Eleazar li ralal laj Aarón, quixc'am chok' rixakil jun lix rabin laj Futiel. Ut quicuan li ralal riq'uin aj Finees xc'aba'. A'aneb li que'taklan reheb li yucua'bej sa' xya̱nkeb laj levitas. A'aneb a'in li ralal xc'ajol laj Eleazar.
Cuukub cutan tz'akal quicuan chok' quic' li ha' xban li Ka̱cua' Dios.
Ut laj Moisés qui-el riq'uin laj Faraón. Quitijoc chiru li Ka̱cua' Dios.
Ta̱ya̱ba xc'aba' li Ka̱cua' Dios. Tz'akal li xkac'ul riq'uin li sakbach ut li ca̱k. Texincanab chi xic. Inc'a' chic nacuaj nak texba̱yk arin, chan.
Eb laj Egipto inc'a' quiru que'ril rib xban nak k'axal cui'chic k'ojyi̱n. Yal chunchu̱queb aj chic sa' lix na'ajeb sa' k'ojyi̱n chiru li oxib cutan a'an. Ma̱ bar naru neque'xic. Abanan eb laj Israel cutan sa' li na'ajej li cuanqueb cui'.
Chalen anakcuan rajlal chihab texnink'ei̱k sa' inc'aba' sa' li ca̱laju xbe li xbe̱n po. Li nink'e a'in, a'an re xjulticanquil chanru nak xexincol.
Eb li lok'bil mo̱s cui xe'xc'ul li circuncisión ta̱ru̱k te'xtzaca li tzacae̱mk a'an.
Eb laj Israel que'nume' cuan cui' li palau Mar Rojo xc'aba'Tojo'nak li Ka̱cua' Dios quixye re laj Moisés:
Ut eb laj Israel que'xxucua ru ut que'xlok'oni li Ka̱cua' Dios nak que'ril li quixba̱nu reheb laj Egipto. Que'xpa̱b li Dios ut que'abin chiru laj Moisés xban nak a'an aj c'anjel chiru li Dios.
Que'xye reheb: —‍Inc'a' ta pe' cuan co-el chak Egipto. K'axal us raj nak coxcamsi ta li Ka̱cua' Dios nak toj cuanco chak sa' li tenamit Egipto. Aran sa cuanco cui'. Cuan katib ut cuan kacaxlan cua ut nujenako chi junelic. Ut la̱ex xoe̱c'am chak arin sa' li chaki ch'och' ut yo̱co chi xcuybal li kasa' ut ca̱mc ke xban cue'ej, chanqueb.
Laj Moisés quixye re laj Aarón: —‍Ta̱xoc li maná a'in sa' jun c'u̱leba̱l ut ta̱q'ue a'an sa' li na'ajej bar takalok'oni cui' li Dios. Ut mokon te̱c'ut chiruheb le̱ ralal e̱c'ajol, chan.
Anakcuan ninnau nak mas nim xcuanquil li Ka̱cua' Dios chiruheb chixjunileb li jalanil dios. A'an quixcoleb laj Israel sa' ruk'eb laj Egipto li que'xnimobresi xcuanquil xjuneseb sa' xbe̱neb laj Israel, chan.
Laj Moisés quicube chak chiru li tzu̱l. Co̱ sa' xya̱nkeb li cristian ut quixk'axtesiheb sa' ruk' li Dios. Ut eb li cristian quilaje'xpuch' li rak'eb.
Ut que'xye re laj Moisés: —‍La̱at tat-a̱tinak kiq'uin ut to-abi̱nk cha̱cuu. Mia̱tinac li Dios kiq'uin xban nak ma̱re toca̱mk, chanqueb.
Abanan cui li ixk ta̱ca̱mk, tento nak te'camsi̱k ajcui' li que'toch'oc re.
Ut cui li yucua'bej inc'a' ta̱raj xq'uebal li xka'al re, tento ajcui' nak li cui̱nk tixtoj li jo' q'uial natojman chirixeb li xka'al li toj ma̱ji' cuanjenakeb riq'uin cui̱nk.
Li xcab li nink'e li te̱ba̱nu, a'an nak te̱sic' li xbe̱n ru le̱ racui̱mk li nequerau sa' le̱ ch'och'. Ut li rox li nink'e li te̱ba̱nu, a'an sa' roso'jic li chihab nak te̱xoc chixjunil li ru le̱ racui̱mk li na-el sa' le̱ ch'och'.
Laj Moisés co̱ toj takec' chiru li tzu̱l li sic'bil ru xban li Dios, rochben laj Josué laj c'anjel chiru.
Sa' xca̱ pac'alil li me̱x te̱letz li che' cuukub centímetro xnimal ru. Ut te̱q'ue li tz'akal oro chok' xsahob ru chire li che' a'an li te̱letz sa' li me̱x.
Ut riq'uin li che' acacia te̱yi̱b li tz'alam che' re ta̱oc chi xakxo.
Ut hopho xsa' li artal li te̱yi̱b. Te̱yi̱b chi tz'akal jo' quinc'ut cha̱cuu sa' li tzu̱l.
Ut ca̱hib tzol li terto̱quil pec te̱letz chiru. Sa' li xbe̱n tzol li cha̱bil pec li te̱q'ue, a'an jun li sárdica, jun li topacio ut jun li carbunclo.
Chirix a'an ta̱c'ameb laj Aarón rochben li ralal sa' li oqueba̱l re li tabernáculo ut ta̱q'ueheb chi ati̱nc.
Cui ta̱ela'a̱nk li tib ut li caxlan cua a'an re cuulaj, c'atbil te̱ba̱nu re nak ma̱ ani chic ta̱tzaca̱nk re xban nak k'axtesinbilak chicuu la̱in li Ka̱cua'.
—‍Te̱yi̱b ajcui' jun li pila xna'aj li ha' riq'uin bronce re te'ch'ajok cui' laj tij. Ut te̱yi̱b ajcui' riq'uin bronce lix na'aj li te̱q'ue cui'. Te̱q'ue li pila chiru li artal nach' riq'uin li tabernáculo. Ut te̱q'ue li ha' chi sa'.
Te'xyi̱b li rak' laj Aarón li xbe̱nil aj tij. Ut te'xyi̱b ajcui' li rak'eb li ralal li te'rocsi nak te'oc chi c'anjelac chok' aj tij.
Laj Aarón quixye: —‍Ka̱cua' Moisés, matjosk'o' cuiq'uin. La̱at ac nacanau chanruheb li tenamit a'in. Nacanau nak te'raj xba̱nunquil li inc'a' us.
Ut li Ka̱cua' Dios quixye re laj Moisés: —‍La̱in tinba̱nu li c'a'ru xatz'a̱ma chicuu xban nak la̱at xac'am a̱cuib sa' usilal cuiq'uin ut la̱at sic'bil a̱cuu inban, chan.
La̱in tincuisiheb li cuanqueb sa' li na'ajej li xinyechi'i e̱re ut tinq'ue xtz'akob le̱ na'aj. Ma̱c'a'ak chic e̱c'a'ux chirix le̱ ch'och' nak texxic chinlok'oninquil oxib sut chiru li jun chihab. Ma̱ ani chic ta̱mak'ok che̱ru.
Te'xyi̱b li rak'eb laj tij li te'c'anjelak sa' li tabernáculo. Te'xyi̱b li rak' laj Aarón li xbe̱nil aj tij jo' ajcui' li rak'eb li ralal re nak te'c'anjelak chok' aj tij.
Que'xyi̱b ajcui' junlaju li t'icr yi̱banbil riq'uin rismal li chiba̱t re xtz'apbal xbe̱n li tabernáculo.
Ut que'xyi̱b ajcui' jun xtz'apbal re li ca̱x riq'uin tz'akal oro jun metro riq'uin laje̱b centímetro xnimal rok ut o̱b xca̱c'a̱l  centímetro xnimal ru.
Que'xnumsi li che' a'an sa' eb li argollas li cuan sa' xca' pac'alil li artal re nak ta̱ru̱k xpakonquil. Riq'uin tz'alam che' que'xyi̱b ut hopho xsa' que'xq'ue li artal nak que'xyi̱b.
Que'xyi̱b cuib li pec ónice ut que'xletz chiru li oro. Que'xtz'i̱ba lix c'aba'eb li cablaju chi ralal laj Israel chiru li cuib chi pec a'in.
jo' ajcui' li me̱x rochben li sec' ut li mayejanbil caxlan cua li neque'xq'ue sa' li me̱x.
Quixtus li caxlan cua sa' xbe̱n li me̱x chiru li Dios. Laj Moisés quixba̱nu jo' quixye li Dios.
Laj tij tixc'am ut ta̱risi lix jolom ut tixc'at sa' li artal. Lix quiq'uel ta̱hoyek' chixc'atk li artal.
Cui tixyechi'i junak li chiba̱t chok' xmayej, tixq'ue chiru li Ka̱cua'.
Chirix a'an, laj tij tixc'am ca'ch'inak li quic' ut riq'uin ru'uj ruk' tixq'ue sa' xbe̱neb li xucub li cuanqueb sa' li artal li nac'ate' cui' li mayej. Ut li ta̱ela'a̱nk tixhoy sa' xto̱n li artal.
<sup>(1-2)</sup> Li Ka̱cua' Dios quixye re laj Moisés: —‍Nak junak cristian ta̱ma̱cobk riq'uin xbalak'inquil li ras ri̱tz'in malaj ut riq'uin elk'ac, a'an cuan xma̱c chiru li Ka̱cua'. Cui tixc'ul li c'a'ak re ru re tixc'u̱la ut inc'a' chic ta̱raj xk'axtesinquil nak ta̱patz'ek' re, malaj ut tixrahobtesi li ras ri̱tz'in, a'an cuan xma̱c.
Li mayej li neque'xq'ue li neque'xk'et junak reheb lix chak'rab li DiosA'an a'in li chak'rab chirix li mayej li neque'xq'ue nak neque'xk'et junak reheb lix chak'rab li Dios. A'an jun mayej santobresinbil.
Ut laj tij tixc'at li xe̱b sa' li artal. Abanan li re xch'o̱l, a'an re laj Aarón ut reheb ajcui' li ralal.
Laj Moisés quixcamsi li carner. Quixxoc lix quiq'uel ut quixq'ue ca'ch'in sa' lix xic laj Aarón li cuan sa' xnim. Ut quixq'ue ajcui' sa' li ru'uj ruk' nim li cuan sa' xnim uk' ut sa' li ru'uj rok nim li cuan sa' xnim ok.
Ut quixq'ue ajcui' li mayej c'aj. Quixchap jun mo̱ch' ut quixc'at sa' xbe̱n li artal. Li mayej a'an jun chic li mayej tixba̱nu chirix li c'atbil mayej li quixq'ue rajlal ek'ela.
Naru nequetiu xtibeleb li xul li jun xxala rok ut cuib rixi'ijeb, li neque'xhab xcuaheb xca' sut.
Cui jun li camenak xul ta̱t'anek' chi sa' li ch'och' uc'al, muxbil chic ru ta̱cana̱k li uc'al jo' ajcui' li cuan chi sa'. Tento nak te̱jor li uc'al a'an.
Laj tij ta̱ril chi us lix ra. Ut cui yo̱ chi nima̱nc lix ra, laj tij tixye nak a'an saklep rix ut muxbil chic ru li yaj.
Cui junak li ixk malaj ut junak li cui̱nk nasako' lix tz'u̱mal,
Sa' xcuuk li cutan tixbes cui'chic chixjunil li rismal. Tixjo rib ut ta̱risi lix ma̱tz ru. Tixpuch' li rak' ut ta̱ati̱nk. Ut riq'uin a'an ta̱yema̱nk nak moco muxbil ta chic ru.
Sa' xcuuk li cutan laj tij ta̱xic cui'chic chirilbal li cab. Cui yo̱k chi nima̱nc li mo' chiru li tz'ac,
Cui li cui̱nk li yo̱ chi e̱lc xya'al lix tz'ejcual tixch'e' junak li ch'och' uc'al, tento nak te'xjor li ch'och' uc'al ut cui tixch'e' li c'a'ak re ru yi̱banbil riq'uin che' tento nak te'xch'aj.
Nak ac xbu̱li rixeb li chiba̱t, laj Aarón tixmayeja li jun chiru li Ka̱cua' re xtz'a̱manquil xcuybal lix ma̱queb li tenamit.
Li chak'rab a'in q'uebil reheb laj Israel re nak inc'a' te'mayejak yalak bar sa' li c'aleba̱l. Te'xc'am riq'uin laj tij lix mayejeb re xc'ambaleb rib sa' usilal riq'uin li Dios. Ut laj tij tixmayeja li xul chiru li Dios chiru li oqueba̱l re li tabernáculo sa' xc'aba'eb li cristian.
Junak cui̱nk inc'a' naru naxch'ic rib riq'uin junak ixk cui yo̱ xc'ulbal xyajel re li po.
Cheba̱nu li chak'rab li yo̱quin chixq'uebal e̱re. Me̱q'ue chi batz'u̱nc le̱ queto̱mk riq'uin li xul li jalan pa̱y ru. Ut inc'a' te̱rau cuib pa̱y ru li iyaj sa' jun chi na'ajej. Ut inc'a' te̱rocsi le̱ rak' li jalan jala̱nk pa̱y ru lix nok'il.
Li cui̱nk li tixch'ic rib riq'uin lix ralib, chixcabichaleb te'camsi̱k. Eb a'an cuanqueb xma̱c nak te'camsi̱k xban nak k'axal yibru que'xba̱nu.
Tento nak tixba̱nu chi jo'can re nak inc'a' tixmux ruheb li ralal xc'ajol sa' lix tenamiteb. La̱in li Ka̱cua' li ninsantobresin re, chan li Dios.
Cui junak tixq'ue lix mayej re xc'ambal rib sa' usilal riq'uin li Ka̱cua', tento nak li xul tz'akalak re ru, usta namayejac xban nak x-ala sa' xch'o̱l xba̱nunquil, malaj ut xban nak cuan li c'a'ru quixyechi'i. Tento nak ma̱c'a' re̱c' li xul, usta toro, usta carner, re nak ta̱c'ulek' li mayej xban li Ka̱cua'.
Rochben li caxlan cua te̱q'ue cuukub li coc' carner te̱lom jun chihab cua̱nk reheb. Te̱q'ue ajcui' jun li toro toj sa̱j ut cuib chic li carner te̱lom. Ma̱c'a'ak re̱q'ueb. Te̱q'ue chok' c'atbil mayej chiru li Ka̱cua' rochben li mayej trigo ut li mayej vino. A'anak jun li sununquil mayej ta̱cuulak chiru li Ka̱cua'.
Tento xcauresinquileb li candil sa' xbe̱n li candelero li yi̱banbil riq'uin oro re nak junelic lochlo̱keb chiru li Ka̱cua'.
Li chihab a'an re jun sahil ch'o̱lejil. Sa' li chihab a'an inc'a' tex-a̱uk chi moco te̱sic' ru li trigo li nayo'la yal xjunes, chi moco te̱sic' ru li uvas li inc'a' te̱sabesi.
Sa' eb li cutan a'an, li cui̱nk rochbeneb li ralal xc'ajol te'e̱lk sa' e̱rochoch ut te'xic cui'chic sa' xna'ajeb lix te̱paleb lix xe'to̱nil yucua'eb.
la̱in texinq'ue chixtojbal rix le̱ ma̱c. Xiu xiu chic cua̱nkex. Ut la̱in tintakla chak li raylal sa' e̱be̱n. Tintakla li yajel li inc'a' naru xbanbal. Ut tintakla li caki yajel sa' e̱be̱n tixlubtesi le̱ tibel ut ta̱rocsi xyajel li xnak' e̱ru. Tex-a̱uk raj chic, abanan moco te̱tzaca ta chic. A'aneb ban chic li xic' neque'iloc e̱re te'tzaca̱nk re.
A'aneb a'in li chak'rab, li tijleb ut lix taklanquileb li quixq'ue li Ka̱cua' re laj Moisés sa' li tzu̱l Sinaí chok' reheb laj Israel.
Li junju̱nk sa' xlaje̱tkil li ru li acui̱mk li na-el sa' li ch'och', jo' ajcui' li junju̱nk sa' xlaje̱tkil li ru li che' re li Ka̱cua'. Ac ch'olch'o nak a'an re li Ka̱cua'.
Que'tz'i̱ba̱c xc'aba'eb li ralal xc'ajol laj Judá li ac xe'xba̱nu junmay chihab re te'oc chok' soldado. Que'ajla̱c a' yal chanru xq'uialeb sa' li junju̱nk cabal.
—‍Eb laj Israel te'xyi̱b lix muheba̱leb chi xjun sutam li tabernáculo ut najt ca'ch'in riq'uin. Chi junju̱nk ch'u̱tal te'xyi̱b lix muheba̱leb ut te'xxakab lix bandereb chok' retalil lix te̱paleb lix yucua'eb.
Cuakib ciento mil riq'uin oxib mil riq'uin o̱b ciento riq'uin laje̱b roxc'a̱l (603,550) chixjunileb li cui̱nk li que'ajla̱c chi ch'u̱tal a' yal chanru xq'uialeb sa' xte̱paleb lix yucua'eb.
Cuakxakib mil riq'uin cuakib ciento (8,600) chixjunileb li cui̱nk. Cuanqueb sa' ajl chixjunileb li te̱lom usta toja' jun po cuan reheb.
Te'xtz'ap xbe̱n li me̱x riq'uin jun li raxi t'icr ut sa' xbe̱n a'an te'xq'ueheb li plato, eb li cuchara, ut eb li sec' ut li xar li neque'xq'ue cui' li vino li te'xmayeja. Ut te'xq'ue ajcui' aran li caxlan cua li nacuan aran chi junelic.
A'aneb chixjunileb li ralal xc'ajol laj Coat li te'c'anjelak sa' li tabernáculo. Laj Moisés ut laj Aarón que'rajlaheb jo' quixye li Ka̱cua' re laj Moisés.
Nak xakxo̱k chiru li Ka̱cua' li ixakilbej, laj tij tixjit li rismal xjolom li ixk ut tixq'ue sa' ruk' ca'ch'inak li mayej c'aj li quixq'ue li be̱lomej xban xcakal xch'o̱l. Ut laj tij tixchap sa' ruk' li c'ahil ha' li nac'amoc chak raylal.
Ut tixmayeja li carner re nak li cui̱nk tixc'am rib sa' usilal riq'uin li Ka̱cua'. Tixmayeja li caxlan cua li ma̱c'a' xch'amal ut tixmayeja ajcui' li mayej c'aj ut li vino.
Quixq'ue ajcui' jun li cuchara yi̱banbil riq'uin oro ca̱hib onzas li ra̱lal nujenak riq'uin incienso.
Quixq'ue ajcui' jun li cuchara yi̱banbil riq'uin oro ca̱hib onzas li ra̱lal nujenak riq'uin incienso.
Quixq'ue ajcui' jun li cuchara yi̱banbil riq'uin oro ca̱hib onzas li ra̱lal nujenak riq'uin incienso.
Eb laj levita que'xsantobresi ribeb ut que'xpuch' li rak'eb. Ut laj Aarón quixk'axtesiheb re li Ka̱cua' jo' jun mayej ut quixsantobresiheb chiru li Ka̱cua'.
—‍Ta̱yi̱b cuib li trompeta riq'uin plata tenbil riq'uin martillo. Eb li trompeta a'in te'c'anjelak chicuu re xbokbaleb li tenamit ut re xyebal reheb nak te'xyi̱b li c'a'ru reheb re te'xic.
Cui la̱at tatxic chikix, la̱at tattz'ako̱nk ajcui' riq'uin li usilal li tixba̱nu ke li Dios. La̱o takaba̱nu usilal a̱cue, chan.
Cuib reheb li laje̱b xca̱c'a̱l li cui̱nk inc'a' que'co̱eb cuan cui' li tabernáculo. Que'cana ban sa' lix muheba̱leb. A'aneb laj Eldad ut laj Medad. Ut li musik' qui-oc riq'uineb usta inc'a' que'el sa' lix muheba̱leb ut que'a̱tinac jo' profeta.
Ut sa' lix te̱paleb li ralal xc'ajol laj Simeón quitakla̱c laj Safat li ralal laj Hori.
Ut que'xcuech'i rix laj Moisés ut laj Aarón ut chixjunileb yo̱queb chixyebal: —‍K'axal us raj nak sa' li tenamit Egipto ta xocam chak malaj ut us raj toca̱mk arin sa' li chaki ch'och'.
A'ut la̱ex texca̱mk sa' li chaki ch'och' li yo̱quex cui' chi numec'.
Li Ka̱cua' quia̱tinac riq'uin laj Moisés ut quixye re:
La̱at Coré ut eb la̱ cuochben te̱ba̱nu li c'a'ru ninye. Te̱c'am le̱ sansar.
Ut li Ka̱cua' quia̱tinac riq'uin laj Moisés ut quixye re:
Te'cua̱nk rubel la̱ takl. Te'c'anjelak sa' li tabernáculo. Abanan inc'a' naru te'nach'ok riq'uin li c'a'ak re ru li cuan sa' li Santil Na'ajej chi moco te'nach'ok riq'uin li artal. Cui te'xba̱nu a'an, te'ca̱mk eb a'an ut texca̱mk ajcui' la̱ex.
A'an a'in li chak'rab chirixeb li neque'xmux ribebLi Ka̱cua' quia̱tinac riq'uineb laj Moisés ut laj Aarón ut quixye reheb:
Ut laj Moisés quixc'am li xuk' li cuan sa' li tabernáculo jo' quiyehe' re xban li Ka̱cua'.
Eb laj Israel que'co̱eb cui'chic. Que'cuulac sa' li na'ajej Obot ut aran que'xyi̱b lix muheba̱leb.
Ut li rey Balac, li ralal laj Zipor, quixtaklaheb lix takl riq'uin laj Balaam li ralal laj Beor. Que'co̱eb sa' li na'ajej Petor li cuan nach' riq'uin li nima' Eufrates sa' lix na'ajeb laj Amav. Quixye reheb nak te'cuulak riq'uin laj Balaam te'xye re: —‍Nabaleb li cristian que'chal chak Egipto. Nach' cuanqueb riq'uin li kana'aj ut te'raj re̱chaninquil.
Lix ángel li Ka̱cua' quixye re: —‍Ayu chirixeb li cui̱nk a'in. Abanan ca'aj cui' ta̱ye li c'a'ru tinye a̱cue la̱in, chan. Jo'can nak laj Balaam co̱ chirixeb li cui̱nk.
Eb laj Israel k'axal cauhak ribeb. Inc'a' te'hila̱nk toj te'numta̱k sa' xbe̱neb li xic' neque'iloc reheb jo' li cakcoj li inc'a' nahilan toj nak ac xchap lix tib ut xtiu ut xruc' lix quiq'uel, chan laj Balaam.
Te'cha̱lk chak Quitim sa' eb li jucub ut te'xrahobtesiheb laj Asiria ut te'xrahobtesiheb ajcui' li ralal xc'ajol laj Heber. Abanan eb laj Quitim te'sachek' ajcui' ruheb, chan.
Abanan inc'a' que'oso' chi junaj cua eb li ralal xc'ajol laj Coré.
A'aneb a'in li ralal xc'ajol laj Benjamín. O'laju roxc'a̱l mil riq'uin cuakib ciento (45,600) chixjunileb.
Li Ka̱cua' quixsume laj Moisés ut quixye re:
Ut rochbeneb li junju̱nk chi carner toj sa̱j te'xq'ue numenak ca̱hib libra li cha̱bil c'aj yok'inbil riq'uin aceite. A'anak jun li sununquil c'atbil mayej li te'xc'at chicuu.
Li nink'e nak neque'xyi̱b li coc' muheba̱l riq'uin ruk' che'Sa' li o'laju xbe lix cuuk po te'xch'utub cui'chic ribeb re xq'uebal inlok'al la̱in li Ka̱cua'. Ut ma̱ jun li c'anjel te'xba̱nu. Chiru cuukub cutan yo̱keb chi nink'ei̱k.
Cui ani naxyechi'i re li Dios nak tixba̱nu li c'a'ak re ru, malaj ut naxba̱nu li juramento, tento nak tixba̱nu li c'a'ru quixyechi'i xba̱nunquil.
A'aneb li ixk li que'tacchi'i̱c xban laj Balaam. Ut a'an eb li que'q'uehoc reheb laj Israel chi ma̱cobc chiru li Ka̱cua' ut que'xlok'oni laj Baal-peor. Xbaneb a'an nak li Dios xtakla li raylal sa' xbe̱n li tenamit Israel.
ut cuaklaju mil (16,000) li ixk.
Nak acak xere̱chani li na'ajej, la̱ex naru texsuk'i̱k sa' li na'ajej a'in xban nak ac xeba̱nu li c'a'ru xeyechi'i xba̱nunquil re li Dios ut reheb le̱ rech tenamitil. Ut li na'ajej a'in e̱rehak chic chiru li Ka̱cua'.
Nak que'el Elim, que'co̱eb toj chire li Caki Palau ut aran que'xyi̱b lix muheba̱leb.
Lix reyeb laj Arad li quicuan Neguev sa' li na'ajej Canaán quirabi resil lix cuulajiqueb laj Israel.
Eb li ralal xc'ajol laj Rubén, eb li ralal xc'ajol laj Gad ut yijach eb li ralal xc'ajol laj Manasés ac xe'xc'ul lix ch'och'eb.
Eb li cuakib chi tenamit a'in, a'aneb li tenamit bar ta̱ru̱k te'xcol cui' ribeb laj Israel jo' eb ajcui' li jalaneb xtenamit li neque'xcamsi ras ri̱tz'in chi inc'a' yal naraj xch'o̱l.
Lix Maala, lix Tirsa, lix Hogla, lix Milca ut lix Noa, eb lix rabin laj Zelofehad, que'sumla riq'uineb li ralal li ras lix yucua'eb.
¿Bar ta̱ru̱k toxic anakcuan? Xch'inan li kach'o̱l xban nak eb li kacomon xe'xye ke nak eb li cristian aran ni̱nkeb rok chiku la̱o ut cauheb rib. Ut ni̱nkeb li tenamit ut ni̱nkeb ajcui' xteram li tz'ac li sutsu̱queb cui'. Ut xe'rileb ajcui' chak ruheb li ralal xc'ajol li nimla cui̱nk aj Anac xc'aba'.”
Najter eb laj horeo que'cuan sa' li na'ajej Seir, abanan eb li ralal xc'ajol laj Esaú que'risiheb ut que'xsach ruheb ut que'cana chi cua̱nc sa' lix na'ajeb. Que'xba̱nu jo' que'xba̱nu laj Israel nak que'oc sa' li na'ajej li quixq'ue li Dios reheb.)
Chixjunileb li tenamit a'in cauresinbileb chi us. Najt xteram eb li tz'ac li sutsu̱queb cui' ut tz'aptz'o̱queb li oqueba̱l riq'uin ch'i̱ch'. Ut cuanqueb ajcui' nabal li tenamit li kachap li moco sutsu̱queb ta riq'uin tz'ac.
Cheq'ue e̱ch'o̱l chixba̱nunquil le̱ taklanquil xban li Ka̱cua' xban nak cui te̱ba̱nu chi jo'can chixjunileb li tenamit te'xq'ue retal nak cuan e̱na'leb. Eb a'an te'rabi resil lix chak'rab li Dios ut te'xye: “Relic chi ya̱l li nimla tenamit a'an cuanqueb xna'leb ut neque'xnau xya̱lal” cha'keb.
Toj sa' choxa quia̱tinac chak e̱riq'uin re xc'utbal che̱ru c'a'ru te̱ba̱nu. Ut arin sa' ruchich'och' quixc'ut che̱ru li xam ut querabi lix ya̱b xcux sa' li xam nak quexra̱tina.
Me̱camsi e̱ras e̱ri̱tz'in.
Inc'a' te̱lok'oni li jalanil dios li neque'xlok'oni li cuanqueb chi xjun sutam le̱ tenamit.
Riq'uin xnak' e̱ru la̱ex xeril li sachba ch'o̱lej ut li milagro li quixba̱nu li Ka̱cua' riq'uin xnimal xcuanquil nak quexrisi sa' li raylal li cuanquex cui'. Ut jo'can ajcui' tixba̱nu li Ka̱cua' le̱ Dios riq'uineb li tenamit a'in li yo̱queb chixq'uebal e̱xiu.
Jo'can ut chenauhak nak li Ka̱cua' le̱ Dios ta̱xic che̱ru. Chanchanak li xam li yo̱ chixc'atbal chixjunil. A'an ta̱numta̱k sa' xbe̱neb nak yo̱kex chi xic. A'an ta̱tenk'a̱nk e̱re chirisinquileb sa' li na'ajej a'an ut tixsach ruheb chi junpa̱t. Li Ka̱cua' tixba̱nu jo' quixyechi'i e̱re.
Ut li Ka̱cua' quixtz'i̱ba cui'chic li laje̱b chi chak'rab jo' nak quixtz'i̱ba xbe̱n cua. A'an li chak'rab li quixq'ue e̱re sa' li tzu̱l nak quia̱tinac chak sa' li xam sa' li cutan nak quech'u̱tub e̱rib. Ut chirix a'an li Ka̱cua' quixq'ue cue.
Li na'ajej a'an lok' chiru li Ka̱cua' le̱ Dios. A'an na-iloc re junelic chalen sa' xticlajic li chihab junju̱nk toj sa' roso'jic.
Nak acak xexcuulac jun pac'al li nima' Jordán, li Ka̱cua' texcanab chi cua̱nc aran. Texcua̱nk sa' tuktu̱quil usilal xban nak inc'a' chic tixq'ueheb li xic' neque'iloc e̱re chi pletic e̱riq'uin, usta cuanqueb chi xjun sutam le̱ na'aj.
Me̱ba̱nu li c'a'ru naxye chi moco te̱rabi. Me̱ril xtok'oba̱l ru, chi moco te̱ruxta̱na ru, chi moco te̱col rixeb.
Abanan cuanqueb xul li neque'rupupic naru te̱tzaca.
Abanan inc'a' naru te̱q'ue chok' mayej chiru li Ka̱cua' junak xul cui cuan re̱c', malaj ut cui ye̱k rok, malaj ut mutz' li ru. Cui inc'a' tz'akal re ru inc'a' naru te̱mayeja chiru li Ka̱cua' le̱ Dios.
Abanan tento nak cua̱nk cuib malaj oxib ta̱yehok re nak cuan xma̱c. Inc'a' naru ta̱camsi̱k cui jun ajcui' li ta̱yehok nak cuan xma̱c.
Sa' li cutan nak ch'utch'u̱quex che̱junilex sa' li tzu̱l Horeb queye chi jo'ca'in, “Inc'a' chic nakaj rabinquil li xya̱b xcux li Ka̱cua' li kaDios, chi moco nakaj rilbal li nimla xam. Inc'a' chic takacuy. Toca̱mk xban,” chanquex.
Ut tixye reheb, “Abihomak la̱ex aj Israel. Anakcuan texxic chi pletic riq'uineb li xic' neque'iloc e̱re. Inc'a' ta̱ch'ina̱k e̱ch'o̱l chi moco texxucuak. Inc'a' texc'oxlak chi moco ta̱sachk e̱ch'o̱l xbaneb li xic' neque'iloc e̱re.
Li ixk tixjal li rak' li quirocsi sa' li jalan tenamit ut ta̱cua̱nk sa' li rochoch li cui̱nk. Ut chiru jun po ta̱rahok' xch'o̱l xban xcamic lix na' xyucua'. Chirix li jun po li cui̱nk naru ta̱cua̱nk riq'uin. A'anak chic li rixakil, ut a'anak chic lix be̱lom.
Abanan cui ya̱l nak cuanjenak riq'uin cui̱nk nak xtauhe' xban li cui̱nk ut cui li na'bej ut li yucua'bej inc'a' neque'xc'am li retalil lix tuk' ixkilal,
Ca'aj cui' li jalaneb xtenamit naru te̱patz' ral li c'a'ru te̱to'oni reheb. Abanan le̱ rech tenamitil inc'a' naru te̱patz' ral li c'a'ru te̱to'oni reheb. Cheba̱nuhak a'in re nak texrosobtesi li Ka̱cua' le̱ Dios ut re ajcui' nak us tex-e̱lk riq'uin chixjunil li te̱ba̱nu sa' li na'ajej li ta̱q'uehek' e̱re xban li Dios re texcua̱nk cui'.
Abanan inc'a' tixc'ul numenak ca'c'a̱l chi tz'u̱m. Cui tixc'ul numenak ca'c'a̱l chi tz'u̱m ta̱c'utek' xxuta̱n chiruheb li tenamit.
Inc'a' xintzaca nak ra sa' inch'o̱l xban xcamic junak, chi moco xcuisi sa' cuochoch nak muxbil cuu, chi moco xinq'ue reheb li camenak. La̱in xinba̱nu li chak'rab ut xinba̱nu ajcui' chixjunil li xaye cue.
Tz'ekta̱nanbil li ani ta̱tumina̱k ru re nak tixcamsi li ras ri̱tz'in li ma̱c'a' xma̱c. Ut chixjunileb li tenamit te'xye: Jo'can taxak.
Yal te̱ch'e' aj chic le̱ be nak yo̱kex chi be̱c jo' neque'xba̱nu li mutz' nak neque'xch'e' lix be, usta chi cutan yo̱kex chi be̱c. Ut inc'a' te̱tau li be li texxic raj cui'. Inc'a' tex-e̱lk chi us riq'uin li c'a'ru te̱ba̱nu. Junelic rahobtesinbilakex ut ta̱e̱lk'a̱k li c'a'ru e̱re. Ma̱ ani ta̱tenk'a̱nk e̱re.
li Ka̱cua' le̱ Dios tixq'ue xtz'akob li raylal sa' e̱be̱n. Tixq'ue li caki yajel sa' e̱be̱n ut inc'a' chic ta̱e̱lk. K'axal yibru li yajel li tixq'ue sa' e̱be̱n ut sa' xbe̱neb ajcui' le̱ ralal e̱c'ajol.
Li Ka̱cua' ta̱risi li cui̱nk a'an sa' e̱ya̱nk la̱ex aj Israel ut tixtakla li raylal sa' xbe̱n jo' naxye sa' lix contrato li Dios, li tz'i̱banbil sa' li hu a'in.
—‍Anakcuan ac ti̱xin chic chi us. Cuakc'a̱l  chihab cuan cue. Inc'a' chic nincuy c'amoc be che̱ru. Li Ka̱cua' Dios quixye cue nak la̱in inc'a' tinnumek' jun pac'al li nima' Jordán.
Li tijleb li tinye chanchanak li hab. Li cua̱tin li tinye chanchanak li xchu'que. Chanchanak li hab coc' ru li naxt'akresi li rax pim. Chanchanak li hab li naxt'akresi li acui̱mk.
Eb li xic' neque'iloc reheb chanchaneb laj Sodoma ut chanchaneb laj Gomorra. Li c'a'ru neque'xba̱nu chanchaneb ru li uvas li c'a li nacamsin.
Eb a'an neque'xc'ut li chak'rab chiruheb laj Israel, li ralal xc'ajol laj Jacob. Neque'xc'at li incienso cha̱cuu ut neque'xc'at ajcui' li mayej sa' la̱ artal.
Ma̱ ani chic quiru xba̱nunquil li sachba ch'o̱lej ut li milagros li quixba̱nu laj Moisés aran Egipto chiru laj Faraón, ut chiruheb laj c'anjel chiru, jo'queb ajcui' chixjunileb li tenamit. Quixba̱nu jo' quitakla̱c cui' xban li Dios.
C'ajo' nak coxucuac nak xkanau nak ma̱ ani naru napletic e̱riq'uin la̱ex xban nak li Ka̱cua' le̱ Dios cuan xcuanquil sa' choxa ut cuan ajcui' xcuanquil sa' ruchich'och'.
Ut chaki li ch'och' que'nume' cui' chixjunileb laj Israel sa' li nima' Jordán. Ut eb laj tij li yo̱queb chi c'amoc re lix Lok'laj Ca̱x li Ka̱cua' xakxo̱queb sa' xyi li nima' Jordán nak yo̱queb chi numec' li tenamit, ut chaki li ch'och' li xakxo̱queb cui'.
Eb laj Israel que'be̱c sa' li chaki ch'och' chiru ca'c'a̱l chihab toj retal que'cam chixjunileb li cui̱nk li que'el chak Egipto, li tz'akal xchihabeb re xic chi pletic. Que'cam xban nak inc'a' que'xba̱nu li quixye li Ka̱cua'. Jo'can nak li Dios quixye riq'uin juramento nak inc'a' naru te'oc sa' li cha̱bil na'ajej li quixyechi'i reheb lix xe'to̱nil yucua', li na'ajej bar na-el cui' chi us li acui̱mk ut li sahil echej.
Que'xcamsi chi ch'i̱ch' chixjunileb li cristian, jo' cui̱nk, jo' ixk, jo' ti̱x, jo' toj sa̱jeb. Ut que'xcamsi ajcui' chixjunileb li bo̱yx, li carner ut li bu̱r. Jo'ca'in nak que'xsach ru chixjunil li cuan sa' li tenamit a'an.
Laj Josué ut chixjunileb laj Israel que'xchap laj Acán ut que'xc'am sa' li ru tak'a Acor rochben li plata, li t'icr, li oro, ut eb li ralal xc'ajol jo' ixk jo' cui̱nk. Que'xc'am ajcui' lix bo̱yx, lix bu̱r ut eb lix carner. Ut que'xc'am ajcui' lix muheba̱l. Chixjunil li c'a'ru cuan re que'xc'am.
Laj Josué ut eb lix soldados que'xc'at li tenamit Hai. Que'xpo'i chi junaj cua toj chalen anakcuan.
Xban nak xoe̱balak'i, anakcuan tenebanbil li raylal sa' e̱be̱n. La̱ex texcana̱k jo' mo̱s junelic. Junes yoc'oc si' te̱ba̱nu ut bela̱nc ha' nak ta̱ajma̱nk ru li ha' ut li si' nak takalok'oni li Dios, chan laj Josué.
Chirix chic a'an laj Josué quixcamsiheb li o̱b chi rey ut quixtakla xt'uyubanquileb sa' ru'uj o̱b li che'. Ut aran que'xnumsi li cutan chi t'uyt'u toj retal qui-ecuu.
Chixjunileb li tenamit li cuanqueb sa' xbe̱n bol inc'a' que'xc'at eb laj Israel. Ca'aj cui' li tenamit Hazor.
li rey re Simron-merón, ut li rey re Acsaf,
Li na'ajej a'an nacuulac cuan cui' li tenamit Hesbón ut toj sa' li na'ajej Ramat-mizpa ut sa' li tenamit Betonim. Nacuulac cuan cui' li tenamit Mahanaim. Nacuulac toj cuan cui' li tenamit Debir.
Li nuba̱l a'in naxic toj sa' li ru tak'a cuan cui' lix na'aj li ralal laj Hinom. Li na'ajej a'an nacana sa' li sur li cuanqueb cui' laj jebuseo. A'an li Jerusalén. Li nuba̱l nacuulac sa' xbe̱n li tzu̱l li cuan sa' xca'yaba̱l li ru tak'a re Hinom li nacana sa' li oeste re li ru tak'a li cuan xcue̱nt Refaim, li nacana sa' li norte.
Dileán, Mizpa, Jocteel,
A'an a'in li na'ajej li que'xc'ul eb li ralal xc'ajol laj Efraín, a' yal chanru xq'uialeb li junju̱nk ch'u̱tal: Li nuba̱l sa' li este naticla chak sa' li tenamit Atarot-adar. Nacuulac toj Bet-horón li cuan sa' xbe̱n bol.
Li ralal xc'ajol laj Leví inc'a' ta̱q'uehek' xna'ajeb xban nak eb a'an te'c'anjelak chok' aj tij chiru li Ka̱cua'. Eb li ralal xc'ajol laj Gad ut eb li ralal xc'ajol laj Rubén, ut yijach li ralal xc'ajol laj Manasés, eb a'an ac xe'xc'ul lix na'ajeb jun pac'al li nima' Jordán, li nacana sa' li este. Aran quiq'uehe' xna'ajeb xban laj Moisés laj c'anjel chiru li Dios, chan laj Josué.
Li ralal xc'ajol laj Simeón que'q'uehe' xna'ajeb sa' xya̱nk lix na'ajeb li ralal xc'ajol laj Judá xban nak k'axal cui'chic nabal lix ch'och'eb. Jo'can nak que'q'uehe' xna'ajeb sa' xya̱nkeb li ralal xc'ajol laj Judá.
A'aneb a'in li na'ajej rochbeneb li tenamit ut eb li coc' c'aleba̱l li quiq'uehe' reheb li ralal xc'ajol laj Neftalí, a' yal chanru xq'uial li junju̱nk ch'u̱tal.
A'aneb a'in lix c'aba'eb li tenamit li quiq'uehe' reheb li ralal xc'ajol laj Leví xbaneb li ralal xc'ajol laj Judá ut xbaneb li ralal xc'ajol laj Simeón.
Ut que'xc'ul ajcui' eb li tenamit a'in: Hesbón, ut Jazer. Ca̱hib chi tenamit rochbeneb lix na'ajeb lix queto̱mkeb.
La̱o xkayi̱b li artal a'in xban nak xkac'oxla nak mokon eb le̱ ralal e̱c'ajol ma̱re te'xye ke: “La̱ex inc'a' naru nequexchal arin chixlok'oninquil li Ka̱cua' li kaDios la̱o aj Israel.”
Ut quinq'ue cuib li ralal laj Isaac. A'aneb laj Jacob ut laj Esaú. Re laj Esaú quinq'ue li na'ajej li tzu̱l ru. Ut laj Jacob ut li ralal xc'ajol que'co̱eb sa' li na'ajej Egipto.
Li Hu JuecesEb li ralal xc'ajol laj Israel que'pletic riq'uineb laj CanaánNak ac xcam laj Josué, eb laj Israel que'tijoc chiru li Ka̱cua' ut que'xye re: —‍¿Ani ke xbe̱n cua te'xic chi pletic riq'uineb laj Canaán? chanqueb.
Chi moco eb li ralal xc'ajol laj Aser que'risiheb li cuanqueb sa' eb li tenamit Aco, Sidón, Alab, Aczib, Helba ut Afec jo' ajcui' Rehob.
Quixba̱nu chi jo'can yal re nak te'xtzol rib chi pletic eb laj Israel, li ma̱ji' neque'yo'la nak quicuan li ple̱t junxil.
Lix Débora ut laj BaracNak ac xcam laj Aod, eb laj Israel que'oc cui'chic chixba̱nunquil li inc'a' us chiru li Ka̱cua'.
Eb li que'cuan sa' li coc' tenamit li cuanqueb sa' xcue̱nt Israel quilaje'el. Eb li na'ajej que'cana chi ma̱ ani cuan aran toj nak la̱in lix Débora xin-oc chixtenk'anquileb. Chanchanin lix na'eb laj Israel nak xin-oc chixtenk'anquileb.
Eb laj Israel neque'canaba̱c sa' neba'il xbaneb laj Madián. Jo'can nak que'xtz'a̱ma cui'chic xtenk'anquil chiru li Ka̱cua' Dios.
Laj Gedeón quixye re li Dios: —‍Cui ya̱l nak la̱at tattenk'a̱nk cue chixcolbaleb laj Israel, c'ut chicuu junak li retalil.
Eb li ralal xc'ajol laj Efraín que'josk'o' ut que'xcuech'i laj Gedeón ut que'xye re: —‍¿C'a'ut nak xaba̱nu chi jo'can? ¿C'a'ut nak inc'a' xatakla kabokbal nak xco̱ex chi pletic riq'uineb laj Madián? chanqueb re.
Quicuan jun li ralal riq'uin jun reheb li ixk li neque'cuan riq'uin. Li ixk a'an cuan aran Siquem. Aj Abimelec quixq'ue chok' xc'aba' li ralal a'an.
Laj Gaal, li ralal laj Ebed, co̱ chi cua̱nc Siquem rochbeneb li ras ut eb li ri̱tz'in. Ut eb laj Siquem que'xserak'i re li c'a'ru yo̱queb chixba̱nunquil.
Jo'ca'in nak quiq'uehe' laj Abimelec xban li Dios chixtojbal rix li ma̱c quixba̱nu chiru lix na' xyucua' nak quixcamsiheb li laje̱b xca̱c'a̱l  li ras ut li ri̱tz'in.
Ut laj Jefté co̱ chirixeb laj c'amol be sa' xya̱nkeb laj Galaad. Ut eb li tenamit que'xxakab a'an re nak a'an chic ta̱takla̱nk sa' xbe̱neb li tenamit ut a'an ajcui' ta̱c'amok be chiruheb li soldados. Ut aran Mizpa laj Jefté quixye cui'chic chiru li Ka̱cua' chixjunil li a̱tin li ac xye.
Eb li ralal xc'ajol laj Efraín que'xch'utub ribeb chi xic chi pletic. Que'nume' jun pac'al li nima' Jordán ut que'co̱eb sa' li tenamit Zafón. Que'cuulac riq'uin laj Jefté ut que'xye re: —‍¿C'a'ut nak quexco̱ex chi pletic riq'uineb laj Amón ut inc'a' coe̱bok che̱rix? Anakcuan takac'at la̱ cuochoch ut aran ajcui' tatc'atk la̱at, chanqueb.
Abanan li ángel quixye re: —‍Usta tincana̱k e̱riq'uin junpa̱tak, inc'a' tintzaca li c'a'ru nacayi̱b. Abanan cui nacacuaj xba̱nunquil, ta̱mayeja li xul a'an chiru li Ka̱cua', chan. Laj Manoa inc'a' quixnau nak li cui̱nk a'an x-ángel li Ka̱cua'.
Mokon chic sa' xk'ehil li sic'oc trigo, co̱ laj Sansón chirilbal li rixakil. Quixc'am jun li ch'ina chiba̱t re tixsi re. Quixye re lix yucua' li rixakil: —‍Tincuaj xic sa' cab riq'uin li cuixakil, chan. Abanan li yucua'bej inc'a' quixcanab chi oc.
Laj Sansón quixye re: —‍Cui tine'xbac' riq'uin li laso li toj ac', li toj ma̱ji' ocsinbil, ma̱c'a'ak chic inmetz'e̱u. Chanchanakin chic jo' chixjunileb li cui̱nk, chan.
Laj Micaía quixye re: —‍Cana̱kat cuiq'uin. La̱at tatc'anjelak chicuu chok' aj tij ut ta̱q'ue inna'leb jo' junak yucua'bej. Tinq'ue a̱cue laje̱b chi tumin plata rajlal chihab ut tinq'ue a̱cuak' ut tinq'ue a̱tzacae̱mk, chan laj Micaía.
Que'xc'am li c'a'ru re laj Micaía. Que'xc'ameb li dios li quixyi̱b ut que'xc'am ajcui' laj tij. Que'co̱eb sa' li na'ajej Lais. Eb li cuanqueb aran cuanqueb sa' xya̱lal ut ma̱c'a' neque'xc'oxla. Abanan eb li ralal xc'ajol laj Dan que'xcamsiheb chi ch'i̱ch' li cristian ut que'xc'at lix tenamiteb.
Li ixk co̱ cui'chic sa' rochoch li cui̱nk ut quit'ane' chire xpuertil li cab li cuan cui' laj levita. Aran cuan nak quicutano'.
Ut chixjunileb laj Israel que'co̱eb Bet-el. Que'xch'utub ribeb chiru li Ka̱cua'. Que'tijoc ut que'ayunic toj qui-ecuu. Que'xmayeja li c'atbil xul ut que'xq'ue ajcui' li mayej re xc'ambaleb rib sa' usilal riq'uin li Dios.
Ut que'xye chi ribileb rib: —‍¿Ma cuanqueb sa' xya̱nkeb li ralal xc'ajol laj Israel li inc'a' que'xch'utub ribeb chiru li Ka̱cua' arin Mizpa? chanqueb. Ut que'xq'ue retal nak eb li cuanqueb Jabes-galaad inc'a' que'cuan aran nak que'xch'utub ribeb.
¿ma ta̱ru̱k ta bi' toj te̱roybeni nak te'cui̱nkilok'? ¿Ma toj texcana̱k chi jo'can chi inc'a' texsumla̱k roybeninquil eb a'an? Inc'a', ex inco'. Ma̱ jok'e ta̱ru̱k. K'axal nim li raylal xq'ue sa' inbe̱n li Ka̱cua'. Ut k'axal cui'chic ta̱rahok' sa' inch'o̱l chirilbal nak yo̱kex chixc'ulbal li raylal la̱ex inban la̱in, chan.
Ut quixye ajcui' lix Rut re lix Noemí: —‍Li cui̱nk a'an xye cue nak toj ta̱ru̱k tinxoc incebada aran sa' xya̱nkeb lix mo̱s ixk toj ta̱osok' xsic'bal ru li cebada, chan.
Ut xban nak tinlok' li ch'och', tinsumla̱k ajcui' riq'uin lix Rut laj Moab li quicuan chok' rixakil laj Mahlón re nak ta̱cua̱nk ralal xc'ajol sa' xc'aba' li camenak. Ut lix c'aba'eb li camenak inc'a' ta̱sachk sa' xch'o̱leb lix comon chi moco ta̱sachk sa' xch'o̱leb li cuanqueb sa' li tenamit a'in. La̱ex xerabi ut xeril li xkaba̱nu anakcuan, chan laj Booz.
Lix Ana quixchak'rabi laj Elí ut quixye re: —‍K'axal us raj nak tinc'ul ta li xintz'a̱ma jo' xaye, chan. Ut chirix a'an lix Ana quisuk'i sa' li na'ajej li yo̱ cui' chi hila̱nc ut quicua'ac. Ut chalen a'an, inc'a' chic quiraho' sa' xch'o̱l.
Ut laj Elí naxtz'a̱ma chiru li Dios nak ta̱rosobtesi laj Elcana ut lix Ana ut quixye reheb: —‍A' taxak li Ka̱cua' tixq'ue nabal chic a̱cualal a̱c'ajol riq'uin li ixk a'in chok' re̱kaj li xak'axtesi re li nimajcual Dios, chan reheb. Ut chirix a'an, que'suk'i sa' li rochocheb.
Jo'can nak ac xinye nak tinrakok a̱tin sa' xbe̱neb li ralal xc'ajol laj Elí. Lix ma̱usilal ma̱ jok'e ta̱ru̱k xcuybal xsachbal riq'uin li mayejac xul chi moco riq'uin lix mayejeb, chan li Ka̱cua'.
Ra que'xc'ul eb laj Filisteo nak cuan li Lok'laj Ca̱x sa' lix tenamitebNak que're̱chani li Lok'laj Ca̱x eb laj filisteo, que'el aran Eben-ezer ut que'xc'am toj sa' li tenamit Asdod.
Ut li Ka̱cua' quixq'ue chi ca̱mc laje̱b xca̱c'a̱l  li cui̱nk li cuanqueb Bet-semes xban nak que'iloc chi sa' li Lok'laj Ca̱x. Ut eb li tenamit que'ya̱bac xban nak li Ka̱cua' quixsach ruheb.
Laj Samuel quixye reheb: —‍A'an a'in li tixba̱nu li rey. Tixchapeb le̱ ralal re te'oc chok' soldado. Cuanqueb li tixq'ue chi be̱c sa' eb li carruaje. Cuanqueb li te'xic chirix cacua̱y ut cuanqueb ajcui' li te'xic chi rokeb chiru lix carruaje li rey.
Laj Samuel quixye re: —‍La̱in li profeta li nacasic'. Yo'o sa' xbe̱n li tzu̱l. La̱at tatxic xbe̱n cua chicuu xban nak anakcuan tatcua'ak cuochben. Cuulaj tinye a̱cue li c'a'ru ta̱cuaj xnaubal ut naru ajcui' tatxic cuulaj.
Nak inc'a' que'xtau, que'xye re li Ka̱cua': —‍¿Ma cuan sa' kaya̱nk li cui̱nk li xasic' ru? chanqueb. Ut li Dios quixye reheb: —‍Laj Saúl cuan sa' e̱ya̱nk. Xmuk rib sa' xya̱nk li i̱k, chan.
Nak ac cuanqueb chic sa' raylal, que'xtz'a̱ma xtenk'anquileb chiru li Dios ut que'xye, “La̱o xoma̱cob xban nak xatkatz'ekta̱na ut xkalok'oniheb li yi̱banbil dios Baal ut Astarot. At Ka̱cua', choa̱col taxak chiruheb li xic' neque'iloc ke ut toc'anjelak cha̱cuu,” chanqueb.
Laj Samuel qui-el Gilgal ut co̱ Gabaa sa' xna'ajeb li ralal xc'ajol laj Benjamín. Laj Saúl quirajla lix soldados li cuanqueb rochben ut cuakib ciento  aj chic li soldados li cuanqueb rochben.
Jo'can ajcui' eb laj Israel li que'xmuk ribeb sa' lix na'ajeb li ralal xc'ajol laj Efraín, li tzu̱l ru. Que'ril nak yo̱queb chi e̱lelic laj filisteos. Que'co̱eb ajcui' eb a'an chi pletic riq'uineb laj filisteos.
Jo' najtil quiyo'yo, laj Saúl cau quipletic riq'uineb laj filisteos. Jo'can nak quixq'ue sa' xya̱nkeb lix soldados chixjunileb li cui̱nk li cauheb xch'o̱l ut cauheb rib.
Laj Saúl quixye re: —‍La̱in xinma̱cob. Abanan nintz'a̱ma cha̱cuu nak ta̱q'ue inlok'al chiruheb li neque'c'amoc be chiruheb lin tenamit Israel ut chiruheb ajcui' chixjunileb li tenamit. Tatsuk'i̱k cuochben re nak tinlok'oni li Ka̱cua' la̱ Dios, chan.
Ut laj Saúl ut eb lix soldado laj Israel que'xch'utub ajcui' ribeb ut que'xyi̱b lix muheba̱leb sa' li ru tak'a Ela. Ut que'xtzolob ribeb re te'pletik riq'uin laj filisteos.
Laj David quixye re laj Saúl: —‍At rey, ma̱ ani taxak chich'ina̱nk xch'o̱l xban laj filisteo. La̱in aj c'anjel cha̱cuu. La̱in tinxic chi pletic riq'uin, chan.
Laj Jonatán quirisi chirix lix t'icr li naxq'ue sa' xbe̱n li rak' ut quixsi re laj David ut quixsi ajcui' re lix tzimaj, lix c'a̱mal xsa' jo' ajcui' lix ch'i̱ch'.
Ut laj Jonatán quia̱tinac riq'uin lix yucua'. Us li quixye chirix laj David. Quixye re: —‍At inyucua', matma̱cob riq'uin xba̱nunquil li inc'a' us re laj David laj c'anjel cha̱cuu. A'an ma̱c'a' xba̱nu inc'a' ta us. Us ban chixjunil li quixba̱nu re a̱tenk'anquil.
Laj David quixye: —‍¿Ani ta̱yehok cue nak la̱ yucua' tatxsume sa' josk'il? chan.
Ut laj Jonatán quixq'ue lix tzimaj re li al ut quixtakla cui'chic sa' li tenamit.
Laj Saúl quixye re: —‍¿C'a'ut nak xac'u̱b ru li inc'a' us chicuix a̱cuochben laj David? ¿C'a'ut nak xaq'ue xtzacae̱mk? Ut xaq'ue ajcui' xch'i̱ch' re pletic. Ut xapatz' re li Dios c'a'ru tixba̱nu. Ut anakcuan yo̱ chinsic'bal re tinixcamsi, chan.
At rey, la̱o nakanau nak ta̱cuaj xchapbal laj David. Yo'o sa' li katenamit ut takak'axtesi sa' a̱cuuk', chanqueb.
Ca'aj cui' nintz'a̱ma cha̱cuu. Ba̱nu li juramento ut ye cue nak inc'a' ta̱camsiheb li cualal inc'ajol. Inc'a' taxak ta̱sachek' lin c'aba' chi moco lix c'aba' lin yucua', chan laj Saúl.
Usta cuan li ani nasic'oc a̱cue re a̱camsinquil, li Ka̱cua' la̱ Dios ta̱colok a̱cue. Ut tixtz'ekta̱naheb li xic' neque'iloc a̱cue jo' li pec li neque'cute' riq'uin rant'in xbaneb li cui̱nk.
Laj David quixye re: —‍At Abner, ¿ma ma̱cua' ta bi' la̱at li k'axal cau a̱cuib chi pletic sa' xya̱nkeb chixjunileb li cui̱nk aj Israel? ¿C'a'ut nak inc'a' yo̱cat chixcolbal rix li rey? Cuanqueb li xe'oc sa' lix muheba̱l re raj te'xcamsi li rey.
Laj Saúl jalan li rak' li quixq'ue chirix. A'an quiraj nak inc'a' ta̱na'ek' ru. Ut quixc'am chirix cuib li cui̱nk nak co̱ chi k'ek chirilbal li ixk. Quixye re: —‍Nacuaj nak tata̱tinak riq'uineb li musik'ej re nak ta̱ye cue c'a'ru ta̱c'ulma̱nk. Ta̱bok lix musik' li cui̱nk li tinye a̱cue, chan.
Ma̱ jun reheb que'xcamsi, abanan que'xchapeb li ixk ut que'xc'ameb chirixeb nak que'co̱eb sa' xtenamiteb.
Eb laj filisteos que'pletic riq'uineb laj Israel. Ut eb laj Israel yo̱queb chi e̱lelic chiruheb. Nabaleb laj Israel que'camsi̱c sa' li tzu̱l Gilboa.
Ut quixye nak chixjunileb li ralal xc'ajol laj Judá te'xtzol. Li bich a'in tz'i̱banbil sa' li hu li quixtz'i̱ba laj Jaser. A'an a'in li bich:
Laj Abner quixye re: —‍Canab cua̱linanquil. Chap junak reheb lin soldados ut c'am chok' a̱cue li c'a'ru cuan riq'uin, chan. Abanan laj Asael inc'a' quixcanab ra̱linanquil.
Ut quia̱tinac ajcui' riq'uineb li ralal xc'ajol laj Benjamín ut co̱ Hebrón chixyebal re laj David li c'a'ru que'xc'oxla nak us reheb li ralal xc'ajol laj Israel ut reheb ajcui' li ralal xc'ajol laj Benjamín.
—‍Nak cuanco aran Siclag, quicuulac cuiq'uin li cui̱nk chixyebal cue nak quicam laj Saúl. Sa' xch'o̱l a'an nak cha̱bil esil li tixye cue. Sa' xch'o̱l a'an nak ta̱sahok' inch'o̱l chirabinquil nak camenak chic laj Saúl. Abanan la̱in xintakla xchapbal ut xcamsinquil re xtojbal rix li esilal li quixye cue.
Que'risi li Lok'laj Ca̱x sa' rochoch laj Abinadab li cuan sa' xbe̱n bol ut que'xq'ue sa' xbe̱n jun li carre̱t toj ac'. Laj Uza ut laj Ahío, eb li ralal laj Abinadab, yo̱queb chi beresi̱nc re li ac' carre̱t.
La̱in xinq'ue xna'ajeb lin tenamit Israel ut xinq'ueheb chi cua̱nc aran chi sa sa' xch'o̱leb. Ma̱ ani ta̱ru̱k ta̱isi̱nk reheb. Chi moco eb li inc'a' useb xna'leb te'xrahobtesiheb jo' que'xba̱nu chak junxil.
Li rey David quixk'axtesiheb li ma̱tan a'an chiru li Ka̱cua', rochben li oro ut li plata li quire̱chani
Ut quixcanabeb li jun ch'u̱tal chi soldados rubel xtakl laj Abisai li ri̱tz'in re te'pletik riq'uineb li ralal xc'ajol laj Amón.
¿Ma inc'a' jultic e̱re chanru nak quicamsi̱c laj Abimelec li ralal laj Jerobaal? ¿Ma inc'a' jultic e̱re chanru nak li ixk quixcut jun tokol li pec re li molino sa' xbe̱n laj Abimelec ut quixcamsi aran Tebes? ¿C'a'ut nak xexnach'oc riq'uin li tz'ac?” ma̱re cha'ak. Ut la̱at ta̱ye re, “Quicamsi̱c ajcui' laj Urías laj heteo, laj c'anjel cha̱cuu,” cha'kat re, chan laj Joab.
Laj David quixc'ojob xch'o̱l lix Betsabé li rixakil ut quicuan cui'chic riq'uin. Quicuan jun chic lix c'ula'al. Aj Salomón que'xq'ue chok' xc'aba'. Ut li Ka̱cua' quixra laj Salomón.
Nak ac xnume' chic cuib chihab, yo̱queb chixbesbal rix lix carner laj Absalón aran Baal-hazor, nach' riq'uin li tenamit Efraín. Laj Absalón quixbok chixjunileb li ralal li rey re nak te'xic chi cua'ac riq'uin.
Chikajunilo toca̱mk. Chanchano li ha' hoybil sa' ch'och'. Inc'a' chic naru xxocbal. Li Ka̱cua' Dios ma̱ ani narisi xyu'am. Naxsic' ban xya̱lal chanru nak ta̱suk'i̱k cui'chic riq'uin li najt cuan riq'uin.
Laj Absalón quixbokeb cuib ciento chi cui̱nk re Jerusalén. Eb a'an que'co̱eb chi inc'a' neque'xnau c'a'ru oc re chixba̱nunquil laj Absalón.
Li rey David quixye re: —‍Chixjunil li c'a'ru cuan re laj Mefi-boset, ta̱cana̱k chok' a̱cue, chan. Laj Siba quixye re laj David: —‍At rey, la̱in aj c'anjel cha̱cuu. Junelic taxak sahak a̱ch'o̱l cuiq'uin, chan.
La̱in ninye a̱cue nak k'axal us nak ta̱ch'utubeb ru chixjunileb laj Israel, li cuanqueb sa' li tenamit Dan toj sa' li tenamit Beerseba. Eb a'an k'axal nabaleb. Chanchaneb li coc' ru li samaib chire li palau. Ut la̱at tatc'amok xbeheb nak texxic chi pletic.
Abanan li cui̱nk quixye re laj Joab: —‍Usta ta̱q'ue cue jun mil chi tumin plata, abanan ma̱c'a' tinba̱nu re li ralal li rey. La̱o xkabi nak li rey quixye a̱cue ut reheb laj Abisai ut laj Itai nak te̱ril nak ma̱c'a' tixc'ul li ralal, chan.
Yalak bar sa' chixjunil li na'ajej Israel yo̱queb chixcuech'inquil ribeb chi ribileb rib. Yo̱queb chixyebal: —‍Li rey David coxcol chiruheb li xic' neque'iloc ke. Xoxcol chiruheb laj filisteos. Abanan anakcuan xcanab lix tenamit ut x-e̱lelic chiru laj Absalón xban xxiu.
Chixjunileb li tenamit que'nume' jun pac'al li nima' Jordán. Ut quinume' ajcui' li rey. Quirutz' ru laj Barzilai ut quixtz'a̱ma chiru li Dios nak ta̱rosobtesi. Chirix a'an laj Barzilai co̱ cui'chic sa' rochoch.
Laj Ira, Jair xtenamit, a'an laj tij li quicuan riq'uin laj David.
Li ruchich'och' qui-ec'an sa' xna'aj. Ut qui-ec'an ajcui' sa' xna'aj li nacu̱tun re li choxa xban nak yo̱ xjosk'il li Ka̱cua'.
Xincua̱linaheb li xic' neque'iloc cue toj retal xinnumta sa' xbe̱neb. Inc'a' xincanabeb toj xinnumta sa' xbe̱neb.
Ut quixye: —‍At Ka̱cua', ma̱min ta̱ru̱k tincuuc' li ha' a'in. Chanchan raj nak tincuuc' xquiq'ueleb li cui̱nk a'in xban nak xe'xk'axtesi raj lix yu'ameb chi ca̱mc nak que'co̱eb chixc'ambal li ha' chok' cue, chan. Ut laj David inc'a' quiruc' li ha'. A'an a'in li que'xba̱nu li oxib chi cui̱nk li cauheb xch'o̱l chi pletic.
Nak ac xe'nume' rajlanquil chixjunileb li tenamit, que'suk'i cui'chic Jerusalén. Bele̱b po riq'uin junmay cutan que'xnumsi chixbeninquil xsa' chixjunil li tenamit.
Tatxic anakcuan riq'uin li rey David ut ta̱ye re, “At inrey, ¿ma inc'a' xaba̱nu li juramento ut xaye nak lin yum laj Salomón ta̱oc chok' rey chok' a̱cue̱kaj? ¿C'a'ut nak laj Adonías x-oc chok' rey anakcuan?” cha'kat re.
Laj Jonatán quixye re laj Adonías: —‍Li rey David xxakab laj Salomón chok' rey chok' re̱kaj.
Lix Betsabé quixye re: —‍Nacuaj xtz'a̱manquil junak usilal cha̱cuu. Usan cui ta̱ba̱nu li c'a'ru tintz'a̱ma cha̱cuu, chan. Li rey quixye re: —‍At inna', ye cue c'a'ru ta̱cuaj ut la̱in tinba̱nu, chan.
Co̱ Gabaón chixq'uebal lix c'atbil mayej xban nak li na'ajej a'an najt xteram ut k'axal lok' chiruheb. Ut aran quixmayeja jun mil li xul sa' li artal.
Laj Ahisar, a'an li qui-iloc re li rochoch li rey; ut laj Adoniram li ralal laj Abda, a'an laj titz'ol toj.
Jo'can nak laj Salomón quixtakla xyebal re laj Hiram:
Jo'can nak laj Salomón quixchoy xyi̱banquil li templo.
Ut quixyi̱b ajcui' jun lix mu li cab cuanqueb cui' li okech. Lix nimal, a'an cuib xca'c'a̱l  metro riq'uin media xnimal rok, ut oxlaju metro riq'uin media lix nimal ru. Li xmu cab a'in nacana chiru li jun ch'ol chic. Cuan li okech ut li che' li que'xq'ue sa' xbe̱n.
Chiruheb li perpo̱quil ch'i̱ch' laj Hiram quixyi̱b li retalil li querubines, jo' ajcui' li cakcoj ut li che' palmera, a' ya̱l chanru lix na'aj naraj. Ut quilajxyi̱b ajcui' retalil li utz'u'uj.
Ut quixye: —‍Lok'oninbil taxak li Ka̱cua', lix Dioseb laj Israel, xban nak xba̱nu li c'a'ru quixyechi'i re laj David lin yucua',
Ut la̱at toj sa' choxa ta̱cuabi lix tijeb nak tate'xya̱ba. Ut la̱at ta̱tenk'aheb sa' ti̱quilal.
Ut eb li jun ch'ol chic te'xye, “Jo'ca'in xe'xc'ul xban nak xe'xtz'ekta̱na li Ka̱cua' Dios li qui-isin chak reheb lix xe'to̱nil xyucua'eb aran Egipto. Ut xe'oc chixlok'oninquil li jalanil dios ut chi c'anjelac chiruheb. Jo'can nak li Ka̱cua' xq'ue li raylal a'in sa' xbe̱neb,” cha'keb.—‍
Eb li jucub li quixtakla li rey Hiram, li quic'amoc chak re li oro aran Ofir, que'xc'am ajcui' chak nabal li cha̱bil che' sándalo xc'aba' jo' ajcui' li terto̱quil pec.
Abanan sa' xc'aba' laj David la̱ yucua' inc'a' tinmak' cha̱cuu la̱ cuanquil nak toj yo'yo̱kat. Tinba̱nu ban nak la̱ cualal ta̱oc sa' xcuanquil.
Laj Salomón quicuan chok' rey ca'c'a̱l chihab aran Jerusalén ut quitaklan sa' xbe̱neb chixjunileb laj Israel.
Quixyi̱b xna'aj jun li cuacax oro aran Bet-el ut li jun chic quixyi̱b xna'aj aran Dan.
Nak quirabi li profeta li cuan Bet-el li c'a'ru quixc'ul li profeta li quicua'ac rochben sa' rochoch, quixye: —‍A'an li profeta li xk'et ra̱tin li Dios. Li Ka̱cua' xk'axtesin re li cakcoj. Li cakcoj quixchap ut quixcamsi jo' quiyehe' re xban li Ka̱cua', chan.
Eb li cuanqueb Judá que'ma̱cob chiru li Ka̱cua'. K'axal cui'chic yibru li que'xba̱nu chiru li que'xba̱nu lix xe'to̱nil xyucua'eb. Riq'uin a'in, que'xchik' xjosk'il li Dios.
Nak li rey Baasa quirabi resil li c'a'ru quic'ulman, quixcanab xyi̱banquil li tenamit Ramá ut quisuk'i cui'chic Tirsa.
Chirix a'an laj Omri rochbeneb chixjunileb laj Israel que'el sa' li tenamit Gibetón ut que'co̱eb chi pletic sa' li tenamit Tirsa.
Laj Elías quixye re: —‍Matc'oxlac. Ayu sa' la̱ cuochoch. Ba̱nu jo' xaye. Abanan xbe̱n cua ta̱yi̱b jun ch'ina caxlan cua ut ta̱c'am chak chok' cue. Chirix a'an ta̱yi̱b re la̱ yum ut la̱ cue la̱at.
Ut quixye ajcui' re li rey Acab nak tixch'utubeb li ca̱hib ciento riq'uin mero ciento li profeta li neque'c'anjelac chiru laj Baal ut tixch'utubeb ajcui' li ca̱hib ciento chi profeta li neque'c'anjelac chiru lix Asera, li neque'tzacan riq'uin lix Jezabel, li rixakil li rey.
Laj Elías quixq'ue retal li ch'a'ajquilal cuan cui'. Qui-oc xc'a'ux ut qui-el sa' li na'ajej a'an re xcolbal rib. Co̱ toj Beerseba li cuan xcue̱nt Judá ut aran quixcanab lix mo̱s.
Laj Ben-adad yo̱ chi uc'ac sa' lix muheba̱l rochbeneb li rey li que'oquen chirix nak quirabi resil li quixtakla xyebal laj Acab. Laj Ben-adad quixtaklaheb lix soldados chixcauresinquil ribeb chi xic chi pletic. Ut eb a'an que'xcauresi ribeb.
Ut li profeta quixye re li rey: —‍Jo'ca'in xye li Ka̱cua': “La̱at xacuach'ab li cui̱nk li xinye nak ta̱ca̱mk. Jo'can nak la̱at tatca̱mk chok' re̱kaj, ut la̱ tenamit te'sachek' ruheb chok' re̱kaj lix tenamit a'an”, chan li Dios.—‍
—‍¿Ma xaq'ue retal nak laj Acab xcubsi rib chicuu? Xban nak xcubsi rib, la̱in inc'a' tintakla li raylal sa' xbe̱neb li ralal xc'ajol nak toj yo'yo̱k. Abanan tinq'ue li raylal sa' xbe̱neb li ralal xc'ajol nak ac cuan chic li ralal chok' rey, chan.
Ut lix reyeb laj Israel quixye re laj Josafat: —‍La̱in tinjal li cuak' re nak inc'a' te'xnau cuu. Ut la̱at ta̱q'ue la̱ cuak' li nacacuocsi junelic, chan. Ut li rey Acab quixjal li rak' ut co̱ chi pletic.
Ut li rey quixye: —‍¿Chanru na-iloc li cui̱nk li xyehoc e̱re chi jo'can? chan.
Li sachba ch'o̱lej li quilajxba̱nu laj EliseoEb li cuanqueb sa' li tenamit Jericó que'xye re laj Eliseo: —‍At xprofeta li Dios, li katenamit cha̱bil jo' yo̱cat chirilbal. Ca'aj cui' li ha' inc'a' us. Ut inc'a' na-el li acui̱mk sa' li ch'och' a'in, chanqueb.
Nak eb laj Moab que'cuulac cuan cui' lix muheba̱leb laj Israel, eb laj Israel que'xtiquib pletic riq'uineb toj retal que'e̱lelic laj Moab. Abanan eb laj Israel que'xta̱keheb ut que'xcamsiheb.
Nak li ixk quicuulac sa' li tzu̱l cuan cui' li profeta Eliseo, quixcuik'ib rib chiru, ut quixchap li rok. Laj Giezi quirisi raj, abanan li profeta quixye re: —‍Canab cuan. ¿Ma inc'a' nacacuil nak k'axal ra sa' xch'o̱l? Ut li Ka̱cua' toj ma̱ji' naxye cue c'a'ru xc'ul, chan li profeta.
Abanan eb li mo̱s que'jiloc riq'uin laj Naamán ut que'xye: —‍Chacuy li kama̱c, kacua'. Cui ta li profeta xye a̱cue nak ta̱ba̱nu junak c'a'ru ch'a'aj xba̱nunquil, ¿ma inc'a' raj xaba̱nu? A'an moco ch'a'aj ta xba̱nunquil. ¿C'a'ut nak inc'a' ta̱sub a̱cuib sa' li ha' re nak tatq'uira̱k? chanqueb.
Lix profeta li Dios quixye re: —‍Matxucuac. K'axal nabal li te'oque̱nk chikix la̱o chiru li te'oque̱nk chirix eb a'an, chan.
Jun reheb li neque'tenk'an re li rey quixye: —‍Katakla̱keb cuib oxibak li cui̱nk chirixeb li o̱b chi cacua̱y li xe'cana sa' li tenamit chirilbal chi tz'akal c'a'ru yo̱queb laj Siria. Cui te'camsi̱k, c'a'ru xjalenquil xban nak juntak'e̱t ajcui' takac'ul chikajunilo arin sa' li tenamit, chan.
Lix comon li c'a'ak re ru li quixba̱nu li rey Joram tz'i̱banbil retal sa' li hu Crónicas, li tz'i̱banbil cui' retalil li quilaje'xba̱nu lix reyeb laj Judá.
Abanan laj Jehú quixti̱ca laj Joram riq'uin lix tzimaj. Nak quixcut chi cau, lix tzimaj sa' xyi rix laj Joram qui-oc ut quinume' sa' li ra̱m. Ut laj Joram quit'ane' sa' lix carruaje chi camenak.
Nak que'cuulac Samaria, laj Jehú quixcamsiheb chixjunileb li ralal xc'ajol laj Acab li jo' q'uial chic inc'a' que'camsi̱c. Ut ma̱ jun chic reheb que'cana chi yo'yo. Quic'ulman jo' quixye li Ka̱cua' re li profeta Elías.
Eb li soldado que'xtau xna'ajeb sa' li templo. Jun tzol que'xq'ue rib sa' li nim ut jun tzol chic que'xq'ue rib sa' li tz'e chi xjun sutam li artal. Chixjunju̱nkaleb cuan lix ch'i̱ch'eb sa' ruk'eb ut yo̱queb chixc'ac'alenquil li rey.
Eb li neque'c'anjelac chiru li rey Joás que'xc'u̱b ru chanru nak te'xcamsi. Ut que'xcamsi laj Joás sa' li cab li cuan Milo nak yo̱ chi xic Sila.
Inc'a' quirisi li na'ajej li najt xteram li que'lok'oni̱c cui' li yi̱banbil dios. Ut eb li tenamit toj yo̱queb chixq'uebal lix c'atbil mayej ut yo̱queb chixc'atbal li incienso sa' eb li na'ajej a'an.
Li Ka̱cua' Dios quixq'ue jun li yajel saklep chirix li rey Azarías. Jo'can nak quicuan xjunes sa' rochoch toj chalen nak quicam. Ut laj Jotam li ralal quicuan sa' li palacio ut quitaklan sa' xbe̱neb li tenamit.
Abanan li rey Jotam inc'a' quixjuq'ueb li na'ajej li najt xteram. Ut eb li cristian toj yo̱queb chixq'uebal li c'atbil mayej ut yo̱queb ajcui' chixc'atbal lix incienso re xlok'oninquil li jalanil dios. Li rey Jotam quixyi̱b cui'chic li nimla oqueba̱l sa' li rochoch li Ka̱cua' Dios.
Que'xc'ul chi jo'can eb laj Israel xban nak que'ma̱cob chiru li Ka̱cua' Dios li qui-isin chak reheb rubel xcuanquil laj Faraón aran Egipto. Ut que'xlok'oniheb li jalanil dios.
Junelic te̱ba̱nu li c'a'ru xinye e̱re. Te̱ba̱nu li chak'rab xinq'ue e̱re. Te̱ba̱nu chixjunil li nacuaj jo' tz'i̱banbil retalil. Ut me̱lok'oni li jalanil dios.
Tojo'nak laj Eliaquim li ralal laj Hilcías ut laj Sebna ut laj Joa que'xye re laj Rabsaces: —‍Nakatz'a̱ma cha̱cuu nak toa̱cua̱tina sa' li a̱tinoba̱l arameo xban nak la̱o nakatau ru li a̱tin a'an. Moa̱cua̱tina sa' li ra̱tinoba̱leb laj Judá xban nak chixjunileb li tenamit li cuanqueb sa' xbe̱n li tz'ac yo̱queb chirabinquil li yo̱cat chixyebal, chan.
At Ka̱cua', at kaDios, choa̱col taxak sa' ruk' lix reyeb laj Asiria re nak chixjunileb li xni̱nkal ru tenamit li cuanqueb sa' ruchich'och' te'xq'ue retal nak ca'aj cui' la̱at li Ka̱cua' li tz'akal Dios, chan laj Ezequías.
Sa' eb li cutan a'an laj Merodac-baladán lix reyeb laj Babilonia quirabi resil nak quiyajer laj Ezequías. Jo'can nak quixtakla xhu ut quixtakla ajcui' lix ma̱tan. (Laj Merodac-baladán, a'an li ralal laj Baladán.)
Jo' quixba̱nu lix yucua', jo'can ajcui' quixba̱nu laj Amón. Quixlok'oni li yi̱banbil dios li quixlok'oni lix yucua' ut quic'anjelac chiruheb.
Quirisiheb laj tij li que'c'anjelac chiruheb li jalanil dios, li que'xakaba̱c xbaneb li rey junxil chixc'atbal li incienso sa' eb li na'ajej li najt xteram li cuanqueb Judá ut Jerusalén. Ut quirisiheb ajcui' li que'c'atoc incienso re xlok'oninquileb laj Baal, li sak'e ut li po jo' eb ajcui' li chahim.
Laj Joacim quixtoj re li rey Necao li plata ut li oro li quixpatz'. Quixpuersiheb li tenamit chixtojbal a'an, a' yal jo' q'uial lix na'ajeb cuan. Li junju̱nk que'xq'ue li jo' q'uial li que'yehe' re ut laj Joacim quixq'ue li plata ut li oro re li rey.
Yo̱ chic bele̱laju chihab roquic laj Nabucodonosor chok' xreyeb laj Babilonia. Cuukub cutan chic xticlajic li ro' po re li chihab a'an nak laj Nabuzaradán quicuulac Jerusalén. A'an li nataklan sa' xbe̱neb li soldado li neque'c'ac'alen re li rey aran Babilonia.
Eb li ralal laj Cam, a'aneb a'in: Laj Cus, laj Mizraim, Laj Fut, ut laj Canaán.
Eb li ralal laj Seir, a'aneb a'in: laj Lotán, laj Sobal, laj Zibeón, laj Aná, laj Disón, laj Ezer ut laj Disán.
Lix ca̱, a'an laj Natanael. Li ro', a'an laj Radai.
Laj Sema, a'an lix yucua' laj Raham. Laj Raham, a'an lix yucua' laj Jorcoam. Ut laj Requem, a'an lix yucua' laj Samai.
Eb li ralal laj Pedaías, a'aneb laj Zorobabel ut laj Simei. Ut eb li ralal laj Zorobabel, a'aneb laj Mesulam ut laj Hananías. Ut lix Selomit, a'an lix rabin.
Li ralal laj Saúl, a'an laj Salum. Li ralal laj Salum, a'an laj Mibsam. Li ralal laj Mibsam, a'an laj Misma.
Laj Joel, a'an li k'axal nim xcuanquil aran Baasán. Chirix a'an, cuan laj Safán ut chirix a'an cuan laj Jaanai ut chirix laj Jaanai, cuan laj Safat.
Eb li ralal laj Leví, a'aneb laj Gersón, laj Coat ut laj Merari.
laj Hilcías, a'an li ralal laj Amsi; laj Amsi, a'an li ralal laj Bani; laj Bani, a'an li ralal laj Semer;
Eb li ralal xc'ajol laj Neftalí que'xq'ue Cedes li cuan sa' xcue̱nt Galilea rochben lix coc' c'aleba̱l, Hamón rochben lix coc' c'aleba̱l ut Quiriataim rochben lix coc' c'aleba̱l.
Eb li ralal xc'ajol laj Bería, a'aneb a'in: li ralal, a'an laj Refa; li ralal laj Refa, a'an laj Resef; li ralal laj Resef, a'an laj Telah; li ralal laj Telah, a'an laj Tahán;
laj Zebadías, laj Arad, laj Ader,
Laj Asaías, a'an li quic'amoc be chiruheb li ralal xc'ajol laj Sela, li ralal laj Judá. Laj Asaías, a'an nataklan sa' xbe̱neb li jun xte̱paleb li tenamit.
Laj Jehiel a'an li quitiquiban re li tenamit Gabaón. Li rixakil, a'an lix Maaca xc'aba'.
Laj David co̱ chi cua̱nc sa' li na'ajej li neque'cuan cui' li soldados. Jo'can nak que'xq'ue “Xtenamit laj David” chok' xc'aba' li na'ajej a'an.
laj Hezro, Carmel xtenamit; laj Naarai li ralal laj Ezbai;
Nak yo̱ chi xic laj David Siclag, eb li ralal xc'ajol laj Manasés que'oc sa' xya̱nkeb. A'aneb a'in li que'oc sa' xya̱nkeb: laj Adnas, laj Jozabad, laj Jediaiel, laj Micael, laj Jozabad, laj Eliú ut laj Ziletai. Li junju̱nk neque'taklan sa' xbe̱neb ju̱nk mil chi soldado xcomoneb li ralal xc'ajol laj Manasés.
C'ajo' nak quijosk'o' li Dios riq'uin laj Uza, ut quixcamsi xban nak quixch'e' li Lok'laj Ca̱x riq'uin ruk'. Ut aran chiru li Ka̱cua' quicana chi camenak laj Uza.
Sa' xya̱nkeb li ralal xc'ajol laj Hebrón, cuanqueb ca̱c'a̱l  chi cui̱nk rech'alaleb rib. Laj Eliel, a'an li nataklan sa' xbe̱neb.
Cheq'uehak xlok'al lix santil c'aba' li Ka̱cua'. Chisahok' taxak sa' e̱ch'o̱l la̱ex li nequec'oxla li Dios.
Ut a'aneb li te'q'uehok chiru li Ka̱cua' li c'atbil mayej rajlal ek'ela ut rajlal ecuu. Te'lok'oni̱nk chi tz'akal re ru jo' tz'i̱banbil retalil sa' li chak'rab li quixq'ue li Ka̱cua' reheb laj Israel.
Ut anakcuan la̱at xacuaj rosobtesinquil li cualal inc'ajol. Ut xaye nak xakxo̱k xcuanquileb chi junelic cha̱cuu. La̱at, at Ka̱cua', xacuosobtesiheb ut osobtesinbilakeb a̱ban chi junelic, chan laj David.
Cauhak taxak a̱ch'o̱l. Chikacacuubresi kach'o̱l chi pletic. Chikacolak rix li katenamit la̱o aj Israel, lix tenamit li Dios. Ut li Ka̱cua' taxak tixba̱nu li c'a'ru naraj a'an, chan.
Laj David qui-iloc takek' ut quiril lix ángel li Ka̱cua' xakxo sa' xyi li choxa ut li ruchich'och'. Ac cauresinbil lix ch'i̱ch' sa' ruk' re xsachbal ru li tenamit Jerusalén. Laj David ut eb li neque'c'amoc be sa' xya̱nkeb laj Israel que'xhupub ribeb sa' ch'och'. Ut cuan li k'es ru t'icr chirixeb.
Li oro, li plata, li bronce ut li hierro moco bisbil ta jo' q'uial. Anakcuan tiquib c'anjelac ut li Dios taxak chicua̱nk a̱cuiq'uin, chan laj David.
Ut qui-uxman jo' quixye laj David nak quixrak lix c'anjel. Que'ajla̱c chixjunileb li ralal xc'ajol laj Leví li cuanqueb junmay chihab re jo' eb ajcui' li ac numenakeb junmay.
Li ralal laj Isías li ri̱tz'in laj Micaía, a'an laj Zacarías.
Li xcuuklaju, a'an laj Josbecasa. Li alalbej rochbeneb li rech'alal cablajuheb chixjunileb.
Ut que'q'uehe' ajcui' xc'anjeleb li ralal xc'ajol laj Amram, jo' ajcui' li ralal xc'ajol laj Izhar, jo' ajcui' li ralal xc'ajol laj Hebrón, jo' ajcui' li ralal xc'ajol laj Uziel.
Li nataklan sa' xbe̱n li yi jach chic li ralal xc'ajol laj Manasés li cuanqueb Galaad, a'an laj Iddo li ralal laj Zacarías. Li nataklan sa' xbe̱neb li ralal xc'ajol laj Benjamín, a'an laj Jaasiel li ralal laj Abner.
Quixq'ue ajcui' re li cha̱bil oro ut li plata li ta̱c'anjelak re xyi̱banquil li chapleb ch'i̱ch', li sec' ut li uc'al.
Laj David li ralal laj Isaí quicuan chok' xreyeb li tenamit Israel.
Tintaklaheb re nak te'risi nabal li tz'alam che' xban nak li templo li tinyi̱b, a'an k'axal nim ut c'ajo' xch'ina'usal.
Li pila a'in que'xtochob sa' xbe̱neb cablaju chi bo̱yx yi̱banbileb riq'uin bronce. Oxib li bo̱yx neque'iloc sa' li norte. Ut oxib neque'iloc sa' li occidente. Ut oxib chic neque'iloc sa' li sur ut oxib neque'iloc sa' li oriente. Li pila que'xchunub sa' xbe̱neb li bo̱yx ut li rokeb li bo̱yx li cuan chirix que'cana rubel li pila.
Ut chixjunileb laj levitas li neque'bichan que'xakli chixc'atk li artal sa' li este. A'aneb laj Asaf, laj Hemán, ut laj Jedutún rochbeneb li ralal ut eb li rech'alal. Li rak'eb yi̱banbil riq'uin li cha̱bil t'icr lino. Cuanqueb sa' ruk'eb lix cuajbeb, li sursu̱quil ch'i̱ch', li arpa, ut li salterio. Ut cuanqueb ajcui' jun ciento riq'uin junmay  laj tij li neque'xya̱basi li trompeta.
Ut cui ta̱cua̱nk cue'ej sa' xya̱nkeb laj Israel, malaj ut li caki yajel, malaj ut li acui̱mk ta̱chakik xban li tik, malaj ut ta̱cha̱lk jalan xyajel li acui̱mk jo' li mo', jo' laj sa̱c', ut li motzo', malaj ut te'cha̱lk li xic' neque'iloc ke chixsutbal li katenamit, malaj ut yajel malaj ut c'a'ak chic re ru chi raylalil ta̱cha̱lk sa' kabe̱n.
La̱in xinsic' ru ut xinsantobresi li templo a'in re nak la̱in tincua̱nk arin chi junelic. La̱in tin-ilok re ut junelic cua̱nk sa' inch'o̱l.
La̱in inc'a' ninpa̱b toj xinchal arin ut riq'uin xnak' cuu xcuil chixjunil. Ya̱l nak k'axal cuan a̱na'leb. Ya̱l li c'a'ru quicuabi resil cha̱cuix. Riq'uin a'in ninq'ue retal nak moco tz'akal ta yi jach li que'xserak'i cue.
Ut laj Roboam quixye reheb li tenamit: —‍Chiru oxib cutan texcha̱lk cui'chic cuiq'uin, chan. Ut eb li tenamit que'co̱eb.
Abanan eb laj Israel, li toj yo̱queb chixq'uebal xch'o̱l chixlok'oninquil li Dios, que'chal sa' chixjunil li na'ajej Israel ut que'co̱eb Jerusalén chixq'uebal lix c'atbil mayej chiru li Ka̱cua' lix Dioseb lix xe'to̱nil yucua'.
Ut que'xch'utub ribeb nabaleb li cui̱nk li inc'a' useb xna'leb riq'uin laj Jeroboam. Ut eb a'an que'xk'etk'eti ribeb chiru laj Roboam xban nak laj Roboam toj sa̱j ut toj ma̱ji' cau xch'o̱l chi takla̱nc. Jo'can nak inc'a' quiru xcolbal rib chiruheb.
Ut eb laj Judá que'pletic ajcui' riq'uineb li cuanqueb xqueto̱mk ut que'xchap chok' reheb nabaleb li carner ut eb li camello. Ut chirix a'an que'suk'i cui'chic Jerusalén.
Chixjunil li quilajxba̱nu li rey Asa chalen sa' xticlajic toj sa' roso'jic tz'i̱banbil retalil sa' li hu li tz'i̱banbil cui' retalil li quilaje'xba̱nu lix reyeb laj Judá ut lix reyeb laj Israel.
Ut lix reyeb laj Israel quixbok jun li natenk'an re ut quixye re: —‍¡C'am chak sa' junpa̱t laj Micaías, li ralal laj Imla! chan.
Laj Josafat quicuan aran Jerusalén. Abanan quilajxbeni chixjunileb li na'ajej li cuan Beerseba toj sa' li na'ajej li tzu̱l ru li cuanqueb cui' eb li ralal xc'ajol laj Efraín. Ut quixye reheb nak te'xq'ue xch'o̱l chixsic'bal li Ka̱cua', lix Dioseb lix xe'to̱nil yucua'eb.
Eb laj Moab ut eb laj Amón que'xjunaji ribeb ut que'xcamsiheb laj Seir. Nak ac que'xsach ruheb, que'xcamsi ribeb chi ribileb rib.
Chirix a'an li Ka̱cua' quixq'ue sa' xch'o̱leb laj filisteo nak te'josk'ok sa' xbe̱n laj Joram. Jo'can ajcui' eb laj árabes li cuanqueb nach' riq'uineb laj Etiopía. Ut xic' chic que'ril laj Joram.
Laj Joiada quixbokeb li neque'taklan sa' xbe̱neb li soldados ut quixye reheb: —‍Isihomak lix Atalía sa' lix neba̱l li templo ut camsihomak li ani ta̱ta̱ke̱nk re, chan. Quixye chi jo'can xban nak inc'a' quiraj nak ta̱camsi̱k sa' li templo.
Sa' li sak'ehil eb li soldados aj Siria que'co̱eb chi pletic riq'uin laj Joás. Que'cuulac Judá ut que'cuulac ajcui' Jerusalén. Que'xcamsiheb chixjunileb li neque'c'amoc be aran ut que'xc'am Damasco riq'uin lix reyeb chixjunil li c'a'ak re ru li que're̱chani sa' li ple̱t.
Chixjunil li quixba̱nu li rey Amasías sa' xticlajic toj sa' roso'jic tz'i̱banbil retalil sa' li hu li tz'i̱banbil cui' retalil li quilaje'xba̱nu eb lix reyeb laj Judá ut lix reyeb laj Israel.
Laj Jotam quipletic riq'uin lix reyeb li ralal xc'ajol laj Amón. Sa' li chihab a'an eb laj Amón que'xtoj re laj Jotam numenak oxlaju xca̱c'a̱l quintal li plata ut laje̱b mil quintal li trigo ut laje̱b mil quintal li cebada. Jo'can que'xba̱nu sa' li xcab chihab ut sa' li rox chihab.
Chixjunil li quixba̱nu laj Acaz nak cuan chok' rey, chalen sa' xticlajic toj sa' roso'jic, tz'i̱banbil retalil sa' li hu li tz'i̱banbil cui' retalil li quilaje'xba̱nu eb lix reyeb laj Judá ut lix reyeb laj Israel.
Ut nak ac x-oso' xc'atic li mayej, li rey Ezequías ut chixjunileb li cuanqueb rochben que'xcuik'ib ribeb chixlok'oninquil li Dios.
Chixjunileb li ch'utch'u̱queb aran que'xc'ul xch'o̱l xnink'einquil cuukub cutan chic. Jo'can nak que'xba̱nu li nink'e cuukub cutan chic chi sa sa' xch'o̱leb.
Ut laj Ezequías quixcacuubresi xch'o̱l. Quixq'ue chi yi̱ba̱c chixjunil li tz'ac li t'anenak. Ut quixyi̱beb cui'chic li cab li najt xteram sa' xbe̱n li tz'ac re te'xcol cui' ribeb. Quixq'ue ajcui' chi yi̱ba̱c jun chic li nimla tz'ac chirix li tenamit. Quixyi̱b chi us li cab li neque'xcol cui' ribeb, Milo xc'aba', li cuan sa' lix tenamit laj David. Ut quixq'ue chi yi̱ba̱c nabal li ch'i̱ch' re pletic ut re xcolbal reheb xch'o̱l.
Laj Manasés quixba̱nu li inc'a' us chiru li Ka̱cua'. Quixba̱nu li ma̱usilal li que'xba̱nu li tenamit li que'isi̱c xban li Ka̱cua' nak eb laj Israel que'oc sa' li na'ajej a'an.
Nak que'rake' chixpo'baleb li artal jo' eb ajcui' lix yi̱banbil dios Asera, ut nak ac que'xpuq'ui chixjunil lix dioseb li yi̱banbil riq'uin pec, laj Josías quisuk'i Jerusalén.
C'u̱bumak ru sa' li junju̱nk cabal chanru nak texc'anjelak chi ch'u̱tal jo' tz'i̱banbil retalil xban laj David lix reyeb laj Israel ut xban ajcui' laj Salomón li ralal.
Laj Nabucodonosor quirisi sa' lix templo li Dios li c'a'ru nac'anjelac aran. Quixc'am Babilonia ut quixq'ueheb sa' li rochoch lix dios.
Li ralal xc'ajol laj Paros, a'an cuib mil riq'uin jun ciento riq'uin cablaju xca̱c'a̱leb (2,172).
Li ralal xc'ajol laj Lod, laj Hadid ut laj Ono, a'an cuukub ciento riq'uin o̱b xca'c'a̱l .
Ut li gobernador quixye nak inc'a' naru te'xtzaca li k'axtesinbil tzacae̱mk toj cua̱nk junak aj tij ta̱tz'ilok a̱tin chirixeb riq'uin li Urim ut li Tumim.
Ut rochbeneb ajcui' li jalan chic tenamit li que'takla̱c chi cua̱nc sa' li tenamit Samaria xban laj Asnapar li nim xcuanquil ut rochbeneb ajcui' li que'takla̱c sa' eb li na'ajej li cuanqueb jun pac'al li nima' Eufrates.
Jo'can nak quic'ulun laj Sesbasar ut quixq'ue li cimiento re lix templo li Dios li cuan Jerusalén ut que'xtiquib xyi̱banquil li templo. Ut chalen anakcuan toj ma̱ji' ajcui' nayalo'.
Ut nabaleb laj Israel que'co̱eb Jerusalén rochben nak ac yo̱ chic xcuuk chihab roquic chok' rey laj Artajerjes. Sa' xya̱nkeb li que'suk'i cuanqueb laj tij, cuanqueb laj levita, cuanqueb laj bichanel, cuanqueb li neque'c'ac'alen sa' li oqueba̱l re li templo, ut cuanqueb ajcui' li neque'c'anjelac sa' li templo.
Laj Obadías li ralal laj Jehiel, xcomoneb li ralal xc'ajol laj Joab, a'an cuanqueb cuib ciento riq'uin cuakxaklaju .
Nak quicuabi li a̱tin a'an, quinpej li cuak' ut quinmich' li cuismal ut lin mach. Ut quinc'ojla chi k'axal ra sa' inch'o̱l.
A'aneb a'in li ralal xc'ajoleb laj tij li que'xsic' rixakileb sa' xya̱nkeb li jalaneb xtenamit: xcomoneb li ralal laj Jesúa, ralal laj Josadac, ut xcomoneb li ri̱tz'in, a'aneb laj Maasías, laj Eliezer, laj Jarib ut laj Gedalías.
Nak quicuabi resil c'a'ru yo̱queb chixc'ulbal, c'ajo' nak quiraho' inch'o̱l. Quinchunub cuib ut quin-oc chi ya̱bac. Quintijoc chiru lin Dios cuan sa' choxa ut quinba̱nu in-ayu̱n cuib oxib cutan.
Eb li ralal xc'ajol laj Senaa que'xyi̱b li oqueba̱l bar neque'xc'ayi cui' li car. Que'xq'ue li che' sa' li tz'ac que'xyi̱b cui' li puerta. Que'xq'ue li puerta ut que'xq'ue ajcui' li ch'i̱ch' re nak ta̱tz'apo̱nk chi us.
Eb laj Israel inc'a' quich'inan xch'o̱leb xbaneb li xic' neque'iloc rehebC'ajo' nak quichal xjosk'il laj Sanbalat nak quirabi nak yo̱co cui'chic chixyi̱banquil li tz'ac ut xban xjosk'il qui-oc chikahobbal la̱o aj judío.
Ut quinye reheb: —‍Xkisiheb rubel xcuanquil li jalan tenamit li kech tenamitil. Xkaba̱nu li jo' q'uial coru xba̱nunquil. Ut la̱ex chic yo̱quex chi rahobtesi̱nc reheb li kech tenamitil. Ut anakcuan, ¿ma toj takisiheb cui'chic rubel e̱cuanquil la̱ex? chanquin reheb. Ut ma̱ jun reheb quichak'oc xban nak inc'a' chic que'xtau c'a'ru que'xye.
Ut chicuu neque'xye nak laj Tobías, a'an k'axal us naxba̱nu. Ut li c'a'ru ninye, neque'xye cui'chic re laj Tobías. Ut riq'uin li c'a'ru nayehe' re, laj Tobías naxtakla cui'chic nabal li hu cuiq'uin re inse'besinquil.
Eb li cui̱nk li cuanqueb Ramá ut Geba, a'an cuakib ciento riq'uin jun xca'c'a̱l .
Chixjunileb li que'c'anjelac sa' li templo rochbeneb li ralal xc'ajol li que'c'anjelac chiru laj Salomón, a'an oxib ciento riq'uin cablaju ro'c'a̱l .
Chixjunileb li que'suk'i cui'chic Jerusalén que'xyi̱b lix coc' muheba̱leb ut aran que'cuan chi sa' nak yo̱queb chi nink'ei̱c. Chalen sa' eb li cutan nak quicuan laj Josué li ralal laj Nun, ma̱ jun sut que'xba̱nu chi jo'can. Ut c'ajo' nak que'saho' sa' xch'o̱leb laj Israel.
La̱at caye reheb nak te'xba̱nu jo' naxye li chak'rab. Abanan eb a'an que'xk'etk'eti rib ut inc'a' que'raj xba̱nunquil. Inc'a' que'xba̱nu jo' caye reheb. Que'xtz'ekta̱na ban li chak'rab. Ut li chak'rab li caq'ue reheb, a'an raj quiq'uehoc xyu'ameb. Que'xcacuubresi ban lix ch'o̱leb ut inc'a' que'raj rabinquil li c'a'ru caye reheb.
laj Mesezabeel, laj Sadoc, laj Jadúa,
Eb laj tij li que'c'anjelac sa' li templo, a'an cuakxakib ciento riq'uin cuib xca'c'a̱l . Laj Adaías, a'an li ralal laj Jeroham. Ut laj Jeroham, a'an li ralal laj Pelalías. Ut laj Pelalías, a'an li ralal laj Amsi. Ut laj Amsi, a'an li ralal laj Zacarías. Ut laj Zacarías, a'an li ralal laj Pasur. Ut laj Pasur, a'an li ralal laj Malquías.
laj Semaías, laj Joiarib, laj Jedaías,
Ut eb li i̱tz'inbej yo̱queb ajcui' chi xic. A'aneb laj Semaías, laj Azareel, laj Milalai, laj Gilalai, laj Maai, laj Natanael, laj Judá ut laj Hanani. Yo̱queb chixc'ambal lix cuajbeb sa' ruk'eb jo' quiyehe' reheb junxilaj xban li rey David laj c'anjel chiru li Dios. Ut laj Esdras laj tz'i̱b, yo̱ chi c'amoc be chiruheb.
Ut quinye ajcui' reheb nak acak cuulac re xcutanquil li hiloba̱l cutan nak te'xtz'apeb li oqueba̱l re li tenamit nak toj ma̱ji' nak'ojyi̱no' chi us. Ut inc'a' te'xte toj ta̱numek' li hiloba̱l cutan. Ut quinxakabeb li mo̱s sa' eb li oqueba̱l ut quebinye re nak ma̱ jun te'rocsi riq'uineb ri̱k sa' li hiloba̱l cutan.
Ut anakcuan eb li rixakil li cuanqueb xcuanquil sa' xya̱nkeb laj Media ut eb laj Persia cau chic te'ra̱tina lix be̱lomeb xban nak te'rabi li c'a'ru xba̱nu li reina Vasti. Te'josk'ok chiruheb lix be̱lom ut ta̱cua̱nk ch'a'ajquilal chi jo'can.
Ut eb li neque'c'anjelac chiru li rey que'xpatz' re laj Mardoqueo c'a'ut nak inc'a' naxba̱nu li c'a'ru quixye li rey.
Lix Ester quixbok li rey ut laj Amán sa' li nink'e li tixba̱nuNak ac xnume' li oxib cutan, lix Ester quixtikib rib chi cha̱bil jo' xc'ulub xban nak a'an li reina. Qui-oc sa' li rochoch li rey ut quixakli sa' li oqueba̱l re li na'ajej chunchu cui' li rey sa' lix c'ojariba̱l. Lix c'ojariba̱l na-iloc bar cuan cui' li puerta.
Ut li reina Ester quixye re: —‍At rey, cui la̱at ta̱cuaj xba̱nunquil usilal cue, ca'aj cui' tintz'a̱ma cha̱cuu nak inc'a' taxak tincamsi̱k la̱in ut inc'a' taxak te'camsi̱k li cuech tenamitil, chan.
Sa' li tenamit Suza bar cuan cui' li rey que'xcamsi o̱b ciento chi cui̱nk.
Li Hu JobLaj tza quixyal rix lix pa̱ba̱l laj JobQuicuan jun li cui̱nk aj Job xc'aba' sa' li na'ajej Uz. Li cui̱nk a'in tz'akal re ru lix yu'am ut ti̱c xch'o̱l. Naxxucua ru li Dios ut inc'a' naxba̱nu li ma̱usilal.
Ut li rixakil quixye re: —‍¿Ma toj nacacuaj xba̱nunquil li us? ¿C'a'ut nak inc'a' ta̱tz'ekta̱na li Dios ut tatca̱mk? chan re.
Inc'a' sa cuanquin. Inc'a' ninhilan chi moco ninc'ojob inch'o̱l. Inc'a' chic naru nincuan sa' tuktu̱quil usilal xban nak nabal li raylal yo̱ chi t'anec' sa' inbe̱n, chan laj Job.
A'an k'axal nim xcuanquil chixba̱nunquil li sachba ch'o̱lej. Ut ma̱ ani nata'oc ru li c'a'ak re ru naxba̱nu.
¿Ma chanchan ta bi' xcacuil li pec lin tibel nak tixcuy xc'ulbal li raylal a'in? Ut, ¿ma chanchan ta bi' xcacuil li ch'i̱ch' bronce?
¿Ma la̱in ta bi' li josk' aj xul li cuan sa' li palau nak ta̱xakabeb aj ilol cue?
A'an tatxq'ue cui'chic chi se'ec ut ta̱jap a̱cue xban xsahil a̱ch'o̱l.
Cui a'an naxye nak la̱in cuan inma̱c, ¿c'a'ru aj e nak tinyal ink'e chixyebal nak ma̱c'a' inma̱c?
—‍¿Ma inc'a' ta bi' ta̱ru̱k xsumenquil chixjunil li a̱tin yo̱cat chixyebal? ¿Ma sa' a̱ch'o̱l ta bi' la̱at nak ta̱yehek' nak ma̱c'a' a̱ma̱c xban li q'uila a̱tin li yo̱cat chixyebal?
Eb li che̱queb cuanqueb xna'leb. Xban nak ac ti̱xeb, cuanqueb xna'leb.
Cherabihak chi us li oc cue chixyebal re tincol cuib. Cheq'uehak retal li c'a'ru tinye.
Eb li pec neque'jayo' xban li ha' nanume' sa' xbe̱neb. Ut nak naxq'ue li hab naxch'aj li ch'och'. Jo'can ajcui' nak yo̱cat chixsachbal ru li c'a'ru naxyo'oni li cui̱nk.
Usta chanchan nim xtibel xban nak biom ut cuan chixjunil li c'a'ru re,
Yo̱ chi osoc' lin yu'am. Chi se̱b tinca̱mk ut inc'a' chic tincua̱nk sa' ruchich'och'.
Chi ma̱c'a' sa' xch'o̱l, x-isi̱c sa' li rochoch. Ut aran raj c'ojc'o xch'o̱l. Ut li xucuac yo̱ chi numta̱c sa' xbe̱n xban nak yo̱ chi cuulac xk'ehil lix camic.
Us raj nak cuan ta junak tixtz'i̱ba raj li cua̱tin. Tixcanab raj chi tz'i̱banbil sa' junak hu.
Usta tixyal e̱lelic chiru li raylal jun, a' chic li raylal jun chic ta̱ta'ok re. Chanchan nak tixyal e̱lelic chiru li ch'i̱ch' ut a' chic li tzimaj ta̱ta'ok re.
Abanan cuanqueb ajcui' junes rahil ch'o̱lej neque'xc'ul. Ut neque'cam chi inc'a' neque'xyal cua̱nc chi saheb sa' xch'o̱leb.
C'am cui'chic a̱cuib sa' usilal riq'uin li nimajcual Dios. Cui ta̱ba̱nu chi jo'can tatrosobtesi cui'chic ut tatcua̱nk cui'chic sa' sahil ch'o̱lejil.
Inc'a' neque'xq'ue sa' ruheb li neba' ut inc'a' neque'cuan sa' ti̱quilal riq'uineb. Eb li neba' neque'xmuk ribeb chiruheb xban xxiuheb.
La̱at xac'oxla nak nacanau xq'uebal xna'leb li ma̱c'a'eb xna'leb.
Sahak sa' xch'o̱leb nak te'yocla̱k chi cua̱rc usta ca'aj chic li k'ojyi̱n a'an te'cua̱rk aran. Nak te'ajk ru, ma̱c'a' chic cua̱nk reheb.
Ut a'an ajcui' quixakaban re xcutanquil li habalk'e. Ut quixye ajcui' bar ta̱numek' li cak-sut-ik'.
Xban nak neba'eb yo̱queb chi be̱c xjuneseb ut te'tz'oca̱k. Xjuneseb neque'risi ribeb ut neque'xic chi cua̱nc sa' li chaki ch'och' bar ma̱c'a' cuan.
¿C'a' ta bi' ru lix k'ajca̱munquil li junju̱nk tixq'ue li Dios sa' choxa? ¿C'a' ta bi' ru lix ma̱tan li cristian li tixq'ue li Ka̱cua'?
Eb li cristian li yo̱queb chi viajic xinq'ueheb rochochnal sa' li cuochoch. Ma̱ jun sut xincanabeb chi cua̱rc sa' be.
La̱in inc'a' c'aynakin chi k'unbesi̱nc. Cui tinba̱nu chi jo'can, li Dios tinixq'ue chixtojbal inma̱c sa' junpa̱t.
Jo'ca'in nak naxcoleb chiru li ca̱mc ut naxq'ueheb chi cua̱nc sa' ruchich'och' chi saheb sa' xch'o̱leb.
Eb a'an inc'a' que'abin chiru li Dios. Que'xcanab ban xba̱nunquil li c'a'ru naraj.
La̱in tinye a̱cue li xya̱lal. Inc'a' nintic'ti'ic. La̱in cuan inna'leb. Jo'can nak yo̱quin chixyebal a̱cue chi jo'ca'in.
Nak nacuil li cak-sut-ik', c'ajo' nak ninxucuac. Li cua̱m na-ec'an. Chanchan ac e̱lc re sa' xna'aj.
Sa' li cutan a'an yo̱queb chi lemtz'u̱nc li chahim chiru choxa nak toj ek'ela. Ut eb li ángel que'bichan xban xsahil xch'o̱leb.
¿Ma cuan ta bi' junak ta̱ru̱k ta̱ajla̱nk re li chok? Ut, ¿ma cuan ta bi' junak ta̱ru̱k ta̱yehok re li chok nak tixq'ue chak li hab,
¿Ma xban ta bi' nak cuan a̱na'leb nak li c'uch narupupic? Ut, ¿ma la̱at ta bi' nacatyehoc re jok'e ta̱xic sa' li sur?
¿Ma naru ta bi' ta̱q'ue junak c'a̱m sa' li ru'uj malaj ut ta̱hop lix xca̱lam re riq'uin junak ch'i̱ch'?
Nak ac xnume' sa' lix chamal li palau, sak sak ru lix cuokx li palau nacana ut nalemtz'un.
Ut li Dios tixk'useb ajcui' sa' josk'il. Ut eb a'an te'xucuak xban nak c'ajo' xjosk'il nak ta̱a̱tinak.
Abanan la̱in, xban xnimal la̱ cuusilal, tincua̱nk chi sum a̱tin a̱cuiq'uin. Tinq'ue a̱cuanquil ut sa' la̱ santil ochoch tatinlok'oni.
Ut riq'uin li balak'ic neque'xba̱nu, chanchan nak neque'xyi̱b jun li ra'al chok' re jalan. Abanan a'aneb ajcui' li neque't'ane' chi sa'.
At Ka̱cua', c'ut la̱ cuanquil. Ma̱q'ueheb li tenamit chi numta̱c sa' a̱be̱n. La̱at ban tatrakok a̱tin sa' xbe̱neb.
Chak'useb li neque'yehoc re chi jo'ca'in: —‍La̱o nakanau a̱tinac kajunes. La̱o yal ke c'a'ru takaye. Ma̱ ani naru nak'usuc ke.—‍
La̱in junelic ninc'oxla li Dios ut a'an cuan cuiq'uin. Ma̱c'a' c'a'ru ta̱isi̱nk cue riq'uin li Dios.
Li Dios quixc'utbesi rib jo' nak narepoc chak li rak' ca̱k. Ut quixtakla li sakbach ut li ru xam chi lochlo sa' ruchich'och'.
Chanchaneb li poks li nac'ame' xban ik' nak xinsach ruheb. Xintz'ekta̱naheb jo' li sulul sa' be.
Eb li cauheb xch'o̱l riq'uin lix carruajeb ut lix cacua̱y, eb a'an te'cana̱k chi ma̱c'a'eb chic xcuanquil ut te'osok'. Abanan la̱o junelic cau kach'o̱l riq'uin li Dios ut inc'a' ta̱ch'ina̱nk kach'o̱l.
Li inc'a' useb xna'leb li yo̱queb chixba̱nunquil raylal cue, chanchaneb jun ch'u̱tal chi josk' aj tz'i' te'raj ti'oc. Xe'xhop li cuok ut xe'xhop li cuuk'.
Tehomak e̱rib, ex puerta, li cuanquex chi junelic, ut cana̱kex chi teto re nak ta̱oc li tz'akal rey li k'axal nim xcuanquil.
Ninbichan re xbantioxinquil cha̱cuu ut ninye resil li cha̱bilal nacaba̱nu.
Chelok'oni li Ka̱cua' xban nak k'axal lok' lix c'aba'. Chelok'oni sa' lix santil na'aj.
Chacuuxta̱na taxak cuu, at Ka̱cua', xban nak k'axal ra cuanquin. Yo̱ chi mo̱yc li xnak' cuu xban li ya̱bac ut yo̱ chi osoc' lin metz'e̱u.
Li ra̱tin li Dios, a'an tz'akal ya̱l. Ut chixjunil li naxba̱nu, a'an tz'akal re ru.
¿Ma te̱raj nak najtak rok le̱ yu'am sa' ruchich'och'? Ut, ¿ma te̱raj nak sa cua̱nkex?
Eb a'an inc'a' neque'raj cua̱nc sa' usilal. Junes li inc'a' us neque'xc'oxla xba̱nunquil reheb li tu̱laneb.
Chi se̱b ma̱c'a'akeb chic li inc'a' useb xna'leb. Usta tatxic chixsic'baleb sa' lix na'ajeb, inc'a' chic ta̱tauheb.
A'an natenk'an reheb ut a'an nacoloc reheb. Naxcoleb chiruheb li inc'a' useb xna'leb xban nak riq'uin a'an cauheb xch'o̱l.
Chacuy chasach chixjunil lin ma̱c. Ut ma̱canabeb taxak re tine'xhob li ma̱c'a'eb xna'leb.
Neque'xye nak inc'a' us xinba̱nu. Jo'can nak yo̱quin xc'ulbal chi jo'can. Nim xyajel. A'an ta̱ca̱mk. Inc'a' chic ta̱usa̱k, chanqueb.
Abanan anakcuan la̱at xoa̱canab kajunes ut xac'ut kaxuta̱n. Inc'a' chic nocoa̱cuochbeni nak nocopletic riq'uineb li xic' neque'iloc ke.
C'ajo' xch'ina'usal li reina li ta̱sumla̱k riq'uin li rey. Xrabin jun chic li rey. Junes oro lix sahob ru li rak'.
Neque'sicsot que'cana xban xxiuheb ut que'oc chirec'anquil jun li raylal. Chanchan xraylal junak ixk oc re chi q'uira̱c.
Nalemtz'un chak lix lok'al li Dios sa' li na'ajej Sión li bar nahilan cui'.
Inc'a' ta chic ta̱c'oxla li ma̱c xinba̱nu ut chacuisi taxak lin ma̱usilal chi junaj cua.
Chasuk'isi taxak sa' xbe̱neb li ma̱usilal neque'xba̱nu li xic' neque'iloc cue. At Ka̱cua', chasacheb taxak ru xban nak nacatrakoc a̱tin sa' ti̱quilal.
Rajlal cutan neque'xnimobresi ru lin raylal li xic' neque'iloc cue. Junes inc'a' us neque'xc'oxla sa' inbe̱n.
Ut ta̱yema̱nk chi jo'ca'in: Relic chi ya̱l nak cuan xk'ajca̱munquileb li ti̱queb xch'o̱l. Relic chi ya̱l nak li Dios narakoc a̱tin sa' ti̱quilal sa' xbe̱neb li cuanqueb sa' ruchich'och'.
Laj David cau xch'o̱l nak li Dios ta̱tenk'a̱nk reAt inDios, chacuabi taxak nak yo̱quin chixya̱banquil la̱ c'aba' ut chasume taxak li c'a'ru yo̱quin chixtz'a̱manquil sa' lin tij.
Abanan la̱in li rey ta̱sahok' sa' inch'o̱l riq'uin li Dios. Ut chixjunileb li cauheb xch'o̱l riq'uin li Dios te'q'uehek' xlok'al. Ut eb li neque'tic'ti'ic te'sachek' xcuanquil ut te'memobresi̱k.
Riq'uin xnimal lix cuanquilal nataklan chi junelic ut a'an naxnau li c'a'ru yo̱queb chixba̱nunquil li tenamit. Ut inc'a' te'q'uehek' xcuanquil li neque'k'etoc ra̱tin li Dios.
Xaq'ueheb la̱ tenamit chi cua̱nc sa' li na'ajej li xayechi'i reheb. At inDios, xban xnimal la̱ cuuxta̱n, xaq'ue reheb li c'a'ru ma̱c'a' reheb.
At inDios, la̱at nacanau nak yibru xinba̱nu. Moco mukmu ta lin ma̱c cha̱cuu.
Chilok'oni̱k taxak li Ka̱cua' Dios xban nak a'an ta̱colok re li tenamit Sión. A'an ta̱yi̱ba̱nk cui'chic reheb li tenamit li cuanqueb Judá. Ut li ralal xc'ajol te're̱chani cui'chic ut te'cua̱nk aran.
Junelic tinye resil la̱ ti̱quilal xban nak xuta̱nal xe'el li que'raj xba̱nunquil li ma̱usilal cue ut sachso̱queb xna'leb xe'cana.
Jo'can nak eb li tenamit neque'xq'ue xlok'al ut neque'xc'oxla nak us neque'xba̱nu.
At inDios, la̱at li kaRey chalen chak najter. Ut nabal sut coa̱col chiruheb li xic' neque'iloc ke arin sa' ruchich'och'.
At Ka̱cua' Dios, jo'ca'in quic'ulman nak catchal chi rakoc a̱tin la̱at ut cacoleb li yo̱queb chi c'uluc raylal sa' ruchich'och'.
Te'xserak'i reheb re nak cauhakeb xch'o̱l riq'uin li Dios ut inc'a' ta̱sachk sa' xch'o̱leb li c'a'ru quixba̱nu li Dios reheb ut re ajcui' nak inc'a' te'xk'et li chak'rab li quiq'uehe' reheb.
Inc'a' ti̱queb xch'o̱l chiru li Dios ut inc'a' neque'xba̱nu li c'a'ru que'xyechi'i xba̱nunquil sa' li contrato.
Li Dios quixtz'ekta̱naheb li ralal xc'ajol laj José ut laj Efraín ut inc'a' chic quixq'ue lix templo sa' xtenamiteb.
Chanchan nak cacuisi lix corralil li uvas ut chixjunileb li neque'nume' sa' be neque'xsic' li ru. Chanchan a'an caba̱nu ke nak caq'ue xlese̱nseb chixba̱nunquil raylal ke li xic' neque'iloc ke.
Abanan la̱ex texca̱mk jo' nak neque'cam chixjunileb li cristian. Tex-osok' jo' nak neque'oso' chixjunileb, usta nim e̱cuanquil, chan li Dios.
Li Ka̱cua' Dios, a'an li nacutanobresin re li kac'a'ux ut a'an li nacoloc ke. Ut inc'a' narisi chiku li c'a'ru us chok' ke la̱o li nococuan sa' ti̱quilal.
Chacuil taxak xtok'oba̱l cuu. Chaq'ue taxak xcacuilal inch'o̱l ut china̱col taxak xban nak la̱in ninc'anjelac cha̱cuu jo' quixba̱nu lin na'.
Chalen anakcuan eb la̱ cualal a̱c'ajol te'oc chok' rey chok' a̱cuu̱chil nak tat-e̱lk la̱at. Chi junelic k'e cutan, eb la̱ cualal a̱c'ajol chic te'oc chok' rey.—‍
Inc'a' tinsach xcuanquil li contrato li quinba̱nu riq'uin. Chi moco tinjal inc'a'ux riq'uin li c'a'ru quinye re.
C'ut chiku chanru nak takara li kayu'am re nak cua̱nk kana'leb chixba̱nunquil li us.
At Ka̱cua', relic chi ya̱l nak te'sachek' ruheb li xic' neque'iloc a̱cue. Ut te'cha'cha'i̱k ruheb chixjunileb li neque'xba̱nu ma̱usilal.
Nak inc'a' chic nintau c'a'ru tinba̱nu, la̱at nacac'ojob inch'o̱l. La̱at nacaq'ue xsahil inch'o̱l.
Li Ka̱cua' quixc'utbesi rib sa' li chok k'ojyi̱n ru. Li Ka̱cua' narakoc a̱tin sa' xya̱lal ut nataklan sa' ti̱quilal.
Chexc'anjelak chiru li Ka̱cua' chi anchal e̱ch'o̱l. Chi sa sa' e̱ch'o̱l chelok'oni li Ka̱cua' riq'uin le̱ bich.
Li Ka̱cua' toj sa' choxa yo̱ chak xq'uebal retal li raylal li yo̱queb chixc'ulbal lix tenamit. Toj sa' lix santil na'aj naril chak li c'a'ru yo̱queb chixc'ulbal sa' ruchich'och'.
Chelok'onihak taxak li Ka̱cua' che̱junilex la̱ex li q'uebil e̱cuanquil chi c'anjelac chiru sa' choxa, la̱ex li nequeba̱nu li c'a'ru naraj a'an.
Nak la̱at inc'a' chic ta̱q'ue lix tzacae̱mkeb, te'oc xxiu. Cui la̱at ta̱cuisi lix musik'eb, te'ca̱mk ut te'suk'i̱k cui'chic ch'och'.
Li Dios quixq'ueheb chi ta̱mc li ralal xc'ajol laj Jacob. Ut k'axal cauheb rib chiruheb laj Egipto.
Li Dios quixye re li palau nak tixjach rib ut quixjach rib. Chaki li ch'och' li que'nume' cui' lix tenamit. Jo'can nak li Dios quixnumsiheb jun pac'al li palau.
Que'xmux ajcui' ribeb a'an xban li ma̱usilal que'xba̱nu. Chanchan que'co'be̱tac que'yumbe̱tac xban nak que'xtz'ekta̱na li tz'akal Dios ut que'xlok'oni li yi̱banbil dios.
Che'xlok'onihak taxak li nimajcual Dios xban nak nim li ruxta̱n ut xban li sachba ch'o̱lej li naxba̱nu re xcolbaleb li ralal xc'ajol.
Galaad ut Manasés cue la̱in. Efraín lok' chicuu. Chanchan xcolbal injolom. Judá chanchan lin xuk' retalil lin cuanquil.
Nak niquine'ril li tenamit, niquine'xse'e. Neque'rec'asi lix jolomeb ut niquine'xhob.
Inc'a' naxucuac chirabinquil junak esilal inc'a' us xban nak c'ojc'o xch'o̱l ut cau xch'o̱l riq'uin li Ka̱cua'.
Jo'can ajcui' la̱ex aj tij. Cauhak e̱ch'o̱l riq'uin li nimajcual Dios xban nak a'an li natenk'an e̱re ut a'an li nacoloc e̱re.
Eb la Israel neque'bantioxin chiru li DiosJunelic chexbantioxi̱nk chiru li nimajcual Dios xban nak a'an cha̱bil. Li ruxta̱n li Ka̱cua' junelic cuan sa' kabe̱n.
Us xak reheb li neque'xpa̱b li Dios chi anchal xch'o̱leb ut neque'xq'ue sa' xch'o̱leb lix chak'rab.
Tinq'ue inch'o̱l chixba̱nunquil li c'a'ru naxye la̱ chak'rab xban nak la̱at nacac'ut chicuu li xya̱lal.
Tuktu k'ojyi̱n nincuacli chi bantioxi̱nc cha̱cuu xban nak tz'akal re ru la̱ chak'rab.
Cui ta la̱ chak'rab inc'a' xq'ue xsahil inch'o̱l, ac raj xincam xban li raylal li xinc'ul.
Chat-oque̱nk chicuix ut tina̱tenk'a la̱in laj c'anjel cha̱cuu. Mina̱q'ue taxak chi rahobtesi̱c xbaneb li neque'xnimobresi ribeb.
Chalen najter quintau xya̱lal la̱ chak'rab. Quintau ru nak xakabanbil xcuanquil a̱ban chi junelic k'e cutan.
Junxil nin-oc chi cua̱nc sa' xya̱nkeb li inc'a' neque'raj cua̱nc sa' usilal.
Li nimajcual Dios, li quiyi̱ban re li choxa ut li ruchich'och', a'an li natenk'an ke.
Li ani te'numek' inc'a' te'xtz'a̱ma rusilal li Dios sa' xbe̱neb chi moco te'xtz'a̱ma nak li Dios ta̱osobtesi̱nk reheb.
C'ajo' xlok'al nak neque'cuan chi junaj xch'o̱leb lix tenamit li DiosQ'uehomak retal nak k'axal lok' nak junaj xch'o̱leb li ralal xc'ajol li Dios. C'ajo' xlok'al nak cuanqueb sa' usilal.
A'an li Ka̱cua' li naxba̱nu li sachba ch'o̱lej xban nak k'axal nim li ruxta̱n sa' kabe̱n junelic.
Ta̱sachek' ru le̱ tenamit, la̱ex aj Babilonia. Us xak re li ani tixq'ue re̱kaj e̱re li raylal li xeba̱nu ke.
At nimajcual Dios, la̱in xic' neque'cuil li xic' neque'iloc a̱cue. C'ajo' nak nachal injosk'il chi rilbaleb li neque'xk'etk'eti ribeb cha̱cuu.
Chaq'ue taxak retal. Ma̱ ani cuan arin re tinixcol. Ma̱ ani natenk'an cue. Ma̱ ani nac'oxlan cue.
Us xak reheb li tenamit li te'c'uluk re li c'a'ak re ru a'in. Us xak reheb li tenamit li neque'xq'ue chok' xDioseb li nimajcual Dios xban nak a'an li tz'akal Dios.
Li nimajcual Dios narileb li jalaneb xtenamit. Ut narileb ajcui' li ma̱c'a' xna' xyucua'eb. Ut a'an ajcui' na-iloc reheb li xma̱lca'an. Abanan li Dios naxsach ru li c'a'ru neque'xc'oxla xba̱nunquil eb li inc'a' useb xna'leb.
Che'xq'uehak ta xlok'al li Ka̱cua' eb li ni̱nki tzu̱l ut li coc' bol jo'queb ajcui' li che' li neque'u̱chin ut li chacalte'.
Ex cualal inc'ajol, cui eb laj ma̱c te'raj e̱balak'inquil, me̱canab e̱rib chiruheb.
Li Ka̱cua' naxq'ue cha̱bil na'leb reheb li ti̱queb xch'o̱l ut naxcoleb li neque'cuan sa' ti̱quilal chiru.
Li na'leb k'axal cui'chic terto xtz'ak chiru li terto̱quil pec. Ma̱c'a' naru xjuntak'e̱tanquil cui'.
Ex cualal inc'ajol, cheq'uehak taxak sa' e̱ch'o̱l le̱ tijbal li yo̱quin chixyebal e̱re re nak ta̱najtok' ru le̱ yu'am sa' ruchich'och'.
¿C'a'ut nak inc'a' quinq'ue xcuanquil lin cha̱bil na'leb li que'xq'ue li que'tzoloc cue? Inc'a' quicuaj rabinquil lin tijbal li que'xq'ue.
Ex cualal inc'ajol, cheq'uehak sa' e̱ch'o̱l le̱ k'usbal li neque'xq'ue le̱ na' e̱yucua'. Me̱tz'ekta̱na li na'leb neque'xq'ue.
Jo'can nak xin-el chak cha̱c'ulbal. K'axal tincuaj rilbal a̱cuu ut anakcuan xatintau.
Riq'uin li na'leb li ninq'ue natauman li biomal ut li lok'al. Li na'leb li ninq'ue natenk'an reheb re nak us neque'el.
Cui la̱at cuan a̱na'leb, a̱cue ajcui' li us. Ut cui la̱at aj hobonel, la̱at ajcui' tatc'uluk re li raylal.
Li c'a'ru neque'xxucua li inc'a' useb xna'leb, a'an ajcui' li nachal sa' xbe̱neb. Abanan eb li ti̱queb xch'o̱l neque'xc'ul li c'a'ru neque'raj.
Lix ch'ina'usal li ixk li ma̱c'a' xna'leb, a'an chanchan jun li argolla oro li q'uebil chi ru'uj junak li a̱k.
Ma̱ jun ch'a'ajquilal te'xc'ul li ti̱queb xch'o̱l. Abanan li inc'a' useb xna'leb ta̱cha̱lk chixjunil li ch'a'ajquilal sa' xbe̱neb.
Junak li neba' naru nacuan nabal c'a'ru re cui tixc'anjela lix ch'och'. Abanan naru ta̱mak'ek' chiru xbaneb li inc'a' neque'xba̱nu li ti̱quilal.
Junak li rey li nataklan sa' xbe̱n nabal chi tenamit naq'uehe' xlok'al. Abanan cui inc'a' q'ui li tenamit li nataklan cui' moco nim ta xcuanquil.
Li ani naxnau xsumenquil junak li patz'oc nasaho' sa' xch'o̱l. Ut k'axal cui'chic us nak te'xye junak a̱tin nak ta̱ajek' ru.
Li ani naxq'ue sa' xch'o̱l li na'leb li naq'uehe' re, us ta̱e̱lk riq'uin li c'a'ru naxba̱nu. Us xak re li ani naxc'ojob xch'o̱l riq'uin li Ka̱cua'.
Li cha̱bil amigo junelic narahoc, ut tixc'ojob a̱ch'o̱l nak yo̱kat chi c'uluc raylal jo' junak tz'akal asbej.
Junak asbej ta̱hobek', a'an li k'axal cui'chic ta̱josk'ok. Ta̱cacuu̱k xch'o̱l jo' junak li tenamit cau rib. Ma̱ ani ta̱ru̱k ta̱tenk'a̱nk re xban nak k'axal cau lix ch'o̱l jo' li ch'i̱ch' li natz'apoc re li puerta.
Riq'uin lix k'usbal li inc'a' us xna'leb, neque'xtzol ribeb li cubenakeb xcuanquil, usta ma̱cua' a'an li yo̱ xk'usbal. Jo'can ajcui' li cuan xna'leb. Naxq'ue sa' xch'o̱l lix k'usbal.
Li rey li cuan xna'leb narakoc a̱tin sa' xbe̱neb li inc'a' useb xna'leb ut naxq'ueheb chixtojbal lix ma̱queb.
Neque'xnumsi li cutan chixrabal ru li c'a'ak re ru. Abanan li ti̱queb xch'o̱l neque'sihin. Moco pixeb ta.
Ma̱re te̱tzol e̱re lix na'lebeb a'an ut inc'a' chic usak le̱ na'leb.
Ex cualal inc'ajol, cheq'uehak e̱ch'o̱l chirabinquil li c'a'ru tinye e̱re. Ut cheba̱nuhak li us jo' ninba̱nu la̱in.
Ex cualal inc'ajol, chexucua ru li Ka̱cua' ut chexucua ajcui' ru li rey. Me̱c'am e̱rib riq'uineb li xic' neque'iloc reheb.
Jo'can ut nak ta̱cuula'ani junak la̱ cuami̱g, ma̱ba̱nu chi coc' aj xsa' xban nak cui yo̱cat chi xic rajlal riq'uin naru natitz' cha̱cuilbal ut xic' chic tatril.
Jo'can ajcui' li naxba̱nu raylal re li rami̱g ut naxye nak yal batz'u̱nc re nak xba̱nu chi jo'can.
Li oro ut li plata isinbil lix tz'ajnil riq'uin xam. Abanan eb li cristian nac'utun chanru lix na'lebeb nak neque'q'uehe' xlok'al.
Li ani narelk'a li c'a'ru cuan re lix na' xyucua' ut naxye nak moco ma̱c ta li naxba̱nu, a'an xcomoneb li neque'sachoc.
Nabaleb li te'raj ta̱uxk usilal reheb xban li acuabej. Abanan ca'aj cui' li Ka̱cua' narakoc a̱tin sa' ti̱quilal.
Cuan oxib pa̱y ruheb li xul li ch'ina'us rilbal nak neque'be̱c. Ut li xca̱ nabe̱c chi cha̱bil.
Riq'uin li c'a'ru naxye nac'utun nak cuan xna'leb. Ut riq'uin cha̱bilal naq'uehoc na'leb.
Nabaleb inlok'bil mo̱s jo' cui̱nk jo' ixk, ut cuanqueb ajcui' inmo̱s que'yo'la sa' li cuochoch. Que'cuan nabal incuacax ut nabaleb lin carner. La̱in li nabal c'a'ru cue chiruheb li rey li que'cuan Jerusalén xbe̱n cua chicuu la̱in.
Li Dios naxyi̱b chixjunil chi cha̱bil sa' xk'ehil jo' naraj a'an. Xq'ue sa' li kach'o̱l xra̱bal ru xnaubal li c'a'ru ta̱c'ulma̱nk. Abanan inc'a' nakatau ru chixjunil li c'a'ru quixba̱nu chak li Dios sa' xticlajic toj chalen sa' roso'jic.
Inc'a' us nak yo̱kex chi c'oxlac chirix li c'a'ak re ru, xban nak cui yo̱kex chi c'oxlac, yalak c'a'ru tixc'ut rib che̱ru sa' le̱ matc'. Ut cui junes a̱tinac nequeba̱nu, yo̱quex chixba̱nunquil jo' neque'xba̱nu li ma̱c'a'eb xna'leb.
K'axal us nak cua̱nk a̱na'leb chiru nak ma̱c'a'ak a̱na'lebK'axal us nak cha̱bil ta̱yehek' chirix li junju̱nk xban nak cha̱bil lix na'leb. A'an k'axal us chiru li sununquil ban. Ut k'axal us li ca̱mc chiru li yo'la̱c.
Cheba̱nuhak li c'a'ru tixye e̱re li rey jo' queye nak queba̱nu li juramento chiru li Dios.
Ut sa' li tenamit a'an, cuan jun li cui̱nk cuan xna'leb usta neba'. Li cui̱nk a'an xru raj xcolbal li tenamit xban nak cuan xna'leb. Abanan ma̱ ani quixc'oxla nak a'an cuan xna'leb xban nak neba'.
Relic chi ya̱l nak k'axal us nak yo'yo̱ko sa' ruchich'och' ut yo̱ko chirilbal li cutan.
Li cui̱nk li ninra, a'an chanchan li xsununquil li mirra li ninq'ue sa' xya̱nk lin tu'.
Li rey Salomón quixq'ue chi yi̱ba̱c jun lix c'ojariba̱l riq'uin li cha̱bil che' re Líbano.
C'ajo' xch'ina'usal sa' li xnak' ru. Sa' xna'aj tz'akal cuanqueb. Chanchan li paloma chire li nima' ut chanchan ch'ajbil sa' leche.
Ta̱cuutz' xsununquil li acui̱mk mandrágoras. Sa' li kochoch cuan nabal pa̱y ru li qui'il k'e̱n. At xsum li cua̱m, la̱in xinxoc chok' a̱cue chixjunil li ta̱sahok' cui' a̱ch'o̱l. Cuan li ac xchakic ut cuan ajcui' li toj xinsic'.
Yi̱bomak le̱ yu'am. Ti̱cobresihomak le̱ ch'o̱l. Canabomak li ma̱cobc. Ut me̱ba̱nu chic li ma̱usilal.
Ta̱risi xcuanquileb li neque'rec'a nak cauheb rib jo' eb li cab li najt xteram ut eb li tz'ac li sutsu cui' eb li tenamit.
Ta̱risiheb ajcui' li lem, li cha̱bil t'icr lino, li jayil t'icr jo' eb ajcui' lix sahob ru li neque'xq'ue sa' xjolomeb.
Raylal ta̱cha̱lk sa' e̱be̱n la̱ex li nequeye nak cuan e̱na'leb e̱junes e̱rib ut la̱ex li se̱b e̱ch'o̱l nak nequec'oxla e̱rib.
Eb laj Siria cauheb xch'o̱l riq'uin li tenamit Damasco xban nak a'an lix nimal ru tenamit li cuan aran Siria. Ut laj Rezín, a'an lix reyeb laj Damasco. Chiru o̱b xca̱c'a̱l  chihab eb laj Efraín yo̱keb chi sachc xcuanquileb toj retal nak te'cana̱k chi ma̱c'a' chic tenamit.
Chaq'ue retal nak santin la̱in li nimajcual Dios. Ta̱xucua cuu la̱in.
Eb li ralal xc'ajol laj Manasés ut eb li ralal xc'ajol laj Efraín te'xpleti ribeb chi ribileb rib. Ut te'xjunaji ribeb chi pletic riq'uineb li ralal xc'ajol laj Judá. Usta te'xc'ul chixjunil li raylal a'in, abanan toj ma̱ji' nanume' xjosk'il li Ka̱cua' sa' xbe̱neb. Toj tixq'ue chixtojbal xma̱queb li tenamit.
Japomak e̱re, la̱ex li cuanquex Galim; japomak e̱re chi cau re nak ta̱abi̱k toj Lais. Tok'ob ruheb li cuanqueb Anatot.
Abihomak li choki̱nc sa' xbe̱n li tzu̱l. A'aneb li q'uila soldado. A'aneb li q'uila tenamit li que'xjunaji ribeb. Li Ka̱cua' li nimajcual Dios yo̱ chixcauresinquileb lix soldado re te'pletik.
Chanchanat laj Lucero li qui-isi̱c sa' choxa. La̱at chanchanat raj li cak chahim li nalemtz'un ek'ela xban nak c'ajo' la̱ lok'al junxil. Catnumta sa' xbe̱neb li tenamit ut cacue̱chaniheb. Abanan qui-isi̱c la̱ cuanquil jo' laj Lucero nak quicute' chak sa' ruchich'och'.
La̱ex aj Moab, li cuanquex sa' li chaki ch'och' Sela, taklahomakeb li carner re li rey li cuan sa' li tzu̱l Sión.
¡Q'uehomak retal che̱junilex la̱ex li cuanquex sa' ruchich'och'! Nak ta̱taksi̱k jun li retalil sa' xbe̱n li tzu̱l, ¡ilomak! Ut nak ta̱ya̱basi̱k li trompeta, ¡abihomak!
Resil li raylal li te'xc'ul eb laj Egipto ut eb laj EtiopíaLaj Sargón lix reyeb laj Asiria quixtakla laj Tartán aran Asdod chi pletic. Ut laj Tartán quinumta sa' xbe̱neb.
Quilaje'po'e' chixjunil li c'a'ak re ru li quecol cui' raj e̱rib la̱ex aj Judá. Nak queril nak ma̱c'a' chic e̱colbal, querisi chak le̱ ch'i̱ch' re pletic, li quexoc sa' li cab li cuan sa' q'uiche'.
Q'uehomak retal li c'a'ru que'xba̱nu eb laj Babilonia. Quilaje'xpo'i li tenamit Tiro. Eb laj Asiria que'xyi̱b li na'ajej chok' reheb li neque'cuan sa' li chaki ch'och'. Que'xyi̱beb li cab re xcolbaleb rib ut que'xyi̱b li palacio. Abanan anakcuan ma̱c'a' na-oc cui' li tenamit xban nak xpo'e' chixjunil.
Xasacheb ru li xni̱nkal tenamit ut xajuq'ueb li tz'ac li sutsu cui' li neque'xcol cui' rib li cuanqueb aran. Xapo' chi junaj cua eb li palacio li que'xyi̱b li xic' neque'iloc ke. Ut ma̱ jok'e chic ta̱ru̱k xyi̱banquileb.
Ex intenamit, ocankex sa' le̱ rochoch ut tz'apomak li oqueba̱l. Mukumak ca'ch'inak e̱rib toj ta̱numek' xjosk'il li Dios.
Jo'can nak li Ka̱cua' Dios quixye chi jo'ca'in: —‍Q'uehomak retal. La̱in xinsic' ru jun li pec k'axal lok' ut xinq'ue aran Sión chok' xxuc li cab re nak cau ta̱cana̱k. Ut li ani tixc'ojob xch'o̱l riq'uin inc'a' ta̱ch'ina̱nk xch'o̱l.
Chi se̱b nacuulac xk'ehil nak li q'uiche' re Líbano ta̱suk'isi̱k chok' xna'aj li acui̱mk. Ut li xna'aj li acui̱mk ta̱suk'isi̱k chok' q'uiche'.
Nak la̱ex tex-a̱uk, li Ka̱cua' tixtakla li hab re xt'akresinquil le̱ racui̱mk. Ut nabal ru le̱ racui̱mk tixq'ue e̱re. Ut tz'akalak ajcui' li pach'aya' reheb le̱ queto̱mk.
Chi-oc ca'ch'inak e̱xiu, ex ixk, li ma̱c'a' nequec'oxla. Ut sicsotkex. Isihomak li cha̱bil t'icr che̱rix ut q'uehomak li k'es ru t'icr che̱rix retalil nak ra e̱ch'o̱l.
Ut li Ka̱cua' li k'axal nim xcuanquil cua̱nk kiq'uin ut toxcol. Chanchanak jun li nima' nim ru ut tuktu ru. Ut ma̱ jun li xic' na-iloc ke ta̱ru̱k ta̱xic sa' li nima' a'an sa' lix jucub chikach'i'ch'i'inquil.
Eb li colbileb xban li Ka̱cua' sahak sa' xch'o̱leb nak te'suk'i̱k Sión. Junelic sahak sa' xch'o̱leb ut yo̱keb chi bicha̱nc. Inc'a' chic te'rahok' sa' xch'o̱leb chi moco te'ya̱bak chic xban raylal.
Nak quisuk'i Laquis, laj Rabsaces quirabi resil nak li rey ma̱ ani. Co̱ ut quixtau li rey nak yo̱ chi pletic riq'uineb laj Libna.
Sa' jun li cutan laj Senaquerib yo̱ chi lok'oni̱nc sa' lix templo laj Nisroc lix dios. Que'cuulac laj Adramelec ut laj Sarezer, li cuib chi ralal. Que'xcamsi chi ch'i̱ch' ut que'e̱lelic. Que'co̱eb sa' li na'ajej Ararat. Ut a' chic laj Esar-hadón li ralal qui-oc chok' rey chok' re̱kaj laj Senaquerib.
Laj Ezequías quixye re laj Isaías: —‍Sa rabinquil li ra̱tin li Dios li xaye cue, chan. Quixye chi jo'can xban nak quixc'oxla nak jo' najtil yo'yo̱k c'ojc'o̱k xch'o̱l ut ta̱cua̱nk sa' tuktu̱quil usilal.
Usta toj sa̱jeb, neque'lub. Ut li cauheb rib nalaj lix metz'e̱uheb ut neque't'ane'.
Q'uehomak retal. Ma̱c'a' naru neque'xba̱nu eb a'an. Ma̱c'a' neque'oc cui'. Ut eb li jalam u̱ch li neque'xyi̱b ma̱c'a' neque'oc cui'. Chanchaneb li ik' li naxic yalak bar, chan.
Mexxucuac. La̱in cua̱nkin e̱riq'uin. La̱in tinq'ueheb chi suk'i̱c sa' lix na'ajeb le̱ ralal e̱c'ajol li cuanqueb chak sa' li este ut li cuanqueb chak sa' li oeste.
¿Ma cuan ta bi' junak li quixye c'a'ru ta̱c'ulma̱nk chalen sa' xticlajic ut li ta̱cha̱lk mokon? ¿Ma cuan ta bi' junak li quiru xba̱nunquil li quinba̱nu la̱in nak quinxakabeb lin tenamit sa' xna'ajeb junxil? Cui cuan junak, xyehak chak c'a'ru ta̱c'ulma̱nk mokon.
Raylal ta̱cha̱lk sa' xbe̱n li ani naxcuech' rix li ani quiyi̱ban re. Junak cuc inc'a' naru naxye re laj pac'onel, “¿C'a'ut nak xina̱yi̱b chi jo'ca'in?” Chi moco naru tixye li seb re laj pac'onel, “¿C'a'ru yo̱cat? La̱at inc'a' nacanau trabajic.”
Ta̱rakek' A̱tin sa' xbe̱neb laj BabiloniaLi Ka̱cua' quixye: —‍Ex aj Babilonia, cubsihomak e̱rib. Chunlankex sa' ch'och' chi ma̱c'a' chic e̱cuanquil. Junxil chanchanex jun li tuk' ix xban nak la̱ex ma̱ jun sut xexchape' xban jalan tenamit. Abanan anakcuan moco jo'canex ta chic. La̱ex li raro̱quex nak xexcuan texcana̱k chok' rahobtesinbil mo̱s.
Cha̱lkex cuiq'uin ut cherabihak li tinye e̱re. Chalen sa' xticlajic inc'a' xina̱tinac e̱riq'uin riq'uin a̱tin ch'a'aj xtaubal ru. Cuanquin e̱riq'uin nak yo̱ chi c'ulma̱nc chixjunil a'in. Li nimajcual Dios ut li Santil Musik'ej que'taklan chak cue.—‍
¿Ma ta̱ru̱k ta bi' ta̱mak'ek' chiru junak cui̱nk cau rib li c'a'ru ta̱re̱chani sa' li ple̱t? ¿Ma ta̱ru̱k ta bi' ta̱colek' li pre̱x chiru laj ilol re li k'axal josk'?
Chi-ajk e̱ru la̱ex aj Jerusalén ut cheq'uehak retal. La̱ex xec'ul li raylal xban li ma̱c xeba̱nu nak xeq'ue xjosk'il li Dios. Chanchan nak xeruc' xsa' li sec' toj retal xechoy ut chanchan nak xexcaltesi̱c xban.
Quimuke' jo' nak neque'muke' eb laj ma̱c. Ut li bar quimuke' cui', a'an xmukleba̱leb li biom. Quixc'ul chixjunil li raylal a'in usta ma̱ jun sut quima̱cob ut ma̱ jun sut quitic'ti'ic.
Li hab ut li ratz'am que nachal chak sa' choxa ut naxt'akresi li ch'och'. Inc'a' nacana yal chi jo'can. Naxq'ue ban chi q'ui̱c li acui̱mk toj retal nau̱chin ut nacuan iyaj re a̱uc ut nacuan ajcui' re tzacae̱mk.
Quixye ajcui' li santil Dios li nim xcuanquil ut yo'yo chi junelic: —‍La̱in nincuan sa' jun li santil na'ajej li cuan takec'. Ut nincuan ajcui' riq'uineb li tu̱laneb ut eb li neque'xcubsi ribeb. La̱in ninq'ue xcacuilal xch'o̱leb li neque'xcubsi ribeb ut ninq'ue ajcui' xcacuilal xch'o̱leb li neque'yot'e' xch'o̱l.
Nakachap kib chiru li tz'ac nak nocobe̱c. Chanchano li mutz'. Yal nakach'e' aj chic li kabe. Chanchan nak inc'a' noco-iloc. Usta cua'leb nakatich li kok jo' nakac'ul chiru k'ojyi̱n. Chanchano aj chic camenak.
Inc'a' chic tento nak li sak'e ta̱cutanobresi̱nk e̱re chi cutan chi moco li po chi k'ek xban nak la̱in li Ka̱cua' tincutanobresi̱nk e̱re junelic ut la̱in li Dios tinq'ue e̱lok'al.
Xcuulac xcutanquil nak tinq'ue re̱kaj li rahobtesi̱nc li que'xba̱nu reheb lin tenamit. Xcuulac xk'ehil nak tincoleb lin tenamit sa' ruk'eb li xic' neque'iloc reheb.
Junelic neque'xchik' injosk'il. Neque'mayejac sa' eb li na'ajej li neque'xlok'oni cui' li jalanil dios ut neque'xc'at li pom sa' xbe̱neb li artal yi̱banbil riq'uin xan.
¿Ma cuan ta bi' junak ani qui-abin re nak quic'ulman ta jun sutak chi jo'can? ¿Ma cuan ta bi' junak qui-iloc re nak junak nimla tenamit que'tam chi junpa̱t? ¿Ma cuan ta bi' junak tenamit quiniman chiru jun cutan? Abanan eb li tenamit Sión sa' junpa̱t te'ta̱mk. Chanchan jun li ixk xyo'la xc'ula'al sa' junpa̱t.
Ut li Ka̱cua' quixye cue: —‍Sa' li norte ta̱cha̱lk chak li raylal sa' xbe̱neb chixjunileb li cuanqueb sa' li na'ajej a'in.
La̱ex aj Israel, la̱in xinye e̱re, “me̱tacuasi e̱rib chixsic'bal li jalanil dios toj retal nak ta̱chakik e̱re”. Abanan la̱ex xeye, “Ma̱c'a' xjalenquil. La̱o nakara li jalanil dios ut a'an li takalok'oni”, chanquex.
Sa' eb li cutan a'an, eb laj Judá te'xjunaji ribeb riq'uineb laj Israel sa' li na'ajej li cuan sa' li norte. Ut cuotz te'xic sa' li na'ajej li quinq'ue reheb le̱ xe'to̱nil yucua'.
Laj Jeremías quiril sa' li visión nak quisache' ruheb lix tenamiteb laj IsraelLaj Jeremías quixye: —‍Nak quicuil li ruchich'och', ma̱c'a' chic cuan chiru. Quicuil li choxa ut ma̱c'a' chic lix cutan saken.
¿Ma inc'a' te̱xucua cuu? Ut, ¿ma inc'a' sicsotkex xban e̱xiu chicuu? La̱in xinq'uehoc re li samaib re xrambal li palau chi junelic. Usta nasaq'ue' xban li rok ha', abanan li ha' inc'a' ta̱numek' jun pac'al li samaib li quinq'ue sa' xna'aj.
Jo'can nak la̱in tintakla li raylal sa' xbe̱neb. Tebinq'ue chi t'anec' eb li na'bej yucua'bej jo'queb ajcui' li ralal xc'ajol, jo'queb ajcui' li rech cabal ut eb li rami̱g. Junxiquic nak te'osok' chixjunileb, chan li Dios.
Ut quixye ajcui' li nimajcual Dios, lix Dioseb laj Israel: —‍La̱ex lin tenamit, la̱ex yo̱quex chixq'uebal nabal le̱ c'atbil mayej jo' ajcui' le̱ mayej jun ch'ol chic. Abanan ma̱c'a' na-oc cui' le̱ mayej. K'axal us raj nak te̱tzaca la̱ex.
Li Ka̱cua' quixye: —‍Jo'can nak la̱in tintaklaheb li xic' neque'iloc e̱re chi pletic e̱riq'uin. Chanchanakeb li c'anti' li cuanqueb xmay ut inc'a' naru xtu̱lanobresinquileb ut la̱ex texrahobtesi̱k xbaneb.—‍
Li Ka̱cua' quixye: —‍Ta̱cuulak xk'ehil nak la̱in tinq'ueheb chixtojbal xma̱queb li tenamit li moco ti̱queb ta xch'o̱l usta que'xc'ul li circuncisión, usta inc'a'.
A'an li contrato li quinba̱nu riq'uineb le̱ xe'to̱nil yucua' nak quicuisiheb aran Egipto sa' li na'ajej li chanchan horno li lochlo xamlel. La̱in quinye reheb, “Chex-abi̱nk chicuu ut te̱ba̱nu chixjunil li c'a'ru ninye e̱re. Cui te̱ba̱nu a'an, la̱exak lin tenamit ut la̱inak le̱ Dios.
Ma̱c'a' chic na-oc cui' que'xcanab li na'ajej. Ma̱c'a' chic cuan chi sa'. Chanchan li chaki ch'och' quicana ut ma̱ ani na-oc xc'a'ux chirilbal.
La̱in li Ka̱cua' tinjeq'ui̱nk e̱re yalak bar jo' nak nac'ame' rix li trigo xban li ik' li nachal sa' li chaki ch'och'.
Li Ka̱cua' quixye: —‍¿Ani ta bi' ta̱ilok xtok'oba̱l e̱ru la̱ex aj Jerusalén? ¿Ani ta bi' ta̱rahok' xch'o̱l xban li raylal li yo̱quex chixc'ulbal? ¿Ani ta bi' ta̱patz'ok e̱re ma sa sa' e̱ch'o̱l?
Li Ka̱cua' quixye: —‍Ta̱cuulak xk'ehil nak eb laj Israel te'xba̱nu li juramento sa' inc'aba' la̱in li yo'yo̱quil Dios, abanan inc'a' chic te'xpatz' li na'ajej Egipto li que'isi̱c cui'.
Abanan eb a'an inc'a' que'raj rabinquil li c'a'ru quinye reheb. Que'xcacuubresi ban xch'o̱leb ut inc'a' que'xc'ul lix k'usbaleb li quinq'ue.
Ta̱ye reheb, “La̱ex lix reyeb laj Judá ut la̱ex li cuanquex Jerusalén, cherabi li c'a'ru naxye li Ka̱cua'. Li Ka̱cua' li nimajcual Dios li neque'xlok'oni eb laj Israel naxye chi jo'ca'in: Q'uehomak retal. La̱in tinq'ue jun li raylal sa' li na'ajej a'in. Ut ta̱rahok' sa' xxiqueb chirabinquil li c'a'ru tinba̱nu.
¿C'a'ut nak quinyo'la? ¿Ma ca'aj cui' re trabajic ut c'uluc raylal? ¿Ma ca'aj cui' re c'uluc xuta̱n nak quinyo'la? chan laj Jeremías.
Sa' xya̱lal quirakoc a̱tin sa' xbe̱neb li neba' ut sa' xbe̱neb li rahobtesinbileb. Ut us qui-el riq'uin chixjunil li quixba̱nu. Jo'can tz'akal inpa̱banquil, chan li Dios.
Li Ka̱cua' li nimajcual Dios quixye reheb li cuanqueb Jerusalén: —‍Me̱rabi li c'a'ru neque'xye eb li profeta a'in. Junes tic'ti' neque'xye. Yal c'oxlanbil xbaneb a'an. Ma̱cua' la̱in quinyehoc re.
La̱in tin-ilok reheb ut tinc'ameb cui'chic chak arin sa' lix na'ajeb. Tintenk'aheb ut inc'a' tinsacheb. Tebinq'ue cui'chic sa' lix na'ajeb ut inc'a' chic tincuisiheb.
jo' eb ajcui' chixjunileb li rey li cuanqueb sa' li norte, ut eb li cuanqueb chi nach' jo' ajcui' li cuanqueb chi najt. Te'c'uluk raylal chixjunileb li na'ajej li cuanqueb sa' ruchich'och'. Ut mokon chic lix reyeb laj Babilonia tixc'ul li raylal.
Que'xye reheb: —‍Nak laj Ezequías cuan chok' xreyeb laj Judá, laj Miqueas re Moreset quia̱tinac riq'uineb laj Judá ut quixye reheb chi jo'ca'in: Li Ka̱cua' li nimajcual Dios quixye nak li tenamit Sión ta̱sachek' ru. Li tenamit Jerusalén ta̱cana̱k jo' jun li ch'och' becbil riq'uin li ch'i̱ch' arado. Ut li tzu̱l li cuan cui' li templo ta̱suk'isi̱k chok' q'uiche', chan laj Miqueas.
Quixye re: —‍Jo'ca'in xye li nimajcual Dios, lix Dioseb laj Israel, “La̱in tincuisi lix reyeb laj Babilonia.
La̱ex nequeye nak li Ka̱cua' xq'ue li profetas chi c'anjelac sa' e̱ya̱nk aran Babilonia.
Ma̱ ani na-oquen che̱rix. Ma̱ ani nabanoc e̱re. Ut ma̱c'a' junak ban ta̱banok re le̱ raylal.
Nak ac xatkatz'ekta̱na xkac'oxla nak inc'a' us xkaba̱nu ut xkajal kac'a'ux. Nak ac xoa̱q'ue chixtojbal kama̱c, xkatacuasi kib xban xrahil kach'o̱l. Xuta̱nal xkac'ul xban li ma̱usilal xkaba̱nu sa' kasa̱jilal.”
Jo'can nak la̱in quinlok' riq'uin laj Hanameel li ch'och' li cuan Anatot. Ca'ch'in ma̱ mero libra li plata li quintoj cui'.
La̱in tinq'ue sa' xch'o̱leb nak ca'aj cui' la̱in tine'xlok'oni chi junaj xch'o̱leb. Ut junelic te'xxucua cuu re nak us te'e̱lk jo' eb ajcui' li ralal xc'ajol li te'cua̱nk mokon.
Cui ta inc'a' xakxo xcuanquil li contrato li quinba̱nu nak quinxakab li cutan ut li k'ojyi̱n sa' xna'aj, ut cui ta inc'a' quinxakab sa' xna'aj li choxa ut li ruchich'och',
Ut quixye ajcui' ke: —‍Inc'a' texcablak, chi moco tex-a̱uk, chi moco te̱rau le̱ uvas, chi moco te̱xoc li c'a' re ru a'in. Junelic texcua̱nk sa' eb li muheba̱l yi̱banbil riq'uin t'icr. Cui te̱ba̱nu chi jo'can, najt texcua̱nk sa' ruchich'och' sa' li na'ajej li cuanquex cui', chan ke.
Laj Baruc quixye reheb: —‍Laj Jeremías quiyehoc cue chixjunil li a̱tin a'in ut la̱in xintz'i̱ba sa' li hu riq'uin tinta, chan.
Laj Jeremías quiq'uehe' sa' jun li jul sa' tz'alam ut najt quicuan aran.
Cui eb li neque'tenk'an cue te'xnau nak xina̱tinac a̱cuiq'uin, ma̱re te'cha̱lk a̱cuiq'uin ut te'xye a̱cue, “Ye ke c'a'ru xaye re li rey ut c'a'ru xye a̱cue. Ma̱muk li xya̱lal chiku. La̱o inc'a' tatkacamsi,” ma̱re cha'akeb a̱cue.
Ut laj Gedalías li ralal laj Ahicam li ralal laj Safán quixba̱nu li juramento riq'uineb li soldados ut riq'uineb li neque'taklan sa' xbe̱neb. Ut quixye reheb: —‍Mexxucuac chi c'anjelac chiruheb laj Babilonia. Cana̱kex sa' li na'ajej a'in ut c'anjelankex chiru lix reyeb laj Babilonia re nak us tex-e̱lk riq'uin li c'a'ru te̱ba̱nu.
Ut que'xye re laj Jeremías:—‍A' taxak li Ka̱cua' li kaDios ta̱rakok a̱tin sa' kabe̱n riq'uin xti̱quilal cui inc'a' takaba̱nu li c'a'ru tixye a̱cue li Ka̱cua' li kaDios.
Ut lix reyeb laj Babilonia tixjuq'ueb lix jalam u̱ch lix dioseb Bet-semes li cuanqueb aran Egipto. Ut tixc'ateb li cab li neque'xlok'oni cui' lix dioseb, chan.
A'an a'in li retalil li tinq'ue. La̱in tink'axtesi laj Faraón Hofra xc'aba', lix reyeb laj Egipto, sa' ruk'eb li xic' neque'iloc re, li te'ajok xcamsinquil. Tinba̱nu riq'uin laj Hofra jo' quinba̱nu riq'uin laj Sedequías lix reyeb laj Judá nak quink'axtesi sa' ruk' laj Nabucodonosor lix reyeb laj Babilonia nak yo̱ chixsic'bal re tixcamsi, chan li Ka̱cua'.
Li Ka̱cua' li nimajcual Dios, lix Dioseb laj Israel, naxye: —‍La̱in tinq'ue chixtojbal xma̱c laj Amón lix dioseb laj Tebas. Ut tinq'ueheb chixtojbal xma̱queb laj Faraón ut eb laj Egipto rochbeneb lix dioseb ut eb lix rey. Ut tinq'ueheb ajcui' chixtojbal xma̱queb li neque'xc'ojob xch'o̱l riq'uin laj Faraón.
Te'chak'ok ut te'xye, “Li na'ajej Moab xsache' ru. Texya̱bak xban nak xuta̱nal xc'ul. Yehomak resil chire li nima' Arnón nak xsache' ru lix na'ajeb laj Moab.”
Chexya̱bak la̱ex li cuanquex Hesbón xban nak quisache' ruheb li tenamit Hai. Japomak e̱re la̱ex li cuanquex Rabá. Q'uehomak li k'es ru t'icr che̱rix ut chexya̱bak. Texxic yalak bar chi sa' li tz'ac li sutsu cui' li tenamit xban nak li yi̱banbil dios Milcom ta̱c'amek' chi pre̱xil rochbeneb laj tij ut eb li cuanqueb xcuanquil.
Li tenamit Hazor ta̱cana̱k chok' xna'ajeb laj xoj. Ma̱c'a' chic cua̱nk aran. Ma̱c'a'ak chic cristian sa li tenamit a'an, chi moco te'numek' aran.
Chanchan nak la̱in xinq'ue jun li ra'al re e̱chapbal, la̱ex aj Babilonia. Ut chi ma̱c'a' sa' e̱ch'o̱l xext'ane' sa' li ra'al. Xexta'e' ut xexchape' xban nak xek'etk'eti e̱rib chicuu la̱in li Ka̱cua'.
Abanan chiru junpa̱t quisache' ru li tenamit Babilonia. Chexya̱bak chirixeb. Yalomak xbanbal lix toch'olal. Ma̱re ta̱q'uira̱k.
Eb laj Babilonia japjo̱k reheb. Chanchanakeb li cakcoj ut li ral li cakcoj nak te'xjap reheb.
Yo̱ xbele chihab roquic chok' xreyeb laj Israel laj Sedequías, sa' li laje̱b xbe li po re lix laje po re li chihab a'an, nak quichal laj Nabucodonosor rochbeneb chixjunileb lix soldado chi pletic riq'uineb li cuanqueb Jerusalén. Ut chi xjun sutam li tenamit que'xyi̱b li na'ajej najt xteram re xc'ac'alenquil li tenamit.
Rajlal cutan quiq'uehe' c'a'ru re laj Joaquín xban li rey. Quich'olani̱c toj chalen nak quicam.
Li Ka̱cua' quixye nak ta̱sachek' ru li tz'ac li sutsu cui' Jerusalén ut inc'a' quixjal xc'a'ux. Quixq'ue ban chi sachec' chixjunil. Li tz'ac jo' ajcui' li cab najt xteram li neque'xcol cui' ribeb ac juq'uinbil chic.
Chanchan nak quinixcut chiru ch'och' ut xe'toke' li ruch cue. Ut chanchan nak quinixt'olc'osi sa' poks.
Chixjunileb li xic' neque'iloc ke nocoe'xhob.
Usta que'xra lix coc'aleb, cuanqueb li na'bej que'xchik lix coc'al re te'xtzaca sa' eb li cutan nak que'sache' ruheb li cuanqueb Jerusalén.
Chixjunil li cuan sa' li tzu̱l Sión ac juq'uinbil. Juneseb aj chic li yac neque'be̱c aran.
Ut sa' xbe̱n li chanchan choxa li cuan sa' xbe̱neb li chanchaneb ángel, quic'utun jun li c'ojariba̱l yi̱banbil riq'uin li cha̱bil raxi pec safiro. Ut sa' li c'ojariba̱l a'an chunchu jun li chanchan cui̱nk.
Nak la̱in tinteneb ca̱mc sa' xbe̱n li yo̱ chixba̱nunquil ma̱usilal, la̱at tento nak ta̱ye re nak inc'a' us yo̱ re nak tixcanab li ma̱usilal ut inc'a' ta̱ca̱mk. Ut cui la̱at inc'a' ta̱ye re ut cui li jun a'an ta̱ca̱mk xban li ma̱usilal, a̱ma̱c la̱at nak ta̱ca̱mk sa' li ma̱c.
Ta̱chap ca'ch'inak la̱ cuismal li xabac' chire la̱ cuak' ut ta̱cut sa' xyi li xam. Li xam a'an, a'an li ta̱c'atok reheb li ralal xc'ajol laj Israel.
Anakcuan la̱ex tex-osok' xban nak la̱in yo̱ injosk'il sa' e̱be̱n. Tinrakok a̱tin sa' e̱be̱n a' yal chanru le̱ yehom e̱ba̱nuhom. Texinq'ue chixtojbal rix le̱ ma̱usilal.
Ut li chanchan cui̱nk quixye cui'chic cue: —‍At ralal cui̱nk, ¿ma nacaq'ue retal li c'a'ru yo̱queb chixba̱nunquil eb li ralal xc'ajol laj Israel? Xban li ma̱usilal li neque'xba̱nu yo̱queb chicuisinquil sa' lin templo. Ut toj cuan cui'chic li c'a'ak re ru numtajenak xyibal ru li toj ta̱cuil, chan.
Ut jun li querubín quixchap li ru xam li cuan sa' xyiheb ut quixq'ue sa' ruk' li cui̱nk li lino rak'. Li cui̱nk quixc'ul ut qui-el.
—‍At ralal cui̱nk, eb li cristian li cuanqueb Jerusalén yo̱queb chi a̱tinac chirixeb laj Israel la̱ cuech tenamitil li que'chape' ut que'c'ame' chi najt. Yo̱queb chixyebal, “Najt cuanqueb riq'uin li Ka̱cua'. Inc'a' naru te'lok'oni̱nk. Jo'can nak xcana chok' ke la̱o li na'ajej a'in,” chanqueb.
Eb li tenamit li cuanqueb cui' li cristian ta̱cana̱k chi ma̱c'a' cristian chi sa'. Li c'aleba̱l ta̱cana̱k jo' chaki ch'och'. Riq'uin a'an te̱q'ue retal nak la̱in li Ka̱cua', chan.
La̱ex xeq'ue xrahil xch'o̱leb li ti̱queb xch'o̱l riq'uin li tic'ti' xeye. La̱in inc'a' nacuaj nak te'xc'ul li raylal. La̱ex xeq'ueheb chi cacuu̱c xch'o̱leb li inc'a' useb xna'leb. Ut inc'a' xe'xcanab xba̱nunquil li ma̱usilal e̱ma̱c la̱ex.
Jo'ca'in xye li Ka̱cua' li nimajcual Dios: Chanru nak xinq'ue chic'atk lix che'el li uvas li cuan sa' q'uiche', jo'can ajcui' tinba̱nu nak tinsach ruheb lin tenamit li cuanqueb Jerusalén.
Inc'a' quic'ojla a̱ch'o̱l riq'uin li ma̱usilal li ac xaba̱nu toj retal co̱at Asiria chixmuxbal la̱ sumlajic riq'uineb. Chi moco riq'uin a'an quic'ojla a̱ch'o̱l.
Anakcuan tento nak ta̱c'ul lix tojbal a̱ma̱c xban li ma̱usilal li k'axal yibru li xaba̱nu, ut xban nak xak'etk'eti a̱cuib xban li c'a'ru cuan a̱cue. La̱in li Ka̱cua' ninyehoc re a'in.
Li Ka̱cua' quia̱tinac cui'chic cuiq'uin ut quixye cue:
Canabomak chixjunil le̱ k'etba a̱tin li xexma̱cob cui'. Jalomak e̱c'a'ux ut ac'ak chic le̱ yu'am. ¿C'a'ut nak te̱q'ue e̱rib chi ca̱mc xban le̱ ma̱c, ex aj Israel?
Jo'can nak la̱in quinba̱nu li juramento sa' li chaki ch'och' ut quinye nak inc'a' tebincanab chi oc sa' li na'ajej li quinyechi'i reheb, li na'ajej li k'axal cha̱bil li na-el cui' chi us li sahil echej. A'an li k'axal ch'ina'us chiru chixjunil li na'ajej.
Li Ka̱cua' quia̱tinac cuiq'uin ut quixye cue:
La̱in li nimajcual Dios ninye a̱cue: —‍Isi la̱ corona li cuan sa' a̱jolom, jo' ajcui' li t'icr li nacatz'ap cui' a̱jolom. Anakcuan ta̱jala̱k chixjunil. Li ma̱c'a' xcuanquil ta̱q'uehek' xcuanquil, ut li cuan xcuanquil ta̱isi̱k xcuanquil.
—‍At ralal cui̱nk, ye reheb laj Israel nak yo̱ injosk'il sa' xbe̱neb ut tebinq'ue chixtojbal rix lix ma̱queb. Chanchaneb li ch'och' li inc'a' ak'inbil. Chanchaneb li ch'och' li inc'a' naxq'ue hab sa' xbe̱n.
Tintaklaheb laj Babilonia, eb laj Caldeo, eb laj Pecod, ut eb laj Soa ut eb laj Coa. Te'cha̱lk ajcui' rochbeneb chixjunileb laj Asiria. Chixjunileb li te'cha̱lk a'aneb li cuanqueb xcuanquil ut eb li neque'taklan. A'aneb li sa̱jeb ut na'no̱queb ruheb. Chixjunileb neque'xic chirix cacua̱y.
Te̱sic' li cha̱bil tib jo' xtz'ejcual li ra' ut li tz'ej ut te̱q'ue sa' li uc'al. Ut te̱q'ue ajcui' li cha̱bil bak.
Jo'can nak la̱in tintakla li raylal sa' e̱be̱n ut texincanab sa' ruk'eb li xic' neque'iloc e̱re. Eb a'an te'xmak' che̱ru li c'a'ru e̱re. La̱in tinsach e̱cuanquil re nak inc'a' chic ta̱ru̱k texcua̱nk jo' tenamit. Ut riq'uin a'an la̱ex te̱q'ue retal nak la̱in li Ka̱cua' Dios.
La̱in texintakla chi cua̱nc sa' xchamal li ruchich'och' bar cuanqueb cui' li que'cam najter. Texincanab chi cua̱nc sa' xya̱nkeb li que'sache' ruheb najter. Inc'a' chic te'cua̱nk cristian sa' le̱ tenamit, chi moco ta̱yi̱ba̱k chic.
Eb li yo̱keb chi c'anjelac sa' eb li jalan jucub te'e̱lk sa' li palau ut te'xic chi ch'och'el.
La̱in tintakla caki yajel sa' e̱be̱n. Yalak bar sa' eb li be telajexcamsi̱k. Te'cha̱lk che̱jun sutam eb li te'camsi̱nk e̱re. Ut te'xq'ue retal nak la̱in li Ka̱cua' Dios.
Ut quixye ajcui' li Ka̱cua': —‍Te'osok' chixjunileb li neque'tenk'an reheb laj Egipto. Ta̱isi̱k xcuanquileb laj Egipto li neque'xnimobresi cui' ribeb. Te'camsi̱k sa' li ple̱t naticlac chak sa' li tenamit Migdol ut ta̱cuula̱k toj Sevene, chan li nimajcual Dios.
Jo'ca'in xye li nimajcual Dios: —‍Xban nak k'axal najt xteram xcuulac li che' a'in ut xban nak k'axal nim lix mu, jo'can nak quixk'etk'eti rib.
Lix reyeb laj Asiria cuan arin rochbeneb lix q'uila soldado. Sutsu xbaneb lix mukleba̱leb li que'camsi̱c sa' li ple̱t.
Abanan la̱ex li ralal xc'ajol laj Israel nequeye nak moco ti̱c ta li c'a'ru ninba̱nu la̱in. La̱in li nimajcual Dios tinrakok a̱tin sa' e̱be̱n che̱ju̱nkalex a' yal chanru le̱ yehom e̱ba̱nuhom, chan li Dios.
La̱in li nimajcual Dios ninye a'in e̱re: La̱ex lin queto̱mk. La̱in tinrakok a̱tin sa' e̱be̱n. Tincuisi lin carner sa' xya̱nkeb li chiba̱t.
Eb laj Israel te'cua̱nk cui'chic sa' xtenamitebLi Ka̱cua' quixye cue: —‍At ralal cui̱nk, tat-a̱tinak riq'uineb li cuanqueb Israel sa' li na'ajej tzu̱l ru, ut ta̱ye reheb nak che'rabihak li ra̱tin li Ka̱cua'.
Nak ta̱julticok' e̱re li inc'a' us xeba̱nu, texxuta̱na̱k xban le̱ ma̱usilal ut xban le̱ ma̱c.
Inc'a' chic te'xmux ribeb xlok'oninquileb li jalanil dios, chi moco te'xk'etk'eti ribeb chicuu, chi moco te'xba̱nu chic li ma̱usilal. La̱in tincoleb chiru li ma̱usilal a'an ut tincuisi lix ma̱queb. A'anakeb lin tenamit ut la̱inak lix Dioseb.
La̱in tatcuisi chak sa' la̱ na'aj li cuan sa' li norte ut tatintakla chi pletic riq'uineb li cuanqueb sa' eb li tzu̱l li cuanqueb Israel.
Li Ka̱cua' quinixc'am chi nach' ut quicuil jun li cui̱nk nalemtz'un jo' li k'an ch'i̱ch' bronce. Xakxo chire li oqueba̱l. Cuan sa' ruk' jun li che' re bisoc ut jun li c'am lino re bisoc.
Li coc' na'ajej, ut eb li okech ut eb li ventana juntak'e̱t xbisbaleb riq'uineb li jun ch'ol chic. Li oqueba̱l ut li xmu cab cuanqueb xventanil. Lix bisbaleb li na'ajej li cuan cui' li oqueba̱l, a'an o̱b xca'c'a̱l metro li rok ut cablaju metro riq'uin media li ru.
Li ru li neba̱l li cuan sa' li este rochben li ru li templo, a'an laje̱b roxc'a̱l metro xnimal ru.
Quixbis li nuba̱l li cuan sa' li sur. A'an cuib ciento metro riq'uin laje̱b roxc'a̱l metro.
Li cui̱nk quinixc'am cui'chic sa' li oqueba̱l li cuan chirix li templo sa' li este. Li puerta a'an tz'aptz'o.
Eb laj tij inc'a' te'xtiu xtibel li xul li narupupic malaj ut jalan xul, cui yal camsinbil xban xul malaj ut yal nacam xjunes, chan.
Ut rochben li carner te̱lom tixq'ue junmay litro li c'aj. Ut rochbeneb li coc' carner tixq'ue li jo' q'uial ta̱ala̱k sa' xch'o̱l. Ut tixq'ue ajcui' oxib litro riq'uin media litro li aceite rochben li junmay litro li c'aj.
Abanan li ha' li yal tamto chire li palau ut lix sa̱b ha' inc'a' ta̱cha̱bilok'. Ta̱cana̱k ban chok' re atz'am.
Chixjun sutam li tenamit ta̱cua̱nk li ch'och' chixc'atk lix na'aj li Ka̱cua'. Li na'ajej a'an o̱b kilómetro xnimal rok sa' li este ut o̱b kilómetro xnimal rok sa' li oeste. Te'xtrabaji li ch'och' a'in ut te'a̱uk. Ut li ru li acui̱mk li ta̱e̱lk, a'an xtzacae̱mkeb li te'c'anjelak sa' li tenamit.
Riq'uin a'in ta̱cuil bar cuan li k'axal cau, ma la̱o malaj li neque'tzacan re li tzacae̱mk jo' naxtzaca li rey. Ut chirix a'an naru nacaba̱nu li c'a'ru nacacuaj kiq'uin. Cui ta̱cuil nak inc'a' cauho, ta̱q'ue chikatzaca li c'a'ru ta̱cuaj, chan.
A'an naxc'utbesi chiku li inc'a' nakatau ru ut li ch'a'aj xtaubal ru. A'an naxnau chixjunil li c'a'ak re ru inc'a' nakanau la̱o. Chixjunil cutan saken chiru a'an.
Jo'can nak que'ch'utuba̱c chixjunileb li neque'c'anjelac chiru li rey re nak cua̱nkeb aran nak ta̱xakaba̱k xcuanquil li jalam u̱ch li quixxakab li rey Nabucodonosor. Xakxo̱queb aran chiru li jalam u̱ch chixjunileb li ni̱nkeb xcuanquil, eb li gobernador, eb li capitán, eb li comisionado, eb laj xocol tumin, eb laj q'uehol na'leb ut eb laj rakol a̱tin jo' eb ajcui' chixjunileb li neque'c'anjelac chiru li rey.
K'axal nim li sachba ch'o̱lej li naxba̱nu ut k'axal lok' li milagro. Li Ka̱cua', a'an li tz'akal rey chi junelic ut a'an li k'axal nim xcuanquil chi junelic k'e cutan.
Ut sa' ajcui' li ho̱nal a'an quic'ulman jo' quiyehe' re laj Nabucodonosor. Quilo̱co' ru ut qui-isi̱c sa' xya̱nkeb li tenamit. Quixcua' li pim jo'queb li bo̱yx ut quit'akresi̱c xban li xchu'que. Quichamo' li rismal chanchan rix li c'uch ut quini̱nkan li rixi'ij, chanchan li rixi'ijeb li xul li neque'rupupic. Chanchan chic xna'leb li xul lix na'leb.
Li xya̱lal a'an, jo'ca'in na-el: Mene: Li Dios xrajla jo' najtil tatcua̱nk chok' rey ut anakcuan xrake' la̱ cuanquil.
Tojo'nak li rey Darío quitz'i̱bac riq'uineb chixjunileb li tenamit cuanqueb sa' chixjunil li ruchich'och' ut riq'uineb li jalan jala̱nk ra̱tinoba̱leb ut quixye reheb: —‍Chinumta̱k taxak li tuktu̱quil usilal e̱riq'uin.
Ut chixjunil li cuanquilal ta̱q'uehek' reheb li ralal xc'ajol li Dios ut a'anakeb chic cua̱nkeb xcuanquil chi junelic sa' xbe̱neb chixjunileb li cuanqueb xcuanquil jun sut rubel choxa. Ut li cuanqueb xcuanquil sa' ruchich'och' te'c'anjelak ut te'pa̱ba̱nk chiruheb, chan cue.
sa' ajcui' li chihab a'an nak cuan chok' rey laj Darío, la̱in aj Daniel quin-oc chirilbal sa' li Santil Hu ut quicuil nak laje̱b xca̱c'a̱l chihab ta̱cua̱nk chi juc'bil ru li tenamit Jerusalén jo' quiyehe' re laj Jeremías xban li nimajcual Dios.
Nak quin-iloc takec' quicuil jun li cui̱nk. Li rak' yi̱banbil riq'uin li cha̱bil t'icr lino ut lix c'a̱mal xsa' yi̱banbil riq'uin tz'akal oro li nachal chak aran Ufaz.
Ut nabaleb li tenamit te'xjunaji ribeb riq'uineb li cuanqueb sa' li norte re nak te'numta̱k sa' xbe̱neb li cuanqueb sa' li sur. Ut cua̱nkeb ajcui' li cui̱nk li inc'a' useb xna'leb sa' xya̱nkeb laj Israel. Eb a'an te'xjunaji ribeb riq'uineb li cuanqueb sa' li norte jo' quic'utbesi̱c cha̱cuu sa' li visión. Abanan eb a'an inc'a' ajcui' te'xcuy sa' ruk'eb li cuanqueb sa' li sur.
Ut chirix a'an ta̱cuulak esil riq'uin li rey li cuan sa' li norte. Li esil a'an ta̱cha̱lk chak sa' li este ut sa' li norte. Nak ta̱rabi c'ajo' nak ta̱oc xc'a'ux xban. Ut c'ajo' nak ta̱cha̱lk xjosk'il ut ta̱xic chixcamsinquil nabal li tenamit ut chixsachbaleb ru.
xban nak eb a'an ralal xc'ajol li ixk li inc'a' naxuta̱nac xba̱nunquil li ma̱usilal. Li ixk a'an quixye: —‍La̱in tinxic riq'uineb li cui̱nk li neque'q'uehoc cue lin cua cuuc'a, li neque'q'uehoc cue li cha̱bil t'icr lana ut lino jo' ajcui' li vino ut li aceite olivo, chan.
Jo' le̱ q'uial la̱ex aj tij, jo'can ajcui' xq'uialeb le̱ ma̱c. Jo'can nak tincuisi le̱ lok'al ut tinc'ut e̱xuta̱n.
Chikanauhak bi' ru li Ka̱cua'. Chikaq'uehak kach'o̱l chixnaubal ru chi tz'akal. Ch'olch'o nak ta̱c'ulu̱nk li Ka̱cua'. Ta̱c'ulu̱nk jo' nak nachal li cutan rajlal. Ta̱c'ulu̱nk jo' nak nachal li hab re xt'akresinquil li ch'och' sa' xk'ehil li a̱uc ut nachal ajcui' mokon re xt'akresinquil li acui̱mk.—‍
A'an moco dios ta. Yal yi̱banbil xban jun laj tenol ch'i̱ch' re Israel. Li cuacax oro li neque'xlok'oni aran Samaria ta̱puq'ui̱k.
Eb laj Samaria te'xucuak ut te'ya̱bak xban xrahil xch'o̱leb nak ta̱sachek' li cuacax oro li cuan Bet-avén. Te'ya̱bak ajcui' laj tij li neque'xq'ue xch'o̱l chi c'anjelac chiru. Cau te'ya̱bak nak ta̱sachek' xlok'al lix dioseb.
Eb li ralal xc'ajol laj Efraín neque'xye: —‍Chi ya̱l nak xobiomo'. Xkatau kabiomal chok' ke. Ma̱ ani ta̱yehok ke nak inc'a' us xkaba̱nu. Ma̱ ani ta̱yehok ke nak ma̱c xkaba̱nu riq'uin li kac'anjel, chanqueb.
Eb li ralal xc'ajol laj Efraín te'xye: —‍¿C'a' chic ru te'oc cui' ke li yi̱banbil dios? Ut la̱in tinsume ut tinye reheb: —‍La̱in yo̱quin che̱rabinquil ut yo̱quin che̱rilbal. La̱in chanchanin li che' rax rax ru. La̱in tin-ilok e̱re ut la̱in tin-osobtesi̱nk e̱re re nak ta̱cua̱nk cui'chic nabal c'a'ru e̱re, cha'ak li Dios reheb.
Mululnakeb nak te'oc sa' li tenamit Jerusalén ut te'a̱linak chiru li tz'ac. Te'takek' sa' xbe̱neb li cab ut chanchanakeb laj e̱lk' nak te'oc sa' eb li ventana.
Abanan la̱in tincuisiheb sa' li na'ajej quec'ayiheb cui' ut tinsuk'isi sa' e̱be̱n la̱ex li inc'a' us xeba̱nu reheb lin tenamit.
Ut quixye ajcui' li Ka̱cua': —‍Nabal sut ac xincuy xma̱queb laj Moab. Anakcuan inc'a' chic tincuyeb xma̱c xban nak numtajenak cui'chic li ma̱usilal yo̱queb chixba̱nunquil. Que'xc'at lix bakel lix reyeb laj Edom toj retal quichair.
La̱in tinsach lix na'ajeb bar neque'cuan cui' sa' li sak'ehil. Ut tinsach ajcui' li neque'cuan cui' sa' li habalk'e. Te'osok' li rochocheb yi̱banbil riq'uin marfil. Tinsacheb chixjunileb lix palacio, chan li Ka̱cua'.
Ut sa' chixjunil lix na'ajeb li acui̱mk uvas ta̱cua̱nk li ya̱bac xban nak tinnumek' la̱in sa' e̱ya̱nk chi rakoc a̱tin, chan li Ka̱cua'.
Ut quixjal cui'chic xc'a'ux li Ka̱cua' ut quixye chi jo'ca'in: —‍Chi moco a'in tinba̱nu. Inc'a' tinsacheb, chan li Ka̱cua' Dios.
Li Ka̱cua', li nimajcual Dios, a'an li na-ec'asin re li ruchich'och' ut naha'o'. Ut chixjunileb li tenamit te'ya̱bak xban xrahil xch'o̱leb. Nak te'sachek' chanchan nak nasachoc li nima' Nilo li cuan Egipto nak nabut'in.
Eb laj Israel li que'chape' ut que'c'ame' chi najt, a'aneb li te'e̱chani̱nk re lix ch'och'eb laj cananeo. Ta̱cuulak toj sa' li tenamit Sarepta. Ut eb laj Jerusalén li que'chape', li cuanqueb aran Sefarad, a'aneb li te'e̱chani̱nk reheb li tenamit li cuanqueb Neguev.
—‍Ayu aran sa' li nimla tenamit Nínive ut toxajultica chiruheb li tinye a̱cue.
La̱ex li cuanquex aran Safir, ta̱c'utek' e̱xuta̱n nak texchapek' ut texc'amek' chi t'ust'u̱quex. La̱ex li cuanquex Zaanán inc'a' chic tex-e̱lk sa' le̱ tenamit xban e̱xiu. Ut la̱ex li cuanquex Bet-esel, texya̱bak xban nak ma̱ ani chic ta̱tenk'a̱nk e̱re.
Jo'can utan xban li ma̱usilal li yo̱quex chixba̱nunquil, li na'ajej Sión ta̱becma̱nk chok' xna'aj li acui̱mk. E̱ma̱c la̱ex nak ta̱juq'uek' li ni̱nki cab li cuanqueb Jerusalén. Ut li tzu̱l li cuan cui' li templo ta̱cana̱k jo' li tzu̱l q'uiche' ru.
Abihomak la̱ex aj Israel. Li Ka̱cua' oc re chi rakoc a̱tin sa' e̱be̱n. Ta̱abi̱k resil yalak bar sa' xya̱nkeb li tzu̱l li xakxo̱queb chi cau sa' xna'ajeb. Abihomak li yo̱ chixyebal li Ka̱cua'. Li Ka̱cua' yo̱ xjosk'il sa' xbe̱neb lix tenamit. Oc re chixyebal c'a'ru lix ma̱queb laj Israel.
Ut nak te'ril lix nimal a̱cuanquilal sa' xya̱nkeb laj Israel, sachso̱keb xch'o̱l te'cana̱k li jalaneb xtenamit. Ma̱c'a' te'xye chi moco te'raj rabinquil.
¿C'a'ru xc'ul li tenamit Nínive? Junxil chanchan xna'ajeb li cakcoj. X-oso' lix na'ajeb. ¿Ma inc'a' ta bi' chanchaneb li cakcoj nak que'cuan? Eb a'an ma̱ ani que'xxucua ru ut ma̱ ani naru nase'besin reheb.
Li c'a'ru te'xtau sa' lix beheb, te'xsach ru. Ac xiu xiu cuanqueb li tenamit usta toj ma̱ji' neque'nume'. Nak te'numta̱k sa' xbe̱n li tenamit, numtajenak xq'uialeb li te'xchap. Chanchan xq'uial li coc' ru li samaib li cuan chire li palau.
At nimajcual Dios, nak quicuabi resil li jo' q'uial xaba̱nu, quinxucua a̱cuu. At Ka̱cua' Dios, chac'utbesi ta cui'chic chiku anakcuan li caba̱nu chak junxil. Chacuuxta̱na taxak ku usta yo̱ a̱josk'il sa' kabe̱n.
Ta̱mak'ek' chiruheb chixjunil li c'a'ru cuan reheb. Ut li rochocheb te'sachek' chiruheb. Te'xyi̱b li rochocheb abanan inc'a' te'cua̱nk chi sa'. Te'a̱uk uvas, abanan inc'a' te'xyal li xya'al li ru.
Toj jun pac'al li nima' li cuan Etiopía te'cha̱lk chak lin tenamit, li que'isi̱c sa' lix tenamiteb. Ut te'xq'ue cui'chic inlok'al ut te'xq'ue cui'chic xmayej chicuu.
Nak quex-el chak aran Egipto, la̱in quinye e̱re nak cua̱nkin e̱riq'uin. Ut chalen anakcuan cuanquin e̱riq'uin. Jo'can nak mexxucuac.
Ut lix ángel li Ka̱cua' quixye: —‍At nimajcual Dios, laje̱b xca̱c'a̱l chihab yo̱ a̱josk'il sa' xbe̱neb li tenamit Jerusalén ut Judá. ¿Jo' najtil chic ta̱cua̱nk la̱ josk'il sa' xbe̱neb? Ut, ¿jok'e ta̱cuuxta̱na ruheb? chan li ángel.
At Josué, la̱at li xbe̱nil laj tij. Chacuabihak la̱at ut che'rabihak ajcui' eb laj tij li neque'tenk'an a̱cue. La̱ex retalil laj c'anjel chicuu li tintakla chak, li neque'xye xtux che' re.
Ut li rox carruaje, a'an quelonbil xbaneb li cacua̱y sak rixeb; ut li xca̱, quelonbil xbaneb li cacua̱y repex rixeb.
Jo'ca'in xye li Ka̱cua' li nimajcual Dios: —‍Eb li ti̱xil cui̱nk ut eb li ti̱xil ixk telaje'c'ojla̱k cui'chic sa' eb li be. Cua̱nkeb xxuk' sa' ruk'eb xban nak ac ti̱xeb chic chi us.
Li Ka̱cua' tixcol cui'chic lix tenamit chiruheb li xic' neque'iloc rehebJo'ca'in quixye li Ka̱cua': —‍La̱ex aj Jerusalén, xeq'ue xcuanquil li contrato riq'uin xquiq'uel li xul li xemayeja. Jo'ca'in nak la̱in texincol chiru li raylal. Chanchan nak texcuisi sa' jun li chamal jul li ma̱c'a' ha' chi sa'.
Ut la̱in quinye reheb: —‍Cui te̱raj tine̱toj, tojomakin. Cui ut inc'a' nequeraj intojbal, mine̱toj. Ut que'xbis li plata ut que'xq'ue cue laje̱b xca'c'a̱l  chi tumin plata chok' intojbal.
Li Ka̱cua' tixch'utubeb ru chixjunileb li xni̱nkal ru tenamit ut te'xic chi pletic e̱riq'uin la̱ex li cuanquex Jerusalén. Te'numta̱k sa' e̱be̱n ut ta̱c'amek' li c'a'ru cuan e̱re. Eb li ixk telaje'chapek' xbaneb li cui̱nk li te'cha̱lk chi pletic. Yijach le̱ tenamit te'c'amek' sa' jalan na'ajej. Ut li jo' q'uial chic te'cana̱k inc'a' te'isi̱k sa' le̱ tenamit.
Yalak bar sa' ruchich'och' ta̱q'uehek' inlok'al xbaneb li cuanqueb sa' li xni̱nkal ru tenamit. Ut yalak bar sa' eb li na'ajej te'xq'ue xlok'al inc'aba' riq'uin xc'atbal li sununquil ban chicuu ut riq'uin li cha̱bil mayej li te'xmayeja. Nimanbilak lin c'aba' sa' eb li jalan tenamit.
Jo'can ut nak c'amomak chak che̱junilex li junju̱nk sa' xlaje̱tkil sa' xna'aj li mayej re nak ta̱cua̱nk li c'a'ru ta̱c'anjelak sa' li cuochoch. Ut yalomakin anakcuan riq'uin a'in. ¿Ma inc'a' tana tinte chak re li choxa ut tinq'ue chak chi numtajenak le̱ rosobtesinquil? chan li nimajcual Dios.
Ut laj Jacob, a'an xyucua' laj José, xbe̱lom lix María. Ut lix María, a'an lix na' li Jesús. Ut li Jesús, A'an li Cristo.
Ut laj José quicuacli, quixc'am li c'ula'al jo' cui' lix na' ut quichal sa' li tenamit Israel.
Tojo'nak quicanaba̱c xban laj tza ut eb li ángel que'cuulac ut que'c'anjelac chiru.
Jo'can ajcui' la̱ex. La̱ex lix cutan saken li ruchich'och'. Chic'utu̱nk bi' le̱ cha̱bilal chiruheb le̱ ras e̱ri̱tz'in re nak eb a'an te'xq'ue retal li us nequeba̱nu ut te'xq'ue xlok'al le̱ Yucua' li cuan sa' choxa.
Cui ca'aj cui' li neque'rahoc e̱re nequera, ¿c'a'ru le̱ k'ajca̱munquil te̱c'ul? ¿Ma inc'a' ta bi' jo'can ajcui' neque'xba̱nu eb laj titz'ol toj, li neque'balak'in?
¿C'a'ut nak naxic e̱ch'o̱l chi c'oxlac chirix le̱ rak'? Q'uehomak retaleb li utz'u'uj sa' pim chanru nak neque'q'ui chi inc'a' neque'c'anjelac chi moco neque'quemoc.
Li ani naxba̱nu li c'a'ru naxye li Ka̱cua', li jun a'an cuan xna'lebJo'can nak yalak ani ta̱abi̱nk reheb li cua̱tin a'in ut cui tixba̱nu li c'a'ru xinye, li jun a'an tinjuntak'e̱ta riq'uin li cui̱nk cuan xna'leb li quixyi̱b li rochoch sa' xbe̱n pec.
Eb lix tzolom que'jiloc riq'uin, que'rajsi, ut que'xye re: —‍Ka̱cua', choa̱col. Osoc' ke, chanqueb re.
Usta ca'aj cui' li rak' tinch'e', tinq'uira̱k, chan sa' xch'o̱l li ixk.
Ut cui texc'ulek' sa' usilal, ta̱cana̱k riq'uineb li tuktu̱quil usilal. Ut cui inc'a' texc'ulek' sa' usilal, inc'a' ajcui' ta̱cana̱k riq'uineb li tuktu̱quil usilal. Ta̱suk'i̱k cui'chic e̱riq'uin.
Laj Juan laj Cubsihom Ha' naxtakla xpatz'bal ani li JesúsNak quirake' li Jesús chixtaklanquileb chi xic chi c'anjelac lix tzolom cablaju, qui-el aran ut co̱ chixch'olobanquil li xya̱lal sa' eb li tenamit.
Lix tzolom li Jesús que'xch'ot ru li acui̱mk sa' li hiloba̱l cutanUt chirix chic a'an sa' jun hiloba̱l cutan, li Jesús yo̱ chi be̱c bar cui' aubil li acui̱mk trigo. Ut eb lix tzolom te'tz'oca̱k ut que'oc chixch'otbal ru li acui̱mk ut yo̱queb chixcua'bal.
Relic chi ya̱l ninye e̱re nak ta̱cuyma̱nk ta̱sachma̱nk lix ma̱queb li cristian ut ta̱cuyma̱nk ajcui' xma̱queb li neque'majecuan. Abanan li ani ta̱majecua̱nk re li Santil Musik'ej, inc'a' ta̱cuyek' ta̱sachek' lix ma̱c.
Li Jesús quichak'oc ut quixye reheb: —‍Q'uebil e̱re la̱ex re nak te̱nau xya̱lal li mukmu̱quil na'leb chirix lix nimajcual cuanquilal li Dios. Aban eb a'an inc'a' q'uebil reheb re te'xnau li na'leb a'an.
La̱in li C'ajolbej tintaklaheb chak lin ángel ut eb a'an tole'isi̱nk reheb chixjunileb laj ma̱c sa' xya̱nkeb li cuanqueb rubel xnimajcual cuanquilal li Dios. Ut te'isi̱k ajcui' chixjunileb li neque'q'uehoc re chi ma̱cobc li tenamit.
Li Jesús quixq'ueheb chi cua'ac li o̱b mil chi cui̱nkNak quirabi resil li quic'ulman, li Jesús qui-el aran. Qui-oc sa' jun li jucub ut co̱ sa' jun na'ajej cuan xjunes. Ut nak que'xq'ue retal li tenamit nak co̱, que'el chak sa' lix tenamiteb ut que'co̱eb chi rokeb sa' a̱nil bar co̱ cui' li Jesús.
La̱ex aj ca'pac'al u. Ya̱l ajcui' li quixye li profeta Isaías che̱rix la̱ex nak quixtz'i̱ba li c'a'ru quiyehe' re xban li Dios nak quixye:
Que'cua'ac chixjunileb toj retal que'c'ojla xch'o̱leb. Ut que'xc'u̱la li qui-ela'an. Cuukub chacach nujenak li rela' xc'aj li caxlan cua li qui-ela'an.
Relic chi ya̱l tinye e̱re nak cuanqueb arin sa' e̱ya̱nk li inc'a' te'ca̱mk toj tine'ril chi cha̱lc la̱in li C'ajolbej riq'uin incuanquilal, chan li Jesús.
Ut quixye reheb: —‍Relic chi ya̱l tinye e̱re cui inc'a' te̱jal e̱na'leb ut cui inc'a' k'unak e̱ch'o̱l jo' li ch'ina al a'in, inc'a' tex-oc sa' lix nimajcual cuanquilal li Dios.
¿Ma inc'a' raj xru xatok'oba ru la̱ cuech aj c'anjelil jo' nak xintok'oba a̱cuu la̱in? chan.
Ut li Jesús quixye reheb: —‍Relic chi ya̱l tinye e̱re nak la̱in li C'ajolbej tinc'ojla̱k sa' lin lok'laj c'ojariba̱l sa' li ac' ruchich'och', la̱ex li xexta̱ken cue, texc'ojla̱k ajcui' sa' li cablaju chi c'ojariba̱l re texrakok a̱tin sa' xbe̱neb li cablaju xte̱paleb laj Israel.
La̱in li C'ajolbej. Abanan inc'a' xinchal re nak te'xc'anjela cuu. Xinchal ban re tinc'anjelak chiruheb chixjunil ut re xq'uebal lin yu'am re xtojbal rix lix ma̱queb chixjunileb.—‍
Quichak'oc li Jesús ut quixye reheb: —‍La̱in tincuaj ajcui' patz'oc e̱re. Cui te̱sume li c'a'ru tinpatz' e̱re, la̱in tinye e̱re ani xq'uehoc lin cuanquil chixba̱nunquil li c'a'ru ninba̱nu.
Tojo'nak quixye reheb lix mo̱s: —‍Ya̱l nak li sumla̱c ac cauresinbil. Abanan li bokbileb ma̱cua' ajcui' xc'ulubeb cha̱lc sa' li sumla̱c.
A'an a'in li xbe̱n chak'rab, li k'axal nim xcuanquil sa' xya̱nkeb chixjunil.
Ut li ani naxba̱nu xjuramento sa' xc'aba' li choxa, naxba̱nu xjuramento sa' xc'aba' lix c'ojariba̱l li Dios ut sa' xc'aba' ajcui' li Dios li c'ojc'o sa' xbe̱n.
Ut li ani tixcuy xnumsinquil li raylal a'in toj sa' roso'jic lix yu'am, a'an ta̱colek'.
Chenauhak a'in: nak cui ta naxnau li yucua'bej sa' li cab jok'e ho̱nal re li k'ojyi̱n tol-e̱lk laj e̱lk', ta̱yo'lek raj ut inc'a' raj tixcanab chi elk'ac xsa' li rochoch.
Ut li mo̱s li quic'uluc re li cuib mil pe̱s quicuulac ut quixye: —‍Ka̱cua', caq'ue cue cuib mil pe̱s ut cuib mil pe̱s chic xcue̱chani chak sa' xbe̱n, chan.
Li ixk quixq'ue li sununquil ban sa' xjolom li JesúsLi Jesús cuan aran Betania sa' rochoch laj Simón li saklep rix.
Nak quitijoc chak li Jesús aran GetsemaníLi Jesús quicuulac rochbeneb lix tzolom sa' li na'ajej Getsemaní. Ut quixye reheb lix tzolom: —‍C'ojlankex cuan arin roybeninquil nak tinxic chi tijoc toj le', chan.
¿C'a'ru nequeye? ¿Ma cuan xma̱c malaj inc'a'? chan. Ut que'chak'oc ut que'xye: —‍Cuan xma̱c ut xc'ulub nak ta̱camsi̱k.—‍
Ut li acuabej quixpatz' reheb: —‍¿Bar cuan reheb li cuib a'in te̱raj tincuach'ab?—‍ Ut eb a'an que'xye: —‍A' laj Barrabás, chanqueb.
Ut li t'icr li cuan chok' tas sa' li Santil Na'ajej sa' li rochoch li Dios quik'iche' sa' xyi. Quiticla chak takec' ut toj tak'a coxrake' lix k'ichilal. Ca' jachal qui-el. Qui-ec'an li ch'och' ut eb li sako̱nac quilaje'itz'e'.
Ut eb li soldado que'xc'ul li tumin ut que'xba̱nu jo' que'yehe' reheb. Ut li resil a'in quisutun sa' xya̱nkeb laj judío chalen toj sa' li cutan anakcuan.
Li Jesús quixk'us li ma̱us aj musik'ej ut quixye re: —‍Matchokin. Elen riq'uin li cui̱nk a'in, chan.
La̱in tinc'ut che̱ru nak la̱in li Cristo li C'ajolbej, ut cuan incuanquil sa' ruchich'och' chixcuybal xsachbal li ma̱c, chan reheb.
Ut li Jesús quixk'useb li ma̱us aj musik'ej ut quixye reheb nak inc'a' te'xye resil nak a'an Ralal li Dios.
Ut cuan cui'chic li iyaj coxnak sa' xya̱nk li q'uix. Ut nak quichamo' li q'uix sa' xbe̱n, quixnat' li acui̱mk ut inc'a' quiu̱chin.
Ut nak ac cuanqueb sa' xyi li palau quichal jun li nimla ik'. Naxcut lix cau ok li ha' sa' li jucub ut qui-oc chi nujac li ha' chi sa' li jucub.
Quixq'ue rib chi banec' riq'uin nabaleb aj banonel ut nabal li raylal quixc'ul. Abanan ma̱ jok'e que'xban. Ca'aj cui' quixsach chixjunil li c'a'ru cuan re, re xtojbaleb. Ut ma̱c'a' qui-oc cui'. Nima̱nc ban chic naxba̱nu lix yajel.
Que'risi nabal li ma̱us aj musik'ej riq'uineb ut que'xq'ue li aceite sa' xjolomeb li yaj jo' retalil xcuanquil li Dios ut que'xq'uirtesiheb.
Ut qui-ela'an li caxlan cua. Jo'can ajcui' li car. Cablaju chacach li qui-ela'an.
Nak li Jesús qui-el sa' xya̱nkeb li q'uila tenamit, qui-oc sa' cab. Ut eb lix tzolom que'xpatz' re: —‍¿C'a'ru xya̱lal li a̱tin xaye?—‍
Ut sa' junpa̱t qui-oc li Jesús sa' li jucub rochbeneb lix tzolom ut que'co̱eb sa' li na'ajej xcue̱nt Dalmanuta.
Qui-ile' lix lok'al li Jesús nak quijalano' li riloba̱lCuakib cutan chic xyebal a'an xban li Jesús nak quixc'ameb laj Pedro, laj Jacobo, ut laj Juan sa' xbe̱n jun li nimla tzu̱l. Nak cuanqueb aran xjuneseb, quijalano' li riloba̱l li Jesús chiruheb.
Aban eb a'an inc'a' que'xtau ru li c'a'ru quixye reheb, ut que'xucuac chixpatz'bal c'a'ru xya̱lal li quixye.
Ut cui junak ixk tixjach rib riq'uin lix be̱lom, ut ta̱c'amek' xban jalan chic cui̱nk, a'an tixmux ru lix sumlajic.—‍
Ut li Jesús quixbokeb riq'uin ut quixye reheb: —‍La̱ex nequenau nak li neque'taklan sa' ruchich'och' neque'numta sa' xbe̱n li tenamit. Li ni̱nkeb xcuanquil, a'aneb li neque'taklan.
Jo' cuulajak chic nak que'nume' cuan cui' li xto̱nal li higo, que'ril nak ac xchakic chi junaj cua.
Ut li Jesús quixye reheb: —‍Tojomak re li acuabej li c'a'ru re li acuabej ut tojomak re li Dios li c'a'ru re li Dios, chan. Ut c'ajo' nak que'sach xch'o̱leb xban li ra̱tin.
Retalil roso'jic li ruchich'och'Que'co̱eb sa' li tzu̱l Olivos sa' xca'yaba̱l li rochoch li Dios. Li Jesús quic'ojla aran ut nak cuan xjunes quipatz'e' re xbaneb laj Pedro, laj Jacobo, laj Juan ut laj Andrés.
Jo'can nak yo'on cua̱nkex. Chexyo'lek ut chextijok xban nak inc'a' nequenau jok'e ta̱cuulak xk'ehil inc'ulunic.
Li Jesús quixye nak ta̱tz'ekta̱na̱k xbaneb lix tzolomUt nak ac xe'rake' xbichanquil jun li bich, que'co̱eb sa' li tzu̱l Olivos.
Nabal li que'yo'oban tic'ti' chirix ut inc'a' natukla ru li ra̱tineb xban nak jalan jala̱nk neque'xye li junju̱nk.
A'ut laj Pilato quixpatz' cui'chic reheb: —‍¿C'a'ut? ¿C'a'ru tz'akal xma̱c e̱re? chan. Ut eb a'an k'axal cui'chic cau que'xjap re chixyebal: —‍¡Q'ue chiru cruz!—‍
Laj Pilato quisach xch'o̱l chirabinquil nak ac xcam li Jesús. Ut quixtakla xbokbal li capitán ut quixpatz' re: —‍¿Ma ya̱l nak ac xcam li Jesús? chan re.
Abanan ma̱c'a' xcoc'aleb xban nak lix Elisabet inc'a' naq'uiresin ut xban ajcui' nak ac che̱queb chic.
Riq'uin a'in nac'utun nak ma̱c'a' ch'a'aj chiru li Dios, chan li ángel.
Li Profeta Zacarías quixye li c'a'ru quic'utbesi̱c chiru xban li DiosUt laj Zacarías lix yucua' laj Juan quinujac chi Santil Musik'ej. Qui-oc chi a̱tinac ut quixye li c'a'ru quic'utbesi̱c chiru xban li Dios. Ut quixye chi jo'ca'in:
Ut nak ac xe'xtau, que'xserak'i reheb li c'a'ru quiyehe' reheb chirix li c'ula'al.
Ut chixjunileb li yo̱queb chi abi̱nc re sachso̱queb xch'o̱l neque'cana xban nak cuan xna'leb ut naxnau xsumenquil li c'a'ru neque'xpatz' re.
Laj José, a'an li ralal laj Matatías. Ut laj Matatías, a'an li ralal laj Amós. Ut laj Amós, a'an li ralal laj Nahum. Ut laj Nahum, a'an li ralal laj Esli. Ut laj Esli, a'an li ralal laj Nagai.
Quiq'uehe' re li hu li quixtz'i̱ba li profeta Isaías. Nak quixte, quixtau aran li a̱tin li naxye chi jo'ca'in:
Qui-oc li Jesús sa' jun li jucub. Li jucub a'an re laj Simón. Li Jesús quixtz'a̱ma chiru laj Simón nak tixjil ca'ch'inak li jucub sa' li ha'. Ut quic'ojla sa' li jucub ut qui-oc chixch'olobanquil lix ya̱lal chiruheb li tenamit li cuanqueb chire li palau.
Nak que'xcuech'i rib chirix li ayu̱nUt que'xye cui'chic re li Jesús: —‍Eb lix tzolom laj Juan rajlal neque'xba̱nu x-ayu̱n ut rajlal neque'tijoc. Jo'can ajcui' neque'xba̱nu lix tzolomeb laj fariseo. Ut eb la̱ tzolom la̱at, ¿c'a'ut nak inc'a' neque'xba̱nu chi jo'can? Eb a'an neque'cua'ac neque'uc'ac chi ma̱c'a'eb xc'a'ux, chanqueb.
Abanan, la̱ex li biomex raylal cha̱lel sa' e̱be̱n xban nak ac xec'ojob e̱ch'o̱l arin sa' ruchich'och'.
xban nak a'an nocoxra la̱o aj judío ut a'an quitaklan re xyi̱banquil li cab nakach'utub cui' kib, chanqueb re li Jesús.
Nac'utun nak cha̱bil li na'leb li naxq'ue li Dios xban li cha̱bilal li neque'xba̱nu li ralal xc'ajol, chan li Jesús.
Ut li iyaj li quit'ane' sa' cha̱bil ch'och', a'an retalileb li neque'abin re li ra̱tin li Dios. Neque'xpa̱b li ra̱tin chi anchaleb xch'o̱l ut neque'q'ui sa' xpa̱ba̱leb, chan li Jesús.
Ut li Jesús quixye: —‍¿Ani xch'e'oc cue?—‍ Ut chixjunileb que'chak'oc ut que'xye: —‍La̱o inc'a' yo̱co cha̱ch'e'bal.—‍ Tojo'nak laj Pedro jo'queb ajcui' li cuanqueb rochben que'xye re: —‍At tzolonel, la̱at nacacuil chanru nak yo̱queb cha̱latz'anquil li tenamit. ¿C'a'ut nak nacapatz' ani xch'e'oc a̱cue? chanqueb re.
Eb a'an que'xye re: —‍Cuan neque'yehoc re nak la̱at laj Juan laj Cubsihom Ha'. Ut cuan ajcui' neque'yehoc re nak la̱at li profeta Elías. Ut cuan cui'chic neque'yehoc re nak la̱at jun reheb li profeta li que'cuan najter li xcuacli cui'chic chi yo'yo, chanqueb.
Laj Juan quixye re li Jesús: —‍At Ka̱cua', xkil jun li cui̱nk yo̱ chi isi̱nc ma̱us aj musik'ej sa' a̱c'aba'. Ut la̱o xkaye re nak inc'a' tixba̱nu a'an xban nak moco kacomon ta, chan.
Que'suk'i chak chixyebal resil li que'takla̱c cui' li laje̱b xca̱c'a̱l  chi cui̱nkQue'suk'i chak li laje̱b xca̱c'a̱l chi cui̱nk chi saheb sa' xch'o̱l ut que'xye re li Jesús: —‍At Ka̱cua', sa' a̱c'aba' la̱at neque'pa̱ban chiku eb li ma̱us aj musik'ej, chanqueb.
Ut quixye ajcui' reheb li Jesús: —‍Kayehak nak la̱ex cuan ta junak le̱ rami̱g. Ut texxic raj riq'uin tuktu k'ojyi̱n ut te̱ye raj re, “At cuami̱g, ma̱re ta̱to'oni oxibak incua.
Cui inc'a' us li kana'leb, cuanco sa' k'ojyi̱n. Chanchano jun li mutz' li inc'a' na-iloc. Cheba̱nu cue̱nt re nak junelic cua̱nkex sa' cutan saken.
Nak texc'amek' chiruheb li neque'taklan sa' li cab li neque'xch'utub cui' ribeb laj judío, malaj ut chiruheb laj rakol a̱tin ut chiruheb li cuanqueb sa' xcuanquil, inc'a' yo̱kex chixc'oxlanquil li c'a'ru texsume̱nk cui' malaj ut li c'a'ru te̱ye,
Laj Pedro quixye re li Jesús: —‍At Ka̱cua', ¿ma ca'aj cui' ke la̱o xaye li jaljo̱quil ru a̱tin a'an, malaj ut reheb ajcui' chixjunileb li tenamit?—‍
Nak quiril li ixk li Jesús quixbok riq'uin ut quixye re: —‍At ixk, anakcuan q'uirtesinbilat chic.—‍
Li Jesús quixye nak inc'a' us li nimobresi̱nc ibLi Jesús quixq'ue retal nak li bokbileb chi cua'ac sa' li cab a'an yo̱queb chixsic'bal ru li na'ajej li neque'q'uehe' cui' li cuanqueb xcuanquil. Jo'can nak quixye jun li jaljo̱quil ru a̱tin reheb. Quixye:
Eb laj fariseo ut eb laj tz'i̱b yo̱queb chi cuech'i̱nc ut yo̱queb chixyebal: —‍Li cui̱nk a'in naxc'am rib sa' usilal riq'uineb laj ma̱c ut nacua'ac rochbeneb, chanqueb.
Abanan tento nak tonink'ei̱k anakcuan ut ta̱sahok' sa' kach'o̱l xban nak la̱ cui̱tz'in chanchan camenak nak xcuan; abanan xsuk'i cui'chic chi yo'yo. Quisach ut xtauman cui'chic, chan li yucua'bej.
Quichak'oc li biom ut quixye: —‍Inc'a' tz'akal a'an, Ka̱cua' Abraham. Abanan cui junak camenak ta̱cuacli̱k cui'chic chi yo'yo ut ta̱xic riq'uineb, te'yot'ek' raj xch'o̱l ut te'xjal raj xc'a'uxeb, chan.
Abanan sa' li cutan nak laj Lot qui-el sa' li tenamit Sodoma, nak ma̱c'a' sa' xch'o̱leb, quichal chak sa' choxa xam ut azufre ut quilajxsacheb chixjunileb.
Nak quirabi li c'a'ru quixye li cui̱nk, li Jesús quixye re: —‍Jun chic toj ma̱ji' nacaba̱nu. C'ayi chixjunil li c'a'ru cuan a̱cue ut ta̱si lix tz'ak reheb li neba' ut ta̱cua̱nk a̱biomal sa' choxa. Nak ac xaba̱nu a'an, tatcha̱lk ut tina̱ta̱ke, chan li Jesús re.
Ut li Jesús quixye: —‍Li cui̱nk a'in ralal xc'ajol ajcui' laj Abraham. Anakcuan colbil chic li cui̱nk a'in.
Ut cuanqueb laj fariseos sa' xya̱nkeb li q'uila tenamit que'xye re: —‍At tzolonel k'useb la̱ tzolom, ye reheb nak te'xcanab a̱tinac.—‍
Xban a'an nak que'xye re chi jo'ca'in: —‍At tzolonel, nakanau nak la̱at ya̱l nacat-a̱tinac ut sa' xya̱lal nacac'ut li xya̱lal chiruheb li tenamit. Inc'a' nacasic' ru ani nacara. Sa' xya̱lal nacac'ut chiruheb li c'a'ru naraj li Dios.
xban nak chixjunileb a'an xe'xq'ue li x-ela'an chiruheb. Abanan li ixk a'in, usta neba', xq'ue chixjunil li jo' nimal cuan re, li re raj xnumsinquil li cutan junju̱nk.
Chenauhak xcolbal e̱rib. Me̱q'ue e̱rib chi a̱le̱c riq'uin li numcua'ac ut li cala̱c, chi moco riq'uin xc'oxlanquil chanru te̱numsi li cutan junju̱nk. Ma̱re anchal ta̱cuulak xk'ehil li cutan a'an chi ma̱c'a' sa' e̱ch'o̱l.
Abanan la̱ex inc'a' te̱ba̱nu chi jo'can. Li ani naraj xcuanquil sa' e̱ya̱nk, tento nak tixcubsi rib ut ta̱c'anjelak che̱ru. Li ani ta̱raj c'amoc be sa' e̱ya̱nk, tento nak tixcubsi rib ut ta̱c'anjelak che̱ru.
Ut jun li mo̱s ixk quiril laj Pedro c'ojc'o chire xam. Quixca'ya ut quixye: —‍Li cui̱nk a'in, a'an jun reheb li neque'ochbenin re li Jesús, chan.
Chi moco laj Herodes xtau junak xma̱c. Jo'can nak xtakla cui'chic chak arin cuiq'uin. Anakcuan la̱in ninnau nak ma̱ jun ma̱c xba̱nu xc'ulub cui' ca̱mc.
Nak quik'ojyi̱no' ru li sak'e, lix t'icrul li templo quik'iche' sa' xyi.
Ut li Jesús quixye reheb: —‍¿C'a'ru anchal a'an? chan. Eb a'an que'xye re: —‍Chirix li Jesús aj Nazaret. A'an profeta nak quicuan. Nim xcuanquil. Cha̱bil quixba̱nu ut cha̱bil quixye chiru li Dios ut chiruheb li tenamit.
Ut la̱in tintakla chak e̱re le̱ ma̱tan li quixyechi'i lin Yucua'. Abanan cana̱kex arin sa' li tenamit Jerusalén toj te̱c'ul le̱ cuanquil li ta̱cha̱lk sa' choxa, chan li Jesús reheb.
Quichak'oc cui'chic laj Juan ut quixye: —‍La̱in nincubsin ha' riq'uin ha'. Abanan cuan jun sa' e̱ya̱nk la̱ex inc'a' nequenau chi tz'akal ani a'an.
Lix na' li Jesús quixye reheb li yo̱queb chi c'anjelac: —‍Cheba̱nuhak li c'a'ru tixye e̱re, chan.
Li Jesús quixye re: —‍La̱at aj tzolol reheb laj Israel ut inc'a' nacatau ru li yo̱quin chixyebal.
Nak yo̱ chi xic Galilea, tento nak ta̱numek' aran Samaria.
Li Jesús quixye reheb: —‍La̱in nasaho' inch'o̱l nak ninba̱nu li c'a'ru naraj li quitaklan chak cue ut tinchoy xba̱nunquil lix c'anjel. A'an ru̱chil li cua chok' cue la̱in, chan.
Que'oc chi cuech'i̱nc li neque'taklan sa' xya̱nkeb laj judío. Que'xye re li cui̱nk li quiq'uira: —‍Hiloba̱l cutan anakcuan. Yo̱cat chixk'etbal li kachak'rab xban nak yo̱cat chixc'ambal la̱ cuarib chiru li hiloba̱l cutan, chanqueb.
La̱ex inc'a' nequeraj xpa̱banquil nak la̱in ninq'uehoc e̱re le̱ yu'am chi junelic.
Ut cuanqueb cui'chic jucub que'el chak Tiberias que'cuulac chixc'atk li na'ajej li que'cua'ac cui' nak ac xbantioxi li Jesús chiru li Dios.
Quixye li Jesús reheb: —‍Relic chi ya̱l ninye e̱re: Cui inc'a' te̱tzaca lin tibel la̱in li C'ajolbej ut cui inc'a' te̱ruc' lin quiq'uel, inc'a' ta̱cua̱nk le̱ yu'am chi junelic.
Nabaleb li cuanqueb aran yo̱queb chixcuech'inquil rib chirix li Jesús. Cuan yo̱queb chi yehoc re: —‍Cha̱bil cui̱nk a'an, chanqueb. Ut cuan cui'chic yo̱queb chi yehoc: —‍Inc'a'. Li cui̱nk a'an naxbalak'iheb li tenamit, chanqueb.
Tz'i̱banbil retalil sa' li Santil Hu nak li Cristo li Mesías ta̱cha̱lk sa' xya̱nkeb li ralal xc'ajol li rey David. Ta̱cha̱lk aran Belén li quicuan cui' li rey David najter, chanqueb.
Eb laj fariseo que'chak'oc ut que'xye re: —‍¿Ani la̱ yucua'? chanqueb re. Li Jesús quixye reheb: —‍La̱ex inc'a' nequenau ani lin Yucua' xban nak inc'a' nequenau cuu la̱in. Cui ta nequenau cuu la̱in, nequenau aj raj cui' ru lin Yucua', chan reheb.
Li Jesús quixye reheb: —‍Ma̱c'a' ma̱us aj musik'ej cuiq'uin. Li c'a'ru yo̱quin chixba̱nunquil la̱in, a'an xq'uebal xlok'al lin Yucua'. Abanan la̱ex niquine̱tz'ekta̱na.
Que'chak'oc lix na' xyucua' ut que'xye: —‍La̱o nakanau nak a'an li kalal. Ut nakanau nak a'an mutz' chalen sa' xyo'lajic.
La̱in li oqueba̱l. Chixjunileb li neque'pa̱ban cue la̱in, te'colek' ut la̱in tin-ilok reheb. Chanchaneb li carner li neque'oc ut neque'el ut neque'xtau lix cuaheb.
Ut que'xyal cui'chic xchapbal, abanan li Jesús qui-el chiruheb.
Quichak'oc lix Marta ut quixye: —‍Ninpa̱b, Ka̱cua'. La̱in ninnau nak la̱at li Cristo li Ralal li Dios li yo̱co chiroybeninquil, chan lix Marta.
Eb li xbe̱nil aj tij ut eb laj fariseo que'xye reheb li tenamit nak cui ani ta̱abi̱nk resil bar cuan li Jesús, tento te'xye resil, re nak ta̱ru̱k te'xtakla xchapbal.
Ut li Jesús quixye reheb: —‍Moco re ta intenk'anquil la̱in nak x-a̱tinac li Dios. Re ban e̱tenk'anquil la̱ex.
Li Jesús quixye reheb: —‍Li ani ac x-atin, ca'aj chic xch'ajbal li rok ta̱raj, xban nak ac ch'ajbil. Ac sak chic ru. Jo'can ajcui' la̱ex. La̱ex ac ti̱c e̱ch'o̱l xban nak ac xine̱pa̱b. Abanan moco che̱junilex ta ti̱c e̱ch'o̱l. Cuan jun sa' e̱ya̱nk inc'a' ti̱c xch'o̱l, chan.
Sa' rochoch lin Yucua' nabal li na'ajej cuan. Cui ta ma̱c'a' li na'ajej, ac xinye raj e̱re. La̱in xic cue chixcauresinquil e̱na'aj.
Li Jesús quixjuntak'e̱ta rib riq'uin li xto̱nal li uvasLi Jesús quixye ajcui' reheb: —‍La̱in chanchanin li xto̱nal li uvas. Ut lin Yucua' jo' jun li nasabesin re.
Ac xinye e̱re chixjunil li c'a'ak re ru a'in re nak ta̱julticok' e̱re li c'a'ru xinye e̱re nak yo̱kex chixc'ulbal li raylal. La̱in inc'a' quinye chak e̱re junxil nak quintiquib chak lin c'anjel xban nak cuanquin e̱riq'uin.
Li Jesús quitijoc chirixeb lix tzolomNak quirake' xyebal li a̱tin a'in, li Jesús quixtaksi li riloba̱l ut qui-oc chi tijoc. Quixye: —‍At inYucua', xcuulac xk'ehil nak tincamsi̱k. Ta̱q'ue taxak inlok'al la̱in li C'ajolbej re nak la̱in tinq'ue ajcui' a̱lok'al la̱at.
Eb a'an que'xye: —‍Yo̱co chixsic'bal li Jesús laj Nazaret.—‍ Li Jesús quixye: —‍La̱in li yo̱quex chinsic'bal, chan. Cuan ajcui' sa' xya̱nkeb laj Judas li ta̱k'axtesi̱nk re.
Laj Pilato quixye re: —‍¿Ma la̱in ta bi' aj judío? Eb la̱ cuech tenamitil rochbeneb li xbe̱nil aj tij, a'aneb li xe'k'axtesin a̱cue sa' cuuk'. Ye cue c'a'ru a̱ma̱c, chan.
Nach' riq'uin li cruz xakxo li xna' li Jesús rochben lix María li ras. A'an li rixakil laj Cleofas. Ut cuan ajcui' aran lix María, Magdala xtenamit.
Que'xye re: —‍At ixk, ¿c'a'ut nak yo̱cat chi ya̱bac?—‍ Lix María quixye reheb: —‍Yo̱quin chi ya̱bac xban nak xe'risi li Ka̱cua' arin ut inc'a' ninnau bar xe'xq'ue.—‍
Li Jesús quixye reheb: —‍Quimkex ut cua'inkex.—‍ Ut ma̱ jun reheb lix tzolom quiraj xpatz'bal re ma a'an li Ka̱cua' xban nak ac neque'xnau nak a'an li Ka̱cua'.
Laj Judas, a'an raj jun sa' kaya̱nk sa' li c'anjel a'in.
Abanan chixjunileb li neque'ya̱ban re lix c'aba' li Ka̱cua', te'colek'. (Joel 2:28-32)
Laj Pedro ut laj Juan que'cana chirilbal li yaj ut laj Pedro quixye re: —‍Ilon chak kiq'uin.—‍
Ut laj Pedro qui-oc chi a̱tinac riq'uin xcuanquil li Santil Musik'ej ut quixye reheb: —‍La̱ex li nequextaklan sa' xbe̱neb laj judío ut la̱ex li nequexc'amoc be chiruheb, abihomak li oc cue xyebal,
Li c'a'ru que'xc'ul laj Ananías ut lix Safira xban li ma̱c que'xba̱nuQuicuan jun li cui̱nk aj Ananías xc'aba'. Quixc'ayi jun lix ch'och' rochben lix Safira li rixakil.
Li Jesús, a'an li quiq'uehe' xlok'al xban li Dios ut quiq'uehe' chi c'ojla̱c sa' xnim uk' ut quiq'uehe' xcuanquil chi takla̱nc ut chi coloc, re nak laj Israel naru te'yot'ek' xch'o̱leb te'xjal xc'a'ux ut te'cuyek' xma̱queb.
Qui-el ut laj Abraham sa' li na'ajej Caldeo ut co̱ chi cua̱nc sa' li na'ajej Harán. Nak ac cuan sa' li na'ajej a'an quicam lix yucua'. Ut chirix a'an li Dios quixtakla chi cua̱nc sa' li na'ajej li cuanquex cui' la̱ex anakcuan.
Relic chi ya̱l la̱in yo̱quin chirilbal li raylal li yo̱queb chixc'ulbal lin tenamit li cuanqueb Egipto. Ut yo̱quin ajcui' chirabinquil nak yo̱queb xk'okonquil ribeb xban li raylal. Jo'can nak xinchal chixcolbaleb sa' ruk'eb laj Egipto. Abi li tinye a̱cue. Tatintakla Egipto, chan li Ka̱cua' re laj Moisés.
Ut chixjunileb li que'xjeq'ui ribeb sa' jalan na'ajej yo̱queb chixyebal resil li evangelio yalak bar.
Li cui̱nk quixye re laj Felipe: —‍Ye cue, ¿ani chi aj ix naxye a'in li profeta? ¿Ma chirix a'an, malaj ut chirix jalan chic? chan.
Abanan laj Saulo quirabi resil nak te'raj xcamsinquil. Eb a'an chi k'ek chi cutan yo̱queb chixc'ac'alenquil li oqueba̱l re li tenamit re te'xcamsi.
Quiril nak teto li choxa ut chanchan jun nimla saki t'icr yo̱ chak chi cubec. Pixbil sa' xca̱ pac'alil lix xuc li t'icr ut yo̱ chak chi cubec sa' ruchich'och'.
Inc'a' quixc'utbesi rib chiruheb chixjunileb. Ca'aj cui' chiruheb li quisiq'ue' ruheb junxil xban li Dios. La̱o cocua'ac ut co-uc'ac riq'uin nak ac xcuacli cui'chic chi yo'yo sa' xya̱nkeb li camenak.
Nak quicuulac laj Bernabé quixq'ue retal nak li Dios yo̱ chirosobtesinquileb laj pa̱banel li cuanqueb aran. Quixq'ue xcacuilal xch'o̱leb ut quixye ajcui' reheb nak che'xq'uehak xch'o̱leb chixpa̱banquil li Ka̱cua'.
Ut sa' ajcui' li ho̱nal a'an, jun x-ángel li Ka̱cua' quixq'ue jun yajel sa' xbe̱n laj Herodes xban nak quixq'ue rib chixlok'oniheb li tenamit ut inc'a' quixq'ue xlok'al li Dios. Quimotzo'in ut a'an quicamsin re.
Usta inc'a' que'xtau xma̱c, que'xtz'a̱ma chiru laj Pilato nak tixq'ue chi camsi̱c li Jesús.
Abanan laj Pablo ut laj Bernabé que'rabi resil li yo̱queb chixc'u̱banquil ut que'e̱lelic chiruheb. Co̱eb sa' eb li tenamit Listra ut Derbe xcue̱nt Licaonia ut que'co̱eb ajcui' sa' eb li c'aleba̱l li cuanqueb chi xjun sutam.
Li Dios naxnau c'a'ru nanume' sa' xch'o̱l li junju̱nk. Quixc'ut chiku nak naxraheb a'an nak quixq'ue li Santil Musik'ej reheb jo' nak quixq'ue ke la̱o.
Abanan inc'a' quixc'ul xch'o̱l laj Pablo xban nak junxil laj Juan Marcos quixjach rib riq'uineb aran Panfilia ut inc'a' chic co̱ chirixeb chixba̱nunquil li c'anjel.
Ut nak qui-aj ru laj ilol tz'alam, quiril nak teto lix puertil li tz'alam. Quixchap lix ch'i̱ch' ut oc raj re chixcamsinquil rib. Sa' xch'o̱l a'an nak xe'e̱lelic chixjunileb li pre̱x.
Jo'can nak qui-oc chixch'olobanquil lix ya̱lal chi tz'akal chiruheb li tenamit sa' li cab li neque'xch'utub cui' ribeb laj judío jo'queb ajcui' li ma̱cua'eb aj judío li que'xlok'oni li Dios. Ut rajlal cutan quixch'olob li xya̱lal chiruheb li cuanqueb sa' c'ayil.
Ut que'xye: —‍Li cui̱nk a'in yo̱ chixyebal reheb li tenamit chanru nak te'xlok'oni li Dios. Li na'leb li naxye a'an, moco naxc'u̱luban ta li chak'rab, li q'uebil ke xbaneb laj Roma, chanqueb.
Sa' jun li cutan jun li ma̱us aj musik'ej quichak'oc ut quixye reheb: —‍Ninnau ani li Jesús, ut ninnau ajcui' ani laj Pablo. Ut la̱ex, ¿anihex? Ut ¿ani xq'uehoc e̱cuanquil chi isi̱nc ma̱us aj musik'ej? chan reheb.
Qui-ochbeni̱c toj Asia xbaneb laj Sópater li ralal laj Pirro, Berea xtenamit; laj Aristarco ut laj Segundo, Tesalónica xtenamiteb; ut laj Gayo, Derbe xtenamit; rochbeneb laj Timoteo, laj Tíquico ut laj Trófimo, Asia xtenamiteb.
Ut nequenau ajcui' nak la̱in xinc'anjelac riq'uin cuuk' re xsic'bal li c'a'ru cue jo' ajcui' li c'a'ru reheb li cuanqueb cuochben.
Cuulajak chic laj Pablo quixc'ameb li ca̱hib chi cui̱nk chirix. Ut quixch'ajobresi rib rochbeneb nak qui-oc sa' li templo chixyebal reheb c'a'ru cutanquil te'xq'ue lix mayej li junju̱nk re nak ta̱tz'aklok ru li xch'ajobresinquil ribeb li que'xba̱nu.
¿C'a'ut nak nacabay a̱cuib? Cuaclin. Li Dios tixcuy tixsach la̱ ma̱c nak ta̱ya̱ba lix c'aba'. Ut c'ul li cubi ha',” chan cue.
Ut lix yum li ranab laj Pablo quirabi li c'a'ru yo̱queb chixc'u̱banquil. Co̱ riq'uin laj Pablo sa' cuartel ut quixserak'i re li c'a'ru yo̱queb chixc'u̱banquil chirix.
La̱at naru tattz'ilok a̱tin chirix li tinye. Cablaju cutan anakcuan inc'ulunic chi tijoc aran Jerusalén.
Ac cuan cutan xcuulajiqueb aran, nak laj Festo quixch'olob chiru li rey li yo̱ chixc'ulbal laj Pablo: —‍Jun li cui̱nk quicanaba̱c chi pre̱xil xban laj Félix, chan re.
La̱in tincolok a̱cue chiruheb li xic' neque'iloc a̱cue, jo' eb laj judío, jo' eb li ma̱cua'eb aj judío, ut tatintakla anakcuan sa' xya̱nkeb li ma̱cua'eb aj judío.
Inc'a' chic que'xcuy xmetz'e̱u li cacuil ik' laj ch'e'ol re li jucub. Jo'can nak quikacanab kib re toxc'am. Ut li jucub quic'ame' xban li ik'.
Laj Pablo quicuulac sa' li na'ajej MaltaNak ac cuanco chic chi ch'och'el, quikanau nak li na'ajej a'an, li sutsu sa' ha', a'an Malta xc'aba'.
Yo̱ chixch'olobanquil lix ya̱lal lix nimajcual cuanquilal li Dios ut yo̱ chixyebal resil li Ka̱cua' Jesucristo chi ma̱c'a' xxiu. Ut ma̱ ani quiramoc chiru xyebal.
Junes yo'oba̱nc a̱tin neque'xba̱nu chirixeb li ras ri̱tz'in. Xic' neque'ril li Dios. Neque'hoboc. Neque'xnimobresi rib ut k'etk'eteb. Aj k'abaneleb ut aj k'etoleb ra̱tin xna' xyucua'.
Li tz'akal aj judío ma̱cua' aj judío yal xban xc'ulbal li circuncisión. Riq'uin ban xpa̱banquil li chak'rab. Lix ya̱lal li circuncisión ma̱cua' ca'aj cui' li na-ux riq'uin li tz'ejcualej.
¿Ma ca'aj cui' eb laj judío te'colek' xban li Dios? Inc'a'. Li Dios tixcoleb ajcui' li ma̱cua'eb aj judío.
Ut moco ca'aj cui' ta nasaho' kach'o̱l nak totz'ako̱nk sa' lix lok'al li Dios. Nasaho' aj ban cui' sa' kach'o̱l nak nakac'ul li raylal. Nakanau nak riq'uin xc'ulbal li raylal nakatzol li cuyuc.
Jo'can nak me̱q'ue chic e̱rib rubel xcuanquil li ma̱c ut me̱ba̱nu chic li c'a'ru naxrahi ru le̱ ch'o̱l.
La̱in nacuaj raj xba̱nunquil li us, aban inc'a' ninba̱nu. A' chic li ma̱usilal ninba̱nu, li inc'a' raj nacuaj xba̱nunquil.
Xban nak nocopa̱ban, colbilo. Aban cuan ajcui' li ma̱tan toj ma̱ji' nakac'ul ut a'an li toj yo̱co chiroybeninquil. Cui ta ac xkac'ul chixjunil, inc'a' raj chic yo̱co chi oybeni̱nc.
Inc'a' naru takaye a'an xban nak a'in li quixye li Dios re laj Moisés: La̱in tincuil xtok'oba̱leb ru li ani nacuaj xtok'obanquil ru, ut tincuuxta̱na ajcui' ru li ani nacuaj ruxta̱nanquil ru. (Ex. 33:19)
Chiru li Dios juntak'e̱teb laj judío riq'uin li ma̱cua'eb aj judío xban nak jun ajcui' li Ka̱cua' sa' xbe̱neb chixjunileb. Ut nim li ruxta̱n sa' xbe̱neb chixjunileb li neque'ya̱ban re lix c'aba'.
Cui li Dios quirisi eb laj judío, li tz'akal ruk' li che', ¿ma toja' ta chic la̱ex inc'a' texrisi cui inc'a' texpa̱ba̱nk?
Chisahok' sa' e̱ch'o̱l riq'uineb li saheb sa' xch'o̱l. Ut chiyot'ek' ajcui' e̱ch'o̱l riq'uineb li neque'yot'e' xch'o̱l xban li raylal li yo̱queb chixc'ulbal.
¿C'a'ut nak nacatrakoc a̱tin sa' xbe̱n la̱ cuech aj pa̱banelil? Ut ¿c'a'ut nak nacatz'ekta̱naheb aj pa̱banel? Inc'a' naru ta̱ba̱nu chi jo'can xban nak sa' jun cutan li Cristo ta̱rakok a̱tin sa' kabe̱n chikajunilo.
Ninq'ue xlok'al lin c'anjel xban nak a'an xc'anjel li Dios. Moco injunes ta ninc'anjelac. A' li Cristo natenk'an cue.
Cheq'ue xsahil xch'o̱l laj Asíncrito, laj Flegonte, laj Hermas, laj Patrobas, laj Hermes, jo'queb ajcui' chixjunileb laj pa̱banel, li neque'xch'utub rib riq'uineb chi xlok'oninquil li Dios.
Li Cristo inc'a' quinixtakla chak chi cubsi̱nc ha'. Quinixtakla ban chak chixjulticanquil resil li colba-ib. Abanan ma̱cua' riq'uin a̱tin ch'a'aj xtaubal ru xya̱lal quina̱tinac. Cui ta riq'uin a̱tin ch'a'aj xtaubal ru quina̱tinac, cuan raj inc'a' que'ta'oc ru ut ta̱cana̱k raj chi ma̱c'a' rajbal xcamic li Cristo chiruheb.
Jo'ca'in tz'i̱banbil sa' li Santil Hu: Ma̱ ani nana'oc re lix c'a'ux li Ka̱cua'. Ma̱ ani naru naq'uehoc xna'leb. Ma̱ ani naxnau lix c'a'ux li Dios yal xjunes. Abanan xban nak la̱o cuan li Santil Musik'ej kiq'uin, cuan ajcui' lix c'a'ux li Cristo kiq'uin.
¿Ma jalanex ta bi' la̱ex chiruheb li jun ch'o̱l chic nak nequerec'a e̱rib? ¿Ma ma̱cua' ta bi' li Dios quiq'uehoc e̱re li c'a'ru cuan e̱re? ¿C'a'ut nak nequenimobresi e̱rib chixyebal nak cuan c'a'ru e̱re? Inc'a' naru te̱nimobresi e̱rib xban nak yal xema̱tani li c'a'ru cuan e̱re riq'uin li Dios.
¿Ma inc'a' nequenau nak sa' jun cutan torakok a̱tin sa' xbe̱neb li ángel? Ut cui torakok a̱tin sa' xbe̱neb li ángel, ¿c'a'ut nak inc'a' ta̱ru̱k torakok a̱tin sa' xbe̱n li kach'a'ajquilal arin sa' ruchich'och'?
Ut cui junak ixk naxpa̱b li Dios ut lix be̱lom toj ma̱ji' napa̱ban, ut naxc'ul xch'o̱l li cui̱nk cua̱nc riq'uin, li ixk a'an inc'a' naru tixcanab chi moco tixjach rib riq'uin lix be̱lom.
Abanan li ani narahoc re li Dios, li Dios naxnau nak a'an li ralal xc'ajol.
Nak cuanquin sa' xya̱nkeb laj judío la̱in ninba̱nu jo' neque'xba̱nu laj judío re nak te'xpa̱b li Cristo. Cuan li toj neque'xq'ue xcuanquil lix chak'rab laj Moisés. Nak cuanquin sa' xya̱nkeb a'an, ninba̱nu li naxye lix chak'rab laj Moisés re nak te'xpa̱b li Cristo inban la̱in.
Chixjunil li c'a'ak re ru takaba̱nu rehak xlok'oninquil li DiosCuan li neque'yehoc re nak naru nakaba̱nu chixjunil li nakaj. Ya̱l nak naru nakaba̱nu, abanan moco chixjunil ta us xba̱nunquil. Ya̱l nak naru xba̱nunquil chixjunil, abanan moco chixjunil ta li c'a'ru nakaba̱nu nocoxtenk'a chi q'ui̱c sa' li kapa̱ba̱l.
La̱ex nequech'utub e̱rib chi tzaca̱nc ut nequeye nak yo̱quex chixba̱nunquil li lok'oni̱nc. Abanan ma̱cua' chic xjulticanquil lix camic li Ka̱cua' nequeba̱nu. A' ban chic le̱ re nequeba̱nu.
Cui lix xic junak li tz'ejcualej tixye: ma̱cua'in xcomon li tz'ejcualej xban nak ma̱cua'in li xnak' ru, ¿ma yal ta bi' xban nak ma̱cua' xnak' u nak ma̱cua'ak xcomon li tz'ejcualej?
Li ani naa̱tinac sa' jalanil a̱tin inc'a' naa̱tinac riq'uin li rech cristianil. Riq'uin ban li Dios naa̱tinac. Ut ma̱ ani nata'oc ru li c'a'ru naxye. Riq'uin xcuanquil li Santil Musik'ej naxye li xya̱lal li inc'a' natauman ru.
Cui ya̱l nak li Dios xc'utuc che̱ru li c'a'ru te̱ye, li Dios textenk'a chiroybeninquil jok'e tex-oc chi a̱tinac re nak chi jo'can che̱junju̱nkalex tex-a̱tinak.
Jo'can nak sa' xc'aba' laj Adán li kaxe'to̱nil yucua' nak chikajunilo nococam. Ut sa' xc'aba' li Jesucristo, chixjunileb li neque'pa̱ban re te'cuacli̱k cui'chic chi yo'yo ut te'q'uehek' xyu'am chi junelic.
Sa' roso'jic li cutan nak ta̱ec'a̱nk chak li trompeta, tojalanok' sa' junpa̱t sa' jun mutz'il u. Nak ta̱ec'a̱nk chak li trompeta eb laj pa̱banel li ac camenakeb te'cuacli̱k cui'chic chi yo'yo ut inc'a' chic te'ca̱mk. Ut eb laj pa̱banel li toj yo'yo̱queb te'jalanok'.
K'axal nequexinra che̱junilex xban nak junajo chic sa' xc'aba' li Ka̱cua' Jesucristo. Jo'can taxak.
Tz'akal lix k'usbal li yo̱ chixc'ulbal e̱riq'uin.
Li c'anjel q'uebil ke xban li Dios k'axal lok'Yal xban rusilal li Dios nak quixq'ue ke li c'anjel a'in re xch'olobanquil xya̱lal li ac' contrato. Jo'can nak inc'a' nach'inan kach'o̱l.
Cuan neque'yehoc nak inc'a' tuktu kajolom. Abanan li c'a'ru nakaba̱nu, a'an re xq'uebal xlok'al li Dios. Cui la̱ex nequec'oxla nak tuktu kajolom, us, xban nak us chok' e̱re la̱ex li c'a'ru nakaba̱nu.
Cau inch'o̱l e̱riq'uin ut nasaho' inch'o̱l xyebal e̱resilal. C'ojc'o inch'o̱l e̱ban. Usta yo̱quin chixc'ulbal li raylal, abanan k'axal sa sa' inch'o̱l.
Yo̱co chixtaklanquil jun chic li herma̱n e̱riq'uin rochben laj Tito. A'an na'no ru xbaneb chixjunileb laj pa̱banel yalak bar xban nak cha̱bil li c'anjel naxba̱nu re xch'olobanquil li xya̱lal li colba-ib.
Inc'a' nacuaj nak te̱c'oxla nak yal re xq'uebal e̱xiu nak nintz'i̱bac e̱riq'uin.
¿Ma xuta̱nal ta bi' chok' cue nak inc'a' naru ninba̱nu e̱re jo' neque'xba̱nu eb a'an? Anakcuan tina̱tinak e̱riq'uin jo' neque'xba̱nu li ma̱c'a'eb xna'leb ut tinye e̱re a'in: Cui cuan li neque'xnimobresi rib riq'uin lix yehom xba̱nuhom, ta̱ru̱k raj ajcui' tinnimobresi cuib la̱in.
La̱in xintz'a̱ma chiru laj Tito nak ta̱xic e̱riq'uin ut xintakla li herma̱n chirix. ¿Ma xexbalak'i ta bi' laj Tito? ¿Ma inc'a' ta bi' junaj li kac'a'ux cuochben laj Tito? ¿Ma inc'a' ta bi' junaj li kana'leb?
Ac e̱rabiom ajcui' resil chanru nak quincuan chak sa' lix pa̱ba̱leb laj judío. La̱ex nequenau nak k'axal nabal li raylal quinba̱nu reheb li neque'pa̱ban re li Dios ut quinyal ink'e chixsachbal ruheb laj pa̱banel.
Chanchan nak li najter chak'rab xq'uehoc cue chi ca̱mc xban nak a'an xc'utuc re chicuu nak la̱in aj ma̱c. Anakcuan camenakin chic chiru lix cuanquil li chak'rab re nak yo'yo̱kin rubel xcuanquil li Dios.
Anakcuan ut moco jalan ta chic laj griego chiruheb laj judío, chi moco jalan ta li mo̱s chiru li patrón, chi moco jalan ta li cui̱nk, chi moco jalan ta li ixk. Junaj ban chic ku sa' xc'aba' li Jesucristo.
Najter li alalbej li quiyo'la riq'uin li mo̱s, a'an quirahobtesin re li alalbej li quiyo'la xban xcuanquil li Santil Musik'ej. Ut chalen anakcuan jo'can ajcui' nac'ulman.
Chetenk'ahak e̱rib chi ribil e̱rib chixnumsinquil li ch'a'ajquilal nachal sa' e̱be̱n. Chi jo'can yo̱kex chixba̱nunquil li c'a'ru taklanbilex cui' xban li Jesucristo.
Li Santil Musik'ej quiq'uehe' ke chok' retalil nak takac'ul chixjunil li yechi'inbil ke xban li Dios ut ta̱tz'aklok ru li kacolbal. Jo'can nak lok'oninbilak ru riq'uin lix nimal xcuanquilal.
La̱o aj pa̱banel chanchano li rochoch li Dios. Junajo chic sa' xc'aba' li Jesucristo li tz'akal xakxo sa' kabe̱n re nak tz'akalak ke ku ut k'axtesinbilo chiru li Dios.
A'in qui-uxman jo' tz'i̱banbil sa' li Santil Hu, li naxye chi jo'ca'in:Nak quitake' sa' choxa li Ka̱cua', quixc'utbesi nak a'an k'axal nim xcuanquil sa' xbe̱n laj tza jo' ajcui' sa' xbe̱neb li neque'c'anjelac chiru. Ut li Ka̱cua' quixq'ue xma̱taneb li ralal xc'ajol. (Sal. 68:18)
Me̱q'ue e̱rib chi balak'i̱c xbaneb li neque'a̱tinac ut neque'xye nak moco nimla ma̱c ta xba̱nunquil li c'a'ak re ru a'in, xban nak nachal xjosk'il li Dios sa' xbe̱neb li neque'k'etoc re li ra̱tin.
Ut li yechi'inbil ke, a'an a'in: Cui neque-oxlok'i le̱ na' e̱yucua', k'axal us tex-e̱lk ut ta̱najtok' ru le̱ yu'am li tixq'ue li Dios arin sa' ruchich'och'.
Ut li nintz'a̱ma chiru li Dios nak nintijoc che̱rix, a'an a'in: nak k'axal cui'chic cherahak e̱rib chi ribil e̱rib. Ut chinumta̱k taxak li rahoc ut chiq'uehek' taxak e̱na'leb re xtaubal bar cuan li tz'akal ya̱l.
Ut xban nak quixba̱nu chi jo'can, li Dios quixq'ue xnimal xlok'al. “Ka̱cua'” quixq'ue chok' xc'aba' xban nak a'an li k'axal lok' ut li k'axal nim xcuanquil.
La̱in nacuaj nak junajakin riq'uin li Jesucristo. Inc'a' naru ta̱cua̱nk xti̱quilal inch'o̱l chiru li Dios yal riq'uin xba̱nunquil li naxye li chak'rab li quiq'uehe' re laj Moisés. Li Dios naxq'ue xti̱quilal inch'o̱l riq'uin xpa̱banquil li Cristo.
Anakcuan cuan chixjunil li c'a'ru nacuaj. Tz'akal ajcui' li c'a'ru cuan cue xban nak xinc'ul lin ra̱bal li xetakla chak cue chirix laj Epafrodito. Li ma̱tan a'an li xetakla cue, a'an jun cha̱bil mayej li nacuulac chiru li Dios.
Li Dios xinixq'ue chi c'anjelac chiruheb laj pa̱banel. Jo'can nak re e̱tenk'anquil nak ninc'anjelac che̱ru re xch'olobanquil chi tz'akal lix ya̱lal li ra̱tin li Dios.
Lix ma̱usilal li ruchich'och' ma̱c'a' chic xcuanquil sa' e̱be̱n. Chanchan camenakex chiru. Ac colbilex chic chiru li ma̱usilal xban nak junajex chic riq'uin li Cristo, ut li Cristo junaj riq'uin li Dios.
A'an aj e nak tintakla e̱riq'uin. Tixye e̱re chanru nak cuanco arin ut tixq'ue ajcui' xcacuil e̱ch'o̱l sa' le̱ pa̱ba̱l.
La̱ex nequenau chi tz'akal, ut naxnau ajcui' li Dios, chanru nak cocuan sa' santilal ut sa' ti̱quilal sa' e̱ya̱nk. Ma̱c'a' c'a'ru cok'use' cui' nak cocuan sa' e̱ya̱nk la̱ex aj pa̱banel.
Li Dios inc'a' quixsic' ku re nak yo̱ko chixba̱nunquil li ma̱usilal. Quixsic' ban ku re nak tocua̱nk sa' santilal.
Me̱risi xcuanquil li Santil Musik'ej e̱riq'uin. Cheq'uehak ban chi c'anjelac e̱riq'uin, jo' naraj a'an.
Laj k'etol chak'rab ta̱cha̱lk riq'uin xcuanquil laj tza. Tixc'utbesi nak cuan xcuanquil chixba̱nunquil li milagros ut sachba ch'o̱lej re xbalak'inquil li cristian.
Ut ta̱ye ajcui' reheb nak che'xcanabak xcuech'inquil rix aniheb lix xe' xto̱naleb xban nak li na'leb a'an ma̱c'a' roso'jic ut ma̱c'a' na-oc cui'. Ta̱ye reheb nak inc'a' chic te'xpa̱b li xe'to̱nil na'leb. Li na'leb a'in junes yo'oban cuech'i̱nc ib naxba̱nu. Inc'a' nocoxtenk'a xba̱nunquil li c'anjel q'uebil ke xban li Dios. Ca'aj cui' li kapa̱ba̱l natenk'an ke.
Ut ma̱cua' laj Adán li quibalak'i̱c. A' lix Eva, a'an li quibalak'i̱c toj retal nak quima̱cob nak quixk'et ra̱tin li Dios.
Roybeninquil tincuulak e̱riq'uin, q'ue a̱ch'o̱l chi rilbal xsa' li Santil Hu chiruheb laj pa̱banel. Q'ueheb xna'leb ut ta̱ch'olob xya̱lal chiruheb.
Moco xban ta nak rech aj pa̱baneleb lix patrón nak inc'a' te'xq'ue sa' xnak'eb ru. Tento aj ban cui' nak te'xq'ue xch'o̱l chi trabajic xban nak rech aj pa̱banelil li neque'c'uluc re li cha̱bil c'anjel neque'xba̱nu ut xban nak raro̱queb ajcui' xban li Dios. At Timoteo, a'an a'in li ta̱ch'olob xya̱lal chiruheb laj pa̱banel.
Li Dios quixakaban cue chi c'anjelac chok' apóstol ut chok' aj tzolol reheb li ma̱cua'eb aj judío re nak tinye resil li colba-ib reheb.
Ma̱cua'akat jun sa' xya̱nkeb li neque'xcuech'i rib chirix to̱ntil a̱tin li ma̱c'a' aj e. La̱at ac nacanau nak li cuech'i̱nc ib junes ra xi̱c' naxq'ue.
Cuanquin injunes arin. Laj Demas xinixcanab xban xrahinquil ru li c'a'ak re ru cuan sa' ruchich'och' ut xco̱ sa' li tenamit Tesalónica. Laj Crescente xco̱ Galacia chi c'anjelac ut laj Tito xco̱ sa' li na'ajej Dalmacia.
Chaq'ueheb xna'leb li che̱quel cui̱nk re nak inc'a' te'cala̱k ut cha̱bilakeb xna'leb. Toj che'xc'oxla chi us li c'a'ru te'xba̱nu ut che'pa̱ba̱nk chi anchaleb xch'o̱l. Chixjunil li te'xba̱nu, che'xba̱nuhak xban nak neque'xra li ras ri̱tz'in ut che'xcuyak li raylal.
Li hu a'in re ajcui' lix Apia, li kech aj pa̱banelil ut reheb ajcui' laj pa̱banel li neque'xch'utub rib sa' la̱ cuochoch chixlok'oninquil li Dios, ut re ajcui' laj Arquipo li kech aj pa̱banelil. A'an li qui-ochbenin chak ke sa' li c'anjel chixyebal resil li colba-ib.
Quixye cui'chic li Dios chirixeb li ángel:Xinyi̱beb lin ángel chanchaneb li ik' ut chanchaneb ajcui' li rak' xam nak neque'c'anjelac chicuu. (Sal. 104:4)
Relic chi ya̱l nak laj Moisés quipa̱ban chiru li Dios ut quic'amoc be chiruheb laj Israel. Quixch'olob xya̱lal li c'a'ru ta̱c'ulma̱nk mokon. Laj Moisés yal aj c'anjel chiru li Dios.
Chotijok chi anchal kach'o̱l chiru li nimajcual Dios. A'an ta̱ril xtok'oba̱l ku ut riq'uin xnimal rusilal toxtenk'a nak cua̱nko sa' junak raylal.
Nak na-uxman li juramento napatz'man xc'aba' junak li k'axal nim xcuanquil re nak nach'ola ru li ya̱l ut narake' ajcui' li cuech'i̱nc ib.
Li Ka̱cua' Jesucristo, a'an li tz'akal xyucua'il aj tij. Ut a'an li natenk'an ke chi tz'akal. Moco juntak'e̱t ta lix yu'am riq'uineb laj ma̱c. Li Jesucristo santo ut ma̱c'a' xma̱c. A'an co̱ sa' choxa ut aran quiq'uehe' xnimal xlok'al.
Anakcuan cuan li ac' contrato xban xcamic li Jesucristo. Chixjunileb li bokbileb xban li Dios ta̱cua̱nk xcuybal lix ma̱queb, eb li que'cuan rubel xcuanquil li xbe̱n contrato jo' ajcui' la̱o li cuanco rubel xcuanquil li ac' contrato. Ut ta̱cua̱nk kayu'am chi junelic jo' quixyechi'i li Dios. Li Jesucristo quicam chiru cruz re kacolbal. Riq'uin lix lok'laj quiq'uel quixtoj rix li kama̱c.
Ut quixye ajcui':Inc'a' chic ta̱nak sa' inch'o̱l lix ma̱queb chi moco lix ma̱usilaleb. (Jer. 31:33-34)
Xban lix pa̱ba̱l, laj Abraham qui-abin chiru li Dios nak quixye re nak ta̱e̱lk sa' li tenamit cuan cui'. Co̱ sa' li na'ajej li quiyechi'i̱c re xban li Dios. Nak qui-el chak sa' li tenamit, co̱ chi inc'a' naxnau bar xic re.
Ma̱cua' raj xc'ulubeb li inc'a' useb xna'leb nak te'cua̱nk laj pa̱banel sa' xya̱nkeb. Xban nak que'rahobtesi̱c, eb laj pa̱banel quilaje'e̱lelic chiruheb ut que'cuan yalak bar sa' li chaki ch'och', sa' tzu̱l, ut que'cuan ajcui' sa' li ochoch pec.
Chikabantioxi chiru nak tocua̱nk riq'uin li Dios chi junelic sa' lix nimajcual cuanquilal. A'an ma̱ jaruj ta̱osok'. Cua̱nk ban chi junelic. Takalok'oni li Dios chi anchal kach'o̱l xban nak ca'aj cui' a'an xc'ulub lok'oni̱c. Kaq'uehak kach'o̱l chixba̱nunquil li c'a'ru naraj a'an ut takaxucua ru.
Abanan junelic checuyak li raylal re nak tz'akalak e̱re e̱ru nak texcua̱nk. Cha̱bilakex ut ma̱c'a' chexpaltok' cui'.
¿Ma ma̱cua' ta bi' a'aneb li neque'majecuan re lix lok'laj c'aba' li Cristo, li nequec'aba'in la̱ex?
Cheq'uehak retal. Sa' junak yu'am ha' inc'a' naru na-el chak ca' pa̱y chi ha'. Cui na-el li cha̱bil ha' inc'a' naru na-el chak li atz'am xsa', chi moco naru na-el chak li cha̱bil ha' sa' li atz'am xsa'.
La̱ex quexrakoc a̱tin sa' xbe̱neb li ti̱queb xch'o̱l ut quecamsiheb. Ut eb a'an ma̱c'a' que'xba̱nu e̱re.
Jo' tz'i̱banbil retalil sa' li Santil Hu: Santakex la̱ex xban nak santin la̱in, chan li Dios. (Lv. 11:44-45)
Li Dios naraj nak te̱ba̱nu jo' quixba̱nu li Cristo. Li Cristo quixc'ul li raylal sa' e̱c'aba' la̱ex. A'an quic'amoc be che̱ru re nak la̱ex te̱cuy ajcui' xnumsinquil li raylal.
A'ut anakcuan eb li ma̱ji' neque'pa̱ban neque'sach xch'o̱leb che̱rilbal. Neque'xq'ue retal nak ma̱cua'ex chic jun sa' xya̱nkeb chixba̱nunquil li ma̱usilal. Ut xban a'an nequexhobe'.
Li Xcab Hu li Quixtz'i̱ba li San PedroXq'uebal xsahil xch'o̱lebLa̱in laj Simón Pedro. La̱in x-apóstol li Jesucristo ut ninc'anjelac chiru. Nintz'i̱ba li hu a'in e̱riq'uin, la̱ex aj pa̱banel. Ac xetau lix chak'al ru li pa̱ba̱l jo' li kapa̱ba̱l la̱o. Li pa̱ba̱l a'in natauman riq'uin li Ka̱cua' Jesucristo laj Colol ke, li ti̱c xch'o̱l.
¿Ma toja' ta chic inc'a' tixq'ueheb sa' tojba ma̱c li neque'xrahi ru li tz'ajbe̱tal aj na'leb ut neque'xtz'ekta̱na lix cuanquilal li Cristo? Eb a'an josk'eb ut k'etk'eteb. Inc'a' neque'xucuac chixmajecuanquileb li ángel li cuanqueb sa' xnimajcual cuanquilal.
A' taxak li rusilal li Ka̱cua' chic'utu̱nk sa' le̱ yu'am ut chesic' chanru nak te̱nau lix ya̱lal li Ka̱cua' Jesucristo laj Colol ke. A' taxak li Ka̱cua' Jesucristo chilok'oni̱k anakcuan ut chi junelic toj sa' roso'jiqueb li cutan. Jo'can taxak.
Ut la̱ex ac santobresinbilex xban li Santil Musik'ej li q'uebil e̱re xban li Jesucristo, ut nequenau chic li xya̱lal.
Cui inc'a' nakec'a sa' kach'o̱l nak inc'a' us yo̱co, inc'a' nocoxucuac chiru li Dios.
Li naxch'olob xya̱lal chirix li Dios C'ajolbejLi Jesucristo quic'ulun sa' ruchich'och'. Quixc'ul li cubi ha' ut quihoye' ajcui' lix quiq'uel chiru li cruz. Ma̱cua' ca'aj cui' li cubi ha' quixc'ul. Quihoye' aj ban cui' lix quiq'uel. Li Santil Musik'ej naxch'olob xya̱lal chiku chirix li Cristo. Ut ya̱l chixjunil li naxc'ut chiku li Santil Musik'ej.
At inherma̱n, yo̱quin chi tijoc cha̱cuix re nak us tat-e̱lk riq'uin chixjunil li c'a'ru ta̱ba̱nu. Ut nintijoc ajcui' cha̱cuix re nak cauhakat. Ninnau nak ti̱c la̱ ch'o̱l chiru li Dios.
Eb li apóstol que'xye e̱re nak ta̱nach'ok chak roso'jiqueb li cutan te'cha̱lk eb laj balak' aj majecuanel. A' li ma̱c li naxrahi ru lix tz'ejcualeb, a'an li neque'xba̱nu.
Ninnau nak nabal li raylal xec'ul sa' inc'aba' la̱in. Abanan nequecuy xnumsinquil. Ut inc'a' xch'inan e̱ch'o̱l. Ninnau nak cau nequexc'anjelac yal xban inra̱bal la̱in.
La̱in ninnau nak aran Sardis toj cuanqueb cuib oxib sa' e̱ya̱nk li ti̱c xch'o̱leb. Inc'a' xe'xtz'ajni ribeb riq'uin xba̱nunquil li ma̱usilal. La̱in tinye reheb nak xc'ulubeb cua̱nc cuiq'uin chi tikto̱queb riq'uin saki ak'ej xban nak ti̱c xch'o̱leb.
Li botbil hu ut li carnerUt sa' lix nim uk' li Dios li c'ojc'o sa' li lok'laj c'ojariba̱l quicuil jun li botbil hu tz'i̱banbil chi sa' ut chirix ut tz'apbil riq'uin cuukub li sello.
Xcuulac xk'ehil li rakba a̱tin sa' kabe̱n. ¿Ani ta cui' ta̱ru̱k tixcol rib chiru a'an? chanqueb.
Ut quicuil jun chanchan nimla c'uch yo̱ chi rupupic chiru choxa, ut yo̱ chixjapbal re chixyebal: —‍C'ajo' li raylal, c'ajo' li raylal. C'ajo' li raylal li ta̱cha̱lk sa' xbe̱neb li cuanqueb sa' ruchich'och' nak te'ya̱basi̱k li oxib chic chi trompeta xbaneb li oxib chi ángel, chan.
La̱in co̱in riq'uin li ángel ut quinye re nak tixq'ue cue li ch'ina hu. Ut a'an quixye cue: —‍Cue'. Chap li hu ut ta̱nuk'. Sa' a̱cue qui'ak jo' xqui'al lix ya'al cab, abanan c'ahak sa' la̱ sa', chan cue.
Quicute' sa' ruchich'och' xban li Dios li josk' aj dragón. Li dragón, a'an li c'anti' li ac cuan ajcui' chak najter. A'an laj tza li nabalak'in reheb li cuanqueb sa' ruchich'och'. Satanás nayeman re. Quicute' sa' ruchich'och' laj tza ut que'cute' ajcui' li ángel li que'ta̱ken re.
A'aneb a'in li que'pa̱ban re li Jun li chanchan carner, li que'ta̱ken re yalak bar, li inc'a' que'xmux ribeb riq'uin ixk chi inc'a' sumsu̱queb. A'ineb li xbe̱n que'cole' sa' xya̱nkeb li cuanqueb sa' ruchich'och' re nak te'oc chok' ralal xc'ajol li Dios ut chok' ralal xc'ajol li Jun li chanchan carner.
Xban nak a'an eb que'camsin reheb la̱ cualal a̱c'ajol ut eb la̱ profeta, jo'can nak xasuk'isi li ha' chok' quic' ut xaq'ueheb chiruc'. Xc'ulubeb nak te'xc'ul chi jo'can xban nak inc'a' us lix na'lebeb, chan.
Quixye cue li ángel: —‍Li ha' li xacuil li chunchu cui' li ixk, a'an retalileb li xni̱nkal ru tenamit, a' yal ani xte̱paleb xxe'to̱nil yucua'eb, ut a' yal chanru li ra̱tinoba̱leb.
Ut que'xye cui'chic: —‍Aleluya, lok'oninbil taxak li Dios. Lix sibel li tenamit a'an ta̱takek' chi junelic k'e cutan nak yo̱k chi c'atc.—‍
Ut que'cuil chixjunileb li camenak, jo' ni̱nk jo' coc', xakxo̱queb chiru li chunchu sa' li c'ojariba̱l. Ut que'teli li hu li tz'i̱banbil cui' lix yehom xba̱nuhomeb. Ut quitehe' ajcui' li hu li tz'i̱banbil cui' xc'aba'eb li cuanqueb xyu'am chi junelic. Ut quirake' a̱tin sa' xbe̱neb li camenak a' yal chanru lix yehom xba̱nuhomeb jo' tz'i̱banbil retalil sa' li hu.
Li ani cuanqueb xma̱c inc'a' ta̱ru̱k te'oc aran. Eb li neque'xba̱nu ma̱usilal chi moco li neque'tic'ti'ic, te'oc sa' li tenamit a'an. Li ani te'oc aran, ca'aj cui' li tz'i̱banbileb xc'aba' sa' lix hu li Jun li chanchan carner, li hu li tz'i̱banbil cui' xc'aba'eb li cuanqueb xyu'am chi junelic.

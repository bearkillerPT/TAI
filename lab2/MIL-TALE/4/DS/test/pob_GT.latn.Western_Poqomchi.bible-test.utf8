Re' ribiral i Jesus xitz'ihmbaj iMa' TiyohRe' ribiral chiri̱j hab wach take cho rima̱m rati't i Jesus<TS3>(Lc. 3.23-38)Re' hu̱j tz'ihmbimaj wi̱' quibihnal take rima̱m rati't i Jesus risakomej lok wach chi re' Jesus, re' i Pahbamaj chi K'atal K'oric maj re're', ra̱' ri'sil cho ma' Awraham eh ra̱' ri'sil wo' cho ma' Tawiy nqui rik'or i hu̱j re're' chi je' wili:
“Hat-tak c'acharel wilca̱t tak pa riyuk'ul Jurah ar pan tinamit Welen,ma' re' ta chic take toco̱m chic tinamit je' ru̱c' wilque̱b chipam i yuk'ul re're' nariq'uic na̱ quilok'il chiwach atinami̱t tak,maj pan atinami̱t tak narasjic i k'atal k'oric narik'atbic k'oric chana̱ hat-tak ra̱' ri'sil cho ma' Israhel re' tilok'onic tak wi̱n nqui cho Dios aweh tak, nqui aj k'orol c'uhbal re're', nqui take reh.
Re' rikahsjic riha̱' i Jesus<TS3>(Mr. 1.9-11; Lc. 3.21-22)Chiwach wo' take k'i̱j nok re' Wa̱n kahsanic ha' riban, re' Jesus xelic cho pa riyuk'ul i Calile̱ya eh xo̱j chi chi̱' i nim ro̱k ha' re' Jortan ribihnal reh chi narikahsjic wo' riha̱' ru'um.
Re' take cuse'sbal riyew cho i Dios<TS3>(Lc. 6.20-23)Pan jenaj k'i̱j nok rilom chic Jesus chi k'e̱' q'uihal take tinamit xitahkanic je reh, xjohtic johtok china̱ jenaj yu̱k' eh naxoj-o̱j c'olok ru̱c' i hoj raj tahkanel, xitz'uka̱' jok ri̱b
«Je' wo', re' take winak re're' nok nca'n i c'uhtunic chiri̱j i c'oyomal nquic'uhtaj wo' i tak'anic xiban cahnok i Moyses chi je' wili:‹Jeno' winak ra̱j rich'akam i rehq'ue̱n, pe̱t chitik'a̱' jeno' hu̱j re' eritz'ihmbaj wi̱' take riwi̱' chi narich'akam wi̱' ri̱b ch'i̱l i rehq'ue̱neh nok riyeb chic reh rehq'ue̱n i hu̱j re're', cu re' aj ru' eriban chi erich'ak ri̱b chi c'acharic, nqui rik'or.
Je' wo' chic, ma̱yew k'ab chi ekojkajic chipam k'etbal pa̱m be̱h ricoj aj Yahm chi ekojmahcanic,koj-aco'lej la' chiwach, reh chi ma' eta rijot' kac'acharic.Je' re' nkapahkaj aweh hat kAja̱w Dios ru'um chi re' hatk'e̱' rinimal wach awajawric wilic chi k'atal k'oric eh k'e̱' wo' nimal wach alok'il chi junelic k'i̱j sakom, nqui ti̱j cha'n tak johtok chiwach.
Je' aj re' ru' tipahkanok tak johtok chiwach i Dios re' cok ru' nacha'n tak chacapaj tak chiri̱j i wili: Wilic na jeno' ajabe̱s wi re' rac'u̱n c'ahchi' ripahkam riwa', abaj chic eriyew reh chi jelow-bal?
Naxibiraj i Jesus chi je' re' k'e̱' naxsahchic ric'ux eh je' wili xik'or queh take c'ahchi' quitahkanic reh:«Re' winak wili, k'e̱' wo' chic ch'iclic ric'ux chiwi̱j. Til nik'or chi je' ricab ricapew-bal i winak wili, ma' ja' nirakam ta jeno' chi quixilac take ra̱' ri'sil cho ma' Israhel, nqui Jesus.Chi je' re' xiban wo' je' ricab xipahkaj cho cajawil sol re're'.
‹C'uhtbal aj aweh tak chi wilic wajawric chi ricuyuric quimahc i tinamit ayu' wach ac'al, re' hin Ac'unbe̱s re' wilic wajawric chi quina̱ c'acharel nanik'orom reh si̱c wili chi pa'lajok johtok, nqui queh.Chiri̱j chic re', re' Jesus xik'or reh si̱c chi je' wili:«Ha̱w, yu'na echic riban chi enawihkaj je ach'aht. Tipa̱' johtok k'uru' maj yu'na na̱soljic je pan apa̱t chi behic chic ena'n je, nqui reh.
Ma' xa ta re're' xiban cu̱c' take c'acharel wilque̱b pa riyuk'ul i Calile̱ya, k'e̱' la' wo' xiquetelej quiwach take riq'uihal tinamit quituhbem qui̱b chiri̱j maj xicoj rehtal chi ma' re' ta chic ricorquilal riC'uhbal i Dios c'ahchi' quibiram cu̱c' take aj tijem queh, re' la' take c'acharel re're' xa je' na chic quicab take cuc' me̱' je' ru̱c' ma'xta chic aj ilol queh eh ru'um re' c'ul quipuhcam qui̱b eh ma' quiniq'uem ta wo' chic quiwa' quiha̱'.
Je' wo' chic, ma' tiyo'jic wo' tak chi rik'ormojic niC'uhbal chi quiwach take nimak quiwach. Je' re' nik'or maj re' take re' xa re' wo' ti acansjic enca'n canar. Haj cok wilic i chayohbalej tak wach chi coric chi quiwach take c'acharel, re' Dios maj re' cok re' wi xacana̱' tak rik'ormojic niC'uhbal, til wilic rajawric ma' xa ta re' chi resmejic ac'acharic tak je' la' wo' chi atak'abjic tak pan c'ulbal reh ti'c'axic.
maj wi ma' k'as axiquin tak, re' hin nanijalwachem riwi̱' ano'jbal tak ru̱c' riwi̱' quino'jbal take c'acharel re' je' ricab quino'jbal juntuhm ok chi aj ux re' je' wili xca'n: Junpech naxquimol qui̱b pan c'aybal i juntuhm re're', ru'um chi ma' haj ta wilic quic'o'nic xca̱j wi̱' oquic,
re' Jesus til xipahkaj queh chi ma'xta quik'orom lok ribiral re' ic'sinic ya'bilal c'ahchi' ribanam.
Re' ritu̱t i Jesus ch'i̱l take richa̱k' xca̱j nak k'oric ru̱c'<TS3>(Mr. 3.31-35; Lc. 8.19-21)Nok cu c'ahchi' wo' chi k'oric i Jesus cu̱c' take c'acharel, jenaj chi quixilac take tinamit wilque̱b ar, naxilow chi re' ritu̱t i Jesus ch'i̱l take richa̱k' wilque̱b lok rij pa̱t chi nca̱j nak k'oric ru̱c'
Chi je' aj re' nok re' take tic re're' q'uihinak chic johtok take, p'uht quiq'ueric cho chi naquiwachanic. Cu re' aj ru', xc'utunic pe' cho chi quixilac take tic re're' chi tico̱j po' nchel take ma' holohic ta laj ija' je' ricab quica'yic wo' take tic re're'.
Je' wo' chic ma' re' ta na nchel rana̱b take ixk'un quic'acharic ayu' pan katinami̱t pa ric'ux? Haj wo' xirak cho rino'jbal k'uru' chi k'e̱' nchol c'uhtunic eh haj wo' xchalic rajawric chi ribanaric take lok' laj nawa̱l riban? nqui take.
Naxibiraj i ma' Luch chi re' Jesus xk'oric cho, je' wili xik'or je reh:«Ajabe̱s Jesus, wi til coric chi re' hat, chak'or cho wi̱n chi equino̱j awu̱c' chi behic niban je nah ha', nqui je reh.
Ar aj ru' jenaj ixok ca̱' qui'sil cho take aj Canahan, re' nchalic pan jenaj queh take yuk'ul re're', xoquic chi ritahkaljic je i Jesus chi xa q'ueric chic je chi̱' chiri̱j chi je' wili:«Ajabe̱s Jesus, ra̱' ri'sil cho i k'atal k'oric ma' Tawiy, chaquetelej niwach ch'i̱l wixk'u̱n. Chacuy, chawesaj lok wi̱n riya'bilal cojo̱j china̱ ru'um jenaj ma' tob laj uxlabal nchopbic na̱ ric'acharic, nqui reh.
Re' ma' Luch xik'or chi re' Jesus til rac'u̱n i c'achlic Dios<TS3>(Mr. 8.27-30; Lc. 9.18-21)Nok pononak chic pan tinamit Sesare̱ya Pili̱po ribihnal, re' Jesus je' wili xibiraj keh hoj cablaj chi nahsil raj tahkanel:«Re' hin, hin i Ac'unbe̱s re' wilic wajawric chi quina̱ c'acharel xa re' la', chaj bih nquik'or take c'acharel chiwi̱j i hin? Hab wo' wach i hin chi quiwach ru'? nqui keh.
«K-Aja̱w Jesus, chacuy chaquetelej wach wi̱n i wac'u̱n eh chato'bej ru̱c' resmejic lok riya'bilal. Re're' nanchalic risihkoral, k'e̱' ti'quil ric'ul eh xa pa' nk'ehbic. Wilic pech nk'ehbic pan k'a̱k' eh wilic pech nk'ehbic pan ha'.
Je' aj re' cha'n tak maj re' hat-tak wilic awajawric tak. C'olok pan ac'ux tak re' xnik'or chic wili chi xa pa' jaric ma'xta ayeb tak k'ab hat-tak chi naribanaric ayu' wach ac'al, ar pan taxa̱j re' Dios ma'xta wo' riyeb k'ab eh nic' pa' nimal na̱yeb tak k'ab chi naribanaric ayu' wach ac'al, re' Dios nariyeb wo' k'ab ar pan taxa̱j.
Wilic take ha'lac'un xicuse'sjic ru'um i Jesus<TS3>(Mr. 10.13-16; Lc. 18.15-17)Ar aj wo' pa riyuk'ul i Jure̱ya, wilic take tutbe̱s ajabe̱s xquic'am cok quiha'lac'u̱n chiwach i Jesus reh chi naricojom rik'ab chi quina̱ chi cuse'sbal queh pa riti̱j. To̱b ta nak re' hoj cablaj chi nahsil raj tahkanel i Jesus xojcakric chi quina̱ take c'ahchi' quic'amam cok i quiha'lac'u̱n,
«Re' Ajabe̱s re're' naxibiraj i chaj bih nquik'or, je' wili xik'or reh jenaj queh camanom re're':‹Ha̱w, re' hin ma'xta bih jeno' c'ahbilal c'ahchi' nibanam aweh maj re' hat xac'u'lej na̱ wi̱n chi xa re' wo' ritz'akil i jenaj k'i̱j chi camanic naniyeb aweh chi atojbal.
Chi je' re' c'ahchi'que̱b take tinamit, je' chi pe̱t take chi kawach, je' chi xam take chiki̱j, chi cunchelal je' wili c'ahchi' quik'orom chi cow:«Kalok'ej wo' tak wach i Dios re' wilic cho ar pan taxa̱j eh kalok'ej tak wach i ra̱' ri'sil cho k'atal k'oric ma' Tawiy wili. Kayew tak rilok'il k'uru' i c'ulic riban lok wili chi tak'amaj cho ru'um i Ajabe̱s Dios, nqui c'ahchi' quik'orom.
«Chi je' re' xquichop ac'unbe̱s re're', xquikerej lok chiri̱j i ye'a̱b re're' eh xquicansaj wo' je.
Ar pan taxa̱j ma'xta riwih'ic c'oyomal<TS3>(Mr. 12.18-27; Lc. 20.27-40)Chiwach wo' take k'i̱j re're' wilic take junch'uk chic aj niminel reh C'uhbal Ye'o̱j reh Moyses je' ru̱c' ra̱' ri'sil take cho aj k'ahsem si̱ Saroc, xi'o̱j c'olok ru̱c' i Jesus. Re' take re', re' ma' nquicoj ta wach cuctic cho take camnak xca'n jenaj pahkanic reh.
Je' wo' k'e̱' nponic chi quiwach chi quic'alenjic cu'um take tinamit watak c'aybal chi nimak quiwach. Re' take re' k'e̱' wo' suk queh chi je' wili nk'ormojic queh chi ye'bal quilok'il:‹Ajabe̱s kaj tijinel, nqui nk'ormojic queh.
Re' riti'quil ric'ux i Jesus chiri̱j i tinamit Jerusalen<TS3>(Lc. 13.34-35)«Hat-tak c'acharel aj Jerusalen re' ticansanic tak queh chi abaj take aj k'orol riC'uhbal i Dios tak'amaj take cho awu̱c' tak, k'e̱' je njik'jitic i wa̱mna chawi̱j tak ru'um i ti'c'axic na̱c'ulum tak. Re' hin k'e̱' nak nwa̱j aco'ljic tak chiwach i ti'c'axic re're', je' ricab nok jeno' quixlan rimoh'ej take cuc' rac'u̱n pa rixi̱c' chi quico'ljic, xa re' la' hat-tak ma' jaruj nac'u'lej tak na̱ niC'uhbal.
na̱weht'alim wo' tak haj wilqui̱n hin je' ricab naneht'aljic chi haj pa' nquimol wi̱' qui̱b take c'uch, ar wo' wilic jeno' camnak chicop.
«Chi je' re' ajic, re' take lajeb chi k'ahxokak re're' xi'uctubic cajim eh xi'oquic chi rilmijic i quisakombal wi cu wilic quicas.
«Ru̱c' take k'oric re're', re' take coric wach quic'ux naquibiram wi̱n chi je' wili:‹Ha̱w, haj xkilow cho awach chi hat aj cuyul wi'c ha' eh re' hoj xkayew awa' aha̱'?
eh nok c'ahchi' chic co̱j chi wi'c, je' wili xik'or keh:«Til coric nik'or, jenaj aweh hat-tak naquirik'ahsam pan quik'ab take naquicansanic wi̱n, nqui xik'or keh.
Naxilow chi je' re' i jenaj keh hoj nahsil raj tahkanel i Jesus, xehsaj ti cho rik'as laj ch'ihch' eh xicoj ti je chi ti' jenaj raj tz'e' wa̱ch i nahsil c'amol quibe̱h take aj k'ahsem si̱ chiwach i Dios, naxiniq'uej nak ricansjic xa re' la', xa re' wo' ti i jenaj chi xiquin xirak je riyoc'oric lok.
Chiri̱j chic, chi re' Ju̱ras xihilej cho i lajeb rica'winak  chi sak wach tumi̱n chi quiwach take c'amol quibe̱h take aj k'ahsem si̱, re' take xquimol i tumi̱n re're' eh je' wili xquik'or chi quiwach:«Re' tumi̱n wili ma' tare̱t ta chic chi enkac'ol chipam i c'ola̱b reh tumi̱n nye'eric chi si̱ chiwach i Dios maj ritz'akil cansbal reh jenaj winak, nqui take chi quiwach.
Chiri̱j chic chi re' take sol xquipuhcaj chi quiwach riso' i Jesus eh xitz'uhkic cok chi richa'jaljic ar,
Chi je' re', re' take c'amol be̱h re're' ch'i̱l take cow laj aj niminel reh C'uhbal Ye'o̱j reh Moyses xi'o̱j re' wilic wi̱' rimuk'unbal i Jesus eh naxiponic ar, quilutz' chi̱' chi coric. Chiri̱j chic ru' xquipix cho jenaj rehtalil ilbal reh wi hab wach entz'a'anic reh muk'unbal eh ar xquicana̱' wo' cho take sol chi cha'janic.
Naxelic cho pan ha' i Jesus xilow chi tehlic pa̱m i taxa̱j eh chi re' Lok' laj Uxlabal kajic riban cho china̱ chi je' ricab jenaj rexba̱.
Re' Jesus xesaj lok i xilim laj ya'bilal wilic chiri̱j jenaj winak<TS3>(Mt. 8.1-4; Lc. 5.12-16)Junpech nok wilic pan jenaj queh tinamit reh riyuk'ul i Calile̱ya, jenaj winak xilim ri̱j xixuc'a̱' ri̱b chiwach i Jesus naxo̱j c'olok ru̱c' eh je' wili xik'or reh Jesus:«Re' hin weht'alim chi wilic awajawric chi resmejic lok niya'bilal wi la' je' re' nawa̱j i hat chi ena'n. Nawa̱j na chi je' re' ena'n wu̱c' k'uru'? nqui reh.
Re' Jesus je' wili xic'u'lej take wi̱':«Re' hat-tak xa ja' wo' nchel narak tak chiri̱j i ribiral nawilow tak wach chipam i Lok' laj Hu̱j tz'ihmbimaj wi̱' riC'uhbal i Dios chiri̱j chaj bih xiban cho i ma' Tawiy re' k'atal k'oric najtir k'i̱j nok ru'um jenaj rinimal laj c'ahric wilic ru̱c' ch'i̱l take jarub pa' quihch'ilinic ponok reh, xisic' ri̱j nic' wach naxca'n quiwa'.
Re' la' riwi̱' i c'ahchi' ric'uluric wili re' chi cu pe̱t c'ahchi' niyeb pan ac'al i rajawric aj Yahm je' ricab riban jeno' winak xiq'uic na̱ ransil chi cu rehtal richopom chic eh ribac'am chic i jenaj winak re' k'e̱' wo' nak ransil, cu re' aj ru' noquic cok pa ripa̱t chi rimak'aric i pa' bih riyeb take chi ri'sil ro̱k k'ab, nqui queh.
maj re' niC'uhbal nsakomsonic wach chi'nchel rino'jbal i Dios je' ricab riban i sakombal chi'nchel risakomej lok cu rehtal ma'xta chic bih wilic chi ma' ta nak enrakmajic on chi ma' ta nak enilmijic wach ru'um reh risakomil.
Nok je' re' c'ahchi' quik'orom, xa ma' naht ta pe' je ar wilque̱b juntuhm chi ahk c'ahchi' quibehsjic chi wi'c ar.
re' Jesus xichop johtok chi k'ab ixk'un re're' eh je' wili xik'or reh:«Tali̱ta, cu̱mi, nqui reh.Re' xik'or re're', je' wili ra̱j rik'orom pan kak'orbal hewre̱yo: “Ixk'un, til nik'or aweh chi tucten cho, nqui ra̱j rik'orom.
Re' sol re're' xo̱j wo' chi riyoc'oric lok chi ralak i Wa̱n. Chiri̱j chic ru' xic'am cho pan jenaj perepic wach culc eh xiyew reh rixk'u̱n i Herori̱yas. Chiri̱j re', re' ixk'un re're', xo̱j rik'ahsaj reh ritu̱t.
Nok quimolom chic cok qui̱b ar, xquilow chi wilic take raj tahkanel i Jesus xca'n quiwa' quiha̱' chi ma' xquitz'aj ta quik'ab chi pe̱t eh xquik'or reh Jesus chi ma' holohic ta xca'n chi je' re'.
Ar ajic chipam i yuk'ul “Lajeb chi Tinamit” ribihnal, pan jenaj k'i̱j xc'amaric cho chiwach i Jesus jenaj winak cup eh tasrak' wo'. Re' take xic'ambic cho reh xquipahkaj ato'bil reh i Jesus chi naricojom i k'ab china̱ chi esbal lok ric'axquilal.
Naxibiraj chi je' re', re' Jesus xiyew wo' chic ju' k'ab ri̱j nak' wach chi sakombal pan nak' wach. Je' re' nok re' winak re're' k'unk'u̱n p'uht risakombic pan nak' wach cu rehtal xilbic pe' chi coric.
Jenaj queh riq'uihal tinamit wilque̱b ar, je' wili xik'or reh:«Ha̱w aj tijinel keh, re' hin xnic'am cho ayu' i wac'u̱n reh chi naresmejic lok ric'axquilal maj jenaj ma' tob laj uxlabal xiban chi xcahnic chi me̱m chic.
«Je' wo' chic, nik'or aweh tak chi je' wo' nak re' ena'n tak ru̱c' nak' awach tak, ewo' nak nawesaj tak lok wi ta nak ru'um ribanaric re're' ma' eta chic titak'abjic tak je chi manlic awach tak ar chipam i ye'a̱b re' nc'ulmujic wi̱' ti'c'axic. Je' nak re' nik'or chi ena'n tak maj chaweh hat-tak k'e̱' wo' nak tare̱t chi enawesaj tak lok i nak' awach tak, wi ta nak ru'um ribanaric re're' ena'n tak canar oquic chi ri'sil rajawric i Dios chi k'atal k'oric.
Chalic i Jesus xitz'ehtaj je take eh je' wo' chic wili xik'or queh:«Chawach hat-tak c'acharel ma' eta riban chi hab wach c'acharel eriban canar oquic chi ri'sil rajawric i Dios chi aj k'atal k'oric xa re' la' chiwach i Dios ma'xta bih c'axic. Je' re' nik'or maj chiwach ru' xa ewo' riban chi re' c'acharel enoquic chi ri'sil rajawric, nqui queh.
Naxi-ilmajic chi je' re' xca'n take quib re're', jenaj queh winak je' ru̱c' wilque̱b ar je' wili xik'or cho:«Chaj bih riwi̱' chi c'ahchi' achejem tak i rac'u̱n cawa̱y re're'? nqui xik'or.
Naxponic rik'ijil rik'ahsjic wach i tic, re' ajabe̱s re're' xitak'a̱' cho jenaj raj tz'e' wa̱ch cu̱c' take aj quimel riye'a̱b chi ric'uluric i haj pa' wilic i tiklic wach chi narehtric i ajabe̱s re're'.
Naxibiraj chi je' re', re' aj tijem ri̱j c'uhbal re're' je' wili xik'or reh Jesus:«Ha̱w aj tijinel keh, coric i xak'or maj je' re' riwi̱' chi xa jenaj wo' chi Ajabe̱s Dios nkalok'ej wach i hoj ra̱' ri'sil cho ma' Israhel eh ma'xta chic jeno' Dios ra̱j lok'onjic wach chiri̱j ru'.
Ru'um aj re', til nik'or aweh tak chi cha'n ati̱j tak reh chi re' ti'c'axic re're' ma' ok re' chipam rik'ijil i k'elej enc'uluric reh chi suk elic ena'n tak je.
Naxquibiraj chi je' re' take c'amol be̱h re're', k'e̱' naxsukbic quic'ux ru̱c'. Je' re' nok xquitik'a̱' wach chi quiwach chi naquiyeb ritz'a̱k i Ju̱ras chi ritojbal. Xa chiwach aj wo' ti junc'am re're' nok ric'ulum chic ritojbal, re' Ju̱ras p'uht risiq'uim ri̱j i junc'am haj suk rik'ahsjic i Jesus eriban pan quik'ab.
Naxsoljic wo' chic cho cu̱c' pa roxpech riti̱j, xirak wo' chic take chi xa cu wiric wo' nca'n. Je' re' nok je' wili xik'or queh naxic'a'saj take cok:«Chacoj tak rehtal, xponic chic wach i junc'am chi re' take c'acharel je' ru̱c' ma' coric ta wach quic'ux, xic'ulic lok chi nichoporic i hin Ac'unbe̱s re' wilic wajawric chi quina̱ c'acharel. Xiban chic k'uru' manlic chic i wiric xa'n tak chi rihi'lsjic ati'jolal tak.
Chi je' re' ajic re' ma' Luch p'uht rik'orom chi je' wili:«Til wili taxa̱j, re' hin ma' weht'alim ta nech' ok wach i rik'ebil laj winak nak'or tak re're'. Kajok chi nina̱ jeno' ti'c'axic ru'um i Dios wi ma' coric i c'ahchi' nik'orom aweh tak, nqui queh.
Chi quixilac take c'acharel qui'iq'uic je ma' naht ta re' jap'lic wi̱' i Jesus wach curu̱s, q'uihal queh nquitz'ujlom johtok eh nquic'uhtaj chi je' re' nok xa banoj chic ri̱b quik'ab. Je' wo', je' wili nquik'or johtok reh:«Re' hat re' tik'oric chi enayoj i Lok' laj Pa̱t re' nlok'onjic wi̱' wach i Dios eh chi xa chiwach chic xib k'i̱j enajohsaj wo' chic rijelow-bal,
Chi je' aj wo' re', re' Jesus xic'uhtaj wo' chic ri̱b chi quiwach take qui̱b chic chi raj tahkanel ojic nca'n pan quipa̱t ar chiri̱j lok i tinamit Jerusalen, xa re' la', ru'um chi toco̱m chic riwi̱' rilbal naxic'uhtaj ri̱b, ma' xquina'bej ta wach chi re' po' nchel i Jesus xic'uhtaj ri̱b queh.
Raj la' naxelic cho ma' Sacari̱yas memrenak chic, ma' xchol ta chic k'oric cu̱c' take tinamit uyunic nca'n lok chiwach i junc'am re're', xa ru̱c' la' chic nah k'ab xic'uhtaj queh chaj bih xic'ul cok ar. Xa chi je' chic re' naxquirak chiri̱j chi re' Dios wilic xic'uhtaj reh Sacari̱yas chipam lok' laj ye'a̱b re're'.
on chi re' take nimak wach quilok'il chi k'atal k'oric nmak'aric cajawriceh queh chic take ma'xta cajawric nye'eric,
Re' ajlanic i̱b xitak'a̱' ribanaric i k'atal k'oric Awu̱sto, xnimjic cu'um take raj to'bonel i k'atal k'oric aj Ro̱ma. Je' ricab ar Si̱rya, xnimjic i k'oric wili nok wilic chi raj to'bonel i k'atal k'oric aj Ro̱ma re' winak Sire̱nyo ribihnal.
K'e̱' nitioxej aweh k'uru' ru̱c' awAc'u̱n wili maj chi xa je' na ricab jenaj sakom,re're' narisakomem pa̱m quino'jbal take ma' re' ta ra̱' ri'sil cho ma' Israhel eh naric'uhtam wo' rinimal alok'il chi kawach i hoj ra̱' ri'sil cho ma' Israhel, nqui Simyon.
Xichalic take tinamit je' wili xquik'or reh Wa̱n:«Chaj bih raj banaric k'uru' chi nakaco'ljic chiwach i ti'c'axic re're'? nqui take reh.
Ar xwih'ic wo' aj Yahm chi ripajaric i Jesus eh je' re' xiban reh chiwach ca'winak  k'i̱j xwih'ic i Jesus ar. Chiri̱j ru' naxiq'uic lok take k'i̱j re're', re' aj Yahm xipaj wo' chic i Jesus naxchalic ric'ahric. Je' re' xiban aj Yahm ru'um nok ma'xta bih riniq'uem i Jesus chiwach take k'i̱j re're'.
Re' cok ar k'e̱' xsahchic quic'ux i tinamit chi ribirmijic i c'uhbalanic riban maj naxiban c'uhbalanic i Jesus xquicoj rehtal chi wilic rajawric chi c'uhtunic,
Nok c'uhtunic aj riban i Jesus chi quiwach take c'acharel re're', xi'o̱j c'olok chi chi̱' i pa̱t quib xib take winak xquic'am cho jenaj si̱c yoclic wach rich'aht. Re' take xquiniq'uej nak cok iq'uic chipam i tz'ahp chi ric'amaric cok i si̱c chiwach i Jesus
Chiri̱j wili re' Jesus xik'or queh winak re're' chi je' wili:«Re' hin nwa̱j nibanam ju'jun ok pahkanic awu̱c' tak: Riyew na k'ab keh i C'uhbal Ye'o̱j reh Moyses chi naka'nam ato'bil queh tinamit pan hi'lbal k'i̱j on ma'xta? Haj wilic riyew ri̱b k'uru', re' chi naresmejic lok quiya'bilal i tinamit on re' chi naquicanabjic pan quiti'quilal? nqui queh.
Chiri̱j wili, re' Jesus xik'or queh jenaj c'uhtunic chi je' wili:«Chaj bih enc'uluric wi jeno' sot' eric'am wo' chic ribe̱h jeno' chic rich sot'? Ma' junk'ehbic ta na take pan jul, wi xquirak jeno' nim laj jul pan be̱h?
Naxiponic take winak wili ru̱c' i Jesus je' wili xquik'or cok reh:«Ajabe̱s Jesus, re' Wa̱n re' xkahsanic quiha̱' i tinamit xojritak'a̱' cho awu̱c' chi nakabiram aweh chi je' wili: Til re' na hat i Pahbamaj chi K'atal K'oric k'oro̱j cahnok ribiral chi naric'ulic lok on cu nakuy'em chic jeno'? nqui take cok reh.
Je' aj re' ru' nok ojic chic reh ixok re're', re' Jesus je' wo' chic wili xik'or reh:«Le̱y, re' amahc xnicuy chic yu'na maj re' hat xach'ica̱' ac'ux chiwi̱j chi wilic wajawric chi ricuyuric amahc. Yu'na k'uru' tisoljen je pan apa̱t eh re' sukquil c'uxlis riyew i Dios wih'ok awu̱c', nqui reh.
Je' re' ajic nok re' Jesus c'ahchi' rit'erem lok i ma' tob laj uxlabal, xibiraj wo' reh chi je' wili:«Chaj bih abihnal? nqui reh.—Tuhbil nibihnal, nqui ma' tob laj uxlabal.Je' re' xik'or maj k'e̱' q'uihal take chi ma' tob laj uxlabal oconak take cho ru̱c' i winak re're'.
Wi xatquic'ul pan jeno' tinamit re' na̱ponic tak wi̱', to̱b ta xa nic' pa' ti wach i pa̱t nariye'jic wi̱' apatal tak, ar tiwi̱' tak cu rehtal chic telic tak je chipam tinamit re're'.
Xa cu re' pe' wo' ti xicohlaj k'oric i ma' Luch, jenaj su̱tz' xkajic cho china̱ i ye'a̱b wilque̱b wi̱' eh naxisutej qui̱j, re' ma' Luch ch'i̱l take rich'i̱l chalic jenaj yo'jic cu̱c'.
Je' aj wili xik'or je queh naxi'o̱j:«Re' hat-tak ma' nic' ta hat-tak q'uihal chi enacuy tak ransil quic'uhbaljic i riq'uihal tinamit na̱wojic tak wi̱'. Ru'um aj re' chapahkaj tak johtok reh Dios chi eriyew cho aman tak chi c'uhbalanic, je' ricab nca'n take aj jacho̱l junseht ok chi rinimal abi̱x nanquilow chi ma' quimahnic ta chic ru'um chi nech' ti take chi jach, nquipahkaj reh aj ehcham abi̱x chi naritak'a̱b je quiman chi jach.
Je' wo' chic re' xiban jenaj winak caj to'bonel aj k'ahsem si̱ chiwach Dios. Re're', naxilow cok wach i winak re're', xa xiq'uic wo' je chi coric.
Je' aj re' ru', re' hin til nik'or aweh tak chi re' Lok' laj rUxlabal i Dios nye'bic wajawric chi quit'ermejic lok take ma' tob laj uxlabal. Ru'um aj chi re' Lok' laj Uxlabal nbanic re're', til nik'or aweh tak chi re' hin re' Pahbamaj chi K'atal K'oric wilqui̱n chic awu̱c' tak.
«Je' aj re' xik'or i Dios chi naribanam reh chi nachipahkaj aweh tak chaj bih aj ru'um xicansjic take cho aj k'orol riC'uhbal p'uhtunak cho quicansjic cu pan p'utbal cho reh c'acharic, re' hat-tak c'acharel re' tic'acharic chipam take k'i̱j wili, na̱sakomem wo' tak wach reh re're' to̱b ta ma' re' ta hat-tak xatp'utbic tak cho reh cansanic re're'.
Wi ma' hab wach jeno' aweh tak eriban canar ritikiric xa ta nak jeno' chic k'i̱j ro̱k ric'acharic, chaj wa'ric k'uru' chi xa nic' chic na̱ i capewenic na'n tak chiri̱j take xa pa' chic jaric ajwal wach aweh tak pan ac'acharic tak?
«Wi je' aj re' na'n tak, ra̱j rik'orom chi xa hat po' banol awach tak maj wi wilic aj ano'jbal tak chi narak tak chiri̱j re' nc'uluric ayu' wach ac'al nanawil tak johtok i k'i̱j ch'i̱l i su̱tz' ar pan taxa̱j, chaj wa'ric k'uru' chi ru̱c' pahkanic c'ahchi' nibanam aweh tak chipam take k'i̱j wili na'n tak awi̱b chi xa je' ma' narak ta tak chiri̱j?
«To̱b ta nak je' chic re' chak'or tak, ma'xta chic abirmajic tak cho, je' la' chic wili narik'ormojic cho aweh tak:‹Til coric nik'or aweh tak chi ma' weht'alim ta awach tak. Telen tak chi niwach hat-tak banol reh c'ahbil laj no'jbal, nqui narik'ormojic cho aweh tak.
«Chalic i aj tz'e' wa̱ch re're' xo̱j wo' riban i xk'ormojic reh. Chiri̱j ru', naxsoljic cho ch'i̱l take tinamit re're' je' wili xc'ulic rik'or reh aj ehcham ni̱m:‹Ha̱w, xniban chic i xak'or wi̱n xa re' la' xa cu wilic wo' ye'a̱b tehlic pa̱m, nqui reh ajabe̱s.
Nok je' re' c'ahchi' ric'ulum, na'lajic reh ac'un re're' eh je' wili xik'or pa ric'ux:‹Jarub ta wo' nchel chi aj camanom xa suk chic cho quiwa' quiha̱' ar pa ripa̱t i waja̱w, ra̱j hin ayu' xa cuc' tak chic ma' quinquimic ru'um i c'ahric.
Ru'um aj re' je' wili xk'ormojic queh ru'um Jesus:«To̱b ta re' hat-tak nac'uhtaj tak lok awi̱b chi quiwach i tinamit chi xa coric chic wach ac'ux tak, chiwach i Dios re' neht'alanic reh awa̱mna tak sakom wach chi xa ji̱k' chic ac'ux tak chiri̱j bihomal. Je' re' nok re' Dios nyi'bic cho ru'um atijbal tak eh to̱b ta nak k'e̱' nim rilok'il atijbal tak chi quiwach i tinamit, yu'na p'uht rojic wach ac'al.
Chalic i Jesus naxilow je quiwach take winak re're' je' wili xik'or je queh:«Hiy tak cu̱c' aj k'ahsem si̱ chiwach i Dios eh chac'uhtaj cho awi̱b tak chi quiwach ilbal reh chi ma'xta chic aya'bilal tak, nqui je queh.Re' take lajeb chi winak xilim qui̱j re're' xquic'am na̱ chaj bih xk'ormojic queh ru'um Jesus eh nok c'ahchi' cojic wach be̱h, ar aj xelic lok quiya'bilal.
Naponok rik'ijil reh k'atoj k'oric chi quina̱ i tinamit, wi re' take chiho̱j ru'um Dios chi naquesmejic pan ti'c'axic nca'n quiti̱j chi k'i̱j chi ak'ab, naquic'u'ljic ta wo' cho chi nok ru'um i Dios on cu narichahmic cho chi quic'u'ljic?
Naxquik'or reh chi re' Jesus re' ribihnej chi aj Nasaret iq'uic riban ponok ar,
«Chiri̱j aj ru' re' ajabe̱s re're' je' wili xik'or queh take wilque̱b chiwach:‹Chamak' tak nitz'a̱k reh winak wili eh chayew tak reh re' laj pech xiq'uihsaj wach nitz'a̱k, nqui queh.
Wi nchel xkak'or reh chi xa xic'am pa ric'ux, re' take tinamit ekojquicansaj chi abaj maj chi queh riq'uihal i tinamit re' Wa̱n xwih'ic chi jenaj aj k'orol riC'uhbal i Dios, nqui p'uht quik'orom chi quiwach.
Chipam i rik'ijil re're', re' take c'acharel re're' ma' xa ta re' naquibihnem chi rac'u̱n rixk'u̱n i Dios chic take ru'um chi xi'ucsjic cho chi quixilac take camnak, je' la' wo' naca'nam je' chic ricab take raj tz'e' wa̱ch i Dios ar pan taxa̱j ru'um chi naquic'acharic chi junelic.
na̱co'lem la' tak ri̱j ac'acharic nachacuy tak ransil i ti'c'axic.
Natiponok tak chipam i pa̱t xoquic cok wi̱', toque̱n tak cok ar eh chak'or tak reh ajabe̱s aj ehcham pa̱t chi je' wili:‹Re' Jesus re' aj tijinel keh je' wili xik'or cho:‹Haj wilic i ye'a̱b re' nanibanam wi̱' niwa' niha̱' wich'i̱l take waj tahkanel chipam i nink'i̱j Pa̱scuwa wili re' nc'uxuric wi̱' i q'uijol me̱', nqui cho, tiquirok tak reh.
Chiri̱j re', re' Jesus xelic je chi quixilac eh chi je' na chic quib on xib c'aham wilic je cu̱c', xixuc'a̱' ri̱b ar.
Re' take re' je' wili xquik'or:«Ma' curman ta chic chi hab wach enc'ulic k'orok keh jeno' rimahc i winak wili maj ru̱c' chi̱' xkabiraj chic chi xik'or chi re're' i rAc'u̱n i Dios, nqui take.
Je' re' narik'ormojic ru'um nok nac'olok lok i k'i̱j re're', re' take awac'u̱n awixk'u̱n tak chi xa nca̱j nak chic quic'olom qui̱b chiwach i ti'c'axic re're' naquip'utum rik'ormojic chi je' wili:‹Sak bih nak chi keh chi quik'ehbok ta nak take cho yu̱k' chi kana̱, quik'ehbok ta wo' nak chi kana̱ take sakrehp eh chipoy ta nak kana̱ chi junpech, nqui naquik'orom.
Nok wilque̱b chic cok chipam muk'unbal take ixok re're' chi xa tz'e-tz'e chic quiwach, cu re' chic queh ruhmumaj chic take cok chi quiwach quib chi winak xa nrepretic chic quiso'.
Re' take re' je' wili c'ahchi' quik'orom chi quiwach naxiponic take quib re're':«Re' kAja̱w Jesus til xuctic wo' chic rica'pech. Re're' xic'uhtaj ri̱b reh ma' Simon, nqui take.
Naxc'acharic chi quixilac take ra̱' ri'sil cho ma' Israhel re' chiho̱j take najtir k'i̱j ru'um i Dios chi ritinami̱t take,q'uihal queh ma' xca'n ta ric'uluric chi coric.
Re' Tirix naxelic cho ru̱c' Jesus, re' ti Simon xponic risihc'aj chi pe̱t eh naxirak, xik'or ribiral reh chiri̱j i Mesi̱yas, re' ra̱j rik'orom, re' Pahbamaj chi K'atal K'oric. Je' aj wili xik'or reh Simon:«Re' hin ch'i̱l jenaj chic wich'i̱l xkana'bej wach i Pahbamaj chi K'atal K'oric, nqui reh.
Re' take c'amol be̱h re're' naxquibiraj chi je' re', je' wili xquik'or reh Jesus:«Re' nak'or i hat chi enajohsaj i lok' laj ye'a̱b wili ma' eta riban! Chacapaj, waki̱b la' chic roxc'ahl  cho ha̱b p'uhtunak cho ritik'injic i lok' laj pa̱t wili eh cu yu'na chi k'i̱j ma' ja' cohlsomaj ta wo' wach! Chaj ti bih awajawric i hat k'uru' chi enajohsaj chiwach xib k'i̱j? nqui take reh.Je' re' xquik'or chi ma' xquirak ta chiri̱j xik'or i Jesus
Chiwach wo' take cho k'i̱j re're' nok cu kahsanic ha' riban i Wa̱n wilic take queh ra̱' ri'sil cho ma' Israhel xi'oquic chi wolic cu̱c' take raj tahkanel i Wa̱n chiri̱j rikahsjic quiha̱' c'ahchi' ca'nam take ra̱' ri'sil cho ma' Israhel reh chi naquicahnic chi ma'xta chic quimahc chiwach i Dios.
Ar ajic re' ixok re're' xteh so' pa̱m rino'jbal eh je' wili xik'or reh Jesus:«Re' hat, hat la' po' nchel jenaj raj k'orol riC'uhbal i Dios.
Re' winak re're' je' wo' chic wili xik'or reh Jesus:«Chacuy Ha̱w, yu'na chi cu c'achlic cho wac'u̱n tak ti chiwi̱j pa nipa̱t eh chawik'omej cho wi̱n ru'um nok pan quimic chic wilic, nqui wo' chic reh.
«Je' ricab i ricorquil xnik'or lok, chabiraj wo' tak chic i ricorquil nanik'orom wili: Wilic jenaj i k'i̱j tik'imaj wach chi re' hin rAc'u̱n i Dios nanibirmijic cu'um take c'acharel re' ma' ja' ye'o̱j ta queh chi equic'acharic chi junelic. Re' k'i̱j re're' xponic chic wach eh chi je' re', re' take naquibirinic wi̱n eh naquicojom niwach naniyeb queh chi xa naquic'acharic wo' chi junelic to̱b ta quiquimok je.
Chiri̱j wili jenaj chic kich aj tahkanel Tirix ribihnal re' richa̱k' i Simon re' ribihnej wo' chi Luch, je wili xik'or reh Jesus:
maj ma' je' ta re' ra̱j i wAja̱w chi nanibanam.«Re' wAja̱w Dios, re're' xtak'anic cho wi̱n cu pan taxa̱j eh ru'um re' ma' wilqui̱n ta ayu' wach ac'al chi rinimjic i xa pa' jaric nmikric cho pan wa̱mna chi eniban, wilqui̱n la' ayu' chi rinimjic haj wilic ra̱j i wAja̱w.
Re' Simon, re' ribihnej wo' chi Luch je' wili xik'or reh Jesus:«Ha̱w, nic' wach nachiban chi je' re'. Ma'xta chic jeno' aj tijinel je' ricab i hat chi nakatahkem. Je' re' nik'or maj re' take k'oric na'n i hat riyew kac'acharic chi junelic.
xa re' la' nc'utunic chi re' Jesus wili ma' re' ta i Pahbamaj chi K'atal K'oric maj keht'alim haj wilic tinamit nchalic wi̱'. Ra̱j i Pahbamaj chi K'atal K'oric ma' keht'alim ta haj wilic tinamit narichalic wi̱', nqui xquik'or.
eh je' wili xquik'or cok reh:«Ajabe̱s aj tijinel keh, re' hoj xkacoj rehtal chi re' ixok wili xiban i c'oyomal.
Re' Jesus k'uru' je' wili xik'or queh:«Chabiraj tak chi coric i ricorquil nanik'orom wili: Je' ricab chi wilic take c'acharel choplic quina̱ ru'um jeno' ajabe̱s, wilic wo' take c'acharel choplic quina̱ ru'um i mahc.
Je' re' k'uru' chi cu wilqui̱n pe china̱ ac'al wili, re' wili i jenaj holohic laj bano̱j hin tak'amaj cho wi̱' ru'um i Dios eh ru'um re', re' hin wilqui̱n ayu' je' ricab jeno' sakom rito'bej take c'acharel chi naquiwih'ic pan sakom, nqui Jesus.
Re' Jesus xik'or queh quinahsil take tinamit chi moysomaj pa̱m quicapew-balNaxeht'alij i Jesus chaj bih xbanjic reh winak sot' nak cho re're', xo̱j risic' eh naxponic rirak je' wili xik'or reh:«K'e̱' nak nwa̱j chi til enach'ica̱' ac'ux chiri̱j i rAc'u̱n i Dios, nqui reh.
Ar ajic re' take nahsil chi kana̱ hoj ra̱' ri'sil cho ma' Israhel naxquilow chi je' re', xquimol qui̱b ru̱c' i Jesus eh je' wili xquik'or reh:«Chaj wa'ric i hat ma' nasakomej ta wach keh hab wach i hat? Wi re' hat i Pahbamaj chi K'atal K'oric k'oro̱j cho ribiral chi naric'ulic lok, chak'or wo' keh i coric, nqui take reh.
Ar ajic je' wili xkak'or i hoj raj tahkanel:«Ha̱w, wi la' xa wiric xkajic wi̱' ra̱j rik'orom chi naricowjic wo' chic, kojqui reh.
Ha̱w, re' hin xa weht'alim wo' chi xa quinabiraj wo' cho xa re' la' cu'um take tinamit wilque̱b ayu' xnik'or i k'oric re're' reh chi enquirak chiri̱j chi re' hat xat-tak'anic cho wi̱n china̱ ac'al wili, nqui xik'or.
“Hat-tak aj Jerusalen re' nabihnej wo' tak chi aj Siyon, chacoj tak rehtal i wili:Chawilow tak, ar c'ahchi' ric'ulic lok i naroquic chi K'atal K'oric chana̱ tak.Ma' tiyo'jic tak! Rehtalil chi ma' pan ehtil ta naroquic cho, re're' c'ahchi' ric'ulic lok awu̱c' tak chi tz'uklic china̱ jenaj rac'u̱n cawa̱y, nqui k'oro̱j cho.
je' wo' re' c'acharel re' ricoj rehtal nic' wach nino'jbal i hin reht'alij wo' nic' wach rino'jbal i wAja̱w Dios re' xtak'anic cho wi̱n.
Je' re' ajic re' hin xnijil chic cok so' wi̱b ru̱c' i Jesus eh je' wili xnibiraj cok reh pan ja̱s k'oric:«Ha̱w, chak'or ti wi̱n hab wach keh narik'ahsanic aweh? quinqui cok reh.
Re' aj to'o̱l nik'or aweh tak re're', re' i Lok' laj Uxlabal re' naric'uhtunic reh haj wilic i coric. Nok tak'amaj ok chic cho ayu' wach ac'al i Lok' laj Uxlabal re're', re' take c'acharel ma' nquinimej ta i Dios, ma' eta nquic'ul pan ca̱mna. Je' re' naca'nam maj re' ricamaj i Lok' laj Uxlabal ma' janc'al ta quilom eh ru'um re' ma' queht'alim ta wo' nic' wach riwi̱'. Ra̱j la' awu̱c' hat-tak chi'nchel waj ninimel ma' je' ta re' nc'uluric maj re' hat-tak yu'na aweht'alim tak chic i camanic riban i Lok' laj Uxlabal ru'um nok re're' nwih'ic chic awu̱c' tak eh chikawach johtok ma' xa ta chic junc'am nariwih'ic awu̱c' tak til la' naric'acharic chic pan awa̱mna tak.
Re' cok ru' c'olok pan ac'ux tak wili: Re' hat-tak tiwih'ic tak pan jenaj wach capew-bal wu̱c' i hin ru'um chi re' wo' hin xinchihbic cho awach tak, ma' ru'um ta nak chi re' ta nak hat-tak xatchihbic tak cho niwach hin.«Chi je' aj re' awih'ic tak wu̱c' pan jenaj wach capew-bal, re' hin nitik'a̱b chic cho wach chi natojok tak k'orol reh niC'uhbal, q'uihal take c'acharel naquiniminic reh eh enquicoj qui̱b chi junpech chi waj tahkanel chic take. Je' wo' chic, re' hin nitik'a̱b chic cho wach wili: Re' xa pa' bih pahkanic na'n tak johtok reh wAja̱w Dios, nariye'eric cho aweh tak wi xa'n ati̱j tak chi c'ahchi' acojom tak wach chi wilic wajawric.
Re' Jesus xa nok wo' ti xicoj je rehtal chi re' hoj raj tahkanel nka̱j nak kapahkam cok reh chaj bih ra̱j rik'orom i k'oric xik'or. Ru'um aj re' je' wili xik'or keh:«Re' hin xnik'or chic aweh tak chi xa ma' naht ta chic je chikawach ma'xta chic awilom tak niwach chaxilac tak eh je' wo' xa ma' naht ta wo' chic je chiri̱j ru' na̱wilom wo' tak chic junc'am ok niwach. Re' hat-tak k'uru' ru'um chi xapahkaj wo' tak chajaric ra̱j rik'orom take k'oric re're',
maj je' ricab chi re' hin ma' wilqui̱n ta ayu' wach ac'al reh chi nanicahnic ta nak ayu' chi junpech, re' take c'acharel re're' ma' wilque̱b ta wo' ayu' wach ac'al chi rinimjic quitijinic take c'acharel quixowonic awach i hat.
Chalic i Jesus je' wili xic'u'lej wi̱':«Re' hin ma'xta bih nik'orom cho xa pan c'olic, chi'nchel la' sakom wach naxniban i c'uhtunic cu̱c' take tinamit je' ricab nok xa eli̱c wo' xniban cho c'uhtunic chipam take pa̱t ntijiljic wi̱' ri̱j take C'uhbal Ye'o̱j reh Moyses on je' ricab nok chi chi̱' i Lok' laj Pa̱t re' nlok'onjic wi̱' wach i Dios xniban wo' i c'uhtunic.
Ru'um aj re', re' Po̱nsyo Pila̱to je' wili xik'or reh Jesus:«Ma' ticahnic chi me̱m quinac'u'lej cho. Re' hat aweht'alim chi coric chi wilic wajawric chi enitak'a̱' acansjic wach curu̱s eh wilic wo' wajawric chi etiwok'taj je, nqui xik'or reh.
Nok tik'imaj ok chic riti'jolal i Jesus, re' take ra̱' ri'sil cho ma' Israhel re' wilque̱b ponok chi muk'unic, xquicoj nc'ohnic laj ik'o̱m chiwach take tz'ih naquibotem wi̱' riti'jolal i Jesus eh chiri̱j chic ru' xquibotej riti'jolal chipam i tz'ih cojo̱j wi̱' re' nc'ohnic laj ik'o̱m. Je' aj re' riwi̱' xca'n reh riti'jolal i Jesus ru'um nok je' re' hoj ocronak wi̱' i hoj ra̱' ri'sil cho ma' Israhel nankamuk'a̱' je jeno' camnak.
Re' Ma̱x je' wili xic'u'lej wi̱' i Jesus naxibiraj re're':«Ha̱w, re' hat til hat i ajabe̱s nchopbic nina̱. Je' wo' til hat niDios re' nilok'ej awach i hin, nqui Ma̱x.
cu rehtal xponic ru̱c' i k'i̱j naxc'amaric wo' chic johtok pan taxa̱j.
Re' take tinamit tubulque̱b ponok ar Jerusalen chi nink'ijinic, naxo̱j quimol qui̱b re' xiban wi̱' i xa je' chic cow laj te̱w re're', k'e̱' naxsahchic quic'ux maj re' chic quik'orbal quik'oric wi̱' chi quiju'junal, xquibiraj chi c'ahchi' quik'oric wi̱' take raj tahkanel i Jesus.
«Je' re' k'uru', re' hat-tak wich ra̱' ri'sil cho ma' Israhel chaweht'alij tak chi manlic i coric wili chi re' Jesus re' xayew tak chi cansjic wach curu̱s xye'eric rilok'il ru'um i Dios chi Ajabe̱s eh je' wo' xpahbabjic chi K'atal K'oric chi quina̱ chi'nchel tinamit, nqui ma' Luch.
«Yu'na aj ru' nik'or aweh tak chi chajal wach ano'jbal tak eh chachop ac'ux tak chiri̱j i Jesus reh chi re' Dios ericuy amahc tak eh chi je' re' ewo' nponic rik'ijil chiwach ru' chi eriyew cho risukquil ac'ux tak
Re' take aj niminel xquipahkaj quitobjic reh DiosChiri̱j naxi'elic je ma' Luch ch'i̱l i Wa̱n, xi'o̱j cu̱c' take quich aj tahkanel eh xponic quic'u'tjaj queh nic' nimal xk'ormojic je queh cu'um take c'amol quibe̱h take aj k'ahsem si̱ ch'i̱l take nahsil chipam katinami̱t.
equicowjic nic' nimal take yowa'i̱b. Je' aj re' k'uru' q'uihal take yowa̱b i̱b aj Jerusalen xicowjic je' ricab wo' xquic'ul take nic' q'uihal take yowa'i̱b ch'i̱l take wilic ma' tob laj uxlabal cu̱c' re' xic'amaric cho pan tak tinamit wilque̱b lok chi' ric'ula't i Jerusalen.
Je' re' nipahkaj aweh chi na̱banam tak reh chi re' hoj enkachop kac'ux chiri̱j i kacamaj chi rik'ormojic riC'uhbal i Dios, je' wo' chi ribanaric johtok kati̱j chiwach, nqui take cablaj chi c'amol be̱h.
Re' k'atal k'oric re're' xoquic chi quijot'oric take kaj najtir k'i̱j ru̱c' riye'eric cow laj camanic chi quina̱ reh chi ma'xta chic quitiquim qui̱b. Ma' xa ta re're' xquic'ul pan k'ab, k'e̱' la' wo' ti'quilal xquilow wach maj naxk'ormojic queh chi ma'xta chic quic'a'chsam take cuc' cac'u̱n, tok'lic npon quicana̱' cho quiha'lac'u̱n pan jeno' ye'a̱b reh chi ar naquiquimic chi cutquel.
“Re' jeno' k'atal k'oric wi k'e̱' nimal wach rajawric, ra̱j rik'orom chi k'e̱' wo' chic nimal wach i ripa̱t ntik'injic, maje'?Je' wo' re' wu̱c' i hin, xa re' la' wi je' ta nak re' nbanaric wu̱c' i hin, nic' aj wo' nak chic nahtil na̱ i pa̱t naritik'injic wi̱n?Je' re' nik'or maj re' hin k'e̱' rinimal wach wajawric wilic chi k'atal k'oric,re're' nc'utunic chi je' re' ayu' pan taxa̱j je' wo' chi ar wach ac'al
naxik'or queh chi je' wili:«Chacuy tak ajabe̱s, chayew wo' tak wi̱n awajawric nacoj tak reh chi re' hin nanicoj wo' nik'ab china̱ jeno' c'acharel ewo' ric'ul i Lok' laj Uxlabal. Chayew wo' tak so' wi̱n awajawric tak re're' eh re' hin eniyew aweh tak i tumi̱n wili, nqui xik'or queh.
Ar ma' xiniq'uej ta chic riwa' riha̱' chiwach i xib k'i̱j xiban chi ma' nilbic ta chic.
Naxibiraj i ma' Luch chaj bih xponic k'ormojok reh, xitik'lom ti ri̱b eh xo̱j chiqui̱j take c'amo̱l re're'. Naxiponic aj cu̱c' take aj niminel wilque̱b ar Jo̱pe, re' ma' Luch xc'amaric johtok pa rica'tik pa̱t re' wilic wi̱' riti'jolal i Lo̱rcas. Ar chic johtok, re' take cahnel ixok re' xitobjic ru'um i Lo̱rcas chi cu c'achlic pe nak, xquisutej ri̱j i ma' Luch eh chi xa suk chic qui'ok'ic chiri̱j ru', xquic'uhtaj cok reh i quiso' xtik'injic queh ru'um i Lo̱rcas.
xa re' la' ma' Luch naxilow chi je' re', xich'ihlej johtok chi k'ab eh je' wili xik'or reh:«Tipa̱' johtok. Ma̱xuc'a̱' awi̱b chiniwach ru'um nok re' hin xa jenaj niwach awu̱c' i hat, nqui reh.
«Naxnibiraj re're', re' hin je' wili xnik'or:‹Ha̱w, re' take chicop re're' ma' eta riban chi enic'ux maj re' hin ma' janc'al ta nic'uxum chicop k'oro̱j ru'um i C'uhbal Ye'o̱j reh Moyses chi ma' tare̱t ta chi c'uxuric, nqui xnik'or.
Chiri̱j re're' je' wo' chic wili xk'ormojic reh ru'um aj tz'e' wa̱ch re're':«Chatik'a̱' awi̱b eh chacojlom axijab, nqui reh.Nok ribanam chic re're', je' wo' chic wili xk'ormojic reh:«Chacojlom chawi̱j ajuc ro̱k tz'ih roxlo̱c' lok aso', re' xayocobej eh quinatahkej je, nqui xk'ormojic reh.
Re' ma' Lu̱' xik'or riC'uhbal i Dios ar Pisi̱ryaChiri̱j aj chic re' naxi'oquic chipam jenaj ma' laj cano̱wa, xi'elic je chipam tinamit Pa̱pos eh chi je' re', re' ma' Lu̱' ch'i̱l take rich'i̱l xiponic pa riyuk'ul i Panpi̱lya ar pan tinamit Pe̱rque. Ar re' Wa̱n re' ribihnej wo' chi Cus, xich'ak take cahnok i ma' Lu̱' ch'i̱l Wernaweh ru'um chi xsoljic wo' chic je pan tinamit Jerusalen.
xa re' la' naxquich'ak cahnok quib i ma' Lu̱' ch'i̱l i ma' Wernaweh cu̱c' take c'acharel wilque̱b ar, xa xitahkaljic wo' je cu'um q'uihal take quich ra̱' ri'sil cho ma' Israhel ch'i̱l wo' juntuhm chi ma' re' ta ra̱' ri'sil cho ma' Israhel je' ru̱c' quicojom qui̱b chi rinimjic i C'uhbal Ye'o̱j reh Moyses eh nquic'am wo' na̱ i c'uhbal re're'. Re' take c'acharel re're' je' wili xk'ormojic queh ru'um ma' Lu̱':«K'e̱' nchel ato̱b chi re' hat-tak xanimej tak i c'uhbal nk'oric chiri̱j richak'lamil i Dios. Ma̱poh'aj chic ac'ux tak chiri̱j c'uhbal re're' k'uru', nqui xk'ormojic queh.
Ar chic xitik ju' rik'ormojic riC'uhbal i Dios eh ar q'uihal take aj Te̱rwe xquinimej i Dios ru'um i k'oric xiban i ma' Lu̱'. Chiri̱j ru' re' ma' Lu̱' ch'i̱l Wernaweh xisoljic wo' chic je chipam take tinamit xi'iq'uic je wi̱', je' ricab Li̱stra, Ico̱nyo ch'i̱l Antiyoqui̱ya.
Je' wo', xic'ul quic'ux chi naquitz'ihmbam jenaj hu̱j re' naquitak'a̱b je chiqui̱j quib aj tz'e' wa̱ch re're'. Je' wili xquik'or je chipam i hu̱j re're':«Re' hoj pahbamaj chi nahsil raj tahkanel i Jesus wilco̱j ayu' Jerusalen ch'i̱l take quinahsil aj niminel, ch'i̱l wo' take aj niminel, nkatak'a̱' je risukquilal ac'ux hat-tak aj niminel ma' re' ta hat-tak ra̱' ri'sil cho ma' Israhel wilca̱t tak ar Antiyoqui̱ya ch'i̱l take awich atinamital tak wilque̱b pa riyuk'ul i Si̱rya ch'i̱l wo' hat-tak wilca̱t tak ar pa riyuk'ul i Sili̱sya.
Naxoj-elic je Neya̱polis, xoj-o̱j pa riyuk'ul i Masero̱nya ar chipam jenaj tinamit re' k'e̱' nim wach tinamit chi quixilac take tinamit quic'acharic wi̱' aj Ro̱ma, Pili̱pos ribihnal. Nok quib xib chic k'i̱j kawih'ic ar,
Ar ajic re' ma' Lu̱' je' ricab rocsam wi̱' ri̱b, xo̱j chipam i pa̱t molbal i̱b re're' eh chiwach xib chi hi'lbal k'i̱j reh ju'jun xama̱na, xiban ric'uta̱j cu̱c' take nquimol qui̱b ar.
Re' take quimolom qui̱b ar naxquibiraj i c'ahchi' rik'orom i ma' Lu̱' chi re' take camnak nacuctic wo' chic cho chi c'acharic, wilic queh p'uht quise'lam i ma' Lu̱' eh wilic wo' queh je' wili xquik'or reh:«Re' ribiral chiri̱j cuctic take camnak ca chak'or chic so' keh pan jeno' chic k'i̱j, nqui take reh.
Je' wo', chi quiwach take tinamit nquimol qui̱b chi birinic, re' Apo̱los ru̱c' ransil rik'orbal nye'eric reh ru'um Lok' laj Uxlabal xisolq'uij pa ri̱j quik'orbal take ra̱' ri'sil cho ma' Israhel re' ma' nca̱j ta niminic. Ru̱c' i k'oric xiban queh ra̱' ri'sil cho ma' Israhel, xic'uhtaj wo' queh chi re' Jesus re' i Pahbamaj chi K'atal K'oric.
Naxibiraj re're' i ma' Lu̱', xa̱j nak ojic chipam i pa̱t re're' chi ric'uhtjic ri̱b chi quiwach take quimolom qui̱b ar, xa re' la' ma' xye'eric ta k'ab reh cu'um take aj niminel.
Naxincamanic chaxilac tak chiwach i kAja̱w Jesus, xincamanic ru̱c' ch'ublic laj c'uxlis, to̱b ta wilic wo' pech xnik'eb ri̱s nak' niwach eh xnic'ul wo' ti'c'axic xca'n wi̱n take kich ra̱' ri'sil cho ma' Israhel xca̱j nak quinquicansam.
xoj-o̱j rik'o'rej ar pa ripa̱t i ma' Peh. Ar ajic naxiquimlej i pa̱s bac'bal ripa̱m ma' Lu̱' p'uht ripixim take ro̱k ch'i̱l take k'ab chi ribil ri̱b eh je' wili xik'or keh:«Je' ricab naxnibac' take wo̱k ch'i̱l take nik'ab, je' re' nabac'arok take ro̱k ch'i̱l take k'ab i winak re' nehchenic reh pa̱s wili maj re' Lok' laj Uxlabal xik'or wi̱n chi re' aj ehcham reh pa̱s wili naribac'aric cu'um take ra̱' ri'sil cho ma' Israhel wilque̱b ar Jerusalen eh naquik'ahsam wo' pan quik'ab take tinamit ma' re' ta ra̱' ri'sil cho ma' Israhel, nqui keh.
«Was tak nicha̱k', chacuy chabiraj tak re' haj wilic nanik'orom chi co'lbal wi̱b chawach tak, nqui queh tinamit re're'.
Nok pahbamaj aj chic i ma' Lu̱' chi quiwach take c'amol be̱h re're', je' wili xik'or queh chi xa cow chic c'ahchi' ritz'ehtam take:«Was tak nicha̱k', cu ayu' chi k'i̱j reh nic'acharic re' hin xa coric wo' wach nicapew-bal chiwach i Dios, nqui xik'or queh.
Je' aj re' k'uru' naxponic beleje̱b o̱ra reh chak'ab, je' ricab nic' pa' wach xitak'a̱' rik'ormojic i nahsil c'amol quibe̱h take sol re're', re' ma' Lu̱' xesmejic wo' je cu'um take sol je' ru̱c' qui'o̱j chi cok eh cu ar pan tinamit Anti̱patris xponic quicana̱' cho chiwach chak'ab re're'.
Chiri̱j i moloj i̱b re're', re' ma' Lu̱' q'uih pech wo' xtak'abjic je ric'amaric ru'um i ma' Pe̱lix reh chi naribanam ric'uta̱j ru̱c' eh chi je' re' ru̱c' jarub pa' pech xc'ulic chiwach, xa ruy'ej nak chic chi re' ma' Lu̱' eribehsaj tumi̱n reh, chi tojbal ri̱j i relic je pan che̱'
«Ajabe̱s k'atal k'oric ma' Acri̱pa, k'e̱' lo̱k' chi wi̱n chi chawach i hat nanik'oric yu'na chi rico'ljic wi̱b chiri̱j chi'nchel i mahc nquitz'ak wach chiwi̱j take wich ra̱' ri'sil cho ma' Israhel.
Ar aj ru' re' ma' Acri̱pa je' wili xik'or reh ma' Pele̱sto:«Re' winak re're' til nak eriban chi enawesaj je ma' ta nak xipahkaj chi narojic chiwach kajabe̱s k'atal k'oric aj Ro̱ma, nqui xik'or reh.
Ru'um aj reh xquicapaj, re' take aj camanom re're' xquitik'a̱' wach chi xa pan c'olic nak naquelic je chipam jenaj t'uch cano̱wa wilic chiri̱j i ma' laj cano̱wa. Chi je' aj re', re' riwi̱' nak i elic naca'nam je xa je' wo' nak ti chic re' take ahl laj ch'ihch' pixilque̱b chiri̱j ma' laj cano̱wa nacojic quilom chi queh. Ar ajic nok je' chic re' tiklic wach cu'um take aj camanom re're'
Re' ma' Lu̱' xitak'a̱' quic'amaric take quinahsil aj niminel wilque̱b ar Ro̱maNok ar chic wilco̱j ponok pan tinamit Ro̱ma, re' c'amol quibe̱h take sol xc'ambic cho queh take tz'ahpel xik'ahsaj take pan k'ab i nahsil aj cha'jem tz'ahpel wilic pan tinamit re're'. Chi k'ahsamaj chic ma' Lu̱' pan k'ab, re' nahsil re're' xiyew k'ab reh chi xwih'ic pan jenaj toco̱m pa̱t, xa re' la' ru' cu xicoj jenaj sol aj cha'jem reh.
Ru'um aj re', re' hin k'e̱' nwa̱j ojic awu̱c' hat-tak re' tic'acharic tak ar Ro̱ma reh chi enik'or chaxilac tak take k'oric nye'bic sukquil c'uxlis queh c'acharel quic'ulbic reh.
Je' re' naric'uluric cu̱c' maj ma' ru'um ta chi nquibiraj i C'uhbal Ye'o̱j reh Moyses ra̱j ta nak rik'orom chi re' take c'acharel wilque̱b chi xa coric chic wach quic'ux chiwach i Dios ru'um la' chi nquinimej i c'uhbal re're'.
Je' wo' nakojk'oric, nc'utunic lok chi k'e̱' ixowonic wilic cho pan ka̱mna ru̱c' take tz'uju̱j nka'n.
Re' take c'acharel nquich'ica̱' quic'ux chiri̱j i Dios naquic'ulum wo' ricuse'sbal i Dios je' ricab xic'ul cho ma' AwrahamRe' ma' Awraham xk'ormojic reh chi re're' ch'i̱l take c'acharel ra̱' ri'sil naquic'ulum ricuse'sbal i Dios reh chi re' cuse'sbal re're' xchalic wo' chi quina̱ i chi'nchel take c'acharel chi junsut wach ac'al. Re' take k'oric re're' xk'ormojic reh ma' Awraham ma' ru'um ta chi re're' xic'am na̱ riC'uhbal i Dios Ye'o̱j reh Moyses, ru'um la' chi re' Dios xipahba̱' i ma' Awraham chi jenaj c'acharel coric chic wach ric'ux ru'um rich'ica̱b nak ric'ux chi re' Dios riban chi nmanlajic wach i chaj bih rik'or.
Je' re' k'uru' re' ribano̱j i Jesus rehreh wach chiwach ribano̱j i Aran eh re're' nkacoj rehtal ru̱c' i wili: Naxmahcanic i Aran xicoj chi kana̱ chi'nchel i hoj c'acharel i ch'ukuj wach mahc riban i Dios chi aj mahc kabiral. Tz'a̱b ru' i Jesus re' xa coric wo' wach rino'jbal xiban chi ma' eta chic nk'ormojic keh ru'um i Dios chi aj mahc kabiral eh re' chic yu'na xye'eric chic keh chi ekojc'acharic chi junelic to̱b ta kojquimok je.
Nic' pa' wach nk'ormojic chiri̱j ixok re're', je' aj wo' re' eriban chi enk'ormojic chawi̱j i wili i hat-tak wich aj niminel reh Jesus: Re' hat-tak ma' re' ta chic i rajawric i C'uhbal Ye'o̱j reh Moyses wilic chana̱ tak maj re' Jesus re' Pahbamaj chi K'atal K'oric, xquimic reh chi toco̱m chic enwih'ic rajawric chana̱ tak. Yu'na ajic re' wilic rajawric chana̱ tak re' chic i Jesus re' xuctic wo' chi quixilac take camnak reh chi re' hoj raj tahkanel ewo' nka'n take bano̱j quibanic chi nye'eric rilok'il i kAja̱w Dios,
Ra̱j awu̱c' hat-tak ma' je' ta re' nc'uluric ru'um nok re' hat-tak ma' tic'acharic ta tak chic chi chopo̱j ana̱ tak ru'um ritutil i mahc. Re' chic hat-tak tic'acharic la' tak chi chopo̱j ana̱ tak ru'um i Lok' laj Uxlabal re' til wilic awu̱c' tak. Ru'um chi re' Lok' laj Uxlabal re' riyeb aweh tak i Dios ch'i̱l i Jesus re' Pahbamaj chi K'atal K'oric wilic awu̱c' tak, re're' nc'uhtunic lok wi̱' chi re' hat-tak, hat-tak aj niminel reh Jesus. Je' re' nik'or maj re' c'acharel re' ma' wilic ta ru̱c' i Lok' laj Uxlabal keht'al chi ma' re' ta raj tahkanel.
Je' wo', re' take wilic cajawric ar pan te̱w c'uxic, on wilic cajawric ayu' wach ac'al, ma' hab ta wach queh re' xa ta nak wo' jeno' chic je' ru̱c' tik'imaj wo' cho ru'um i Dios, eriban chi ma' eta chic nwih'ic chi kana̱ i c'axbal re' ric'uhtaj keh i Dios ru'um chi re' Jesus re' Pahbamaj chi K'atal K'oric wilic chic chi Ajabe̱s chi kana̱.
Hab wach rinimej i Jesus chi manlic ma' k'ehbel ta riniminicRe' chic i rik'ormojic xniban lok chi re' Dios riyew reh c'acharel re' rich'ica̱' ric'ux chiri̱j chi enc'acharic chi coric chic wach ric'ux, chaj bih enik'or k'uru' chi xc'uluric cu̱c' take ma' re' ta ra̱' ri'sil cho ma' Israhel eh je' wo' ku̱c' i hoj ra̱' ri'sil cho ma' Israhel? Re' wili nik'or: To̱b ta nak ma' queht'alim ta chi re' Dios naribanam cu̱c' take ma' re' ta ra̱' ri'sil cho ma' Israhel chi equic'acharic chi coric chic wach quic'ux, re' take re' je' re' xbanaric ru̱c' quic'acharic,
Je' re' nik'or maj til coric chi ma' ru'um ta reh kaholohic laj bano̱j nka'n i hoj c'acharel xojrichih i Dios chi hoj ritinami̱t. Wi ta nak ru'um reh kaholohic laj bano̱j chi je' re' xiban i Dios ku̱c', ma' riban ta nak chi enik'or chi ru'um reh ric'axbal naxiban i Dios chi je' re'. Je' re' nok junpech wo' chic enik'or aweh tak, wi ta nak ru'um reh holohic laj bano̱j nka'n re' Dios xojrichih chi hoj ritinami̱t, re' k'oric nk'ormojic chi xa ru'um reh ric'axbal i Dios kojchihiric, ma' eta nak riban chi coric wach. Je' re' nik'or ru'um wi nk'ormojic chi je' re', ra̱j rik'orom chi ma' ru'um ta reh kabano̱j kojchihiric ru'um i Dios.
Je' re' ajic re' Dios nye'bic reh chi'nchel eh re' wo' re' xtik'inic reh chi'nchel. Je' wo' chic, re're' tanlic chiri̱j chi narilok'onjic wach cu'um take chi'nchel ritik'inic. Ru'um aj re' je' wili nik'or chi lok'onbal wach: Lok'omaj ok wach i Dios chi junelic k'i̱j sakom cu'um take chi'nchel c'acharel. Je' ta nak re' banarok, nqui nik'or.
Re' take tak'anic c'ahchi' nik'oric chiri̱j re're', re' take wili: Ma̱ban i c'oyomal, ma̱ban i cansanic, ma̱ban ilek', ma̱tz'ak k'oric chiri̱j awas acha̱k'. Je' wo' ma̱ban chi xa ji̱k' chic ac'ux chi relk'jic pa' bih nac'ax wach reh jeno' chic c'acharel. Chi'nchel take tak'anic re're' ch'i̱l wo' take toco̱m chic tak'anic no̱j riban chi n-nimjic wo' wi nc'amaric na̱ i tak'anic rik'or chi je' wili:“Chac'ax awas acha̱k' je' ricab ric'axaric awi̱b na'n i hat”.
Re' la' til k'e̱' wo' chic curman chi keh re' risiq'uiric riye'eric rilok'il i Dios cu'um take kich aj niminel naquilom kaholohic laj bano̱j reh chi je' re' riman chic enquicowsaj quic'ux chi rinimjic i Jesus.
Nipahkaj aj aweh tak i ato'bil re're' reh chi je' re' suksuk nic'ux equino̱j c'olok chi ak'o'rjic tak wi la' re' Dios xa̱j riyeb k'ab wi̱n chi je' re' eniban. Je' wo' nipahkaj chi je' re' ena'n tak reh chi nakamol ki̱b chi kunchelal, ma' xa re' ta enwih'ic jenaj rinimal sukquil c'uxlis ela' wo' nirak so' hi'lbal wi̱n.
c'ahchi' nitz'ihmbam je i hu̱j wili aweh hat-tak was tak nicha̱k' aj niminel wilca̱t tak ar pan tinamit Cori̱nto re' namol awi̱b tak chi rilok'onjic wach i Dios. Re' hat-tak xatrichih tak chic lok chi hat-tak raj tahkanel i Jesus re' Pahbamaj chi K'atal K'oric eh xisaksaj wo' wach ac'acharic tak chi na̱woquic tak jenaj chi rinimjic ru' quich'i̱l take toco̱m chic aj niminel wilque̱b chi junsut wach ac'al. Chi kunchelal i hoj re're' enkak'or chi re' kAja̱w Jesus re' Pahbamaj chi K'atal K'oric, til re're' i Ajabe̱s chi quina̱ chi'nchel take c'acharel.
Re' ma' Lu̱' ma' re' ta ru̱c' k'oric no'jbalamaj ri̱j nk'oricWas tak nicha̱k' aj niminel reh Jesus, naxinponic awu̱c' tak chi rik'ormojic aweh tak rik'orbal i Dios, ma' xink'oric ta awu̱c' tak ru̱c' nimak tak chiho̱j wach k'oric, on chi c'ahchi' ta nak nibanam wi̱b chi hin rinimal winak aj no'jbal.
Raj wi re' ricamaj xiban jeno' aj camanom narich'ukuric wach ru'um i Jesus chi ma' holohic ta, re' aj camanom re're' ma'xta ric'ulum jeno' rico̱ch ru'um chi naritz'ajric ac'al i ricamaj xiban je' ricab nok jeno' aj tz'ako̱l ntz'ajric ac'al ricamaj nanha'ric ru'um k'a̱k' ru'um chi ma' chiho̱j ta wach camanbal ricoj chi johsonic pa̱t. Wi jeno' aj camanom je' re' ric'ul ru̱c' ricamaj, cu ewo' nco'ljic ru'um i Dios chiwach i k'a̱k' naritojoric wi̱' wach i mahc je' ricab nok jeno' c'acharel rico'lej ri̱b chiwach i k'a̱k' nkop wi̱' i ripa̱t to̱b ta wo' ma' rico'lej ta chic ri̱j take pa' bih reh.
Re' balc'uxquilal wilic ar Cori̱nto chiri̱j ehq'uenenic tak i̱bYu'na nwa̱j k'oric chiri̱j i wili: Wilic take c'ahchi' quic'ulic k'orok wi̱n chi chaxilac hat-tak aj niminel ar Cori̱nto wilic jenaj balc'uxquilal c'ahchi' ric'uluric re' xa ta nak chi quixilac take c'acharel ma' quilok'onic ta wach i kAja̱w Dios nbirmijic ribiral chi nbanaric. Je' re' ajic chaxilac hat-tak wilic jenaj i c'ahchi' rehq'uenem cok i ricab ritu̱t
Ru'um aj re' nipahkaj je aweh tak i wili: Ma' hab wach aweh tak noquic ru̱c' jeno' toco̱m chic ixok wi ma' re' rehq'ue̱n on toco̱m chic winak wi ma' re' ribahi̱l maj re' banoj c'oyomal k'e̱' wo' chic rijot' i kati'jolal kabakil chiwach take toco̱m chic mahc nbanaric.
Raj nchel wi jeno' q'uijol ma' raj ta ric'amam na̱ re' xnik'or chi ma'xta risiq'uim rehq'ue̱n xa ma' mahc ta wo' chi reh eh je' wo', wi re' jeno' k'ahxok ra̱j risiq'uim ribahi̱l xa ma' mahc ta wo' chi reh. Haj cok wilic nwa̱j nik'orom chi nok: Wi jeno' k'ahxok on q'uijol naribanam caxarahil, chi kawach johtok wilic queh yohbalil ru'um take ti'c'axic narichalic. Ru'um aj re' chi pitbal nak reh chi re' take re' ma' eta nquic'ul re're', re' hin xnik'or chi jeno' c'acharel xa cu rutquel pe ri̱b, k'e̱' nak tare̱t chi encahnic chi ma' eta risic' ric'u'lil ro̱k k'ab.
Re' ricorquilal, til ric'ul nak chi keh chi nakatobjic awu'um tak je' ricab xitobjic cho take toco̱m chic wich aj niminel pahbamaj take chi aj k'oro̱l ch'i̱l wo' take aj k'oro̱l pahbamaj take ru'um i Lok' laj Ajabe̱s Jesus. Chacoj tak rehtal re' take pahbamaj re're', xa pa' qui'o̱j chi rik'ormojic riC'uhbal i Dios nquic'am je i quehq'ue̱n chiqui̱j je' ricab riban i ma' Se̱pas re' ribihnej wo' chi Luch eh chi je' re' ma' xa re' ta take re' quitobjic cu'um take nquic'uhbalej je' la' wo' to'bomaj wo' take ehq'uenbe̱s. Wi je' re' nbanaric cu̱c' take wich aj k'orol re're', ma' eta na riban chi je' wo' nak re' enbanaric ku̱c' i hoj chi ekojtobjic?
Chi je' aj re', re' hoj aj niminel reh i Dios ma' riban ta chi enka'n keh i no'jbal je' ricab xca'n kama̱m kati't chi xca'n cho ribanaric i c'oyomal xa hab wach aj u̱c' eh ru'um reh i mahc re're', re' Dios xiyew cho ti'c'axic chi quina̱ cu rehtal ca'winak ik'ob wuklaj ik'ob lajc'ahl (23,000) chi c'acharel xiquimic je chiwach i jenaj k'i̱j.
Tz'a̱b ru' nok jeno' ixok aj niminel riban riti̱j on nok rik'or jeno' k'oric ye'o̱j reh ru'um i Dios, ma' riban ta chi re're' eriban i k'oric chi ma' ripoyom ta wach na̱ ru̱c' jeno' tz'ih je' ricab ocronak take wi̱' ixok aj niminel. Je' re' nik'or maj re' ixok aj niminel ma' ripoy ta wach na̱, ma' riyew ta wo' rilok'il i ribahi̱l re' wilic chi nahsil china̱, xa je' wo' na jenaj wach ch'i̱l jeno' ixok rik'at lok i rismal wach na̱.
Re' take si̱ riyew i Lok' laj rUxlabal i Dios chi naka'nam i hoj aj niminelYu'na was tak nicha̱k' aj niminel, nwa̱j k'oric awu̱c' tak chiri̱j take bano̱j re' xa je' na chic jeno' si̱ riyew i Lok' laj rUxlabal i Dios chi enka'n. Je' re' niban ru'um nok nwa̱j chi re' hat-tak na̱weht'alim tak ricorquilal chiri̱j take banoj re're'.
Til pan coric til rehreh quiwach take bano̱j nye'eric keh hoj aj niminel chi naka'nam eh chi je' re' quiwi̱', til cow chayew ac'ux tak chiri̱j i ribanaric i ju'jun queh take bano̱j re' nacapaj tak re're', chi til naricamanic aweh hat eh je' wo' chi encamanic to'bal queh take awas acha̱k' tak aj niminel. Chi'nchel take re're' k'e̱' tare̱t take chi banaric xa re' la' nwa̱j wo' nik'orom aweh tak chi wilic jenaj chic no'jbal re' til k'e̱' wo' chic tare̱t chiwach chi'nchel eh re're' nwa̱j nic'uhtam aweh tak yu'na.
Ru'um aj reh ricorquilal re're', re' hin enik'or aweh tak chi nanatioxej johtok i Dios pan toco̱m chic k'oric, k'e̱' nak ru' tare̱t i tioxonic ena'n tak xa re' la' wi ma' rirak chiri̱j i c'acharel re' c'ahchi'ca̱t ribiram xa ma'xta bih encamanic reh chi cowsbal ric'ux.
Je' wo' xic'uhtaj wo' ri̱b chiwach i ma' Jaco̱wo eh chiri̱j ru' xic'uhtaj wo' ri̱b chi quiwach take chi'nchel pahbamaj chi nahsil c'amol quibe̱h raj tahkanel.
Je' wo' chic, je' ricab nanbanjic i tic abi̱x on jeno' chic i ja', ma' re' ta nchel chi mu'u̱n chic nanatic tak jok til re' la' i manlic wach ija'
Je' re' nanibanam ru'um nok re' Dios cu c'ahchi' riyeb cho k'ab chi q'uihal take c'acharel c'ahchi' nic'uhbalem take to̱b ta wo' q'uihal wo' take c'acharel nquik'ihtaj qui̱b chiwach i c'uhbalanic niban.
Nik'orom aj chic lok re're', yu'na nwa̱j wo' nik'orom aweh tak chi re' hin xnich'ica̱' nic'ux chawi̱j tak chi wilca̱t tak chic pan sukquil wu̱c' eh xnitik'a̱' wach chi ca'pech nak nawojic awu̱c' tak reh chi je' re' xniyew nak risukquil ac'ux tak ru̱c' wiq'uic ponok chaxilac tak.
Je' re' nkak'or aweh tak maj chi wilco̱j pan jenaj wach c'uxlis ch'i̱l i Jesus re' Pahbamaj chi K'atal K'oric, til ch'iclic kac'ux chiwach i Dios chi til coric take k'oric nkak'or re're'.
Ru'um aj re', re' hoj ma' nkapoh'aj ta kac'ux eh to̱b ta wo' nchel c'ahchi' roquic cho rirejbic i kati'jolal ru̱c' i camanic c'ahchi'co̱j, wilic jenaj chic ac' c'acharic pan ka̱mna eh re' c'acharic re're' eli̱c i k'i̱j c'ahchi' ri'acsjic wach.
Je' wo' nc'utunic lok chi hoj raj camanom i Dios nankak'or i coric wach c'uhbal ru̱c' kajawric ye'o̱j wo' ru'um. Je' wo', nc'utunic wo' lok chi je' re' nanka'n ricojoric i xiyew keh i Dios chi co'lbal ki̱b chiwach take pa' bih quichalic chi kana̱ je' ricab nok jeno' sol ricoj i rik'as nah re̱ ch'ihch' nye'eric pan risec'a̱j k'ab eh ricoj wo' i coten laj ch'ihch' nye'eric pa ritz'e̱t k'ab chi co'lbal ri̱b chiwach i yohbalil.
Re' hin ma' Lu̱' til niyew nichi̱' chi re' to'bonic xca'n re're' til wo' xa pan quic'ux xasjic cho eh weht'al wo' chi je' re' maj ma' xa ta re' haj wilic xca'n canar riye'eric xquiyew je' la' wo' til xquic'saj na̱ i haj nak ti wilic enquicuy ransil riye'eric chi to'bal.
Re' k'oro̱j lok wili ric'u'lej ri̱b ch'i̱l i k'oro̱j cho chipam i Lok' laj Hu̱j tz'ihmbimaj wi̱' riC'uhbal i Dios narik'or chi je' wili:“Re' c'acharel riyew eh ripuhcaj queh take niba̱' i pa' bih wilic reh,ma' nsahchic ta chic wach i richak'lamil chi quiwach take tinamit.Je' wo' re' riban i Dios, til riyew wo' cho ricuse'sbal chi quina̱ take nca'n i to'boniceh re' richak'lamil re're' ma' jaruj ensahchic wach chi quina̱, nqui rik'or.
on chi re' hin ma' xa holohic ta chic k'oric niban naquink'oric chi quiwach take tinamit xa re' la' re're' ma' re' ta jenaj pitbal chi rinabjic i ricorquil weht'alim chiri̱j i Dios. Ma' xa re' ta re're', je' la' wo' wilic riwi̱' chi re' hat-tak til aweht'alim wo' tak re're' chi coric eh je' re' nik'or maj q'uih pech xnic'uhtaj lok ru̱c' nino'jbal chi je' re' eh je' wo' re' xc'utunic lok ru̱c' take pa' bih niban chawach tak.
Je' re' k'uru' re' hin weht'alim chi xc'amaric johtok pan taxa̱j, wi re' nchel chi manlic wach riti'jolal ribakil on wi nchel xa re' ricapew-bal xc'amaric johtok ma' weht'alim ta, til xa re' wach i Dios neht'alanic reh nic' wach naxc'uluric re're'.
Je' ricab nachac'alenej awi̱b tak chac'uhtaj wo' tak chawach tak chi k'e̱' ti' nawic'raj awi̱b tak chi awibil awi̱b tak.
Re' cok ru' to̱b ta wo' ma'xta nak bih xk'ormojic reh Ti̱to cu'um take aj nahsil re're', wilic take ju'jun xa aj chucul aj niminel take, xa pan elk'a̱l laj oquic xca'n cok chi kaxilac i hoj aj niminel, xquip'ut wolic ru'um re're'. Re' take re' je' re' xca'n maj xca̱j nak quipitim i suk laj niminic c'ahchi' ka'nam chiri̱j i Jesus eh ru'um re' xa cow chic nquik'or chi nakac'amam wo' nak chic na̱ i C'uhbal Ye'o̱j reh Moyses eh ru̱c' re're' xojquimin wo' nak chic chi rehquen i cow laj c'uhbal re're'.
Ru̱c' re're' nkarak chiri̱j k'uru' chi re' c'acharel re' ma' ric'am ta na̱ i rik'or chipam i C'uhbal Ye'o̱j reh Moyses, ma' eta wo' nco'ljic chiwach i sihtbal nchalic china̱ ru'um reh rino'jbal chi ma' nbirinic ta k'oric. Xa re' la' chiwach i rinimal ti'c'axic re're' xa jenaj wo' nco'lonic keh chiwach. Re' jenaj re're', re' wo' i Jesus. Re' aj re' xiyew ri̱b chi ric'uluric i sihtbal wilic nak chi kana̱ eh ru̱c' xic'ul chi je' re' xponic wach i tz'ihmbimaj cho chipam i Lok' laj Hu̱j wilic wi̱' i riC'uhbal i Dios chi je' wili:“Hab wach nt'uyu'njic wach che̱' chi cansbal reh,re're' jenaj rinimal ti'c'axic c'ahchi' ric'ulum, nqui tz'ihmbimaj cho.
Nok je' re' xniban, re' hat-tak ma' xinak'eb ta lok chiri̱j ac'ux tak, xa ta wo' nak ma' suk ta xinawilow tak ru'um nic'axquilal wilic pa niti'jolal re' xcamanic chi xa je' na jenaj pajbal reh achak'lamil tak wu̱c'. Je' re' k'uru' to̱b je' re' niya'bilal wilic, re' hat-tak xacuy tak wilmijic eh xinac'ul wo' tak chi suk je' ricab chi c'ahchi' ta nak ac'ulum tak chaxilac jeno' raj tz'e' wa̱ch i Dios nchalic ar pan taxa̱j, on til je' ricab chi re' ta wo' nak i Jesus re' Pahbamaj chi K'atal K'oric c'ahchi' ac'ulum awu̱c' tak.
Was tak nicha̱k' aj niminel re' hat-tak, hat-tak chic rac'u̱n rixk'u̱n i Dios yu'na maj re' Dios xatriyuk'ej wo' tak cho reh chi na̱c'acharic tak chi ma' re' ta chic i C'uhbal Ye'o̱j reh Moyses wilic rajawric chana̱ tak. Re' cok ru', ru̱c' i xik'or re're' ma̱capaj tak chi yu'na chi xa ye'o̱j chic k'ab aweh tak chi ribanaric i pa' bih ma' holohic ta rotowej cho ati'jolal tak. Ma'xta, re' la' cha'n tak tic'acharok tak ru̱c' jenaj c'axoj i̱b chi awibil awi̱b tak.
Ru̱c' cohlsbal wach nik'orbal awu̱c' tak nwa̱j nik'orom je aweh tak chi yu'na johtok chi kawach ma' nwa̱j ta chic biram take k'oric chawi̱j tak maj ru̱c' re're' k'e̱' nacoj tak cho riti'quilal nic'ux. Je' re' nik'or maj re' hin wilic chic take rehtalil pa niti'jolal chaj bih take ti'c'axic nic'ulum lok ru'um chi hin aj k'orol reh c'uhbal chiri̱j i Jesus.
Je' re' ajic je' ricab xic'ul i kAja̱w Jesus chi ru̱c' rucsjic cho chi quixilac take camnak xic'ul jenaj ac' la' c'acharic, je' wo' chic re' xc'uluric ku̱c' i hoj naxiquetelej cho kawach i Dios. Ma' xa ta re're' xiban je' la' wo' re' i Dios xiban je' ricab nbanaric reh jeno' c'acharel chi nye'eric rilok'il nancojoric cok pa risec'a̱j jeno' k'atal k'oric eh je' re' nik'or maj je' wo' re' xiban ku̱c' i hoj naxiyew wo' cok riye'a̱b i Jesus chipam i ye'a̱b k'e̱' wo' chic nimal wach rilok'il ar pan taxa̱j.
Re' ma' Lu̱' riban riti̱j chiqui̱j take niminel aj E̱pesoNaquincapewenic chiri̱j nic' pa' nimal holonquilal ribanam cho i Ajabe̱s Dios chiki̱j i hoj, re' hin til nixuc'a̱' wi̱b chi ti̱j chiwach i Dios
Ma' xa re' ta re', xat-tijiljic la' wo' tak chiri̱j chi re' hat-tak na̱yeb tak k'ab chi re' Dios nari-ac'sam ano'jbal tak ch'i̱l acapew-bal tak.
Je' re' nok chi hat-tak chic behsemaj ru'um i Lok' laj Uxlabal, chabiraj wo' tak k'oric chawach tak maj nana'n tak chi je' re' nayew wo' tak rilok'il i Jesus re' Pahbamaj chi K'atal K'oric.
Je' wo' ati̱j tak camanok aweh tak chi peletenic eh chi behsemaj acapew-bal tak ru'um i Lok' laj Uxlabal, xa c'ahchi' ok wo' ca̱t-tak chi ti̱j chiwach i Dios eh chipam ati̱j tak re're' chapahkaj tak reh chi etirito'bej tak cho. Xa ic'lic ok wo' ana̱ tak chi ti̱j chiwach i Dios k'uru' eh ma̱cana̱' wo' tak ti̱j chiqui̱j take chi'nchel kich aj niminel.
Tz'a̱b ru' to̱b ta nak je' re' nwa̱j i hin, curman wo' chi cu nanic'acharic ayu' wach ac'al. Re' aj re' ru' til wo' ajwal wach chiwach chi equino̱j c'acharok ar pan taxa̱j. Je' aj nak re' ru' nwa̱j chi enc'uluric wu̱c' reh chi cu equincamanic chaxilac tak ru'um nok cu wilic ra̱j chi naca̱t nito'bem tak wi̱' chipam animinic tak.
Wi xponic wo' k'i̱j chi naqui̱nquesam je til nawojic ca̱t tak wilom cho maj re' hin ma' nik'eb ta nicapew-bal ru̱c' i kAja̱w Dios chi re're' nariyeb k'ab wi̱n chi xa nic' yu' nanibanam chi je' re'.
Ru'um aj wo' re're' nipahkaj aweh hat wich aj niminel ma' Si̱sico re' til manlic hat waj to'o̱l chi rik'ormojic ribiral i Jesus, chi chato'bej take wi̱n i quib chi wich aj niminel re're' chi naca'nam wo' chic chi xa jenaj wach quic'ux maj nok ja' quincojoric ta nak pan che̱', re' take quib aj niminel re're' xa cow chic xquiyew quic'ux chi camanic chi rik'ormojic riC'uhbal i Dios chi wich'i̱l take. Ma' xa wich'i̱l ta i hin xca'n chi je' re', je' la' wo' re' xca'n quich'i̱l take kich aj niminel wilic chic quibihnal chipam rihu̱j i Dios re' tz'ihmbimaj wi̱' quibihnal take nic' pa' nimal take c'acharel ye'o̱j chiqui̱j chi naquic'acharic chi junelic. Je' re' ajic re' take quib kana̱b re're' cow xicamanic chi rik'ormojic ric'uhbal i Dios ch'i̱l i kasbe̱s ma' Quelme̱nte eh ch'i̱l wo' take toco̱m chic wich aj k'orol riC'uhbal i Dios. Ru'um aj chi je' re' ca'nam cho, re' hin nipahkaj aweh chi chato'bej take quib kana̱b re're'.
Je' re' pahkanic nka'n pan kati̱j reh chi etic'acharic tak chiwach i Dios je' ricab riwi̱' chaweh tak chi etic'acharic tak chi ana'bem tak chic wach i Dios. Je' wo' pan kati̱j, kojpahkanic wo' reh chi xa ewo' nponic chiwach i Dios ano'jbal ena'n tak chiwach. Je' wo' chic, naniban niti̱j chawi̱j tak nipahkaj wo' johtok chi re' ribanaric holohic laj camanic chiwach i Dios q'uihok ta nak wach awu̱c' tak je' ricab nca'n take che̱' chi quiq'uihic johtok cu rehtal quiwachanic. Je' wo', nipahkaj wo' chi nimbok ta nak wach awu̱c' tak i no'jbal chi reht'aljic wach i Dios chi coric.
Je' wo' chic, c'olok pan ac'ux tak chi xac'ul tak i rehtalil re' c'uhtumaj ru'um i Jesus re' Pahbamaj chi K'atal K'oric chi hoj ritinami̱t. Re' cok ru' re' rehtalil re're' ma' je' ta ricab i cojo̱j ru'um jeno' c'acharel nk'atbic lok reh ritz'uhmal na̱ ac'achanbal tak, re' la' rehtalil re're' nc'uhtunic lok ru̱c' i camanic xiban i Dios naxesaj lok pan awa̱mna tak i c'ahbilal nbanic nak chi timahcanic tak.
Wilic toco̱m chic pahkanic riban je ma' Lu̱' queh take aj Colo̱saHat-tak ehq'uenbe̱s nipahkaj aweh tak chi tiwih'ok chi ri'sil rajawric abahi̱l tak ru'um nok je' re' riwi̱' ac'acharic tak ra̱j banjic yu'na chi wilca̱t tak chic chi ri'sil rajawric i kAja̱w Jesus.
Nic' wo' wach nakeht'alij re're'? Re' hoj keht'alim re're' ru'um i rehtalil wili: Naxojwih'ic cho awu̱c' tak chi rik'ormojic i holohic laj c'uhbal chiri̱j i Jesus, re' Lok' laj Uxlabal xiban chi ma' xa ta kak'orbal ki̱b xojk'oric cho awu̱c' tak til la' ru̱c' ransil i kak'orbal xiyew ru'. Je' re' ajic re' wo' re' xbanic chi re' kano'jbal i hoj xcamanic aweh tak chi rinabjic chi re' wo' rino'jbal i Jesus nkac'am tz'eht naxojwih'ic cho chaxilac tak. Je' re' nik'or maj re' c'axoj i̱b xkac'uhtaj chawach tak, re're' nc'uhtunic lok wi̱' chi je' re'.
Ru'um aj i ti'c'axic re're', re' hin xnitak'a̱' je awu̱c' tak i kacha̱k' Timote̱yo reh chi naric'ulic wo' rik'orom wi̱n i chaj bih narilom cho chiri̱j nic' wach i c'acharic na'n tak chiwach i Dios ru'um nok ma'xta chic nicuy ruyu'njic abiral tak. Til pan coric, re' hin xa quincapewenic wo' je chawi̱j tak maj chaj bih nakeht'alim wi re' aj Yahm xiyoj ok nchel acapew-bal tak eh ru̱c' re're', re' camanic xka'n chaxilac tak naxanimej tak i kAja̱w Jesus, eno̱j ok nchel chi k'e̱b.
Je' aj re' ru' naric'uluric cu̱c' take tinamit re're', ru'um chi re' quicapew-bal pan k'ekom wilic eh je' wo' ru'um chi xa ta nak xquirak chiri̱j chi chalic reh jenaj k'i̱j re' nariye'eric cho wi̱' ti'c'axic chi quina̱ take ma' re' ta aj niminel take. Raj i hat-tak wich aj niminel ma' re' ta chic pan k'ekom wilic acapew-bal tak eh ru'um re' ma' eta ticahnic tak pan sachbal c'uxlis nac'olok lok i k'i̱j re're' je' ricab nquic'ul take aj ehcham pa̱t chi nansahchic quic'ux noquic aj lek' pan quipa̱t.
Je' re' ajic re' ricapew-bal i Dios xa coric wo' wach eh ru'um aj re' ric'ul wo' chi reh chi nariyeb wo' ti'c'axic tojbal wach quimahc take nic' pa' nimal quibanic ti'c'axic aweh tak.
Re' riwi̱' chi c'ahchi' nipahkam je aweh tak rinimjic re're', re' chi re' hat-tak aweht'alim tak chic chi curman chi nakacamanic tak. Chaj aj bih no'jbal xawilow tak ku̱c' hoj k'uru'? Re' hat-tak xawilow tak chi naxojwih'ic awu̱c' tak, til kat'ul kawach chi camanic eh ma'xta bih xkasiquilej wach.
Timote̱yo, je' wo' chic ma' ntz'ahpic na̱ acapew-bal chi ma' eta chic narak chiri̱j haj wilic ricorquilal i ra̱j banaric maj til nik'or aweh chi wilic take ma'xta chic quicapew-bal chi rirakmajic chiri̱j haj wilic i ricorquilal ra̱j banaric eh ru'um re' ma' ntuhkic ta quicapew-bal chipam rinimjic i Jesus
Je' aj re' riwi̱' k'uru' i c'acharic ra̱j i Dios chi naca'nam take raj camanom. Re' k'oric re're' xiban nak chi cu re' nanik'orom aweh naquiponok awu̱c' eh je' re' nik'or maj ch'iclic je nic'ux chi xa nic' yu' naniponic awu̱c' Timote̱yo. Xa re' la' tob la' je' re' nicapaj ribanaric, re' hin c'ahchi' nitz'ihmbam je aweh wili yu'na
Wi xca'n aj wo' chic caxa̱ra, re' wili erik'or i Dios chiqui̱j:«Re' take wili wilic chic mahc chiqui̱j ru'um xquicana̱' rinimjic quik'orbal xquiyew chi niwach chi naquinimem nak chi coric, nqui erik'or i Dios.
Ar chipam comonil wilca̱t wi̱', wilic take aj niminel k'e̱' biho̱m take ru'um reh rinimal wach quibihomal quimolom wach ayu' wach ac'al. Chiqui̱j take re' nipahkaj aweh chi chapahkaj queh chi ma' nquinimsaj qui̱b ru̱c' pa' bih wilic queh je' wo' ma' nquichop quic'ux chiri̱j i quibihomal, re' la' ca'n quichop quic'ux chiri̱j i c'achlic Dios re' xa ye'lic wo' cho k'ab chi kana̱ chi riye'eric pa' bih keh nakiq'uic wi̱' k'i̱j chi suk kac'ux.
Je' wo' wilic toco̱m chic take k'oric nwa̱j chi na̱capewenic chiri̱j. Je' ricab nwa̱j chi na̱capam chiri̱j i ribiral wili chiri̱j i Jesus re' Pahbamaj chi K'atal K'oric: Re' Jesus re' ra̱' ri'sil wo' cho i k'atal k'oric aj najtir k'i̱j ma' Tawiy, xuctic wo' chic chi quixilac take camnak. Re' take holohic laj k'oric wili, re' wo' re' nik'or ribiral i hin queh c'acharel
Je' re' k'uru' Timote̱yo, re' hat ch'i̱l i hin kac'ulum chic take ti'c'axic, xa re' la' ru' ma' nsahchic kac'ux chi je' re' nkac'ul maj keht'alim chi nic' pa' q'uihal take quiniminic reh Jesus re' nca̱j c'acharic ru̱c' coric wach c'uxlis chiwach i Dios narixowjic quiwach.
Ru'um aj re' yu'na naxirak cho rik'ijil re' sic'o̱j cho wach ru'um i Dios, re' take c'acharel ru̱c' i c'uhbalanic niban queht'alim chic rik'orbal i Dios chi nariyeb i junelic c'acharic eh re' hin c'ahchi' nik'orom i c'uhbal re're' maj re' Dios re' kajco'lonel xiritak'a̱' chi c'uhbalanic, je' wo' xich'ica̱' ric'ux chiwi̱j til chi nanik'orom haj wilic i rik'orom wi̱n.
Chak'il wo' take chi ma' ncucsaj take chucuj tak k'oric chiqui̱j take cas quicha̱k' eh chi ma' nquisic' wolonic i̱b, ca'n la' chi ch'ublic wach quic'ux eh quic'uhtaj quichak'lamil cu̱c' chi'nchel c'acharel.
Je' re' ajic wi re' hat quinacoj chi hin awich niminel reh kAja̱w Jesus, chac'ul wi̱n i One̱simo chi je' ta nak chi re' hin c'ahchi'qui̱n ac'ulum awu̱c'
Chi quina̱ chi'nchel re're' xoj-acoj chi hoj k'atal k'oric, nqui tz'ihmbimaj cho.Ru̱c' k'oro̱j cho re're' nrakmajic chiri̱j chi re' Dios xiyew keh hoj c'acharel chi xwih'ic kajawric chi quina̱ chi'nchel ritik'inic cho ru', to̱b ta yu'na ja' nilmijic ta wach chi'nchel chaj bih oconak chic chi rehquen kajawric i hoj.
Ma̱ban aweh tak i no'jbal je' ricab xca'n cho take kama̱m kati'tChi je' aj re' k'uru', chi xkabiraj chic chi re' take kama̱m kati't ma' xi'oquic ta wo' chipam i ye'a̱b k'oro̱j cho ribiral queh ru'um i Dios, yu'na re' wo' chic re' rik'or ribiral keh chi ar ru̱c' nakarakam kahi'lbal chi junpech eh ru'um aj re' curman wo' chi kayohbalej tak ki̱b, ma' ok nchel riban chi jeno' keh ma' eta riban canar oquic chipam i hi'lbal rik'or ribiral keh i Dios.
Ru'um aj re' katik tak ju' ritijiljic ri̱j ribiral i Jesus re' Pahbamaj chi K'atal K'oric cu rehtal no̱j manlajok wach i kano'jbal chi rirakmajic chiri̱j hab wach ru'. Je' re' ka'n tak re' cok ru' ma' kojcahnic tak xa ru̱c' take c'uhbal re' c'uhtumaj cho keh pan ch'iquinbal cho reh kaniminic on ru̱c' take pe̱t tijinic xkac'ul naxkapahba̱' cho kac'ux chiri̱j i Jesus je' ricab take tijinic wili: Re' tijinic nc'uhtunic wi̱' chi nkajal wach i ma' holohic ta laj no'jbal nka'n, re' tijinic nc'uhtunic wi̱' chi nkacana̱' ribanaric take bano̱j re' quibanic chi ma' eta kojc'acharic ru̱c' i Dios chiri̱j chi kojquimic je eh je wo' i tijinic chiri̱j i ch'iquinic c'uxlis chiri̱j i Dios.
Re' Jesus i Pe̱t Nahsil aj K'ahsem Si̱ chi junelic k'i̱j sakomYu'na chi xkilow chic lok chi re' Melquiserec nim wach riwa'ric chiwach i ma' Lewih, curman k'uru' chi re' naroquic chi Nahsil aj K'ahsem Si̱ chiwach i Dios je' ricab ok riwa'ric cho ma' Melquiserec maj yu'na ma' re' ta chic jeno' queh rija'quil cho ma' A̱ron nariwih'ic chi Nahsil. Coric ru' nok re' take ra̱' ri'sil cho ma' Israhel xquic'ul cho C'uhbal Ye'o̱j reh Moyses xk'ormojic cho queh ra̱' ri'sil ma' Israhel chi xa re' wach take ra̱' ri'sil i ma' A̱ron ch'i̱l take ra̱' ri'sil wo' cho ma' Lewih nacoquic chi aj k'ahsem si̱ chiwach i Dios xa re' la' ru' ru'um chi ma' xca'n ta chi coric i camanic ye'o̱j chi quina̱, ma' xtikiric ta chic ju' quipahbabjic take ra̱' ri'sil cho ma' Lewih chi aj k'ahsem si̱ take.
Je' re' ajic ru̱c' xik'or i Dios chi naribanam jenaj chic tik'inic, nkarak chiri̱j chi chiwach ru', re' rik'ijil i tik'inic ribanam cho najtir k'i̱j xiq'uic chic lok. Ru'um aj re' je' ricab nka'n ru̱c' i kaso' chi ma' nkacoj ta chic chiki̱j nank'echerbic, je' wo' re' naric'ulum i tik'inic re're' xa loq'uil chic ma'xta chic ricamanic keh.
Wi ta nak xa ru'um ric'amaric na̱ chi coric haj wilic i tak'amaj chipam i C'uhbal Ye'o̱j reh Moyses nrakmajic i cuybal mahc chi coric, re' take c'acharel re' nquisic' i cuybal quimahc ru̱c' riye'eric take chicop chi si̱ chiwach i Dios chi lok'onbal wach, nquicana̱' nak ribanaric re're' ru'um chi cuyu̱j nak chic quimahc chi manlic eh ma'xta nak chic ti' pan ca̱mna chiri̱j i quimahc ca'nam.
Re' no'jbal ra̱j banaric nanchalic i ti'c'axicWilic wo' take suk laj k'oric raj k'ormojic xa re' la' nwa̱j chi pe̱t ticapewenok tak chiri̱j ricuyuric ransil take rinimal i ti'c'axic nchalic chana̱ tak nok hat-tak chic oconak pan niminic. Chipam take k'i̱j re're',
Je' wo', chipam take k'i̱j naxasjic cho i Moyses, re' take ritu̱t raja̱w xquich'ica̱' wo' quic'ux ru̱c' i Dios chi narico'lem i cac'u̱n. Ru'um aj re' nok re' k'atal k'oric reh tinamit Eji̱pto xitak'a̱' quicansjic take chi'nchel cuc' ac'un, re' take re' ma' xquiyohlej ta tak'anic re're', ru'um xquirak chiri̱j chi re' ha'lac'un re're' wilic cho rito'bal i Dios china̱. Ru'um aj re' naxasjic i cac'u̱n, xib poh xquic'ol chi co'lbal reh.
Nipahkaj wo' aweh tak, chi coric ok wo' wach ano'jbal tak reh chi re' take awich aj niminel tak re' ma' cow ta chic quic'ux chi niminic ma' eta nquicana̱' quiniminic riman la' chic nquicowej quic'ux chi niminic.
Je' re' nik'or chi naka'nam maj re' hoj keht'alim chi ma' re' ta ayu' wach ac'al wilic i kaye'a̱b re' nakawih'ic wi̱' chi junpech, ar la' pan taxa̱j i wilic kaye'a̱b re're' eh ru'um nok chi kawach wilic je rik'ijil chi nakawih'ic tak ar, re' hoj kacoj chic je kacapew-bal chiri̱j i ye'a̱b re're'.
Curman chi naresmejic lok rij c'uxlis ribanaric take c'ahbil laj no'jbalWas tak nicha̱k' aj niminel re' ti' tiwic'raj tak, yu'na chacoj tak rehtal i nanik'orom wili: Curman chi hoj ok tak t'ulic chi ribirmijic rik'orbal i Dios eh je' wo' chi naka'nam ri̱j chi pe̱t chaj bih nakak'orom. Je' wo', curman chi re' hoj ma' xa hoj ta ok ti mahnic' chi enchalic kajosk'il.
Ru̱c' ribiral i ma' Awraham wili, re' hat enawilow chi ma' xa re' ta xicoj wach i haj wilic i k'oro̱j reh ru'um i Dios, xiban la' wo' haj wilic i k'oro̱j reh eh ru'um re' naxiban wo' ribanaric re're', xic'ul wo' chi manlic i haj wilic i xicoj wach.
Je' wo' chic, chajunehtej awi̱b tak ru̱c' i Dios eh re're' erijunehtej wo' cho ri̱b awu̱c' tak. Raj nchel hat-tak aj mahc, chacoj tak rehtal i wili: Chacana̱' tak ribanjic i c'ahbilal. Re' hat-tak re' quib ac'ux tak, chawesaj tak lok pan awa̱mna tak i no'jbal re're' eh chasakbej wach awa̱mna tak.
Re' pe̱t hu̱j xitz'ihmbaj iMa' LuchRe' hu̱j xtz'ihmjic je queh aj niminel quipuhcam qui̱b xa haj ye'a̱b chi c'acharicRe' hin ma' Luch, hin c'ahchi' nitz'ihminic reh i hu̱j wili. Re' hin wilic wajawric chi ritz'ihmjic i hu̱j wili ru'um nok hin pahbamaj chi aj k'orol ribiral i Jesus re' Pahbamaj chi K'atal K'oric. Je' re' ajic aweh hat-tak aj niminel re' xapuhcaj awi̱b tak chipam atinami̱t tak, c'ahchi' nitz'ihmbam je hu̱j wili xa pa' yuk'ul wilca̱t tak ponok chi c'acharic, je' ricab ar pa riyuk'ul i Po̱nto, pa riyuk'ul i Cala̱sya, pa riyuk'ul i Caparo̱sya, pa riyuk'ul i A̱sya ch'i̱l wo' pa riyuk'ul i Witi̱nya.
Je' re' nik'or maj re're' k'e̱' lo̱k' riwa'ric je' ricab rik'or chipam i Lok' laj Hu̱j re' tz'ihmbimaj wi̱' i riC'uhbal i Dios. Ar je' wili rik'or:“Chacoj tak rehtal i wili: Je' ricab nok re' caj tz'u'c laj ma' laj abaj ncamanic chi ch'iquinbal cho reh pa̱t,re' hin nanibanam chi ar china̱ i yu̱k' “Siyon” ribihnal nanicojom i jenaj re' naribanic chi re' take c'acharel naquich'ica̱b quic'ux chiwi̱j.Re' nanicojom re're', nichiho̱j eh til k'e̱' lo̱k' riwa'ric chi niwach, nqui rik'or.Ru'um aj wo' re', je' wo' wili tz'ihmbimaj cho pan Lok' laj Hu̱j re're':“Xa hab wach narich'ica̱b ric'ux chiri̱j,ma' jaruj ta narojic chi k'e̱b i riniminic, nqui tz'ihmbimaj cho.
Je' wo' curman chi naresam lok pa ricapew-bal take ma' holohic ta laj no'jbal eh re' chic i holohic laj no'jbal chiban ribanaric.Je' wo' chic til chiyew ric'ux chi wih'ic pan sukquil laj c'uxlis cu̱c' chi'nchel c'acharel.
Ru'um aj wo' chi re' take c'acharel re' quic'ulbic reh i ti'c'axic nquic'ul ru'um chi je' re' ra̱j i Dios, quicoj qui̱b k'uru' pan k'ab i Dios re' aj tik'inel reh chi'nchel wilic china̱ ac'al eh ca'n ta wo' nak i til coric laj no'jbal.
Re' Lok' laj Uxlabal xk'oric keh take k'oric nkak'or i hoj raj k'orol i DiosRe' c'uhbal k'oro̱j wu'um ch'i̱l take wich raj k'orol i Dios chiri̱j rinimal wach riwa'ric i Jesus re' Pahbamaj chi K'atal K'oric je' wo' chiri̱j wo' chic ric'ulic lok, ma' xa ta pan kac'ux xkatik'a̱' wach je' ricab nbanaric ru̱c' take xa pa' bih c'uhbal xa tik'imaj wach, re' la' c'uhbal nkak'or re're' coric wach ru'um nok re' hoj xkilow chi manlic chi re' Jesus til wilic rinimal rilok'il.
Je' re' k'uru' til ajwal wach chi na̱cojom tak rehtal take wili: Chana'bej tak chi chipam i cohlsbal wach take k'i̱j naquic'ulic lok take c'acharel re' xa suk wo' quic'ux ru'um ribanaric i mahc nca'n. Re' take c'acharel re're' xa naquise'lam pa nak' kawach
Je' wo' chic riban chi enk'ormojic chiri̱j chi re're' ma' ric'ax ta take rich c'acharel. Raj nchel hab wach ric'am na̱ haj wilic rik'or ritijbal i Jesus, til pan coric je' wili nc'uluric ru̱c': Re' ric'axbal i Dios nq'uihic wach pa ra̱mna cu rehtal re' c'acharel re're' ric'ax take rich c'acharel ru̱c' chi'nchel ric'ux. Je' aj re' ru' ru̱c' ric'amaric na̱ ritijbal i Jesus, re' hoj kojchol quic'axaric take kich c'acharel eh chi je' re' nkeht'alij chi wilco̱j pan jenaj chic wach c'uxlis ch'i̱l i kAja̱w Jesus.
Ru'um aj re' hab wach xinimej chic i c'uhbal ribiram cho pan p'utbal reh riniminic, ma' riyew ta chic ric'ux chi mahcanic maj re' xa cu c'ahchi' wo' chi mahcanic, re're' ja' reht'alim ta pa̱m i rino'jbal i Jesus eh ma' ricojom ta wo' wach i Jesus pa ric'acharic.
Je' re' nik'or chi ka'n maj nok re' hoj nkac'ax take kas kacha̱k' ra̱j rik'orom chi re' Dios re' ma' nkilow ta wach til nic' wach je' riwi̱' ru'um nok ma' hab ta wach rilom wach riwi̱' i Dios, re're' til wilic ku̱c' eh re' ric'axbal wilic wo' pan ka̱mna chi manlic.
Je' re' ajic was tak nicha̱k' aj niminel re' wilca̱t tak chi je' hat-tak wac'u̱n wixk'u̱n chi niwach, ru'um chi re' hat-tak narak tak chic chiri̱j chi re' Jesus re're' i manlic wo' Dios chi kana̱ i hoj, chayohbalej awi̱b tak reh no'jbal chi lok'onic wach tz'akoj tiyo̱x nca'n take tinamit wach ac'al. Re' wili coric laj k'oric nik'or je aweh tak was tak nicha̱k'.
Ma' riwi̱' ta chi naquitahkaljic take jot'o̱l laj aj tijinelWas tak nicha̱k' aj niminel re' k'e̱' ti' tiwic'raj tak, re' hin k'e̱' nak xwa̱j ritz'ihmjic je aweh tak chiri̱j i kaco'lbal ye'o̱j keh hoj chi'nchel aj niminel, xa re' la' ma' re' ta chic chiri̱j re're' c'ahchi' nitz'ihmbam je aweh tak i hu̱j wili ru'um nok xwic'raj pan wa̱mna chi curman chi nanitz'ihmbam je aweh tak chiri̱j take c'uhtunic ch'iclic wi̱' kac'ux re' ma' jalo̱j ta cho wach nok xa re' wo' rip'uhtic cho ric'uhtjic keh hoj aj niminel chiho̱j cho kawach chi ritinami̱t i Dios. Chiri̱j aj i c'uhtunic re're' tinik'il tak je reh chi til enayew ac'ux tak chiri̱j chi coric.
Re' nk'oric chiri̱j i naric'uluric wili til wo' re' i Dios re' xa re' wach re' k'e̱' nimal wach rajawric wilic chi junelic. Re're' xp'utbic cho reh chi'nchel eh re' wo' re' naricohlsonic wach chi'nchel je' ricab nc'uluric ru̱c' ritusjic wach take tz'ihm chi wilic jenaj p'utbal cho reh eh wilic wo' jenaj cohlsbal wach. Je' wo' chic, nok ma' ja' ritik'a̱b ta cho wach ac'al, re're' xa wilic wo' cho, xa wilic wo' yu'na eh xa na wo' riwih'ic chi junelic c'acharic.
Re' k'oric xic'ul i Wa̱n chiqui̱j take aj niminel aj Tiyati̱raRe' xk'oric wu̱c' xik'or wo' chic chi je' wili:«Chatz'ihmbaj wo' i hu̱j wili reh aj tz'e' wa̱ch ncha'janic queh take juntuhm aj niminel wilque̱b ar pan tinamit Tiyati̱ra ribihnal. Re' k'oric na̱tz'ihmbam wili re' wo' re' narik'ormojic queh take aj niminel re're' chi je' wili:‹Re' hin rAc'u̱n i Dios re' xa quiworwotic chic take nak' niwach xa je' chic ricab i xak k'a̱k' eh re' take wo̱k xa je' chic ricab nch'ubch'utic k'an laj ch'ihch' ic'simaj take pan k'a̱k' xa quirepretic chic ru'um riholonquil, je' wili nik'or:
Re' hin naniyeb cho aweh tak take no'jbal re're' ru'um i wili: Wi re' take c'acharel re' k'e̱' ti' nwic'raj take ma' nquijal ta wach quino'jbal, re' hin ninak take eh nik'il wo' take ru̱c' ti'c'axic. Je' re' k'uru' reh chi ma' eta niban ti'c'axic aweh tak nipahkaj aweh tak chi chajal wach ano'jbal tak eh chiri̱j ok chic i Dios chayew ac'ux tak chi manlic.
Ar ajic xwilow je chi jenaj sak ri̱j cawa̱y wilic jenaj tz'uklic china̱, wilic jenaj cansbal pan k'ab jenaj cansbal ncojoric reh k'ak'anic. Re' tz'uklic china̱ i cawa̱y re're' xye'eric reh jenaj ricoten ch'ihch' xoybal wach na̱ rehtalil chi re're' naribanam cho canar i k'ak'anic naroquic wi̱'. Nok ribiram aj chic i tak'anic xbanaric reh, re' tz'uklic china̱ i cawa̱y re're' xo̱j wo' reh chi nariban cho canar i k'ak'anic.
Ru'um aj re' xye'eric k'ab queh chi xiwih'ic cok chiwach i Dios re' wilic chi k'atal k'oric china̱ chi'nchel. Je' wo', xye'eric k'ab queh chi ayu' re' nlok'onjic wi̱' i Dios xquik'ahsaj qui̱b chi rilok'onjic wach i Dios chi ma'xta ri'orahil. Ma' xa re' ta re', re' Dios re' k'atoj k'oric chic riban, xiyew k'ab queh chi xiwih'ic cok chipam i ye'a̱b nc'acharic wi̱' i Dios chi junelic i k'i̱j chi co'lomaj chic take.
Chi je' aj re', re' take quejeb chi aj tz'e' wa̱ch bac'alque̱b chi chi̱' ro̱k ha' re're' xichejmejic cho. Re' take re' chi tikilque̱b chic til manlic pa ri'orahil rik'ijil chi ribanaric i camanic ye'o̱j chi quina̱ ru'um i Dios, xi'o̱j chi ricansjic jenaj ro̱x seht re' riq'uihal c'acharel wach ac'al re' ma' nquinimej ta i Dios.
Chipam wo' ti junc'am re're' jenaj rinimal hihc xiban eh ru'um i hihc re're' xt'e'lejic take cho pa̱t chipam i tinamit re're' cu rehtal xmoljic jenaj rila̱j seht reh riq'uihal pa̱t wilic ar. Ru̱c' re're' xiquimic wuklajik'ob lajc'ahl (7,000) chi c'acharel eh nic' pa' chic q'uihal take xicahnic chi c'achalque̱b yohbal wo' chic wach quiyo'jic xchalic cu̱c', re' xbanic chi xquilok'ej johtok wach i Dios re' wilic cho pan taxa̱j.
Je' wo' chic, re' ma' laj chicop wili xye'eric wo' k'ab reh chi naripajam ri̱b cu̱c' take lok' laj ritinami̱t i kAja̱w Dios eh je' wo' chi nariyeb take pan ac'al. Je' wo' xye'eric wo' k'ab reh chi nariwih'ic riwa'ric chi quina̱ take ju'jun seht chi tinamit wach ac'al xa nic' pa' wach quitinamital quic'acharic wi̱' eh xa nic' pa' wach quik'orbal quik'oric wi̱'.
Chi je' re', re' raj tz'e' wa̱ch i Dios xehtaj ric'sjic i k'as laj ch'ihch' re' ncamanic chi yoc'bal ric'ahamil i u̱wa, rehtalil chi xponic chic rik'ijil i ch'ukuj wach k'oric naribanam i Dios. Ar ajic je' ricab chi re' c'acharel nok risiq'uim chic i u̱wa ricoj pan jenaj ye'a̱b eh til wo' resaj ransil chi ripuch'uric pa̱m i u̱wa chi resmejic lok i ri̱s, je' wo' re' i Dios til xic'uhtaj rinimal wach rijosk'il chi quina̱ take aj mahc.
Je' wo' chic naxc'uluric re're', ar pan taxa̱j xik'ehbic take cho nimak tak sak'wach chi quina̱ tinamit, ju'jun na quental rahlil ju'jun. Ru'um re're', re' take tinamit xquitz'ujlom johtok i Dios ru'um riti'quil xbanaric queh maj re' sak'wach re're' jenaj rinimal ti'c'axic xiban queh.
Re' k'an woric laj ch'ihch', re' sak laj ch'ihch', ch'i̱l take holohak laj abaj q'uih quitz'akil, ch'i̱l i holohic laj abaj “Pe̱rla” ribihnal, ch'i̱l wo' take sak laj tz'ih, cak laj tz'ih, ch'i̱l take tz'ih c'ul k'e̱' sakom chipam eh ch'i̱l wo' take cak moyic laj tz'ih je' ru̱c' k'e̱' q'uihal quitz'akil. Je' wo' nquic'ayej take nc'ohnic laj tz'ilom eh je' wo' take xa pa' bih tik'imaj take ru̱c' ba̱k, ru̱c' q'uih tz'a̱k laj che̱', q'uih tz'a̱k laj ch'ihch' ch'i̱l wo' take pa' bih tik'imaj ru̱c' sak laj abaj.
Nachirak rik'ijil chac'ux aweh tak i quiti'jolal take k'atal k'oric eh je' wo' re' quiti'jolal take sol ch'i̱l tak c'amol quibe̱h. Je' re' nok chac'ux aweh tak i quiti'jolal take c'acharel nimak eh chi cuc' tak quiwach. Chac'ux wo' aweh tak i quiti'jolal take cawa̱y ch'i̱l wo' quiti'jolal take c'acharel quibehic china̱. Chac'ux wo' aweh tak i quiti'jolal take c'acharel choplic on ma' choplic quina̱ ru̱c' cow laj camanic ru̱c' riwa'ric jeno' ajabe̱s, nqui c'ahchi' rik'orom queh.
Je' wo' chic, re' tinamit Jerusalen sutumaj ri̱j chi nimak tak tz'ak abaj naht na̱ eh til wo' naht na̱ i tz'ak abaj k'etbal ri̱j i tinamit re're'. Wilic cablaj ritz'ahpil eh chi chi̱' ju'jun chi tz'ahp wilic jenaj raj tz'e' wa̱ch i Dios chi aj cha'janel reh. Chi wach ju'jun chi tz'ahp tz'ihmbimaj quibihnal take ju'jun queh take cablaj ch'uk chi tinamit ra̱' ri'sil cho ma' Israhel.
Tz'a̱b ru' re' take c'acharel re' take yibel wach quic'acharic, ch'i̱l take aj war, ch'i̱l take quibanic c'oyomal, ch'i̱l take aj cansanel, ch'i̱l wo' take quilok'onic tiyo̱x, re' chi'nchel re're' ch'i̱l wo' take quic'axbic wach i chucuj k'oric eh ma' nquicana̱' ta ribanaric ma'xta quic'uluric cho chipam tinamit re're', naquicahnic la' lok chiri̱j.

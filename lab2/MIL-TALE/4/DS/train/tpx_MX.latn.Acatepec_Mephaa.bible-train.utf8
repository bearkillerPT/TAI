A̱ꞌkui̱ dí mbá xníjkuáá kri̱ga̱ ku̱ba̱ꞌ, xúꞌkui̱-má nda̱a̱ dí rígá. Ndo̱ó krína kri̱ga̱ iyaꞌ mi̱jnu̱ꞌ mba̱a̱. Ndo̱ó Xu̱u̱ꞌ Anu̱lú ngruámúuꞌ inuu iyaꞌ.
Niꞌtí Anu̱lú: «Ga̱ri̱gá aguꞌ».  Ikú nirígá aguꞌ dí nambiꞌi.
A̱ꞌkui̱ ndiꞌyoo Anu̱lú dí míjiánꞌ aguꞌ. Ikú niꞌni wájííꞌ aguꞌ jma̱a̱ dí krína.
Dí aguꞌ, Anu̱lú nijxnúu mbiꞌyuu «mbiꞌi», dí krína nijxnúu mbiꞌyuu «mbruꞌun». Ni̱jka̱ rakíꞌ xúꞌkui̱-má nijsi i̱mbo̱o̱ꞌ mbiꞌi, dí niꞌni timbá mbiꞌi.
A̱ꞌkui̱ niꞌtí Anu̱lú: «Ga̱ri̱gá mba̱a̱ ma̱ja̱nꞌ náa tumba̱a̱ iyaꞌ, ikaa jngóo ma̱wiꞌtáa iyaꞌ.»
Xúꞌkui̱ kaꞌnii nirígá. Anu̱lú niꞌni dí mba̱a̱ ma̱ja̱nꞌ, ikaa jngóo nixpíꞌtáa iyaꞌ dí kri̱ga̱ kajni̱ꞌ agoo dí ma̱ja̱nꞌ jma̱a̱ dí kri̱ga̱ su̱du̱u̱ dí ma̱ja̱nꞌ.
Dí mba̱a̱ ma̱ja̱nꞌ, Anu̱lú nijxnúu mbiꞌyuu «meku». Ni̱jka̱ rakíꞌ xúꞌkui̱-má nijsi i̱mbo̱o̱ꞌ mbiꞌi, dí eꞌni a̱jma̱ mbiꞌi.
A̱ꞌkui̱ niꞌtí Anu̱lú: «Iyaꞌ dí kri̱ga̱ agoo meku, a̱gu̱wa̱a̱ mbríꞌkáá, ga̱kujmaa dí mijxooꞌ.» Xúꞌkui̱ kaꞌnii nirígá.
Dí mijxooꞌ, Anu̱lú nijxnúu mbiꞌyuu «ku̱ba̱ꞌ».  Náa ndiwa̱a̱ iyaꞌ, nijxnúu mbiꞌyuu «lamáa». A̱ꞌkui̱ ndiꞌyoo Anu̱lú dí míjiánꞌ dí niꞌni.
Nijxná náa inuu ku̱ba̱ꞌ mbá xúguííꞌ enii iná jma̱a̱ ixi̱: iná dí najxná sígooꞌ jma̱a̱ ixi̱ dí najxná xndúu jma̱a̱ sígooꞌ.  Ndiꞌyoo Anu̱lú dí míjiánꞌ dí niꞌni.
Ni̱jka̱ rakíꞌ xúꞌkui̱-má nijsi i̱mbo̱o̱ꞌ mbiꞌi, dí eꞌni ajsú mbiꞌi.
A̱ꞌkui̱ niꞌtí Anu̱lú: «Ga̱ri̱gá aguꞌ dí ma̱mbiꞌi-ti̱ga̱ náa meku mu dí ma̱ndoo ma̱ꞌni wájííꞌ mbiꞌi jma̱a̱ mbruꞌun. Ikaa jngóo ma̱ꞌga rakujmaa mbiꞌi jma̱a̱ siguꞌ, xúꞌkui̱-má ma̱ꞌga rakujmaa mbiꞌi dí naꞌni̱i̱ ru̱ꞌpu jma̱a̱ mbiꞌi naꞌni̱i̱ ruꞌwa.
Ga̱mbiꞌiin mbá xúguííꞌ meku, xúꞌkui̱-má ga̱mbiꞌi-ti̱gi̱i̱n inuu ku̱ba̱ꞌ mangaa.» Xúꞌkui̱ kaꞌnii nirígá.
Anu̱lú niꞌni a̱jma̱ aguꞌ mba̱ꞌu̱. Aguꞌ dí i̱táan mba̱a̱ maꞌtí-ñájuunꞌ mbiꞌi. Aguꞌ dí i̱mba̱ maꞌtí-ñájuunꞌ mbruꞌun. Xúꞌkui̱- má niꞌnii a̱ꞌgua̱a̱n mangiin.
Nisngujmii Anu̱lú náa meku mu dí ma̱mbiꞌi-ti̱gi̱i̱n inuu ku̱ba̱ꞌ,
xúꞌkui̱-má dí muti-ñajuíínꞌ mbiꞌi jma̱a̱ mbruꞌun, xúꞌkui̱-má ma̱ꞌni wájííꞌ aguꞌ jma̱a̱ dí krína. A̱ꞌkui̱ ndiꞌyoo Anu̱lú dí míjiánꞌ dí niꞌni.
Ni̱jka̱ rakíꞌ xúꞌkui̱-má nijsi i̱mbo̱o̱ꞌ mbiꞌi, dí eꞌni a̱jku̱ mbiꞌi.
A̱ꞌkui̱ niꞌtí Anu̱lú: «Ga̱ku̱mii xúguíi̱nꞌ xu̱jkú-iyaꞌ, xúꞌkui̱-má ñu̱ꞌu̱n bu̱ magúún inuu gi̱ñááꞌ náa agoo meku.»
Ikú Anu̱lú niꞌni sajku-rámíiꞌ jma̱a̱ ajngáa rígi̱: «Gu̱xpíꞌtá-míjná, ga̱ꞌni mbaꞌáa̱nꞌ, gu̱ni̱ majtí-míjná náa awúun lamáa. Xúꞌkui̱-má ga̱wiꞌtíin ñu̱ꞌu̱n mangiin náa inuu numbaaꞌ.»
Ni̱jka̱ rakíꞌ xúꞌkui̱-má nijsi i̱mbo̱o̱ꞌ mbiꞌi, dí eꞌni wisu mbiꞌi.
A̱ꞌkui̱ niꞌtí Anu̱lú: «Ga̱wiꞌtíin náa ku̱ba̱ꞌ mámbá enii xu̱jkúꞌ: xu̱jkú-kraꞌdiin, xu̱jkú-xáná, xu̱jkúꞌ bu̱ na̱xma̱jta-mijná.» Xúꞌkui̱ kaꞌnii nirígá.
Anu̱lú niꞌnii mámbá enii xu̱jkú-kraꞌdiin, mámbá enii xu̱jkú-xáná, mámbá enii xu̱jkúꞌ bu̱ na̱xma̱jta-mijná náa inuu ku̱ba̱ꞌ. A̱ꞌkui̱ ndiꞌyoo Anu̱lú dí míjiánꞌ dí niꞌni.
Xúꞌkui̱-má niꞌtíAnu̱lú: «Gu̱ꞌni̱i̱xa̱bu̱ rá, xóo-má ikáánꞌ, xóo-má kaꞌniááꞌ ikáánꞌ, mu dí muti-ñajúúnꞌ e̱gi̱ꞌ bu̱ kúwá náa lamáa, xúꞌkui̱-má ñu̱ꞌu̱n bu̱ jngrui̱gu̱u̱n inuu gi̱ñááꞌ. Xúꞌkui̱- má muti-ñajúúnꞌ xu̱jkú-kraꞌdiin, xu̱jkú-xáná, xúꞌkui̱-má mbá xúguíi̱nꞌ xu̱jkúꞌ bu̱ na̱xma̱jta-mijná náa inuu ku̱ba̱ꞌ.»
A̱ꞌkui̱díAnu̱lú niꞌnii xa̱bu̱ xóo-má kaꞌnii, xóo-má kaꞌnii kayuuꞌ Anu̱lú niꞌnii. Xa̱biya̱ jma̱a̱ a̱ꞌgu̱ niꞌnii.
Ikú niꞌni sajku-rámíiꞌ jma̱a̱ ajngáa rígi̱: «Gu̱xpíꞌtá-míjná, ga̱ꞌni mbaꞌáa̱nꞌ, gu̱ni̱majtí-míjná náa inuu numbaaꞌ, xúꞌkui̱-má gu̱ta̱-ñájuíínꞌ numbaaꞌ. Gu̱ta̱-ñájúúnꞌ xu̱jkú-iyaꞌ, ñu̱ꞌu̱n bu̱ jngrui̱gu̱u̱n inuu gi̱ñááꞌ, jma̱a̱ mbá xúguíi̱nꞌ xu̱jkúꞌ bu̱ na̱mi̱du̱u̱n náa inuu ku̱ba̱ꞌ.»
Ikú Anu̱lú niꞌtí: «A̱gu̱ya̱a̱, dí na̱jxna̱la mbá xúguííꞌ iná dí najxná sígooꞌ dí rígá náa inuu ku̱ba̱ꞌ, jma̱a̱ ixi̱ dí najxná xndúu dí gíꞌdoo sígooꞌ, mu dí ikaa mu̱pu.
Xúꞌkui̱-má xúguíi̱nꞌ xu̱jkúꞌ bu̱ kúwá nduya, xóo-má xu̱jkú-xáná, ñu̱ꞌu̱n bu̱ jngrui̱gu̱u̱n inuu gi̱ñááꞌ, xu̱jkúꞌ bu̱ na̱xma̱jta- mijná, ikiin mu̱pu̱ mbá xúguííꞌ iná dí maxaꞌ.» Xúꞌkui̱ kaꞌnii nirígá.
Xúꞌkui̱ kaꞌnii níjxi̱ meku jma̱a̱ ku̱ba̱ꞌ, jma̱a̱ mbá xúguííꞌ dí rígá náa numbaaꞌ.
Dí eꞌni juan mbiꞌi niémbo̱o̱ Anu̱lú mbá xúguííꞌ ñajunꞌ dí niꞌni, ikú ndiyáa̱ xu̱u̱ꞌ mbiꞌi rúꞌkui̱.
Anu̱lú niꞌni sajku-rámúuꞌ jma̱a̱ niꞌni sáꞌkúun mbiꞌi dí eꞌni juan mbiꞌi, numuu dí mbiꞌi rúꞌkui̱ ndiyáa̱ xu̱u̱ꞌ dí ndóo̱ niémbo̱o̱ niꞌni ku̱maa mbá xúguííꞌ.
Xúꞌkui̱ kaꞌnii ni̱gi̱ꞌdu̱u̱ nirígá meku jma̱a̱ ku̱ba̱ꞌ, dí nákí ni̱gu̱ma ku̱maa.  Xkáꞌnii nijxtáa̱ xa̱bu̱ náa gúla̱a̱ misaanꞌ Mbiꞌi dí Anu̱lú Mekuíí niꞌni ku̱maa ku̱ba̱ꞌ jma̱a̱ meku,
jndu dimbá ixi̱ xo̱ó nda̱a̱ náa inuu ku̱ba̱ꞌ ni-má iná xo̱ó tákráꞌáan.  Numuu dí Anu̱lú Mekuíí xo̱ó táꞌni dí ma̱ꞌni ruꞌwa náa inuu ku̱ba̱ꞌ, xúꞌkui̱-má xo̱ó ndawa̱a̱ xa̱bu̱ bu̱ mañajunꞌ náa ku̱ba̱ꞌ.
Ndo̱ó- má iyaꞌ dí nakráꞌáan náa inuu ku̱ba̱ꞌ naxtíjiooꞌ mbá xúguííꞌ inuu jmbaaꞌ.
A̱ꞌkui̱ dí Anu̱lú Mekuíí niꞌnii mbáa xa̱bu̱ jma̱a̱ yojndo̱o̱ꞌ ku̱ba̱ꞌ, ikú nindiyuu rakóo dí nigíwánꞌ xi̱ꞌ dí ndaꞌya. Xúꞌkui̱ kaꞌnii dí ninindxu̱u̱ xa̱bu̱ ndaꞌya ñajuunꞌ.
A̱ꞌkui̱ dí Anu̱lú Mekuíí niꞌni mbá gúla̱a̱ náa niꞌdu ixi̱ dí misaanꞌ, náa jmbaaꞌ Edén, náa naꞌka̱ jka̱ꞌ. Ikí nigíwa̱a̱nꞌ xa̱bu̱ bu̱ niꞌnii.
A̱ꞌkui̱ dí Anu̱lú Mekuíí niꞌni dí ma̱kráꞌáan mba̱ꞌya náa inuu ku̱ba̱ꞌ mbá xúguííꞌ enii ixi̱ dí pú misaanꞌ, dí najxná xndúu dí míjiánꞌ miꞌsí mi̱ku̱ xa̱bu̱. Náa tumba̱a̱ gúla̱a̱ niꞌni dí ma̱kráꞌáan mbá ixi̱ dí naꞌni dí ma̱ku̱wá kámuu xa̱bu̱, xúꞌkui̱-má niꞌni mangaa dí ma̱kráꞌáan ixi̱ dí naꞌni dí mu̱ni̱ꞌnuuꞌ xa̱bu̱ dí míjiánꞌ jma̱a̱ dí ra̱míjiánꞌ.
Dí timbá mbiꞌyuu Pisón. Ikaa rúꞌkui̱ na̱jka̱ mbájndi náa jmbaaꞌ dí mbiꞌyuu Abílá, náa rígá a̱jua̱nꞌ mu̱jmu̱ꞌ, dí mbiꞌyuu óró.
A̱jua̱nꞌ mu̱jmu̱ꞌ dí rígá náa
Náa ajngáa ebréó, mañu Tígrís mbiꞌyuu Idekél. b
Náa ajngáa ebréó, ajngáa «a̱ꞌgu̱» nawáán xóo ewáán wáa ajngáa «xa̱biya̱».  jmbaaꞌ rúꞌkui̱ pú míjiánꞌ. Ikí rígá bájiaꞌ dí pú míjiánꞌ mangaa, xúꞌkui̱-má rígá isí dí naꞌku̱ta̱ꞌa̱ miꞌxá dí mbiꞌyuu óni̱se̱.
Mañu dí eꞌni a̱jma̱, mbiꞌyuu Jión, dí na̱jka̱ mbájndi náa jmbaaꞌ dí mbiꞌyuu Kús.
Mañu dí eꞌni ajsú, mbiꞌyuu Idekél,a dí na̱jka̱ náa naꞌka̱ jka̱ꞌ náa jmbaaꞌ Asíriá. Jma̱a̱ mañu dí eꞌni a̱jku̱, mbiꞌyuu Éufra̱te̱s.
Anu̱lú Mekuíí ni̱jka̱ kayáa xa̱bu̱ nigíwa̱a̱nꞌ náa gúla̱a̱ misaanꞌ náa Edén, mu dí mañajuunꞌ, xúꞌkui̱-má ma̱ña̱wu̱u̱n.
Ikú Anu̱lú Mekuíí nijxná-ñájuunꞌ xa̱bu̱: «Ma̱ndoo mi̱ꞌsu mbá xúguííꞌ xndúu ixi̱ dí rígá náa gúla̱a̱.
Ndo̱ó-má ixi̱ dí ma̱ta̱si̱ꞌnúu̱ꞌ dí míjiánꞌ jma̱a̱ dí ra̱míjiánꞌ, ma̱xású xndúu ikaa. Mbiꞌi dí mi̱ꞌsu, gajkuun dí ma̱ka̱ñáaꞌ gáꞌni.»
Anu̱lú Mekuíí niꞌnii jma̱a̱ ku̱ba̱ꞌ mbá xúguíi̱nꞌ xu̱jkúꞌ, xúꞌkui̱-má mbá xúguíi̱nꞌ ñu̱ꞌu̱n mangiin. Ikú ni̱ꞌka̱ kagui̱i̱n xúguíi̱nꞌ xu̱jkúꞌ bu̱ꞌkui̱ náa inuu Adán mu dí mba̱ꞌyoo xkáꞌnii majxná mbiꞌyuu mámbáa.  Dí mbiꞌyuu mámbáa xu̱jkúꞌ dí nijxná Adán, ikaa-má rúꞌkui̱ niꞌni mbiꞌyuu.
A̱ꞌkui̱ dí Adán nijxná mbiꞌyuu mámbáa xu̱jkú- kraꞌdaa gajmiúú xu̱jkú-xáná, xúꞌkui̱-má ñu̱ꞌu̱n mangiin. Ndo̱ó- má dí na̱nguá nikujmaa mbáa bu̱ mambáyúu Adán xóo dí pú kaꞌyoo.
A̱ꞌkui̱ dí Anu̱lú Mekuíí niꞌni dí mi̱gu mi̱du̱ wéñúuꞌ Adán.  Ndóo̱ dí niꞌgu, ikú Anu̱lú Mekuíí niríya̱ꞌ mbá isu̱ so̱jxto̱o̱, ikú nirugua̱á bu̱júuꞌ náa niríya̱ꞌ isu̱.
Isu̱ so̱jxto̱o̱ xa̱biya̱ dí niríya̱ꞌ Anu̱lú Mekuíí, ikaa niꞌnii jma̱a̱ mbáa a̱ꞌgu̱, ni̱ꞌka̱ kayáa náa inuu xa̱biya̱.
A̱ꞌkui̱ niꞌtí Adán: «Bi̱gi̱ dí pú gajkuun dí ikaa xuyuꞌ ñajuunꞌ xá, ikaa-má isu̱ꞌ ñajuunꞌ.  Ikaa ma̱ꞌni mbiꞌyuu “a̱ꞌgu̱”, numuu dí náa so̱jxto̱o̱ xa̱biya̱ nigájnuu.»b
Ikaa jngóo dí xa̱biya̱ naniñuuꞌ ru̱dúu jma̱a̱ anu̱u̱ mu dí ma̱mba̱jxúu̱ jma̱a̱ a̱ꞌgiu̱u̱, ma̱ꞌni̱i̱ mba̱wíí xa̱bu̱ ñajúúnꞌ.
A̱ꞌkui̱ dí Adán jma̱a̱ a̱ꞌgiu̱u̱ nájmi̱i̱ kúwá mbárángíínꞌ, xúꞌkui̱- má na̱nguá-ti̱ñu̱u̱ꞌ.  Adán jma̱a̱ Ébá túni̱mbúún kuyáá Anu̱lú
Dí a̱bu̱nꞌ rá, i̱táan na̱ma̱ñuu dí ma̱ꞌni-nduwaꞌ ke xóo dí i̱ꞌwíi̱nꞌ xu̱jkú-xáná bu̱ niꞌnii Anu̱lú Mekuíí, ikaa jngóo ikaa nirajxu̱u̱ a̱ꞌgu̱: ―Lá gajkuun dí Anu̱lú niꞌtí dí xápula xndúu jndu dimbá ixi̱ dí rígá náa gúla̱a̱ ráꞌ.
A̱ꞌkui̱ dí a̱ꞌgu̱ nigawuuꞌ a̱bu̱nꞌ: ―Ma̱ndoo mu̱púxu̱ ajndu gúꞌyaa-má xndúu ixi̱.
A̱ꞌkui̱ dí a̱bu̱nꞌ niꞌtúun a̱ꞌgu̱: ―Ra̱gájkuun dí ma̱ka̱ñála gáꞌni.
Anu̱lú ndaꞌyoo míjiánꞌ dí mbiꞌi dí mu̱pula xndúu ixi̱ rúꞌkui̱, ma̱mba̱ꞌtoo idala, ikú dí ma̱nindxa̱la ajndu xóo Anu̱lú, mu dí mu̱ni̱ꞌnúu̱ꞌ dí míjiánꞌ jma̱a̱ dí ra̱míjiánꞌ.
A̱ꞌkui̱ ndiꞌyoo a̱ꞌgu̱ dí pú míjiánꞌ dí mi̱ku̱ xndúu ixi̱ rúꞌkui̱, mangaa-má pú misaanꞌ kaꞌnii, xúꞌkui̱-má pú niꞌni a̱jkiu̱u̱n dí mi̱ku̱ro̱ꞌo̱o̱ mbá xúguííꞌ. Ikú nirígú xndúu ixi̱ ni̱ꞌku̱, xúꞌkui̱-má nijxnúu ni̱ꞌku̱ a̱jmbio̱o̱ mangaa.
A̱ꞌkui̱ ni̱mba̱ꞌtoo idúún, nájmi̱i̱ ndiyáá dí mbárángíínꞌ. Ikú nixmí inúu ixi̱ dí mbiꞌyuu ígú, dí maruguáá jma̱a̱ xuñúúꞌ.
Ndóo̱ naꞌka̱ rangájxa dí wakíꞌ, xa̱biya̱ jma̱a̱ a̱ꞌgiu̱u̱ nidxawíín dí nawáán jnguꞌúun Anu̱lú Mekuíí náa awúun gúla̱a̱.  Ikú nirkaꞌu-mijná inuu Anu̱lú náa awúun ixi̱ gúla̱a̱.
Xóo-má Anu̱lú Mekuíí nindxaꞌwáa̱ xa̱biya̱: ―Náá xtaa rá.
Ikú xa̱biya̱ nigooꞌ: ―Ni̱dxawuun dí jnguaꞌáanꞌ náa gúla̱a̱, ikú pú nimíñúꞌ numuu dí mbárángiúúnꞌ. Ikaa jngóo ni̱rkaꞌu-minaꞌ.
Ikú Anu̱lú nirajxu̱u̱: ―Sáá niꞌtáanꞌ dí mbárángíínꞌ rúꞌ. Lá nisu xndúu ixi̱ dí ni̱ta̱a̱nꞌ dí xású ráꞌ.
Ikú nigooꞌ xa̱biya̱: ―A̱ꞌgu̱ bu̱ nirajxniúꞌ ma̱ni̱ a̱ꞌgiu̱ꞌ, ikaa nijxnúꞌ xndúu ixi̱, niku.
A̱ꞌkui̱ dí Anu̱lú Mekuíí niꞌtúun a̱bu̱nꞌ: ―Numuu dí xúꞌkui̱ nitani̱, kiꞌtá-sríguíín náa inúú mbá xúguíi̱nꞌ xu̱jkú-kraꞌdiin, xu̱jkú- xáná. Dí xúgui̱ rá, xkambaaꞌ ma̱ta̱xma̱jtá-minaꞌ jma̱a̱ dí ma̱jngrui̱ga̱a̱ꞌ, xúꞌkui̱-má ku̱ba̱ꞌ mi̱ꞌsu mbá xúguííꞌ mbiꞌi dí ma̱rajxtaa.
Ma̱ni̱ dí ikáán jma̱a̱ꞌ a̱ꞌgu̱ ma̱ꞌgua ku̱da-mijnála sia̱nꞌ, xúꞌkui̱-má xa̱bia̱a̱ꞌ jma̱a̱ Anu̱lú nixkri̱ya̱a̱ꞌ xa̱bu̱ náa gúla̱a̱ misaanꞌ.
Náa ajngáa ebréó, mbiꞌyuu Ébá najxná ku̱ma̱ «dí ndaꞌya». dx
Náa ajngáa ebréó, mbiꞌyuu Kaín najxná ku̱ma̱ dí «ni̱gúꞌdáa».  xa̱biu̱u̱ a̱ꞌgu̱. Xa̱biu̱u̱ a̱ꞌgu̱ ma̱ꞌni- ngawúunꞌ edxa̱a̱ꞌ, xóo-má ikáán ma̱ki̱jmáá mi̱ꞌsu níjxtuun rajkúu.
Ikú niꞌtúun a̱ꞌgu̱: ―Ma̱ni̱ dí pú ma̱ta̱ya-míni̱i̱ꞌ dí ma̱ꞌni e̱ndi̱i̱n, xúꞌkui̱-má ma̱ta̱ya̱a̱ gaki̱i̱ dí ndóo̱ ma̱gu̱mii e̱jia̱a̱nꞌ.  Ma̱ꞌndaaꞌ-má xtayáá a̱jmbia̱a̱ꞌ, xúꞌkui̱-má ikaa maꞌtí-ñájuaanꞌ.
Xúꞌkui̱-má niꞌtúun xa̱biya̱: ―Numuu dí nitani̱mbaaꞌ dí niꞌtáanꞌ a̱ꞌgia̱a̱ꞌ, nisu xndúu ixi̱ dí ni̱ta̱a̱nꞌ dí xású, dí xúgui̱ rá, jma̱a̱ numaaꞌ ikáán kiꞌtá-srígú ku̱ba̱ꞌ. Gaki̱i̱ gáta̱ya-míni̱i̱ꞌ dí ma̱tiajunꞌ dí ma̱kujmaa dí mi̱ꞌsu mbá xúguííꞌ mbiꞌi dí ma̱rajxtaa.
Náa inuu ku̱ba̱ꞌ ma̱kráꞌáan suwanꞌ jma̱a̱ iná ríꞌná, xúꞌkui̱-má mi̱ꞌsu ya̱ꞌu̱ dí rígá xanáá.
Ajndu ma̱ruñááꞌ ma̱tiajunꞌ dí mi̱ꞌsu, ajndu ndóo̱ gáguta̱jxi̱ín ku̱ba̱ꞌ ñajuaanꞌ. Numuu dí ikaa-má ku̱ba̱ꞌ ni̱gu̱máá jma̱a̱, ikaa-má gáguta̱jxi̱ín bu̱júuꞌ.
A̱ꞌkui̱ dí Adán niꞌtí dí «Ébá»ch gáꞌni mbiꞌyuu a̱ꞌgiu̱u̱, numuu dí ikaa ñajuunꞌ ru̱dúún mbá xúguíi̱nꞌ xa̱bu̱ bu̱ nduya.
A̱ꞌkui̱ niꞌtí Anu̱lú Mekuíí: «Bu̱ xa̱bu̱ numbaaꞌ ñajuunꞌ ajndu xóo-má ikáánꞌ rá, ndaꞌyoo dí míjiánꞌ jma̱a̱ dí ra̱míjiánꞌ. Dí xúgui̱ rá, gamíi-má dí marígú mi̱ku̱ mangaa xndúu ixi̱ dí naꞌni dí ma̱ku̱wá xa̱bu̱, xúꞌkui̱-má dí ma̱jxtáa̱ mbá kámuu.»
A̱ꞌkui̱ dí Anu̱lú Mekuíí nixkri̱ya̱a̱ꞌ xa̱bu̱ náa gúla̱a̱ misaanꞌ náa Edén, mu dí mañajunꞌ náa inuu ku̱ba̱ꞌ dí ni̱gu̱maa jma̱a̱.
Ndóo̱ dí Anu̱lú- má nixkri̱ya̱a̱ꞌ kaníí xa̱bu̱, a̱ꞌkui̱ nisdiajuiin bu̱ mbiꞌñúú kerubín bu̱ nu̱ña̱wa̱a̱n. Náa naꞌka̱ jka̱ꞌ rawuunꞌ-má gúla̱a̱ nisdiajuiin, xúꞌkui̱-má nisiji mbá chídí dí gíꞌdoo agiuuꞌ nagutuaꞌáan, dí marogoo kambo̱o̱ ixi̱ dí naꞌni dí ma̱ku̱wá mbá kámuu xa̱bu̱.  Dí niꞌni Kaín jma̱a̱ Abél
Adán niꞌgu jma̱a̱ a̱ꞌgiu̱u̱, ikú niꞌni e̱ndi̱i̱ Ébá. A̱ꞌkui̱ ni̱gu̱maa aꞌdióo bu̱ nijxnúu mbiꞌyuu Kaín,dx numuu dí niꞌtí: «Anu̱lú nimbáyúꞌ dí ni̱gúꞌdáa mbáa aꞌdióꞌ dxámá.»
Ndáwáá ni̱gu̱maa Abél bu̱ gi̱ꞌtio̱o̱ Kaín.  A̱ꞌkui̱ dí Abél ninindxu̱u̱ mbáa xa̱bu̱ bu̱ ndaꞌñúú mugu̱. Xúꞌkui̱- má Kaín niñajunꞌ náa inuu ku̱ba̱ꞌ.
Ni̱ꞌka̱nú mbá mbiꞌi, Kaín ni̱ꞌka̱ kagu̱u̱ nixnájxi̱ náa inuu Anu̱lú Mekuíí dí ni̱jma̱a̱ náa
Xúꞌkui̱-má Abél ni̱ꞌka̱ kagui̱i̱n mangaa mugu̱ bu̱ ni̱gu̱mii gi̱nii kayuuꞌ, bu̱ i̱ta̱án rangíinꞌ. A̱ꞌkui̱ dí Anu̱lú Mekuíí ni̱ni̱gu̱u̱ꞌ kaꞌyoo Abél, xúꞌkui̱-má bu̱ ni̱ꞌka̱ kagui̱i̱n nixnájxi̱i̱n.
Mu̱ú dí táni̱gu̱u̱ꞌ Anu̱lú kaꞌyoo Kaín, ni-má dí nixnájxi̱. Ikaa jngóo pú nikiꞌnáa̱ wéñúuꞌ Kaín, ajndu nákaa ikaa inuu.
A̱ꞌkui̱ dí Anu̱lú Mekuíí niꞌtúun Kaín: «Ndéjuunꞌ kiꞌnáá wéñúuꞌ, dí ajndu nákaa ikaa inaaꞌ rúꞌ.
A̱ꞌkui̱díKaín niꞌtúun gi̱ꞌtio̱o̱: «Gu̱ꞌgua̱ náa xanáá.» Ndóo̱ kúwá- má náa xanáá, ikú díKaín nigíꞌdu̱u̱ nijxnúu Abél ajndu nixíya̱a̱.
Nda̱wáá Anu̱lú Mekuíí nirajxu̱u̱ Kaín: ―Náá xtáa̱ gi̱ꞌtia̱a̱ꞌ Abél rá.  Ikú Kaín nigooꞌ: ―Na̱nguá e̱yo̱o̱ jún. Lá ikúún kaꞌyoꞌ dí ma̱ña̱wu̱u̱n gi̱ꞌtio̱ꞌ ráꞌ.
Ikú niꞌtúun Anu̱lú: ―Díí-lá ñajuunꞌ nitani̱ nu.  Eꞌdiuu gi̱ꞌtia̱a̱ꞌ dí ningadíí náa ku̱ba̱ꞌ, nandxaꞌwá-ráꞌa náa ikúún.
Dí xúgui̱ rá, kiꞌtá-sríguíín náa inuu ku̱ba̱ꞌ, mu dí ku̱ba̱ꞌ ni̱ꞌga̱a̱n eꞌdiuu gi̱ꞌtia̱a̱ꞌ dí nitaxídíí.
Ndóo̱ ma̱tiajunꞌ náa ku̱ba̱ꞌ, na̱xájma̱a̱ míjiánꞌ dí mi̱ꞌsu. Ma̱nindxa̱a̱ꞌ mbáa xa̱bu̱ bu̱ ma̱jngroꞌoo-má xúꞌkui̱ náa inuu numbaaꞌ.
A̱ꞌkui̱ dí Kaín niꞌtúun Anu̱lú Mekuíí: ―Xáꞌngo̱ꞌ dímba̱ya̱-mínu̱u̱ꞌ gaki̱i̱wéñúuꞌ.
Díxúgui̱rá, narajxkoꞌ náa inuu ku̱ba̱ꞌ, xúꞌkui̱- má na̱xándoo ma̱jxtáá náa inaaꞌ. Ma̱nindxu̱ꞌ mbáa xa̱bu̱ bu̱ ma̱jngroꞌoo-má xúꞌkui̱náa inuu numbaaꞌ rígi̱. A̱ꞌkui̱ma̱ꞌni díajndu sáa bu̱ maxkamúú, maxíñu̱u̱.
Ikú nigooꞌ Anu̱lú Mekuíí: ―Mu dí mbáa bu̱ maxíya̱a̱ Kaín, gajkuun dí ma̱ꞌni-numa̱a̱ aꞌkúun mbá juan nutu bu̱ꞌkui̱.  A̱ꞌkui̱ dí Anu̱lú Mekuíí nigíꞌma mbá sinuuꞌ Kaín, mu dí jndu sáa gáxkamaa, ma̱xáxíyáa̱.
A̱ꞌkui̱ dí Kaín nigájnuu náa inuu Anu̱lú Mekuíí, ikú ni̱jka̱ gájxtáa̱ náa jmbaaꞌ dí mbiꞌyuu Nód, dí gíꞌ náa naꞌka̱ jka̱ꞌ inuu Edén.  Bu̱ ejín-xíníiꞌ Kaín
Enók ni̱gu̱maa mbáa aꞌdióo bu̱ mbiꞌyuu Irád, Irád ni̱gu̱maa mbáa aꞌdióo bu̱ mbiꞌyuu Meujaél, Meujaél ni̱gu̱maa mbáa aꞌdióo bu̱ mbiꞌyuu Metusaél, xóo-má Metusaél ni̱gu̱maa mbáa aꞌdióo bu̱ mbiꞌyuu Lamék.
A̱ꞌkui̱ díLamék nigui̱i̱n a̱jmi̱i̱gu̱ꞌwi̱i̱, mbáa mbiꞌyuu Ádá, xúꞌkui̱-má i̱mba̱a̱ mbiꞌyuu Sílá.
A̱ꞌkui̱dí Ádá ni̱gu̱maa mbáa aꞌdióo bu̱ mbiꞌyuu Jabál, bu̱ nigíꞌ edxu̱u̱ díkúwá xa̱bu̱ náa guꞌwá xtíin, xúꞌkui̱-má dína̱xpi̱ꞌti̱i̱n xu̱jkú- kraꞌdiin.
Bu̱ gi̱ꞌtio̱o̱ Jabál mbiꞌyuu Jubál, bu̱ꞌkui̱nigíꞌ edxu̱u̱ dínudi̱i̱xa̱bu̱ rébée̱ jma̱a̱ dínundíí i̱ꞌi̱n.
Xúꞌkui̱-má Sílá mangaa, ni̱gu̱maa mbáa aꞌdióo bu̱ mbiꞌyuu Tubal-kaín, bu̱ na̱ma̱ñuu na̱gu̱wíi mbá xúguííꞌ enii a̱jua̱nꞌ dína̱gu̱ma Náa ajngáa ebréó, mbiꞌyuu Sét najxná ku̱ma̱ dí «nijxniúꞌ».  jma̱a̱ a̱jua̱nꞌ dímbiꞌyuu brónsé jma̱a̱ yéró. Xúꞌkui̱-má dxágiúu Tubal-kaín mbiꞌyuu Naámá.
A̱ꞌkui̱díLamék, niꞌtúún gu̱ꞌwi̱i̱: «Ádá jma̱a̱ Sílá, gu̱dxawíín ajngóꞌ, gu̱ꞌwi̱i̱ Lamék, gu̱ꞌgíꞌ cháꞌwanla dí ma̱ta̱.  Ma̱xíya̱a̱ mbáa xa̱biya̱ má dí naꞌni-ngawúnꞌ, xúꞌkui̱-má mbáa dxámá má dí najxnúꞌ.
Má dí bu̱ maxíya̱a̱ Kaín mbá juan nutu ma̱ꞌni-numa̱a̱ ikaa, i̱wáá-lá bu̱ maxíya̱a̱ Lamék, ajsú-skíñúꞌ gu̱wa̱ꞌ i̱juan (77) nutu ma̱ꞌni-numa̱a̱ ikaa.» Bu̱ eꞌni ajsíin e̱ji̱i̱n Adán jma̱a̱ Ébá
A̱ꞌkui̱ dí Adán niꞌgu jma̱a̱ bu̱júuꞌ a̱ꞌgiu̱u̱, ikú ni̱gu̱maa mbáa aꞌdióo dxámá bu̱ nijxnúu mbiꞌyuu Sét.d Numuu dí a̱ꞌgu̱ niꞌtí: «Anu̱lú nijxniúꞌ i̱mba̱a̱ aꞌdióꞌ xti̱ꞌkuu Abél, bu̱ nixíya̱a̱ Kaín.»
Xúꞌkui̱-má Sét mangaa ni̱gu̱maa mbáa aꞌdióo, bu̱ nijxnúu mbiꞌyuu Enós. Ikaa- má mbiꞌi rúꞌkui̱ ni̱gi̱ꞌdi̱i̱ xa̱bu̱ ni̱ri̱ya̱ꞌ mbiꞌyuu Anu̱lú Mekuíí ndóo̱ dí nini̱ mba̱a̱.  Bu̱ ejín-xíníiꞌ Adán
Xa̱biya̱ jma̱a̱ a̱ꞌgu̱ niꞌnii.  Ajndu nákí mbiꞌi dí niꞌni-ku̱mii, a̱ꞌkui̱ niꞌni sajku-rámíiꞌ, ikú nijxná mbiꞌñúú «xa̱bu̱ numbaaꞌ».
Adán gíꞌdoo mbá siéntú i̱mba̱-maskíñúꞌ gu̱wa̱ꞌ (130) siguuꞌ, dí ndóo̱ ni̱gu̱maa mbáa aꞌdióo bu̱ pú xóo-má ikaa kayuuꞌ kaꞌnii, a̱ꞌkui̱ nijxnúu mbiꞌyuu Sét.
Ndóo̱ niémbá ni̱gu̱maa Sét, a̱ꞌkui̱ xo̱ó nijxtáa̱ Adán i̱mbá- migiñuꞌ siéntú (800) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Mbá mijnagu̱wa̱ꞌ siéntú i̱mba̱-maskíñúꞌ gu̱wa̱ꞌ (930) siguꞌ nijxtáa̱ Adán, ikú nikáñúu.
Sét gíꞌdoo mbá siéntú wisu (105) siguuꞌ, dí ndóo̱ ni̱gu̱maa mbáa aꞌdióo bu̱ mbiꞌyuu Enós.
Ndóo̱ niémbá ni̱gu̱maa Enós, a̱ꞌkui̱ xo̱ó nijxtáa̱ Sét i̱mbá- migiñuꞌ siéntú-i̱juan (807) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Mbá mijnagu̱wa̱ꞌ siéntú gu̱wa̱ꞌ-i̱jma̱ (912) siguꞌ nijxtáa̱ Sét, ikú nikáñúu.
Enós gíꞌdoo a̱jku̱-ski̱ñúꞌ gu̱wa̱ꞌ (90) siguuꞌ, dí ndóo̱ ni̱gu̱maa mbáa aꞌdióo bu̱ mbiꞌyuu Kainán.
Ndóo̱ niémbá ni̱gu̱maa Kainán, a̱ꞌkui̱ xo̱ó nijxtáa̱ Enós i̱mbá- migiñuꞌ siéntú gu̱wa̱ꞌ-minísú (815) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Kainán gíꞌdoo ajsú-skíñúꞌ gu̱wa̱ꞌ (70) siguuꞌ, dí ndóo̱ ni̱gu̱maa mbáa aꞌdióo bu̱ mbiꞌyuu Maalaleél.
Ndóo̱ niémbá ni̱gu̱maa Maalaleél, a̱ꞌkui̱ xo̱ó nijxtáa̱ Kainán i̱mbá-migiñuꞌ siéntú i̱jma̱-maski̱ñúꞌ (840) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Mbá mijnagu̱wa̱ꞌ siéntú gu̱wa̱ꞌ (910) siguꞌ nijxtáa̱ Kainán, ikú nikáñúu.
Maalaleél gíꞌdoo ajsú- skíñúꞌ wisu (65) siguuꞌ, dí ndóo̱ ni̱gu̱maa mbáa aꞌdióo bu̱ mbiꞌyuu Jaréd.
Ndóo̱ niémbá ni̱gu̱maa Jaréd, a̱ꞌkui̱ xo̱ó nijxtáa̱ Maalaleél i̱mbá-migiñuꞌ siéntú i̱mba̱-maskíñúꞌ gu̱wa̱ꞌ (830) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Mbá migiñuꞌ siéntú i̱jku̱-miski̱ñúꞌ gu̱wa̱ꞌ-minísú (895) siguꞌ nijxtáa̱ Maalaleél, ikú nikáñúu.
Jaréd gíꞌdoo mbá siéntú i̱jsu̱-maskíñúꞌ i̱jma̱ (162) siguuꞌ, dí ndóo̱ ni̱gu̱maa mbáa aꞌdióo bu̱ mbiꞌyuu Enók.
Ndóo̱ niémbá ni̱gu̱maa Enók, a̱ꞌkui̱ xo̱ó nijxtáa̱ Jaréd i̱mbá-migiñuꞌ siéntú (800) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Mbá mijnagu̱wa̱ꞌ siéntú i̱jsu̱-maskíñúꞌ i̱jma̱ (962) siguꞌ nijxtáa̱ Jaréd, ikú nikáñúu.
Ndóo̱ niémbá ni̱gu̱maa Matusalén, Enók ni̱jngrui̱go̱o̱ xóo-má nandoo Anu̱lú i̱mbá-ajsú siéntú (300) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Mbá ajsú siéntú i̱jsu̱-maskíñúꞌ wisu (365) siguꞌ nijxtáa̱ Enók.
Enók ni̱jngrui̱go̱o̱ xóo-má nandoo Anu̱lú, ndáwáá a̱ꞌkui̱ tákujmaa náa ni̱jka̱, numuu dí Anu̱lú ni̱jka̱a̱ kayáa.
Matusalén gíꞌdoo mbá siéntú i̱jku̱-miskíñúꞌ i̱juan (187) siguuꞌ, dí ndóo̱ ni̱gu̱maa mbáa aꞌdióo bu̱ mbiꞌyuu Lamék.
Ndóo̱ niémbá ni̱gu̱maa Lamék, a̱ꞌkui̱ xo̱ó nijxtáa̱ Matusalén i̱mbá-juan siéntú i̱jku̱-miskíñúꞌ i̱jma̱ (782) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Mbá mijnagu̱wa̱ꞌ siéntú i̱jsu̱-maskíñúꞌ mijnagu̱wa̱ꞌ (969) siguꞌ nijxtáa̱ Matusalén, ikú nikáñúu.
Lamék gíꞌdoo mbá siéntú i̱jku̱-miskíñúꞌ i̱jma̱ (182) siguuꞌ, dí ndóo̱ ni̱gu̱maa mbáa aꞌdióo.
Ikaa nijxnúu mbiꞌyuu Noé, ikú niꞌtí: «Ada̱ bi̱gi̱ ma̱ꞌni dí mbu̱ꞌyáa̱ xu̱jlú náa mbá xúguííꞌ ñajunꞌ dí nu̱ꞌni̱, jma̱a̱ numuu dí Anu̱lú Mekuíí niꞌtí-srígú ku̱ba̱ꞌ.»
Ndóo̱ niémbá ni̱gu̱maa Noé, a̱ꞌkui̱ xo̱ó nijxtáa̱ Lamék i̱mbá wisu siéntú i̱jku̱-miskíñúꞌ gu̱wa̱ꞌ-minísú (595) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Noé gíꞌdoo wisu siéntú (500) siguuꞌ ndóo̱ ni̱gu̱mii e̱ji̱i̱n bu̱ mbiꞌñúú Sém, Kám, jma̱a̱ Jafét.  Dí ra̱míjiánꞌ nuni̱ xa̱bu̱ numbaaꞌ
Ndóo̱ ni̱gi̱ꞌdu̱u̱ niꞌni mbiꞌiin wéñúuꞌ xa̱bu̱ náa inuu ku̱ba̱ꞌ, xúꞌkui̱-má dí ni̱gu̱mii gua̱ꞌxiúúnꞌ,
a̱ꞌkui̱ ndiyáá e̱ji̱i̱n Anu̱lú dí pú siꞌíin gua̱ꞌxiúúnꞌ xa̱bu̱ numbaaꞌ. A̱ꞌkui̱ dí náa majiu̱únꞌ xúguíi̱nꞌ niraꞌwíin mudiin bu̱ na̱ni̱giu̱u̱nꞌ muni̱ gu̱ꞌñu̱ú.
Ikú niꞌtí Anu̱lú Mekuíí: «Ma̱xáꞌngo̱o̱ a̱jkiu̱nꞌ dí ma̱ku̱wá kámuu xa̱bu̱ numbaaꞌ, numuu dí xuwiꞌ-má ñajúúnꞌ. Ikaa jngóo ma̱ni̱ dí xa̱bu̱ ma̱ku̱wá ndo̱ó mbá siéntú i̱mba̱- maskíñúꞌ (120) siguꞌ.»
Mbiꞌi rúꞌkui̱, xúꞌkui̱-má nda̱wáá mangaa, nikúwá xa̱bu̱ mba̱ꞌwi̱i̱n náa inuu ku̱ba̱ꞌ, numuu dí e̱ji̱i̱n Anu̱lú ninuꞌ gajmiúú gua̱ꞌxiúúnꞌ xa̱bu̱, ikú ni̱gu̱mii e̱jiu̱ún. Bu̱ꞌkui̱ pú gaki̱i̱ a̱jkiu̱ún niꞌni, xúꞌkui̱-má ni̱gi̱ꞌdoo wéñúuꞌ numúú, jndu nákí wajiúuꞌ mbiꞌi.
Ndiꞌyoo Anu̱lú Mekuíí dí pú mba̱a̱ dí ra̱míjiánꞌ nuni̱ xa̱bu̱ náa inuu numbaaꞌ, sejsíí mbiꞌi na̱ndxa̱ꞌu̱-mi̱jna̱ ndo̱ó dí ra̱míjiánꞌ.
Ikú nitanga̱a̱ a̱jkiu̱u̱n Anu̱lú Mekuíí dí niꞌni-ku̱mii xa̱bu̱ náa inuu ku̱ba̱ꞌ, ajndu najmáa a̱jkiu̱u̱n eꞌni.
Ikaa jngóo niꞌtí Anu̱lú Mekuíí: «Ma̱ni̱ngudi- ri̱gi̱ín náa inuu ku̱ba̱ꞌ xa̱bu̱ bu̱ ni̱ni̱i̱, xúꞌkui̱-má mbá xúguíi̱nꞌ xu̱jkúꞌ, bu̱ na̱xma̱jta-mijná jma̱a̱- má ñu̱ꞌu̱n mangiin. Numuu pú natanga̱a̱ a̱jkiu̱nꞌ dí ni̱ni̱i̱.»
Xóo- má Noé rá, ikaa dí niꞌni a̱jkiu̱u̱n Anu̱lú Mekuíí kaꞌyoo.  Noé naꞌni guꞌwá rguwaꞌ mba̱a̱
Noé ni̱gu̱mii mbá ajsíin e̱ji̱i̱n bu̱ ñajúúnꞌ: Sém, Kám, jma̱a̱ Jafét.
Ndiꞌyoo Anu̱lú dí pú nichúu inuu ku̱ba̱ꞌ, xúꞌkui̱-má kajtíí wéñúuꞌ dí ra̱míjiánꞌ.
Ndóo̱ niyajxi̱ Anu̱lú náa inuu ku̱ba̱ꞌ, wáa métrú.  ikú ndiꞌyoo dí kajtíí wéñúuꞌ dí xkawi̱ꞌ, numuu dí xúguíi̱nꞌ xa̱bu̱ pú ra̱míjiánꞌ kúwá náa inuu numbaaꞌ.
A̱ꞌkui̱ Anu̱lú niꞌtúun Noé: «Ni̱ꞌgí-minaꞌ dí ma̱ni̱- gámbíi̱n xúguíi̱nꞌ xa̱bu̱, numuu dí kajtíí wéñúuꞌ dí ra̱míjiánꞌ náa inuu ku̱ba̱ꞌ jma̱a̱ numúú ikiin.  Dí xúgui̱ rá, ma̱ni̱-gámbíi̱n ikiin xúꞌkui̱-má ku̱ba̱ꞌ mangaa.
Atani̱ mbá guꞌwá rguwaꞌ dríga̱a̱ꞌ jma̱a̱ ixi̱ dí mbiꞌyuu gófe̱r, xúꞌkui̱-má ma̱ta̱ni̱ xtóo náa awúun, xúꞌkui̱- má ma̱ta̱xta̱jmáá bájiaꞌ awúun jma̱a̱ kidxuuꞌ.
Xígi̱ kaꞌnii awuun dí ma̱ta̱ni̱: mbá ajsú siéntú (300) su̱u̱ ma̱ꞌni dí mba̱ꞌ,e dí ma̱ja̱nꞌ ma̱ꞌni a̱jma̱-ski̱ñúꞌ gu̱wa̱ꞌ (50) su̱u̱,f xúꞌkui̱-má dí sídánꞌ ma̱ꞌni mbá-skíñúꞌ gu̱wa̱ꞌ (30) su̱u̱.g
Atasíñááꞌ mbá-su̱u̱ pa̱ꞌta iñúuꞌ dí náa i̱ta̱án ma̱mbá-wáaꞌ ri̱jma̱a̱, xúꞌkui̱-má ma̱ta̱gíꞌma mbá xkrugua náa níjiúun guꞌwá rguwaꞌ. Atani̱ mbá ajsú ka̱rngu̱jxi̱ dí sídánꞌ.
Numuu dí ikúún ma̱ni̱ dí ma̱ꞌni ruꞌwa-mbi̱ꞌ náa inuu ku̱ba̱ꞌ, mu dí ma̱ni̱ gámbi̱i̱n mbá xúguíi̱nꞌ bu̱ guáꞌdáá xi̱ꞌ dí ndaꞌya náa agoo meku. Mbá xúguííꞌ dí rígá inuu ku̱ba̱ꞌ ma̱mbáa̱.
Ndo̱ó ikáán na̱ku̱ꞌdá-minaꞌ mbá awan jma̱a̱ nindxa̱a̱ꞌ, dí ma̱ta̱ꞌa̱a̱ꞌ náa awúun guꞌwá rguwaꞌ ikáán, gajmiáaꞌ e̱jia̱a̱nꞌ, jma̱a̱ꞌ a̱ꞌgia̱a̱ꞌ, xúꞌkui̱-má gu̱jkia̱a̱nꞌ mangiin.
Ma̱tu̱ꞌu̱u̱n mámbá enii ñu̱ꞌu̱n, xúꞌkui̱-má mámbá enii xu̱jkú-kraꞌdiin, xúꞌkui̱-má mámbá enii bu̱ na̱xma̱jta-mijná mangiin. Ma̱jmi̱i̱ dí mámbá enii ma̱ta̱ꞌa̱a̱ꞌ gajmiáaꞌ, mu dí ma̱ndoo ma̱káwíin.
Xúꞌkui̱-má ataxúdaaꞌ mbá xúguííꞌ enii ganisu, atani̱ majtíí mu dí ikaa mi̱ꞌsu, xúꞌkui̱- má ikaa mu̱pu̱ xu̱jkúꞌ mangiin.»
Xúꞌkui̱-má niꞌni Noé, niꞌni mbánúu mbá xúguííꞌ xóo-má dí Anu̱lú niꞌtúun ma̱ꞌni.  Niꞌni ruꞌwa-mbi̱ꞌ
A̱ꞌkui̱ dí Anu̱lú Mekuíí niꞌtúun Noé: «A̱ta̱ꞌa̱a̱ꞌ ikáán gajmiáaꞌ mbá xúguíi̱nꞌ xa̱bia̱a̱ꞌ náa awúun guꞌwá rguwaꞌ, mu dí ndo̱ó ikáán nda̱yo̱o̱ dí jmbíín ke xóo dí i̱ꞌwíi̱nꞌ xa̱bu̱.
Xúꞌkui̱-má mbá xúguíi̱nꞌ xu̱jkúꞌ bu̱ kaꞌwiin, mbá juan gajmii xu̱jkú-ísí jma̱a̱ xu̱jkú-éꞌgú ma̱ta̱xu̱ꞌdíi̱nꞌ, xúꞌkui̱- má xu̱jkúꞌ bu̱ na̱nguá kaꞌwiin, mbá gajmii xu̱jkú-ísí jma̱a̱ xu̱jkú-
Xúꞌkui̱-má ma̱ta̱xu̱ꞌdíi̱nꞌ ñu̱ꞌu̱n mangiin, mbá juan gajmii xu̱jkú-ísí jma̱a̱ xu̱jkú-éꞌgú, mu dí xo̱ó ma̱guanúú ma̱ku̱wá náa inuu ku̱ba̱ꞌ.
Numuu dí ndóo̱ ma̱ra̱ꞌmáaꞌ juan mbiꞌi, ikúún ma̱ni̱ dí ma̱jxnúu ruꞌwa náa inuu ku̱ba̱ꞌ. A̱jma̱-ski̱ñúꞌ mbiꞌi, a̱jma̱-ski̱ñúꞌ mbruꞌun ma̱jxnúu. A̱ꞌkui̱ dí ma̱ni̱ngudi- ri̱gi̱ín mbá xúguíi̱nꞌ bu̱ kúwá nduya bu̱ ni̱ni̱ ku̱mii náa inuu ku̱ba̱ꞌ.»
Ikú Noé niꞌni mbánúu mbá xúguííꞌ xóo-má nigíꞌmaa Anu̱lú Mekuíí ma̱ꞌni.
Noé gíꞌdoo majun siéntú (600) siguuꞌ dí ndóo̱ nijxnúu ruꞌwa-mbi̱ꞌ náa inuu ku̱ba̱ꞌ.
Xúꞌkui̱-má xu̱jkúꞌ bu̱ kaꞌwiin, xu̱jkúꞌ bu̱ na̱nguá kaꞌwiin, mangiin-má ñu̱ꞌu̱n gajmiúú xúguíi̱nꞌ bu̱ na̱xma̱jta- mijná náa inuu ku̱ba̱ꞌ,
ma̱jmi̱i̱ ni̱to̱ꞌo̱o̱ gajmíi Noé náa guꞌwá rguwaꞌ, xu̱jkú-ísí jma̱a̱ xu̱jkú- éꞌgú ni̱tu̱ꞌu̱u̱n, xóo-má niꞌtí Anu̱lú dí ma̱ꞌni mbánúu Noé.
Ndóo̱ nirámáaꞌ juan mbiꞌi, ikú a̱ꞌkui̱ dí ni̱gi̱ꞌdu̱u̱ ni̱ꞌka̱ ruꞌwa-mbi̱ꞌ náa inuu ku̱ba̱ꞌ.
Ndóo̱ gíꞌdoo mbá majun siéntú (600) siguuꞌ Noé, dí mbiꞌi gu̱wa̱ꞌ-i̱juan ñajuunꞌ gu̱nꞌ dí eꞌni a̱jmi-gu̱nꞌ, ikú ni̱gi̱ꞌdu̱u̱ ni̱mba̱ꞌtoo iduu iyaꞌ mba̱ꞌu̱ náa pú mi̱jnu̱ꞌ lamáa. Xúꞌkui̱-má ni̱mba̱ꞌtoo xúguííꞌ náa naꞌnditígú iyaꞌ mekuíí.
Ikú nijxnúu ruꞌwa náa inuu ku̱ba̱ꞌ a̱jma̱-ski̱ñúꞌ mbiꞌi, a̱jma̱-ski̱ñúꞌ mbruꞌun.
Ikaa-má mbiꞌi rúꞌkui̱ ni̱tu̱ꞌu̱u̱n náa guꞌwá rguwaꞌ, Noé gajmíi e̱ji̱i̱n, Sém, Kám jma̱a̱ Jafét, jma̱a̱-má a̱ꞌgiu̱u̱, gajmíi-má ajsíin gu̱jkui̱i̱nꞌ.
Mbóó ni̱tu̱ꞌu̱u̱n gajmiúú mbá xúguííꞌ enii xu̱jkú-xáná, gajmiúú mbá xúguííꞌ enii xu̱jkú-kraꞌdiin, xúguííꞌ enii xu̱jkúꞌ bu̱ na̱xma̱jta- mijná náa inuu ku̱ba̱ꞌ, gajmiúú mbá xúguííꞌ enii xu̱jkú-xnaꞌ gajmiúú ñu̱ꞌu̱n.
Xúꞌkui̱ kaꞌnii ni̱tu̱ꞌu̱u̱n náa guꞌwá rguwaꞌ gajmíi Noé, ma̱jmi̱i̱ ni̱tu̱ꞌu̱u̱n dí mbá xúguíi̱nꞌ xu̱jkúꞌ bu̱ guáꞌdáá xi̱ꞌ dí ndaꞌya.
Mbá xúguíi̱nꞌ xu̱jkúꞌ niguwáꞌ, xu̱jkú-ísí jma̱a̱ xu̱jkú- éꞌgú niguwáꞌ, dí xóo-má nigíꞌmaa ma̱ꞌni Noé Anu̱lú. Ndáwáá a̱ꞌkui̱ Anu̱lú Mekuíí nirugua̱á xkrugua.
Xóo-má iyaꞌ ni̱jka̱ rajnííꞌ wéñúuꞌ-má xúꞌkui̱ náa inuu ku̱ba̱ꞌ, xúꞌkui̱-má guꞌwá rguwaꞌ ni̱tu̱jxu̱u̱ ngruámúuꞌ náa inuu iyaꞌ.
Ni̱jka̱ rajnííꞌ-má wáa métrú.  xúꞌkui̱ iyaꞌ náa inuu ku̱ba̱ꞌ, ajndu ninójngoo inuu kúbá dí i̱táan sídánꞌ dí rígá náa inuu numbaaꞌ.
Mbá gu̱wa̱ꞌ-nísú (15) su̱u̱i dí xo̱ó nijnííꞌ i̱táan iyaꞌ ndóo̱ ninójngoo náa inuu kúbá.
A̱ꞌkui̱ nikáñúú mbá xúguíi̱nꞌ bu̱ na̱mi̱du̱u̱n kúwá náa inuu ku̱ba̱ꞌ, xúꞌkui̱-má ñu̱ꞌu̱n, mbá xúguíi̱nꞌ xu̱jkú-xáná, xu̱jkú-kraꞌdiin, xúguíi̱nꞌ xu̱jkúꞌ bu̱ na̱xma̱jta-mijná náa inuu ku̱ba̱ꞌ, xúꞌkui̱-má nikáñúú mbá xúguíi̱nꞌ xa̱bu̱ mangiin.
Nikáñúú mbá xúguíi̱nꞌ bu̱ nduya̱ xi̱ꞌ, mbá xúguíi̱nꞌ bu̱ kúwá náa inuu ku̱ba̱ꞌ niémbi̱i̱n.
Xúꞌkui̱ kaꞌnii niémbá- ri̱gi̱i̱n mbá xúguíi̱nꞌ bu̱ kúwi̱i̱n náa inuu ku̱ba̱ꞌ, ajndu xa̱bu̱, ajndu xu̱jkú-kraꞌdiin, xúꞌkui̱- má bu̱ na̱xma̱jta-mijná, ñu̱ꞌu̱n mangiin. Mbá xúguíi̱nꞌ niémbá- ri̱gi̱i̱n náa inuu ku̱ba̱ꞌ. Mba̱wíí Noé niguanúu gajmíi bu̱ kajchúún náa guꞌwá rguwaꞌ.
Mbá siéntú a̱jma̱-maski̱ñúꞌ gu̱wa̱ꞌ (150) mbiꞌi ni̱jni̱ꞌ iyaꞌ náa inuu ku̱ba̱ꞌ.  Xkáꞌnii nigu̱u̱ꞌ iyaꞌ dí niꞌni ruꞌwa-mbi̱ꞌ
Ikú nimáꞌáa̱n a̱jkiu̱u̱n Anu̱lú kaꞌyoo Noé gajmíi mbá xúguíi̱nꞌ xu̱jkú-xáná, jma̱a̱ mbá xúguíi̱nꞌ xu̱jkú-kraꞌdiin, bu̱ kajchúún náa awúun guꞌwá rguwaꞌ. Anu̱lú niꞌni dí ma̱jxnúu gi̱ñááꞌ náa inuu ku̱ba̱ꞌ, ikú ni̱jka̱ ramáꞌáa̱n iyaꞌ.
A̱ꞌkui̱ nigúguáa̱ iduu iyaꞌ mba̱ꞌu̱ dí pú mi̱jnu̱ꞌ lamáa, xúꞌkui̱-má nigúguáa̱ xúguííꞌ náa naꞌnditígú iyaꞌ mekuíí, ikú ni̱tu̱jxi̱i̱ ruꞌwa- mbi̱ꞌ.
Mbiꞌi gu̱wa̱ꞌ i̱juan ñajuunꞌ gu̱nꞌ dí eꞌni juan- igu̱nꞌ, ni̱tra̱ꞌmáa̱ꞌ guꞌwá rguwaꞌ náa kúbá dí rígá náa jmbaaꞌ Ararát.
Xúꞌkui̱ kaꞌnii ni̱jka̱ ragu̱u̱ꞌ iyaꞌ, ajndu mbiꞌi timbá ñajuunꞌ gu̱nꞌ dí eꞌni gu̱wa̱ꞌ-igu̱nꞌ, nikujma̱a̱ inuu kúbá.
Ndóo̱ niꞌni a̱jma̱-ski̱ñúꞌ mbiꞌi, ikú nimbáꞌtoo Noé náa niniñuuꞌ iñúuꞌ guꞌwá rguwaꞌ dí niꞌni.
Ikú nikungua̱a̱nꞌ mbáa yu̱wa̱ꞌ bu̱ ni̱jka̱ ra̱jngrui̱go̱o̱ mbájndi, ajndu ni̱gi̱ꞌtu̱u̱n náa ni̱jndo̱o̱ꞌ inuu ku̱ba̱ꞌ.
Xúꞌkui̱-má nikuꞌmaa mbáa rigu mangaa, mu dí mba̱ꞌyoo má dí nigu̱u̱ꞌ iyaꞌ náa inuu ku̱ba̱ꞌ.
Na̱nguá nixkamaa nditáan náa ma̱grigu rigu, ikú nitanga̱a̱ ni̱ꞌka̱a̱ náa guꞌwá rguwaꞌ, numuu dí ka̱ꞌni̱í ka̱jni̱ꞌ iyaꞌ mbá xúguííꞌ inuu ku̱ba̱ꞌ.  Ikú a̱ꞌkui̱ ni̱krui̱ya̱ꞌ ñawúunꞌ, ni̱grigu nikuda̱a̱ꞌ bu̱júuꞌ náa guꞌwá rguwaꞌ.
Ni̱gi̱ꞌtu̱u̱n i̱mbá- juan mbiꞌi, ikú a̱ꞌkui̱ nikuꞌmaa bu̱júuꞌ rigu, nigájnuu náa guꞌwá rguwaꞌ ni̱jka̱.
Najka̱ rakíꞌ ndóo̱ nitanga̱a̱ ni̱ꞌka̱a̱ bu̱júuꞌ rigu, kayá ni̱ꞌka̱a̱ mbá inúu ixi̱ dí mbiꞌyuu olíbó kátáꞌa náa xu̱ráwuunꞌ. A̱ꞌkui̱ ndiꞌyoo Noé dí nigu̱u̱ꞌ-má iyaꞌ náa inuu ku̱ba̱ꞌ.
Xo̱ó ni̱gi̱ꞌtu̱u̱n i̱mbá-juan mbiꞌi, ikú nikuꞌmaa ni̱jka̱ bu̱júuꞌ rigu.  A̱ꞌkui̱-má nánguá ni̱ꞌka̱a̱ rigu.
Dí mbiꞌi mbá-skíñúꞌ i̱juan ñajuunꞌ gu̱nꞌ dí eꞌni a̱jmi- gu̱nꞌ, ikú pú nijndu-maꞌáa̱n mbá kayuuꞌ náa inuu ku̱ba̱ꞌ.
A̱ꞌkui̱ dí Anu̱lú niꞌtúun Noé:
«Atagájna̱a̱ꞌ náa guꞌwá rguwaꞌ ikáán, jma̱a̱ꞌ a̱ꞌgia̱a̱ꞌ, xúꞌkui̱-má e̱jia̱a̱nꞌ, gu̱jkia̱a̱nꞌ-má mangiin.
Xúꞌkui̱- má trawíín mbá xúguíi̱nꞌ xu̱jkúꞌ bu̱ kra̱ꞌáán gajmiáaꞌ: xúguíi̱nꞌ ñu̱ꞌu̱n, xúguíi̱nꞌ xu̱jkú-kraꞌdiin, mbá xúguíi̱nꞌ bu̱ na̱xma̱jta-mijná náa ku̱ba̱ꞌ. Gagúún mbá xúguííꞌ inuu ku̱ba̱ꞌ, mu̱xpi̱ꞌta̱-mi̱jna̱ ga̱ꞌni mbiꞌiin náa inuu numbaaꞌ.»
A̱ꞌkui̱ nigájna̱a̱ Noé, gajmíi e̱ji̱i̱n, jma̱a̱ a̱ꞌgiu̱u̱, xúꞌkui̱-má gu̱jkui̱i̱nꞌ mangiin.
Xúꞌkui̱-má nigájna̱á mbá xúguíi̱nꞌ xu̱jkúꞌ, xu̱jkúꞌ bu̱ na̱xma̱jta-mijná, jma̱a̱- má ñu̱ꞌu̱n. Mámbá enii dí mbá xúguíi̱nꞌ bu̱ kúwá na̱mi̱du̱u̱n náa inuu ku̱ba̱ꞌ nigájna̱á náa guꞌwá rguwaꞌ.
Ikú a̱ꞌkui̱ Noé ni̱rngu̱jxi̱ isí náa niꞌni mba̱a̱ Anu̱lú Mekuíí.  Ikú niraꞌwíin tikuiin dí náa mbá xúguíi̱nꞌ xu̱jkúꞌ bu̱ kaꞌwiin, jma̱a̱ mbá xúguíi̱nꞌ ñu̱ꞌu̱n bu̱ kaꞌwiin, nixnájxi̱i̱n nikiin ikí.
Ndóo̱ ni̱jka̱nú dí pú ndatawun náa inuu Anu̱lú Mekuíí, ikú nindxaꞌú- minaꞌ: «Na̱xátangu̱ún ma̱ta̱-srígú ku̱ba̱ꞌ jma̱a̱ numúú xa̱bu̱ rá, skamá ajndu nákí najsi a̱jkiu̱ún xa̱bu̱ namíjná muni̱ dí ra̱míjiánꞌ.  Xúꞌkui̱-má ni̱mbi̱ꞌsu̱ na̱xátangu̱ún ma̱ni̱ gámbi̱i̱n xúguíi̱nꞌ bu̱ kúwá nduya, xóo dí ni̱ni̱ xúgui̱.
»Dí xo̱ó ka̱ꞌni̱í-má kri̱ga̱ ku̱ba̱ꞌ, ma̱ri̱gá dí mi̱ꞌdu xúꞌkui̱-má ma̱xtagímbo̱o̱ ganisu, ma̱ꞌni mijka jma̱a̱ ngúwán, ma̱ri̱gá mbiꞌi dí ma̱ꞌni̱i̱ ruꞌwa jma̱a̱ mbiꞌi dí ma̱ꞌni̱i̱ ru̱ꞌpu, ma̱ri̱gá-má mbiꞌi jma̱a̱ mbruꞌun.» Awan dí niꞌni Anu̱lú jma̱a̱ Noé
Mbá xúguíi̱nꞌ xu̱jkúꞌ bu̱ kúwíi̱n náa inuu ku̱ba̱ꞌ ma̱mi̱ñúú gúni̱ ikáa̱nꞌla xúꞌkui̱- má mbuya-majkuala: xúguíi̱nꞌ ñu̱ꞌu̱n, xúꞌkui̱-má xúguíi̱nꞌ bu̱ na̱mi̱du̱u̱n náa inuu ku̱ba̱ꞌ, e̱gi̱ꞌ bu̱ kajchúún náa lamáa mangiin.  Mbá xúguíi̱nꞌ bu̱ꞌkui̱ na̱xna̱jxíi̱n náa ñawánla.
Xúguíi̱nꞌ xu̱jkúꞌ bu̱ kúwíi̱n nduya, ma̱ndoo mu̱púún, xúꞌkui̱-má ya̱ꞌu̱ mangaa, ma̱ndoo mu̱pu. Ikúún na̱jxna̱la xúguííꞌ.
Ndo̱ó-má xápula xuwiꞌ dí gíꞌdoo eꞌdiuu, numuu dí náa eꞌdi rígá dí ndaꞌya.
Gajkuun dí ikúún ma̱nda̱ꞌa̱a̱ jma̱a̱ numuu eꞌdiala dí ndaꞌya, nguátá-má dí niꞌni mámbáa xa̱bu̱, xúꞌkui̱- má mámbáa xu̱jkúꞌ mangaa.  Mámbáa xa̱bu̱ ma̱nda̱ꞌa̱a̱ jma̱a̱ numuu mbiꞌyuu dxájuu.
»Má mbáa bu̱ maxíya̱a̱ xa̱bu̱, ikaa-má xa̱bu̱ maxíya̱a̱ mangaa, numuu dí Anu̱lú niꞌnii xa̱bu̱ xóo-má kaꞌnii ikaa kaꞌnii niꞌnii.
»Dí ikáa̱nꞌ, gu̱xpíꞌtá-míjná, ga̱ꞌni mbaꞌáa̱nꞌ. Gu̱xpíꞌtá-míjná, gu̱ni̱ majtí-míjná náa inuu ku̱ba̱ꞌ.»
A̱ꞌkui̱ dí Anu̱lú xo̱ó niꞌtúun Noé gajmíi e̱ji̱i̱n:
«Ikúún na̱ꞌgíꞌ mbá awan jma̱a̱ nindxa̱la, xúꞌkui̱- má jma̱a̱ nindxu̱ún ejín-xíniála bu̱ ma̱ku̱wá ndáwáá,
xúꞌkui̱-má jma̱a̱ nindxu̱ún mbá xúguíi̱nꞌ bu̱ nduya bu̱ kuwaa gajmiála: ñu̱ꞌu̱n, mbá xúguíi̱nꞌ xu̱jkú-xáná, jma̱a̱ xu̱jkú-kraꞌdiin bu̱ kúwá náa inuu ku̱ba̱ꞌ, mbá xúguíi̱nꞌ bu̱ nigájna̱á náa guꞌwá rguwaꞌ, xúꞌkui̱-má mbá xúguíi̱nꞌ bu̱ ma̱ku̱wá náa inuu ku̱ba̱ꞌ.
Niꞌtí Anu̱lú: «Rígi̱ ñajuunꞌ sinuuꞌ awan dí kámuu mbiꞌi na̱góꞌdóo ikúún jma̱a̱ nindxa̱la ikáa̱nꞌ, xúꞌkui̱-má mbá xúguíi̱nꞌ bu̱ nduya bu̱ kuwaa gajmiála.
Ni̱sijii ku̱ta̱ya̱ꞌ náa du̱u̱n, mu dí ma̱ꞌni sinuuꞌ awan dí ni̱góꞌdóo ikúún jma̱a̱ ku̱ba̱ꞌ.
Ndóo̱ ma̱ni̱ dí ma̱ꞌka̱a̱ du̱u̱n náa inuu ku̱ba̱ꞌ, a̱ꞌkui̱ dí ma̱kujmaa ku̱ta̱ya̱ꞌ drígóꞌ náa du̱u̱n.
A̱ꞌkui̱ dí ma̱máꞌáa̱n a̱jkiu̱nꞌ jma̱a̱ awan dí ni̱góꞌdóo ikúún, dí rígá náa ikúún jma̱a̱ ikáa̱nꞌ, jma̱a̱-má mbá xúguíi̱nꞌ bu̱ kúwá nduya, xa̱bu̱ jma̱a̱ xu̱jkúꞌ.  Nánguá ma̱ꞌni ruꞌwa-mbi̱ꞌ dí ma̱ꞌni gámbi̱i̱n xa̱bu̱ jma̱a̱ xu̱jkúꞌ.
Mámbá dí ma̱kujmaa ku̱ta̱ya̱ꞌ náa du̱u̱n, ikú mba̱yo̱o̱ xúꞌkui̱- má ma̱máꞌáa̱n a̱jkiu̱nꞌ dí awan dí ni̱ni̱ ajndu kámuu mbiꞌi gajmíꞌ mbá xúguíi̱nꞌ bu̱ nduya, xúguíi̱nꞌ xa̱bu̱ jma̱a̱ xu̱jkúꞌ bu̱ kúwá náa inuu ku̱ba̱ꞌ.»
Xúꞌkui̱-má niꞌtúun Anu̱lú Noé: «Rígi̱ ñajuunꞌ sinuuꞌ awan dí ni̱ꞌgíꞌ ikúún gajmíꞌ mbá xúguíi̱nꞌ xa̱bu̱ jma̱a̱ xu̱jkúꞌ bu̱ kúwá náa inuu ku̱ba̱ꞌ.» Xóo káꞌnii niꞌni Noé gajmíi e̱ji̱i̱n
E̱ji̱i̱n Noé bu̱ nigájna̱á náa guꞌwá rguwaꞌ, ikiin ñajúúnꞌ Sém, Kám, jma̱a̱ Jafét, xúꞌkui̱-má Kám ñajuunꞌ anu̱u̱ Kanaán.
Ajsíin bi̱gi̱ ñajúúnꞌ e̱ji̱i̱n Noé. Ikiin ñajúúnꞌ bu̱ nini̱ majtí-míjná mbá xúguííꞌ náa inuu ku̱ba̱ꞌ.
A̱ꞌkui̱ Noé nigíꞌdu̱u̱ niñajunꞌ náa ku̱ba̱ꞌ, niꞌdu ixu̱u̱ xndú úbá.
A̱ꞌkui̱ Kám, bu̱ anu̱u̱ Kanaán, ndiꞌyoo dí mbárángi̱íꞌ anu̱u̱, ikú ni̱jka̱ gáꞌtúún nájmi̱i̱ a̱ngui̱i̱n bu̱ kajchúún rexa̱a̱.
Ikú dí Sém jma̱a̱ Jafét ndiyáꞌ mbá xtíin, ni̱jngri̱gú náa xpajpúún, skidi̱ꞌ nigúún ni̱tra̱ma̱a̱ꞌ anu̱ú.  A̱ꞌkui̱ dí mbríꞌká-yajxi̱, xúꞌkui̱ dí túyáá dí mbárángi̱íꞌ anu̱ú.
Ndóo̱ ndi̱jui̱i̱ Noé dí ni̱jnga̱a̱, niꞌdxuun dí xkáꞌnii niꞌñuu aꞌdióo bu̱ gi̱ꞌta̱á.
Ikú niꞌtí: «Na̱ta̱-sríguíi ikaa Kanaán.  Xa̱bu̱ yumbáá ngínáa bu̱ ndo̱ó mayumbáá gánindxu̱u̱ náa inúú a̱ngui̱i̱n.»
A̱ꞌkui̱ xo̱ó niꞌtí: «Anu̱ꞌ Mekuíí gáꞌni sajku- rámáaꞌ Sém.  Dí Kanaán gánindxu̱u̱ bu̱ mayumbáá náa Sém.
Anu̱lú gáꞌni dí ma̱gi̱ꞌdoo numuu Jafét, xúꞌkui̱-má ma̱jxtáa̱ náa goꞌóo Sém, xúꞌkui̱-má Kanaán gánindxu̱u̱ xta̱jmiúu.»
Ndóo̱ niémbá ni̱tu̱jxi̱i̱ ruꞌwa- mbi̱ꞌ, xo̱ó nijxtáa̱ Noé i̱mbá-ajsú siéntú i̱jma̱-maski̱ñúꞌ gu̱wa̱ꞌ (350) siguꞌ.
Dí mbá xúguííꞌ mbiꞌi dí nijxtáa̱ Noé, niꞌni mbá mijnagu̱wa̱ꞌ siéntú i̱jma̱-maski̱ñúꞌ gu̱wa̱ꞌ (950) siguꞌ, a̱ꞌkui̱ nikáñúu.  Bu̱ ni̱gu̱mii náa e̱ji̱i̱n Noé
Rígi̱naꞌtímbiꞌñúú e̱ji̱i̱n Noé: Sém, Kám jma̱a̱ Jafét, bu̱ ni̱gu̱mii e̱jiu̱ún díndóo̱ niémbá ninójngoo ruꞌwa-mbi̱ꞌ.
E̱ji̱i̱n Góme̱r ñajúúnꞌ Askenás, Rifát jma̱a̱ Togármá.
E̱ji̱i̱n Jabán ñajúúnꞌ Elísá, Társís, Kitím jma̱a̱ Dodaním.
Bu̱ꞌkui̱ñajúúnꞌ bu̱ ni̱dri̱ga̱ xujuin náa rawuunꞌ lamáa, mámbá xóo- má ajngúún, xúꞌkui̱-má mámbá enii a̱ngiu̱ún, jma̱a̱ xujiúún.
E̱ji̱i̱n Kám ñajúúnꞌ Kús, Misrái̱m, Fút jma̱a̱ Kanaán.
E̱ji̱i̱n Kús ñajúúnꞌ Sébá, Abílá, Sábtá, Raámá jma̱a̱ Sabtéká. Xúꞌkui̱-má e̱ji̱i̱n Raámá ñajúúnꞌ Sébá jma̱a̱ Dedán.
Kús ni̱gu̱maa mbáa aꞌdióo bu̱ mbiꞌyuu Nimród, ikaa ninindxu̱u̱ xa̱bu̱ bu̱ gi̱nii ni̱gi̱ꞌdoo mba̱a̱ sieki̱i̱ náa inuu ku̱ba̱ꞌ.
Ikaa xa̱bu̱ bi̱gi̱ Anu̱lú Mekuíí niniñuuꞌ dí ma̱nindxu̱u̱ xa̱bu̱ bu̱ pú na̱ma̱ñuu najxnúú xu̱jkúꞌ.  Ikaa jngóo xígi̱ eti xa̱bu̱: «Ikáán ñajuaanꞌ xóo Nimród, bu̱ Anu̱lú niniñuuꞌ dí pú ma̱ma̱ñuu majxnúú xu̱jkúꞌ.»
Xujuin dí gi̱nii niꞌtí- ñájuunꞌ Nimród ñajuunꞌ Babél, Erék, Akád jma̱a̱ Kálné, náa dí jmbaaꞌ Sinár.
Náa jmbaaꞌ rúꞌkui̱ nigájnuu ni̱jka̱ náa jmbaaꞌ Asíriá, ikí ni̱grui̱ga̱ xujuin dí mbiꞌyuu Níni̱be̱, Reobót, Kálá,
Misrái̱m ñajuunꞌ anu̱ú xa̱bu̱ ludím, xa̱bu̱ anamím, xa̱bu̱ leabím, xa̱bu̱ naftuím,
xa̱bu̱ patrusím, xa̱bu̱ kasluím, náa dí nigájnúú xa̱bu̱ filistéó, jmiúú xa̱bu̱ kaftorím.
Kanaán ñajuunꞌ anu̱u̱ Sidón bu̱ xa̱bu̱ gi̱ꞌnii, xúꞌkui̱- má Ét.
Kanaán ñajuunꞌ anu̱ú xúguíi̱nꞌ xa̱bu̱ jebuséó, xa̱bu̱ amorréó, xa̱bu̱ jerjeséó,
xa̱bu̱ ebéó, xa̱bu̱ araséó, xa̱bu̱ sinéó,
xa̱bu̱ arbadéó, xa̱bu̱ semaréó, jmiúú xa̱bu̱ amatéó. Ndáwáá ni̱jui̱dí-ríꞌiin mbá xúguííꞌ enii ejín-xíníiꞌ Kanaán.
Jmbañúúꞌ xa̱bu̱ kananéó kayá ajndu náa Sidón, na̱jka̱ náa jmbuu gíꞌ Jerár, na̱jka̱nú ajndu Gásá.  Xúꞌkui̱-má na̱jka̱ náa jmbuu gíꞌ Sodómá, nanójngoo náa Gomórrá, Ádmá jma̱a̱ Seboím, na̱jka̱nú ajndu náa Lásá.
Xúguíi̱nꞌ bu̱ꞌkui̱ ñajúúnꞌ e̱ji̱i̱n Kám, dí mámbá enii a̱ngiu̱ún, xúꞌkui̱-má mámbá ajngáa dí nuti, dí náa mámbá jmbañúúꞌ jma̱a̱ xujiúún.
Sém, bu̱ dxájuu Jafét, ni̱gu̱mii e̱ji̱i̱n mangaa. Mbá xúguíi̱nꞌ e̱ji̱i̱n Ébe̱r ñajúúnꞌ ejín- xíní-egioo Sém.
Bu̱ e̱ji̱i̱n Arám ñajúúnꞌ Ús, Úl, Jetér, jma̱a̱ Más.
Arfaksád ni̱gu̱maa mbáa aꞌdióo mbiꞌyuu Sálá, xúꞌkui̱-má Sálá ni̱gu̱maa mbáa aꞌdióo mbiꞌyuu Ébe̱r.
Xúꞌkui̱- má Ébe̱r ni̱gu̱mii a̱jmi̱i̱ e̱ji̱i̱n.  Mbáa mbiꞌyuu Pelég, numuu dí mbiꞌi rúꞌkui̱ niwiꞌtáa jmbaaꞌ, xúꞌkui̱-má gi̱ꞌtio̱o̱ mbiꞌyuu Joktán.
Joktán ni̱gu̱mii e̱ji̱i̱n bu̱ mbiꞌñúú, Almodád, Seléf, Asár-mabét, Jérá,
Adorám, Usál, Díklá,
Obál, Abimaél, Sébá,
Ofír, Abílá jma̱a̱ Jobáb.  Mbá xúguíi̱nꞌ bi̱gi̱ ñajúúnꞌ e̱ji̱i̱n Joktán.
Dí jmbaaꞌ náa nikúwá kayá náa Mésá náa dí jmbuu gíꞌ Sefár, ajndu jmbaaꞌ kúbá náa naꞌka̱ jka̱ꞌ.
Xúguíi̱nꞌ bu̱ꞌkui̱ ñajúúnꞌ e̱ji̱i̱n Sém, dí mámbá enii a̱ngiu̱ún, xúꞌkui̱-má mámbá ajngáa dí nuti, dí náa mámbá jmbañúúꞌ jma̱a̱ xujiúún.
Dí nákí xúꞌkui̱ mbóó ajngúún xa̱bu̱ mbá xúguííꞌ inuu numbaaꞌ, mbóó dí nuti.
Ndóo̱ nigájnúú náa naꞌka̱ jka̱ꞌ, ikí nixkamaa mbá xkua̱ náa jmbaaꞌ Sinár. Ikí-má niguanúú dí ma̱ku̱wá.
Mbóo mbiꞌi niti- mijná: «Mu̱ꞌni̱ gáꞌku̱, xúꞌkui̱-má mu̱si̱ꞌkáa.» Ikaa rúꞌkui̱ nijmúú dí ma̱jmúú isí, ndo̱ó mbá xóo bájiaꞌ skuniꞌ braka nijmúú dí ni̱rngu̱jxi̱ jma̱a̱ gáꞌku̱.
Ndáwáá ikú niti- mijná: «Mu̱ꞌni̱ mbá xujuin, xúꞌkui̱-má mu̱ꞌni̱ mbá guꞌwá dí pú sídánꞌ wéñúuꞌ, dí ma̱kráꞌáan ajndu mekuíí. Mu dí xúꞌkui̱ xúguíi̱nꞌ xa̱bu̱ muti jma̱a̱ numulú, ra̱ꞌkáa ma̱jui̱dí-ráꞌáánꞌ mbá xúguííꞌ inuu numbaaꞌ.»
A̱ꞌkui̱ dí Anu̱lú Mekuíí ni̱ka̱jtaa gáꞌyoo xkáꞌnii jnii xujuin jma̱a̱ guꞌwá dí pú sídánꞌ dí nuni̱ xa̱bu̱ numbaaꞌ.
Ikú niꞌtí Anu̱lú Mekuíí: «Mbóó xujuin ñajúúnꞌ, xúꞌkui̱-má mbóó ajngáa dí nuti mbá xúguíi̱nꞌ. Dí ñajunꞌ dí nigíꞌdi̱i̱-má nuni̱, ajndu dimbá ma̱xáꞌngo̱o̱ dí ma̱wi̱ji̱jtu̱u̱n dí nimíjná muni̱.
Ikaa jngóo dí xúgui̱ rá, mu̱guajtaa mu dí mu̱ꞌni̱- nga̱wa̱a̱n ajngúún, ikaa jngóo dí ajndu dimbáa ma̱xáku̱ro̱ꞌo̱o̱ dí naꞌtí dxájuu.»
Xúꞌkui̱ kaꞌnii dí Anu̱lú Mekuíí niꞌni dí ma̱jui̱dí-ríꞌiin mbá xúguííꞌ inuu numbaaꞌ, ikú a̱ꞌkui̱ ni̱ni̱ña̱a̱ꞌ runi̱ xujuin.
Ikaa jngóo dí xujuin rúꞌkui̱ niꞌni mbiꞌyuu Babél, numuu dí ikí niꞌni-nga̱wa̱a̱n Anu̱lú Mekuíí ajngúún mbá xúguíi̱nꞌ xa̱bu̱ numbaaꞌ, xúꞌkui̱- má ikí niꞌni dí ma̱jui̱dí-ríꞌiin xa̱bu̱ mbá xúguííꞌ inuu numbaaꞌ.  Bu̱ ejín-xíníiꞌ Sém
Ndóo̱ niémbá ni̱gu̱maa Arfaksád, a̱ꞌkui̱ xo̱ó nijxtáa̱ Sém i̱mbá wisu siéntú (500) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Arfaksád gíꞌdoo mbá-skíñúꞌ gu̱wa̱ꞌ-minísú (35) siguuꞌ ndóo̱ ni̱gu̱maa mbáa aꞌdióo bu̱ mbiꞌyuu Sálá.
Ndóo̱ niémbá ni̱gu̱maa Sálá, a̱ꞌkui̱ xo̱ó nijxtáa̱ Arfaksád gi̱jku̱ siéntú-i̱jsu̱ (403) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Sálá gíꞌdoo mbá-skíñúꞌ gu̱wa̱ꞌ (30) siguuꞌ, ndóo̱ ni̱gu̱maa mbáa aꞌdióo bu̱ mbiꞌyuu Ébe̱r.
Ndóo̱ niémbá ni̱gu̱maa Ébe̱r, a̱ꞌkui̱xo̱ó nijxtáa̱ Sálá gi̱jku̱ siéntú i̱jsu̱ (403) siguꞌ, ka̱ꞌni̱íxo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Ébe̱r gíꞌdoo mbá-skíñúꞌ gu̱wa̱ꞌ i̱jku̱ (34) siguuꞌ, ndóo̱ ni̱gu̱maa mbáa aꞌdióo bu̱ mbiꞌyuu Pelég.
Ndóo̱ niémbá ni̱gu̱maa Pelég, a̱ꞌkui̱ xo̱ó nijxtáa̱ Ébe̱r gi̱jku̱ siéntú i̱mba̱-maskíñúꞌ gu̱wa̱ꞌ (430) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Pelég gíꞌdoo mbá-skíñúꞌ gu̱wa̱ꞌ (30) siguuꞌ, ndóo̱ ni̱gu̱maa mbáa aꞌdióo bu̱ mbiꞌyuu Réú.
Ndóo̱ niémbá ni̱gu̱maa Réú, a̱ꞌkui̱ xo̱ó nijxtáa̱ Pelég gi̱jma̱ siéntú mijnagu̱wa̱ꞌ (209) siguꞌ, ka̱ꞌni̱íxo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Ndóo̱ niémbá ni̱gu̱maa Serúg, a̱ꞌkui̱xo̱ó nijxtáa̱ Réú gi̱jma̱ siéntú i̱juan (207) siguꞌ, ka̱ꞌni̱íxo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Serúg gíꞌdoo mbá-skíñúꞌ gu̱wa̱ꞌ (30) siguuꞌ ndóo̱ ni̱gu̱maa mbáa aꞌdióo bu̱ mbiꞌyuu Nakór.
Ndóo̱ niémbá ni̱gu̱maa Nakór, a̱ꞌkui̱xo̱ó nijxtáa̱ Serúg gi̱jma̱ siéntú (200) siguꞌ, ka̱ꞌni̱íxo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Nakór gíꞌdoo mbá-skíñúꞌ mijnagu̱wa̱ꞌ (29) siguuꞌ, ndóo̱ ni̱gu̱maa mbáa aꞌdióo bu̱ mbiꞌyuu Taré.
Ndóo̱ niémbá ni̱gu̱maa Taré, a̱ꞌkui̱ xo̱ó nijxtáa̱ Nakór i̱mbá-siéntú gu̱wa̱ꞌ mijnagu̱wa̱ꞌ (119) siguꞌ, ka̱ꞌni̱í xo̱ó ni̱gu̱mii e̱ji̱i̱n jiámá gajmiúú gua̱ꞌxaꞌ.
Taré gíꞌdoo-má ajsú-skíñúꞌ gu̱wa̱ꞌ (70) siguuꞌ, ndóo̱ ni̱gu̱mii e̱ji̱i̱n bu̱ mbiꞌñúú, Abrám, Nakór jma̱a̱ Arán.  Bu̱ ejín-xíníiꞌ Taré
Bi̱gi̱ ñajúúnꞌ ejín-xíníiꞌ Taré.  Taré ni̱gu̱mii e̱ji̱i̱n bu̱ mbiꞌñúú Abrám, Nakór jma̱a̱ Arán.  Xúꞌkui̱-má Arán ni̱gu̱maa mbáa aꞌdióo bu̱ mbiꞌyuu Lót.
Arán nikáñúu bapaá ke xóo dí Taré bu̱ anu̱u̱. Náa xujuin dí ni̱gu̱maa, mbiꞌyuu Úr drígu̱ún xa̱bu̱ kaldéó, ikí-má nikáñúu.
Abrám jma̱a̱ Nakór ni̱ni̱gu̱nꞌ. A̱ꞌgiu̱u̱ Abrám mbiꞌyuu Saraí, xúꞌkui̱-má a̱ꞌgiu̱u̱ Nakór mbiꞌyuu Mílká. Ikaa Mílká jma̱a̱ Íská ñajúúnꞌ gua̱ꞌxeeꞌ Arán.
Nigájnuu Taré náa Úr drígu̱ún xa̱bu̱ kaldéó dí na̱jka̱ náa jmbaaꞌ Kanaán. Xúꞌkui̱-má na̱jka̱ jma̱a̱ Abrám, mangaa Lót bu̱ aꞌdá-xíníiꞌ-má Taré, xúꞌkui̱- má mangaa Saraí bu̱ a̱ꞌgiu̱u̱ Abrám. Ndóo̱ nigúnú náa Arán, ikí-má niguanúú dí ma̱ku̱wíi̱n.
A̱jma̱ siéntú wisu (205) siguꞌ nijxtáa̱ Taré, a̱ꞌkui̱ nikáñúu náa Arán.  Anu̱lú nandxaꞌwá-ri̱ya̱a̱ꞌ Abrám
Bapa-má dí Anu̱lú Mekuíí niꞌtúun Abrám: «Tasíñááꞌ jmbayaaꞌ, a̱ngia̱a̱nꞌ jma̱a̱ goꞌóo ana̱a̱ꞌ, ayuꞌ náa jmbaaꞌ dí ma̱snga̱jmáaꞌ.
Ma̱ni̱ dí ma̱nindxa̱a̱ꞌ mbá xujuin mba̱a̱ ñajuaanꞌ, xúꞌkui̱-má ma̱ni̱ sajku-rámááꞌ. Ma̱ni̱ dí pú ma̱gi̱ꞌdoo numuu mbiꞌyaaꞌ, xúꞌkui̱-má jma̱a̱ numaaꞌ ikáán ma̱gu̱ma sajku-rámíiꞌ i̱ꞌwíi̱nꞌ xa̱bu̱.
Ma̱ni̱ sajku-rámíiꞌ bu̱ nuni̱ sajku-rámááꞌ, xúꞌkui̱-má bu̱ nuti-sríguíín ma̱ta̱-sríguíin.  Jma̱a̱ numaaꞌ ikáán ma̱gu̱ma sajku-rámíiꞌ mbá xúguíi̱nꞌ xa̱bu̱ numbaaꞌ.»
Ikú ni̱jka̱ Abrám, xóo-má dí Anu̱lú Mekuíí niꞌtúun, xúꞌkui̱-má ni̱jka̱ jma̱a̱ Lót mangaa. Ajsú- skíñúꞌ gu̱wa̱ꞌ-nísú (75) siguuꞌ Abrám ndóo̱ nigájnuu náa Arán.
Xúꞌkui̱-má kayáa ni̱jka̱ Saraí bu̱ a̱ꞌgiu̱u̱, jma̱a̱-má Lót bu̱ aꞌdióo dxájuu. Kuda nigúún mbá xúguííꞌ dí niguáꞌdáá, xúꞌkui̱-má xa̱bu̱ bu̱ nisi̱i̱n náa Arán. Nigájnúú nigúún náa jmbaaꞌ Kanaán, ikí-má nigúnú.
Ninójngoo Abrám náa jmbaaꞌ rúꞌkui̱, ni̱jka̱nú jndu náa wíji̱ mbá xi̱jxoo náa Moré, náa jmbayuuꞌ Sikém. Nákí mbiꞌi rúꞌkui̱ xa̱bu̱ kananéó kajchúún- má náa jmbaaꞌ rúꞌkui̱.
Ikí nikujmaa Anu̱lú Mekuíí náa inuu Abrám, ikú niꞌtúun: «Ikaa jmbaaꞌ rígi̱ ma̱jxnu̱u̱ e̱jia̱a̱nꞌ.» Ikí-má ni̱rngu̱jxi̱ isí náa ma̱ꞌni mba̱a̱ Anu̱lú Mekuíí, bu̱ nikujmaa ikí.
Ikí nigájnuu Abrám ni̱jka̱ rajngroꞌoo mañuu-má xúꞌkui̱, ajndu náa jmbaaꞌ Negéb.  Abrám ni̱ka̱jtaa náa Ejíptó
Dí mbiꞌi rúꞌkui̱ nirígá ewiꞌ náa jmbaaꞌ xtáa̱ Abrám. A̱ꞌkui̱ ni̱ka̱jtaa gájxtáa̱ náa Ejíptó, numuu dí pú gaki̱i̱ eꞌni ewiꞌ.
Ndóo̱ dí i̱ta̱án ma̱ꞌganú náa Ejíptó, ikú niꞌtúun a̱ꞌgiu̱u̱: «Ikúún nda̱yo̱o̱ dí a̱ꞌgu̱ bu̱ pú siꞌyáa Faraón nujxnáá mbiꞌyuu xa̱bu̱ ñajunꞌ mba̱a̱ náa Ejíptó.  ñajuaanꞌ.
Dí ndóo̱ mbuyaaꞌ xa̱bu̱ Ejíptó, ikú muti: “A̱ꞌgiu̱u̱ xa̱bu̱ bu̱ꞌkui̱ ñajuunꞌ jnii xúꞌ.” Ikú mu̱xi̱ñúu̱ ikúún, ndo̱ó-má ikáán ma̱kríña̱a̱ꞌ gúni̱.
Ikaa jngóo aratúún dí dxágiúꞌ ñajuaanꞌ, mu dí nga̱ju̱u̱n gúní jma̱a̱ numaaꞌ, xúꞌkui̱ ma̱ta̱ni̱ mu dí xo̱ó ma̱jxtáá.»
Ndóo̱ Abrám ni̱jka̱nú náa Ejíptó, a̱ꞌkui̱ ndiyáá xa̱bu̱ xujuin dí pú siꞌyáa wéñúuꞌ Saraí.
Xúꞌkui̱-má ndiyáá xa̱bu̱ edi̱ bu̱ nuñajunꞌ gajmíi Faraón, ikaa jngóo míjiánꞌ nitáán Faraón jma̱a̱ numuu Saraí. A̱ꞌkui̱ ni̱jka̱ kiꞌyáa náa goꞌóo Faraón.j
A̱ꞌkui̱-má Faraón niꞌni nga̱jua̱a̱ Abrám jma̱a̱ numuu Saraí. Nimíni̱i̱ꞌ mugu̱, xedi̱, xta̱jmá xa̱beka jma̱a̱ xta̱jmá gu̱ꞌu̱, xúꞌkui̱-má búrú jma̱a̱ kaméyú.
Dí Anu̱lú Mekuíí rá, niꞌni dí ma̱ꞌka̱nú mbaꞌa enii nandii dí mbi̱i̱ꞌ náa Faraón, xúꞌkui̱-má náa xa̱bu̱ bu̱ kúwá náa goꞌóo, jma̱a̱- má numuu a̱ꞌgiu̱u̱ Abrám.
Díí numuu niratá dí dxágiáaꞌ ñajuunꞌ xúꞌ. Dí i̱ta̱án mba̱ya̱a̱ ma̱ni̱ a̱ꞌgiu̱ꞌ ñajuunꞌ. Ikaa jngóo gi̱i̱ xtáa̱ a̱ꞌgia̱a̱ꞌ rá. Ayáa̱ mi̱dxu̱u̱ꞌ ga̱jma̱a̱ꞌ xá.»
A̱ꞌkui̱ dí Faraón niꞌtí-ñájúúnꞌ xa̱bi̱i̱ dí mu̱xkri̱ya̱a̱ꞌ Abrám jma̱a̱ a̱ꞌgiu̱u̱, jma̱a̱-má mbá xúguííꞌ dí gíꞌdoo.  Abrám jma̱a̱ Lót nuni̱ wájí-mi̱jna̱
Ndóo̱ Abrám nigájna̱a̱ jma̱a̱ a̱ꞌgiu̱u̱ náa Ejíptó, nisima̱a̱ xígi̱ínáa jmbaaꞌ Negéb, jma̱a̱-má mbá xúguííꞌ dígíꞌdoo, xúꞌkui̱-má ni̱jka̱ jma̱a̱ Lót mangaa.
Abrám pú ni̱gi̱ꞌdiin xu̱jkúꞌ, pú ni̱gi̱ꞌdoo a̱jua̱nꞌ miꞌxá dímbiꞌyuu plátá, xúꞌkui̱-má a̱jua̱nꞌ mu̱jmu̱ꞌ dí mbiꞌyuu óró.
Dínáa Negéb nigájna̱a̱ Abrám, mañuu-má xúꞌkui̱ni̱ꞌka̱ ratanga̱a̱, ajndu ni̱jka̱núu̱ náa xujuin Bet-él, náa-má nigíꞌ goꞌóo nákí gi̱nii, dínáa tombo̱o̱ Bet-él jma̱a̱ Aí.
Ni̱jka̱núu̱-má náa ni̱rngu̱jxi̱isínákí gi̱nii, ikí-má Abrám niríya̱ꞌ mbiꞌyuu Anu̱lú Mekuíídíniꞌtúun.
Xúꞌkui̱-má Lót, dí jngrui̱go̱o̱ jma̱a̱ Abrám, ni̱gi̱ꞌdiin mugu̱, xedi̱, xúꞌkui̱-má ni̱gi̱ꞌdoo guꞌwá xtíin.
Náa jmbaaꞌ dí kúwi̱i̱n séꞌngo̱o̱ dí ma̱ku̱wíi̱n mbóó, numuu dí pú mbaꞌa dí guáꞌdáá.  Nánguá eyoo dí ma̱ku̱wíi̱n mbóó,
numuu dí bu̱ nduñúú xu̱jkiúu Abrám ni̱gi̱ꞌdu̱u̱n gajmiúú bu̱ nduñúú xu̱jkiúu Lót. Xúꞌkui̱-má dí mbiꞌi rúꞌkui̱ kajchúún xa̱bu̱ kananéó gajmiúú xa̱bu̱ fereséó náa jmbaaꞌ-má rúꞌkui̱.
Atayáá, a̱ꞌkui̱- má rígá mbá xúguííꞌ jmbaaꞌ dí ma̱ndoo ma̱traꞌwíí. Na̱ta̱-káñáaꞌ táan dí ma̱ta̱ni̱ kaní-minaꞌ náa ikúún. Mú dí ikáán gídxúꞌ náa ñawún-xti̱ꞌ, ikúún gáꞌgá náa ñawún-míjiánꞌ. Mú dí ikáán gídxúꞌ náa ñawún-míjiánꞌ, ikúún gáꞌgá náa ñawún-xti̱ꞌ xúꞌkui̱ rá.»
Ikú niyajxi̱ Lót, ndiꞌyoo mbá xúguííꞌ xkua̱ náa mañu Jordán jmbuu náa Soár, dí mbá xúguííꞌ xkua̱ rúꞌkui̱ na̱gu̱ma xtagíyáꞌ. Xóo kaꞌnii gólo̱o̱ Anu̱lú Mekuíí kaꞌnii, xóo-má náa jmbaaꞌ Ejíptó kaꞌnii.  Xúꞌkui̱ kaꞌnii xkua̱ rúꞌkui̱ nákí xo̱ó táꞌni gámba̱a̱ Anu̱lú Mekuíí xujuin Sodómá jma̱a̱ Gomórrá.
A̱ꞌkui̱ dí Lót niraꞌwíí mbá xúguííꞌ xkua̱ náa mañu Jordán, ikú ni̱jka̱ xígi̱í náa jmbuu naꞌka̱ jka̱ꞌ. Xúꞌkui̱ kaꞌnii dí nini̱ wájí- mi̱jna̱.
Abrám niguanúu nijxtáa̱ náa jmbaaꞌ Kanaán. Xóo-má Lót rá, ni̱jka̱ gájxtáa̱ náa xujuin dí tri̱ga̱ náa xko̱o̱, ni̱jka̱ ra̱grui̱ga̱ goꞌóo ajndu ni̱jka̱nú náa Sodómá.
Mu̱ú dí xa̱bu̱ bu̱ kajchúún náa Sodómá pú xkawi̱i̱nꞌ, pú nuni̱ wéñúuꞌ aꞌká náa inuu Anu̱lú Mekuíí.
Ndáwáá ndóo̱ niémbá niríya̱-minaꞌ Lót, ikú a̱ꞌkui̱ Anu̱lú Mekuíí niꞌtúun Abrám: «Ajndu náa-má xtaa a̱ꞌkui̱, atiajxi̱ xígi̱í rígúú jma̱a̱ jndu kawáá, xúꞌkui̱- má náa naꞌka̱ jka̱ꞌ jma̱a̱-má náa narámáaꞌ jka̱ꞌ.
Numuu dí mbá xúguííꞌ jmbaaꞌ dí natayáá a̱ꞌkui̱, ma̱jxna̱a̱ꞌ ikáán xúꞌkui̱- má ejín-xíniáaꞌ, dí kámuu ma̱ꞌni drígála ikáa̱nꞌ ñajuunꞌ.
Ma̱ni̱ dí ejín-xíniáaꞌ ma̱ꞌni mbiꞌiin jndu xóo yojndo̱o̱ꞌ ku̱ba̱ꞌ kaꞌnii. Má dí mbáa ma̱ꞌngo̱o̱ ma̱gu̱jxnuu yujnda̱ꞌ, xúꞌkui̱-má ma̱ndoo ma̱gi̱jxnii ejín-xíniáaꞌ mangiin.
A̱tu̱jxa̱a̱ꞌ, mi̱dxu̱ꞌ mbá xúguííꞌ jmbaaꞌ rígi̱ náa dí mbáꞌmba̱ꞌ, xúꞌkui̱-má náa dí ma̱ja̱nꞌ, numuu dí ikáán ma̱jxna̱a̱ꞌ.»
Nákí mbiꞌi rúꞌkui̱ Amrafél naꞌtí-ñájuunꞌ náa Sinár, Ariók naꞌtí-ñájuunꞌ náa Elasár, Kedorlaomér naꞌtí- ñájuunꞌ náa Elám, xúꞌkui̱-má Tidál naꞌtí-ñájuunꞌ náa Goím.
Ikiin bu̱ꞌkui̱ ni̱gi̱ꞌdu̱u̱ gajmíi Bérá bu̱ naꞌtí-ñájuunꞌ náa Sodómá, Bírsá bu̱ naꞌtí-ñájuunꞌ náa Gomórrá, xúꞌkui̱-má gajmíi Sináb bu̱ naꞌtí-ñájuunꞌ náa Ádmá, Semebér bu̱ naꞌtí-ñájuunꞌ náa Seboím, xúꞌkui̱-má bu̱ naꞌtí- ñájuunꞌ náa Bélá (dí mbiꞌyuu-má Soár).
Mbá xúguíi̱nꞌ bu̱ wisiin bi̱gi̱ ni̱gi̱mbíin náa xko̱o̱ Sidím (dí mbiꞌyuu-má Lamáa Bríná dí mbiꞌi xúgui̱).
Numuu dí mbá gu̱wa̱ꞌ i̱jma̱ siguꞌ nini̱ dí niꞌtí-ñájúúnꞌ Kedorlaomér.  Ndóo̱ dí eꞌni gu̱wa̱ꞌ i̱jsu̱ siguꞌ, ikú ikiin nánguá nindúún dí mi̱ꞌtá-ñájúúnꞌ.
Dí ndóo̱ niꞌni gu̱wa̱ꞌ i̱jku̱ siguꞌ, ni̱ꞌka̱ Kedorlaomér gajmíi xa̱bu̱ ñajunꞌ bu̱ xtáa̱-má gajmíi ikaa. Ni̱ꞌngu̱u̱n nini̱ gajmiúú xa̱bu̱ refaítá náa Astarót Karnaím, xa̱bu̱ susítá náa Ám, xúꞌkui̱-má xa̱bu̱ emítá náa Sabe-kiriataím.
Xúꞌkui̱-má ni̱ꞌngu̱u̱n nini̱ gajmiúú xa̱bu̱ oréó náa kúbá Seír ajndu náa xkua̱ Parán, dí gíꞌ mijngii náa jmbaaꞌ mijxooꞌ.
Ikú nitangi̱ín niguwáánꞌ náa Enmispát, ikaa-má mbiꞌyuu Kádé. A̱ꞌkui̱-má nini̱ gámba̱a̱ mbá xúguííꞌ dí rígá náa jmbañúúꞌ xa̱bu̱ amalesítá, xúꞌkui̱-má niñu̱u̱ xa̱bu̱ amorréó bu̱ kúwi̱i̱n náa Asesón-tamár.
A̱ꞌkui̱ dí nigájnúú túngaa: túngaa bu̱ naꞌtí-ñájuunꞌ náa Sodómá, bu̱ naꞌtí-ñájuunꞌ náa Gomórrá, bu̱ naꞌtí-ñájuunꞌ náa Ádmá, bu̱ naꞌtí-ñájuunꞌ náa Seboím, jma̱a̱-má bu̱ naꞌtí-ñájuunꞌ náa Bélá (dí mbiꞌyuu-má Soár).  Nigájnúú nigúún gági̱ꞌdu̱u̱n náa jmbaaꞌ xkua̱ Sidím
gajmiúú Kedorlaomér, bu̱ xa̱bu̱ ñajunꞌ náa Elám, Tidál xa̱bu̱ ñajunꞌ náa Goím, Amrafél xa̱bu̱ ñajunꞌ náa Sinár, xúꞌkui̱-má Ariók xa̱bu̱ ñajunꞌ náa Elasár. A̱jkui̱i̱n xa̱bu̱ ñajunꞌ bu̱ꞌkui̱ ni̱gi̱ꞌdu̱u̱n gajmiúú mbá wisiin.
A̱ꞌkui̱ dí xa̱bu̱ ñajunꞌ bu̱ ni̱ꞌngu̱u̱n, nirawíi mbá xúguííꞌ dí míjiánꞌ dí rígá náa xujuin Sodómá jma̱a̱ Gomórrá, jma̱a̱ mbá xúguííꞌ dí naꞌpu̱ xa̱bu̱, ikú niguún.
Numuu dí náa xujuin-má Sodómá xtáa̱ Lót, bu̱ aꞌdióo-má dxájuu Abrám, ikaa jngóo dí nigúún-má kuya̱a̱ mangaa jma̱a̱ mbá xúguííꞌ dí gíꞌdoo.
A̱ꞌkui̱ dí mbáa bu̱ nikríya̱a̱ꞌ ni̱ꞌka̱ gáꞌtúun Abrám bu̱ xa̱bu̱ ebréó, bu̱ xtáa̱ náa dri̱ga̱ xi̱jxoo drígo̱o̱ Mámré bu̱ xa̱bu̱ amorréó, dxájuu Eskól jma̱a̱ Anér. Ikiin nambájxu̱u̱n gajmiúú Abrám.
Ndóo̱ niꞌdxuun Abrám dí nijkuáa aꞌdióo dxájuu, ikú a̱ꞌkui̱ nijxnúú muda a̱jua̱nꞌ mbá ajsú siéntú gu̱wa̱ꞌ-migiñiiꞌ (318) xta̱jmá bu̱ ni̱gu̱mii náa goꞌóo. A̱ꞌkui̱ ni̱jka̱ rajxkúún mbá nájkui̱i̱n xa̱bu̱ ñajunꞌ ajndu náa xujuin Dán.
Abrám gajmíi xa̱bi̱i̱, nda̱a̱ su̱ma̱ nigúnú mbruꞌun nijxnúú xa̱bu̱ ñajunꞌ, a̱ꞌkui̱ nigúún rujxkúún ajndu náa Óbá dí gíꞌ náa su̱du̱u̱ xujuin Damáskó.
Xúꞌkui̱ kaꞌnii nigu̱u̱ Abrám mbá xúguííꞌ dí nigúún kudúún xa̱bu̱ bu̱ꞌkui̱, xúꞌkui̱-má niꞌni kríya̱a̱ꞌ Lót bu̱ aꞌdióo dxájuu jma̱a̱-má mbá xúguííꞌ dí drígo̱o̱ Lót dí nigúún kudúún. Niꞌni-káwíin mangiin gu̱ꞌu̱ gajmiúú i̱ꞌwíi̱nꞌ xa̱bu̱.
Nitanga̱a̱-má Abrám ndóo̱ dí ni̱ꞌngo̱o̱ niꞌni jma̱a̱ Kedorlaomér xúꞌkui̱-má xa̱bu̱ ñajunꞌ bu̱ gajmíi- má Kedorlaomér. A̱ꞌkui̱ nigájnuu xa̱bu̱ ñajunꞌ náa xujuin Sodómá ni̱jka̱ gási̱jnuu Abrám náa xkua̱ dí mbiꞌyuu Sábé, dí Xkua̱-má Drígo̱o̱ Xa̱bu̱ Ñajunꞌ.
A̱ꞌkui̱ dí Melkisedék, bu̱ xa̱bu̱ ñajunꞌ náa xuajin Salém, kagu̱ ni̱ꞌka̱ guma jma̱a̱ iyooꞌ xndú úbá. Ikaa ñajuunꞌ dxajkuun náa inuu Anu̱lú Mekuíí,
ikaa jngóo niꞌni sajku- rámáaꞌ Abrám jma̱a̱ ajngáa rígi̱: «Anu̱lú Bu̱ Xtáa̱ Mekuíí, bu̱ niꞌni meku jma̱a̱ ku̱ba̱ꞌ, gáꞌni sajku-rámááꞌ Abrám.
A̱ꞌkui̱ dí xa̱bu̱ ñajunꞌ náa xujuin Sodómá niꞌtúun Abrám: ―Rajxniáa̱ꞌ xa̱biu̱ꞌ, ga̱guanúu- má náa ñawáanꞌ ikáán mbá xúguííꞌ dí xta nidxa̱a̱ꞌ.
A̱ꞌkui̱ dí Abrám nigawuuꞌ xa̱bu̱ ñajunꞌ Sodómá: ―Ni̱ku̱ꞌdá-minaꞌ náa inuu Anu̱lú Bu̱ Xtáa̱ Mekuíí, bu̱ niꞌni meku jma̱a̱ ku̱ba̱ꞌ,
dí ajndu dimbá xáya̱a̱ dí dríga̱a̱ꞌ ikáán.  Ni-má síꞌgíiꞌ gúmáaꞌ, ni-má síꞌgíiꞌ kuréyo̱o̱ chádaaꞌ xáya̱a̱, mu dí xára̱ta̱: “Ikúún ni̱ni̱ dí ma̱gi̱ꞌdoo wéñúuꞌ Abrám.”
Bájndi-má ndo̱ó-má dí ni̱ꞌpu̱ xa̱biu̱ꞌ. Xóo- má xa̱bu̱ bu̱ nijká gajmíꞌ, bu̱ ñajúúnꞌ Anér, Eskól jma̱a̱ Mámré, mu̱dri̱gúu̱ ikiin dí kaꞌñúú.  Anu̱lú nikuda-minaꞌ dí ma̱gu̱maa mbáa aꞌdióo Abrám
Ndáwáá dí ninójngoo- má rígi̱, ni̱ꞌka̱ ajngá-rawuunꞌ Anu̱lú Mekuíí náa inuu Abrám dí náa ajndu ndiꞌyoo xígi̱, dí niꞌtúun: ―Xámíñáaꞌ Abrám, ikúún ñajunꞌ bu̱ na̱ña̱wa̱a̱nꞌ. Pú mba̱a̱ wéñúuꞌ dí mbi̱ya̱a̱ numaaꞌ.
Ikú nigooꞌ Abrám: ―Xa̱bu̱ Niki̱i̱Anu̱ꞌ Mekuíí, díí- lá numuu gára̱jxnu̱ꞌ wéñúuꞌ rá, dí ndawi̱i̱n-má e̱ji̱nꞌ. Ndo̱ó-má Eliesér bu̱ naꞌka̱ náa Damáskó na̱ña̱wu̱u̱n mbá xúguííꞌ dígóꞌdóo.
―Niꞌtí xo̱ó Abrám―: Natayáá-má ikáán dítára̱jxniu̱ꞌ nimbáa aꞌdióꞌ, ikaa jngóo mbáa xta̱jmá bu̱ ni̱gu̱maa- má náa goꞌóꞌ magu̱u̱ dígóꞌdóo.
Ikú a̱ꞌkui̱ ni̱ꞌka̱ ajngóo Anu̱lú Mekuíí bu̱júuꞌ niꞌtúun Abrám: ―Ma̱xágu̱u̱ bu̱ꞌkui̱ dí xtaꞌdáá, bu̱ aꞌdiáaꞌ ikáán pú magu̱u̱.
Náa ajngáa Ebréó a̱jma̱ ku̱ma̱ gíꞌdoo ajngáa dí naꞌtí «generación» náa xtílóo̱. Mbá dí naꞌtí numuu nguátá siguꞌ eꞌni nákí ni̱gu̱maa mbáa xa̱bu̱ jndu ndóo̱ na̱gu̱maa aꞌdióo. I̱mba̱ dí naꞌtí dí ikaa-má ajngáa rúꞌkui̱ ñajuunꞌ dí nanójngoo mbaꞌa siguꞌ.
Ikú Abrám niꞌnimbo̱o̱ kaꞌyoo Anu̱lú Mekuíí, numuu rúꞌkui̱ ikaa jngóo Anu̱lú ndiꞌyoo dí míjiánꞌ a̱jkiu̱u̱n.
Ikú niꞌtúun: ―Ikúún ñajunꞌ Ana̱a̱ꞌ Mekuíí bu̱ niríña̱a̱ꞌ náa Úr xuajiúún xa̱bu̱ kaldéó, mu dí ma̱jxna̱áꞌ jmbaaꞌ rígi̱.
Ikú Abrám nirajxu̱u̱ Anu̱lú: ―Xa̱bu̱ Niki̱i̱ Anu̱ꞌ Mekuíí, xkáꞌnii-lá gáyo̱o̱ dí ma̱ra̱jxna̱áꞌ ikúún jmbaaꞌ rígi̱ rá.
Ikú Anu̱lú nigooꞌ: ―Aya̱ cháa mbáa xedi̱-eꞌgú bu̱ ajsú siguuꞌ, jma̱a̱ mbáa su̱jtu-eꞌgú bu̱ ajsú siguuꞌ, xúꞌkui̱-má mbáa mugu̱ bu̱ ajsú siguuꞌ, mbáa gúgu jma̱a̱ mbáa rigu mangaa.
Ikú a̱ꞌkui̱ Abrám ni̱ꞌka̱ kagui̱i̱n mbá xúguíi̱nꞌ xu̱jkúꞌ bu̱ꞌkui̱, ikú nikuiꞌtá-jngiin tumba̱a̱, mbéꞌtíín ni̱sti̱ga̱ mámbá xíꞌtáa xu̱jkúꞌ. Ndo̱ó-má ñu̱ꞌu̱n tákuíꞌtá-jngiin.
A̱ꞌkui̱ niguájtaa dxáꞌan náa kuíji̱ xuñúúꞌ xu̱jkúꞌ bu̱ nikáñúú, xóo-má Abrám najxkúún.
Ndóo̱ na̱jka̱ rarámáaꞌ jka̱ꞌ niꞌgu mi̱du̱ wéñúuꞌ Abrám.  Pú ra̱ꞌkáa táán nimíñúu ndóo̱ niguajtoo iduu díkrína wéñúuꞌ ndiꞌyoo.
Ikú a̱ꞌkui̱Anu̱lú Mekuíí niꞌtúun Abrám: «Gíꞌmaa ma̱ta̱ya̱a̱ díejín-xíniáaꞌ ma̱ku̱wá náa jmbaaꞌ dínáa ra̱ꞌkáa jmbañúúꞌ, dínáa ma̱ku̱wá muñajunꞌ jma̱a̱ sieki̱i̱, xúꞌkui̱-má ma̱gu̱ma ngíníi mbá a̱jku̱ siéntú siguꞌ.
Xóo-má ikúún ma̱ni̱dímbuya-míni̱i̱ꞌ xa̱bu̱ xujuin bu̱ náa muñajunꞌ ejín-xíniáaꞌ.  Xúꞌkui̱-má ndóo̱ ma̱ga̱jnáá ejín- xíniáaꞌ ikí, ma̱ni̱dímuda-gúwáánꞌ wéñúuꞌ dímíjiánꞌ.
Xóo- má ejín-xíniáaꞌ, ndóo̱ ma̱ꞌni a̱jku̱ siéntú siguꞌk ma̱guwáánꞌ-má gi̱i̱, numuu díajndu xúgui̱xo̱ó-má sénójngo-rámúuꞌ aꞌká dínuni̱xa̱bu̱ amorréó.»
Ndóo̱ nirámáaꞌ-má jka̱ꞌ dí niꞌni krína, ikú nikujmaa mbá iñúuꞌ aguꞌ naꞌni gúní ga̱jma̱a̱ mbá agiuuꞌ xkójndo̱o̱ nanójngoo náa kuíji̱i̱n xu̱jkúꞌ bu̱ niwiꞌtá- jngiin.
Ikaa-má mbiꞌi rúꞌkui̱, ni̱gi̱ꞌdoo mbá awan Anu̱lú Mekuíí jma̱a̱ Abrám. Xígi̱ niꞌtúun: «Ikiin ejín-xíniáaꞌ ma̱jxnu̱u̱ jmbaaꞌ rígi̱, jndu náa mañu Ejíptó jma̱a̱ jndu náa mañu mba̱a̱ dí mbiꞌyuu Éufra̱te̱s.
Ma̱jxnu̱u̱ xúguííꞌ jmbañúúꞌ xa̱bu̱ senéó, xa̱bu̱ seneséó, xa̱bu̱ kadmonéó,
xa̱bu̱ etéó, xa̱bu̱ fereséó, xa̱bu̱ refaítá,
xa̱bu̱ amorréó, xa̱bu̱ kananéó, xa̱bu̱ jerjeséó, jma̱a̱-má xa̱bu̱ jebuséó.» Agár jma̱a̱ Ismaél
Saraí bu̱ a̱ꞌgiu̱u̱ Abrám na̱nguá gi̱ꞌdiin e̱ji̱n.  Ikaa gíꞌdaa mbáa xta̱jmá bu̱ naꞌka̱ náa Ejíptó bu̱ mbiꞌyuu Agár.
Ikú a̱ꞌkui̱ Saraí niꞌtúun Abrám: «Natayáá-má dí Anu̱lú Mekuíí niniñuꞌ dí xágúꞌdíin e̱ji̱n.  Ikaa jngóo na̱ta̱-káñáaꞌ dí mi̱nuꞌ jma̱a̱ꞌ xta̱jmiúꞌ Agár. Ma̱ꞌni má dí ma̱ndoo ma̱gúꞌdíin e̱ji̱i̱n ikaa.» Ikú Abrám niꞌnimbo̱o̱ dí niꞌtúun Saraí.
Ndóo̱ niꞌni-má gu̱wa̱ꞌ siguꞌ xtáa̱ Abrám náa jmbaaꞌ Kanaán, ikú Saraí ni̱jka̱ kayáa Agár bu̱ xta̱jmá naꞌka̱ náa Ejíptó, nixnájxiu̱u̱ Abrám dí ma̱ꞌni xóo a̱ꞌgiu̱u̱.
Ikú a̱ꞌkui̱ Saraí niꞌtúun Abrám: ―Ikáán aꞌkáanꞌ díséꞌya-majkuꞌ xta̱jmiúꞌ. Ikúún-má ni̱jxnia̱a̱ꞌ dí ma̱ta̱ni̱a̱ꞌgia̱a̱ꞌ, ikú ndóo̱ ndaꞌyoo dínaꞌni e̱ndi̱i̱, nánguá eꞌya- majkuꞌ. Anu̱lú Mekuíígáꞌtísáa gíꞌdoo aꞌkúun, má ikáán o̱ ikúún.
Ikú nigooꞌ Abrám: ―Náa ñawáanꞌ-má xtáa̱ xta̱jmiáaꞌ. Tani̱-má jma̱a̱ꞌ jndu ndíi-má eꞌni a̱jkia̱a̱nꞌ ikáán.  A̱ꞌkui̱ dí Saraí naꞌni-míni̱i̱ꞌ Agár, ikú-má nigáyúu.
A̱ꞌkui̱ dí Ánklí drígo̱o̱ Anu̱lú Mekuíí nixkamaa náa jmbajxooꞌ, mijngii náa gíꞌ iduu iyaꞌ náa kamba̱a̱ dí na̱jka̱ náa Súr.
Ikú niꞌtúun: ―Agár, xta̱jmiúu Saraí, náá edxa̱ꞌ ikáán nu. Náá edxu̱ꞌ rá.  Ikú ikaa nigooꞌ: ―Na̱ga̱yúꞌ náa inuu aꞌgú-niki̱i̱ Saraí.
A̱ꞌkui̱ dí Ánklí drígo̱o̱ Anu̱lú Mekuíí niꞌtúun: ―Ga̱tanga̱án mi̱dxu̱u̱ꞌ náa aꞌgú-niki̱i̱, tasíñá-minaꞌ dí maꞌtí-ñájuaanꞌ.
Xúꞌkui̱-má xo̱ó niꞌtí Ánklí: «Ma̱ni̱ dí ma̱ꞌni mbiꞌiin wéñúuꞌ ejín-xíniáaꞌ, ajndu xáꞌngo̱o̱ ma̱gi̱jxnii numuu dí mbiꞌiin.
E̱ndi̱i̱n-má dí ma̱ta̱ni̱i̱ mbáa aꞌdiáaꞌ, Ikaa ma̱ra̱jxna̱a̱ mbiꞌyuu Ismaél, Numuu dí Anu̱lú Mekuíí niꞌdxawuun dí xtaa nataya-míni̱i̱ꞌ.
Ikaa ma̱nindxu̱u̱ mbáa xa̱bu̱ namangu̱u̱ꞌ ñajuunꞌ, xúꞌkui̱-má ikaa ma̱ꞌni gajmíi mbá xúguíi̱nꞌ, dí mbá xúguíi̱nꞌ muni̱ gajmiúú ikaa, xúꞌkui̱-má ikaa ma̱jxtáa̱ kaníí náa inúú mbá xúguíi̱nꞌ a̱ngui̱i̱n.»
Ikú a̱ꞌkui̱díAgár nijxná mbiꞌyuu Anu̱lú Mekuííbu̱ naꞌtí- minaꞌ jma̱a̱: «Ikáán ñajuaanꞌ Anu̱ꞌ Mekuííbu̱ ndaꞌyoo», numuu díniꞌtí a̱jkiu̱u̱n: «Lá ra̱ꞌkáa ndi̱yo̱o̱ gi̱i̱bu̱ ndaꞌyoꞌ ráꞌ.»
A̱ꞌkui̱ dí Agár niꞌnii mbáa aꞌdióo Abrám, ikú-má Abrám nijxnúu mbiꞌyuu Ismaél.
A̱jku̱- ski̱ñúꞌ majun (86) siguuꞌ Abrám, ndóo̱ Agár niꞌnii Ismaél.  Awan dí ni̱gi̱ꞌdoo Anu̱lú jma̱a̱ Abrám
Abrám gíꞌdoo a̱jku̱- ski̱ñúꞌ gu̱wa̱ꞌ mijnagu̱wa̱ꞌ (99) siguuꞌ, dí ndóo̱ nikujmaa Anu̱lú Mekuíí náa inuu, ikú niꞌtúun: ―Ikúún ñajunꞌ Ana̱a̱ꞌ Mekuíí bu̱ Gíꞌdoo Xúguííꞌ Sieki̱i̱. Ga̱ꞌni mbá kaꞌu a̱jkia̱a̱nꞌ dí ma̱rajxtaa náa inuꞌ.
Ikúún ma̱góꞌdóo mbá awan jma̱a̱ nindxa̱a̱ꞌ, xúꞌkui̱-má ma̱ni̱ dí ma̱ꞌni mbiꞌiin wéñúuꞌ ejín-xíniáaꞌ.
A̱ꞌkui̱ dí Abrám nismbáti̱go̱o̱ nigíꞌ inuu jndu mbayííꞌ, a̱ꞌkui̱ dí Anu̱lú niꞌtúun xo̱ó:
―Rígi̱ ñajuunꞌ awan dí na̱góꞌdóo jma̱a̱ nindxa̱a̱ꞌ, dí ikáán ma̱nindxa̱a̱ꞌ anu̱ú mbaꞌa enii xa̱bu̱.
Nánguá ma̱ꞌni mbiꞌyaaꞌ Abrám rá, dí Abraám gáꞌni̱i̱ mbiꞌyaaꞌ xúgui̱ rá, numuu dí ikúún ni̱ꞌgíi̱nꞌ dí ma̱nindxa̱a̱ꞌ anu̱ú mbaꞌa enii xa̱bu̱.
Ma̱ni̱ dí ma̱ꞌni mbiꞌiin wéñúuꞌ ejín-xíniáaꞌ. Náa ikáán ma̱gu̱ma xujuin mba̱ꞌu̱, xúꞌkui̱- má ma̱ga̱jnúú xa̱bu̱ ñajunꞌ mba̱ꞌwi̱i̱n.
Xúꞌkui̱-má na̱ꞌgíꞌ awan jma̱a̱ nindxa̱a̱ꞌ ikáán, xúꞌkui̱-má ejín-xíniáaꞌ bu̱ ma̱gu̱mii ndáwáá, xúꞌkui̱-má ejín-xíniúúꞌ ikiin, dí kámuu ñajuunꞌ awan rígi̱. Ikúún ma̱nindxu̱ꞌ Ana̱a̱ꞌ Mekuíí, xúꞌkui̱- má Anu̱ú mangiin ejín-xíniáaꞌ bu̱ ma̱gu̱mii ndáwáá.
Anu̱lú niꞌtúun bu̱júuꞌ Abraám: ―Dí ikáán rá, ma̱ta̱ni̱ mbáníí awan drígóꞌ, xúꞌkui̱-má muni̱ mbáníí ejín-xíniáaꞌ bu̱ ma̱gu̱mii ndáwáá, gajmiúú-má ejín-xíniúúꞌ mangiin.
Rígi̱ ñajuunꞌ awan drígóꞌ dí ma̱ta̱ni̱ mbáníí ikáán, xúꞌkui̱-má muni̱ mbáníí ejín- xíniáaꞌ bu̱ ma̱gu̱mii ndáwáá: Mbá xúguíi̱nꞌ xa̱beka bu̱ kúwá náa ikáa̱nꞌla, gíꞌmaa dí ma̱guaꞌdáá sinaꞌ dijndi.
Sinaꞌ dijndi ñajuunꞌ dí mu̱tu-rígú xtóo edxu̱u̱ dí na̱mi̱jxála jma̱a̱, rúꞌkui̱ ñajuunꞌ dí masngájma awan dí ni̱guaꞌdáá ikáánꞌ.
Mámbáa xa̱biya̱ bu̱ ma̱gu̱maa náa ikáa̱nꞌ, gíꞌmaa dí ma̱gi̱ꞌdoo sinaꞌ dijndi, dí ndóo̱ gáꞌni migiñuꞌ mbiꞌi dí ni̱gu̱maa, dí xúgui̱ ajndu kámuu mbiꞌi.  Xúꞌkui̱-má gájuiꞌni̱i̱ bu̱ ni̱gu̱maa guꞌwáá, jma̱a̱ bu̱ na̱nguá xtayáá bu̱ ki̱ꞌsi̱i̱ jma̱a̱ bújka̱a̱ inuu xa̱bu̱ bu̱ naꞌka̱ i̱mbríꞌká xujuin.
Gíꞌmaa dí ma̱gi̱ꞌdoo sinaꞌ dijndi bu̱ na̱gu̱maa náa guꞌwáaꞌ, xúꞌkui̱- má bu̱ nirasi̱i̱n jma̱a̱ bújka̱a̱ꞌ.  Xúꞌkui̱ kaꞌnii dí ma̱guanúu awan drígóꞌ náa xuyala, dí ñajuunꞌ awan dí kámuu mbiꞌi.
Xa̱bu̱ bu̱ na̱nguá gíꞌdoo sinaꞌ dijndi, ikaa bu̱ tútu-rígú xtóo edxu̱u̱ dí namíjxuuꞌ jma̱a̱, xa̱bu̱ bu̱ꞌkui̱ mi̱xkri̱ya̱a̱ꞌ náa xujiuun, numuu dí táꞌni mbánúu awan drígóꞌ.
Xúꞌkui̱-má Anu̱lú niꞌtúun xo̱ó Abraám: ―Bu̱ a̱ꞌgia̱a̱ꞌ, na̱xáꞌni mbiꞌyuu Saraí, dí Sárá gáꞌni̱i̱ mbiꞌyuu xúgui̱ xá.
Ikúún gáni̱ sajku- rámáaꞌ, xúꞌkui̱-má jma̱a̱ majiu̱u̱nꞌ ikaa ma̱jxnia̱a̱ꞌ mbáa aꞌdiáaꞌ. Pú gajkuun dí ma̱ni̱ sajku-rámáaꞌ, dí jndu ikaa ma̱nindxu̱u̱ ru̱dúún xa̱bu̱ xujuin mba̱ꞌu̱, xúꞌkui̱-má náa ikaa ma̱ga̱jnúú xa̱bu̱ ñajunꞌ mba̱ꞌwi̱i̱n.
A̱ꞌkui̱díAbraám nismbáti̱go̱o̱ nigíꞌ inuu jndu mbayííꞌ, ikú ninduꞌwá ndóo̱ dí niꞌtí a̱jkiu̱u̱n: «Lá xo̱ó ma̱gi̱ꞌdaa aꞌdióo mbáa xa̱bu̱ bu̱ gíꞌdoo mbá siéntú (100) siguuꞌ ráꞌ. Xúꞌkui̱-má Sárá, lá xo̱ó ma̱ꞌni e̱ndi̱i̱dí gíꞌdoo-má a̱jku̱- ski̱ñúꞌ gu̱wa̱ꞌ (90) siguuꞌ xáꞌ.»
Ikú Anu̱lú nigooꞌ: ―Gajkuun dí a̱ꞌgia̱a̱ꞌ ma̱gi̱ꞌdaa mbáa aꞌdiáaꞌ, bu̱ ma̱ra̱jxna̱a̱ mbiꞌyuu Isaák. Ikaa ma̱góꞌdóo jmu̱ꞌ awan, dí kámuu ma̱ri̱gá awan rúꞌkui̱ náa ejín-xíníiꞌ bu̱ ma̱ku̱wá ndáwáá.
Xúꞌkui̱-má ni̱dxuun dí niratá jma̱a̱ numuu Ismaél mangaa. Ikaa jngóo dí ma̱ni̱ sajku-rámáaꞌ, xúꞌkui̱- má ma̱ni̱ dí ma̱xpi̱ꞌta̱-mi̱jna̱ ma̱ꞌni mbiꞌiin wéñúuꞌ ejín-xíníiꞌ.  Ikaa ma̱nindxu̱u̱ anu̱ú bu̱ mbá gu̱wi̱i̱nꞌ-i̱jma̱ xa̱bu̱-edi̱, xúꞌkui̱- má dí náa ikaa ma̱ni̱ mbá xujuin dí pú mba̱a̱.
Ndo̱ó-má Isaák, ma̱góꞌdóo jmu̱ꞌ awan, bu̱ ma̱gi̱ꞌdaa Sárá xíga̱a̱ dí i̱mba̱-sígúꞌ.
Ndóo̱ niémbo̱o̱ Anu̱lú niꞌtí- míjná jma̱a̱ Abraám, ikú Anu̱lú ni̱jka̱a̱.
A̱ꞌkui̱ dí Abraám nigutuwiin Ismaél, xúꞌkui̱-má mbá xúguíi̱nꞌ xta̱jmá bu̱ ni̱gu̱mii náa goꞌóo, jma̱a̱-má xta̱jmá bu̱ ni̱ꞌsi̱i̱n jma̱a̱ bújka̱a̱, mbá xúguíi̱nꞌ-má xa̱beka bu̱ kúwá náa goꞌóo, ikú nijxnúú sinaꞌ dijndi.  Ikaa-má mbiꞌi rúꞌkui̱ ni̱ru̱jtu-rígú xtóo edxu̱u̱ dí na̱mi̱jxúúnꞌ jma̱a̱, xóo-má dí Anu̱lú niꞌtúun ma̱ꞌni.
A̱jku̱-ski̱ñúꞌ gu̱wa̱ꞌ mijnagu̱wa̱ꞌ (99) siguuꞌ Abraám ndóo̱ dí ni̱gi̱ꞌdoo sinaꞌ dijndi.
Xúꞌkui̱- má Ismaél gíꞌdoo gu̱wa̱ꞌ i̱jsu̱ (13) siguuꞌ ndóo̱ ni̱gi̱ꞌdoo sinaꞌ dijndi.
Mbóó-má mbiꞌi rúꞌkui̱ Abraám jma̱a̱ Ismaél niguáꞌdáá sinaꞌ dijndi.
Mbá xúguíi̱nꞌ xa̱beka bu̱ kúwá náa goꞌóo niguáꞌdáá sinaꞌ dijndi gajmíi Abraám. Ikaa-má nijuiꞌni̱i̱ xta̱jmá bu̱ ni̱gu̱maa náa goꞌóo, jma̱a̱-má bu̱ ki̱ꞌsi̱i̱ jma̱a̱ bújka̱a̱ náa xa̱bu̱ bu̱ naꞌka̱ i̱mbríꞌká xujuin.  Anu̱lú nakuda-minaꞌ dí ma̱gu̱maa Isaák
A̱ꞌkui̱ niyajxi̱ Abraám, ikú ndiꞌyoo dí guájun ajsíin xa̱bu̱ wanii náa jmbuu gíꞌ. Ndóo̱ ndiꞌñúú, ikú ni̱tu̱jxu̱u̱ nigáyúu ni̱jka̱ gási̱jnúú. A̱ꞌkui̱ nismbáti̱go̱o̱ nigíꞌ inuu jndu mbayííꞌ.
Ikú niꞌtí:l ―Xa̱bu̱ Niki̱i̱, tani̱ mba̱a̱ a̱jkia̱a̱nꞌ xtayo̱ꞌ. Na̱ta̱-káñáaꞌ dí xo̱ó ma̱xádxu̱u̱ꞌ.
Ma̱ꞌka̱ kiꞌyá xúgui̱ síꞌgíiꞌ iyaꞌ dí mu̱jiáa̱n jma̱a̱ rajkuála, xúꞌkui̱-má mbu̱ya̱a̱ xa̱jla náa agoo ixi̱ gi̱i̱.
Numuu dí ninújngala-má mijngii náa xtáá, ikaa jngóo ma̱ꞌká-ka̱yo̱ꞌ mbá síꞌgíiꞌ dí mu̱pula mangaa, mu dí mbu̱ya̱a̱ sieki̱i̱. Ndáwáá gáꞌguala.  Ikú ikiin niti: ―Míjiánꞌ, ga̱ꞌni-má xóo ratá ikáán.
Ikú mbá nacha̱ ni̱jka̱a̱ Abraám náa guꞌwá xtíin náa kra̱ꞌaa Sárá, ikú niꞌtúun: «Mbá nacha̱ a̱ta̱rma̱jan mbá ajsú awan ríná dí i̱táan míjiánꞌ, mu ma̱ta̱ni̱ guma mi̱gu̱ꞌ madííꞌ.»
Xúꞌkui̱-má mbá nacha̱ ni̱jka̱ Abraám náa kajtiin xedi̱, ikú nigutuwiin mbáa aꞌdá-xédí rudiiꞌ bu̱ míjiáanꞌ wáa, nijxniúu xta̱jmá mu dí ma̱ꞌni míjiáanꞌ mbá nacha̱.
A̱ꞌkui̱ ni̱ꞌka̱ kagu̱u̱ yáꞌdú jma̱a̱- má aꞌdá-xédí bu̱ ni̱gu̱ma míjiáanꞌ, nisruwán náa inúú xa̱bu̱ bu̱ꞌkui̱.  Ikí-má ni̱wi̱ji̱ Abraám mangaa náa agoo ixi̱ dí ndóo̱ ni̱pi̱ꞌsu.
A̱ꞌkui̱ nirajxi̱i̱ Abraám: ―Náá xtáa̱ a̱ꞌgia̱a̱ꞌ Sárá rá.  Ikú ikaa nigooꞌ: ―Náa guꞌwá-má a̱ꞌkui̱ kra̱ꞌaa.
A̱ꞌkui̱ mbáa dí ikiin niꞌtí: ―Gajkuun dí ma̱tangu̱ún gáya̱a̱ꞌ xíga̱a̱ dí i̱mba̱-sígúꞌ. A̱ꞌkui̱ dí a̱ꞌgia̱a̱ꞌ Sárá gíꞌdaa-má mbáa ada̱ gáyo̱o̱.  Xúꞌkui̱-má Sárá wíji̱ raꞌdxuun náa rejuun guꞌwá, náa kidxuuꞌ bu̱ naꞌtí.
Ikaa jngóo dí Sárá ninduꞌwá náa awúun a̱jkiu̱u̱n, dí nimínaꞌ: «Lá ma̱ri̱gá xo̱ó gagi rúꞌkui̱ náa ikúún dí nikiu̱u̱n-má wéñúuꞌ rá, dí ni̱jka̱-má wéñúuꞌ siguuꞌ xa̱bu̱ niki̱i̱ mangaa rá.»
A̱ꞌkui̱ dí Anu̱lú Mekuíí niꞌtúun Abraám: ―Díí numuu ninduꞌwá Sárá, dí niꞌtí: “Lá gajkuun dí xo̱ó ma̱ndoo ma̱gúꞌdaa aꞌdióꞌ dí nikiu̱u̱n-má wéñúuꞌ ráꞌ.”
Lá rígá dí magíjiúuꞌ ma̱ni̱ ikúún tayáá rá. Xíga̱a̱-má dí i̱mba̱-sígúꞌ ma̱tangu̱ún gáya̱a̱ꞌ, xóo-má mbiꞌi dí ni̱ta̱a̱nꞌ. A̱ꞌkui̱ dí Sárá gíꞌdaa- má mbáa ada̱ xúꞌkui̱ rá.
Numuu dí nimíñúu Sárá, a̱ꞌkui̱ niꞌni-nduwaꞌ: ―Na̱nguá ni̱ndu̱ꞌwa̱ jún.  Ikú Anu̱lú Mekuíí niꞌtí: ―Ra̱gájkuwíín ján. Gajkuun dí nitanduꞌwá.  Abraám naꞌtá-mbáá jma̱a̱ numuu xujuin Sodómá
Ikú a̱ꞌkui̱díxa̱bu̱ wanii bu̱ꞌkui̱ni̱tu̱jxu̱u̱n dímagúún náa jmbuu Sodómá. Xúꞌkui̱-má Abraám ni̱jka̱ gajmíi mu dímaꞌtí- ngawúún.
A̱ꞌkui̱díAnu̱lú Mekuíí niꞌtí: «Lá ma̱ni̱ngu̱ꞌwa̱á náa inuu Abraám díxtáá ma̱ni̱rá.
Numuu díejín-xíníiꞌ Abraám ma̱nindxu̱ún mbá xujuin mba̱a̱ díma̱gi̱ꞌdoo sieki̱i̱. Xúꞌkui̱-má jma̱a̱ majiu̱u̱nꞌ ikaa ma̱gu̱ma sajku-rámúuꞌ mbá xúguííꞌ xujuin náa inuu numbaaꞌ.
Numuu díikúún nda̱yo̱o̱ dí maꞌtúún e̱ji̱i̱n, xúꞌkui̱-má bu̱ ma̱gu̱mii náa goꞌóo ndáwáá, mu díma̱ku̱wá xóo-má nandoꞌ ikúún, xúꞌkui̱-má muni̱dímíjiánꞌ jma̱a̱ dí jmbu. Mu díxúꞌkui̱ma̱ni̱-mbánúu mbá xúguííꞌ díni̱ku̱ꞌdá-minaꞌ ma̱ni̱ náa Abraám.»
A̱ꞌkui̱ dí Anu̱lú Mekuíí niꞌtúun Abraám: ―Ninójngoo nawáán wéñúuꞌ numúú xa̱bu̱ xujuin Sodómá jma̱a̱ Gomórrá, xúꞌkui̱-má aꞌká dí nuni̱ naꞌni mba̱a̱ wéñúuꞌ.
Ikú nigájnúú xa̱bu̱ wanii, nigúún xígi̱ínáa Sodómá. Dí Abraám rá, niguanúu xo̱ó náa inuu Anu̱lú Mekuíí.
A̱ꞌkui̱díAbraám ni̱jka̱ táꞌngúun mijngii, ikú niꞌtí: ―Lá ma̱ta̱ni̱ gámba̱a̱ bu̱ míjiáanꞌ jma̱a̱ bu̱ ra̱míjiáanꞌ mangaa rá.
Mú dí kúwá a̱jma̱- ski̱ñíi̱ꞌ gu̱wa̱ꞌ (50) xa̱bu̱ bu̱ míjíinꞌ náa xujuin, lá ma̱ta̱ni̱ gámba̱a̱ rá.  Lá xáta̱ni̱ mba̱a̱ a̱jkia̱a̱nꞌ xtayáá xujuin rúꞌkui̱, jma̱a̱ numuu dí nangawíi̱nꞌ a̱jkia̱a̱nꞌ xtañúú bu̱ a̱jma̱-ski̱ñíi̱ꞌ gu̱wa̱ꞌ xa̱bu̱ bu̱ míjíinꞌ rá.
Ra̱káꞌyoo dí ma̱ta̱ni̱ xúꞌkui̱ kaꞌnii, dí ma̱ka̱ñúu bu̱ míjiáanꞌ jma̱a̱ bu̱ ra̱míjiáanꞌ, dí ikaa-má gágu̱maa bu̱ míjiáanꞌ xóo-má bu̱ ra̱míjiáanꞌ. Nimbíꞌsú xáta̱ni̱ dí xúꞌkui̱ kaꞌnii ikáán.  Ikáán bu̱ natani̱ mbáníí numuu mbá xúguííꞌ numbaaꞌ, lá ra̱ꞌkáa ma̱ta̱ni̱ mbáníí míjiánꞌ ikáán rá.
A̱ꞌkui̱ nigooꞌ Anu̱lú Mekuíí: ―Má ni̱xkamii náa xujuin Sodómá a̱jma̱-ski̱ñíi̱ꞌ gu̱wa̱ꞌ (50) xa̱bu̱ bu̱ míjíinꞌ, ma̱ni̱mba̱a̱ a̱jkiu̱nꞌ ka̱yo̱o̱ mbá xúguííꞌ xujuin, numuu dínangawíi̱nꞌ a̱jkiu̱nꞌ ka̱ñu̱u̱ ikiin.
Ikú Abraám niꞌtí: ―Atani̱ mba̱a̱ a̱jkia̱a̱nꞌ, Xa̱bu̱ Niki̱i̱, dí ma̱ta̱a̱nꞌ xo̱ó, skamá dí yujnda̱ꞌ jma̱a̱ idiꞌ ñajunꞌ.
Mú dí mba̱ꞌyóóꞌ i̱mbá-wisiin dí náa a̱jma̱-ski̱ñíi̱ꞌ gu̱wa̱ꞌ (50) xa̱bu̱ bu̱ míjíinꞌ rá. Lá ma̱ta̱ni̱ gámba̱a̱ mbá xúguííꞌ xujuin jma̱a̱ numúú bu̱ wisiin ndaꞌñúu̱ꞌ rá.  Ikú nigooꞌ Anu̱lú: ―Xáni̱ gámba̱a̱-má, má dí ma̱xkamii bu̱ a̱jma̱-ski̱ñíi̱ꞌ wisiin (45) bu̱ꞌkui̱.
Ikú niꞌtí bu̱júuꞌ Abraám: ―Má dí kúwá a̱jma̱-ski̱ñíi̱ꞌ (40) xá.  Ikú nigooꞌ Anu̱lú: ―Xáni̱ gámba̱a̱-má, numuu dí nangawíi̱nꞌ a̱jkiu̱nꞌ ka̱ñu̱u̱ bu̱ a̱jma̱-ski̱ñíi̱ꞌ (40).
A̱ꞌkui̱ niꞌtí Abraám: ―Xákiꞌnáá-lá, Xa̱bu̱ Niki̱i̱, dí ma̱ta̱a̱nꞌ xo̱ó. Mú dí kúwá mbá- skíñi̱i̱ꞌ gu̱wa̱ꞌ (30) xá.  Ikú nigooꞌ Anu̱lú: ―Xáni̱ gámba̱a̱-má mú dí ma̱xkamii mbá-skíñi̱i̱ꞌ gu̱wa̱ꞌ.
Ikú xo̱ó niꞌtí Abraám: ―Xákiꞌnáá-lá, Xa̱bu̱ Niki̱i̱, dí ma̱ta̱a̱nꞌ i̱mbóó xo̱ó. Mú dí kúwá gu̱wi̱i̱nꞌ xá.  ―Xáni̱ gámba̱a̱-má, numuu dí nangawíi̱nꞌ a̱jkiu̱nꞌ ka̱ñu̱u̱ bu̱ gu̱wi̱i̱nꞌ bu̱ꞌkui̱, ―niꞌtí Anu̱lú.
A̱ꞌkui̱ ni̱jka̱a̱ Anu̱lú Mekuíí, ndóo̱ niémbo̱o̱ niꞌtí-míjná jma̱a̱ Abraám. Xúꞌkui̱-má Abraám nitanga̱a̱ náa xtáa̱.  Anu̱lú niꞌni gámba̱a̱ Sodómá jma̱a̱ Gomórrá
A̱ꞌkui̱ dí ánklí bu̱ a̱jmi̱i̱, niguáꞌnú náa Sodómá ndóo̱ ni̱ꞌka̱ rakíꞌ. Xúꞌkui̱-má Lót gíꞌ náa rejuun dí kúgu-maꞌán xujuin Sodómá. Ndóo̱ Lót ndiꞌñúú, ikú ni̱tu̱jxu̱u̱ mu dí ma̱grui̱guíin, a̱ꞌkui̱ ni̱gi̱ꞌndu-ti̱ga̱ jndu mbayííꞌ.
Ikú niꞌtúún: ―Xa̱bu̱ wanii, na̱nda̱ꞌa̱la mbá péñú dí mu̱ꞌgua̱ guꞌwáá, mu dí mbu̱ya̱a̱ xa̱jla, xúꞌkui̱-má mbi̱ꞌju̱u̱ꞌ rajkuála. A̱ꞌkui̱ dí miꞌcha̱ gájsíí ma̱tu̱jxa̱la mu̱ra̱jtu̱u̱n kamba̱la mu̱ꞌgua.  Ikú ikiin niti: ―Na̱nguá ja̱nꞌ, ma̱guanúxu̱- má rexa̱a̱ gi̱i̱ dí mbruꞌun rígi̱.
Numuu dí ikaa Lót niꞌtí- káñúú wéñúuꞌ, ikaa jngóo nigúún-má gajmiúú guꞌwáá.  Ndóo̱ niguáꞌnú ikí, ikú Lót niꞌni míjiúunꞌ dí pú miꞌsí dí mu̱pu̱.  Xúꞌkui̱-má niꞌni guma dí na̱nguá gíꞌdoo dí nakájxi̱i̱ jma̱a̱, a̱ꞌkui̱- má ni̱pi̱ꞌsu.
Ajndu xo̱ó-má túbúúnꞌ munuꞌ, ndóo̱ dí xa̱bu̱ xujuin Sodómá niguáꞌnú nirugua- maꞌán guꞌwá. Mbáꞌnduꞌ niguwáꞌ xúguíi̱nꞌ xa̱beka, dí jndu jiámá ajndu bu̱ xi̱ꞌñááꞌ.
Ikú ni̱ndxa̱ꞌwa̱- ri̱ya̱a̱ꞌ Lót, a̱ꞌkui̱ nirajxi̱i̱: ―Náá kúwá xa̱beka bu̱ niguáꞌnú náa guꞌwáaꞌ mbruꞌun rígi̱ rá. Trawíin mu dí mu̱núꞌ gajmiúxu̱.
A̱ꞌkui̱ dí Lót nigájnuu gáꞌñúú náa rejuun goꞌóo, ikú-má mbá nacha̱ nirugua̱á xkrogoo ndóo̱ nigájnuu.
Ikú niꞌtí: ―Na̱ta̱-káñála a̱ngui̱nꞌ, dí xúni̱la rúꞌkui̱, dí xkawi̱ꞌ wéñúuꞌ.
Ikú ikiin nigooꞌ: ―¡Ra̱jxu̱u̱n kaníí! ―Xúꞌkui̱- má xo̱ó niti―: Ikáán bu̱ nidxa̱ꞌ kaníí ma̱rajxtaa jma̱a̱ nindxu̱xu̱, lá ikáán ma̱ra̱ta̱-ñájunxu̱ ráꞌ.  Dí xúgui̱ rá, ikáán pú i̱táan mu̱ña̱a̱ꞌxu̱ dí xkawi̱ꞌ ke xóo xa̱bu̱ bu̱ꞌkui̱.  Ikú ni̱gi̱ꞌdi̱i̱ ni̱gi̱ꞌdu̱u̱n gajmiúú Lót, xúꞌkui̱-má niguáꞌnú dí mu̱xpi̱ꞌta̱-ra̱ꞌa xkrugua.
Ikú dí xa̱beka bu̱ꞌkui̱ ni̱xu̱ꞌwíi ñawúúnꞌ dí ni̱xma̱tra̱ꞌa̱a̱ Lót náa guꞌwáá, ikú nirugua̱á xkrugua.
Xúꞌkui̱- má nini̱ dí ma̱go̱góo idúún xa̱bu̱ bu̱ guájun náa rejuun guꞌwá, dí jndu jiámá ajndu bu̱ xi̱ꞌñááꞌ.  Xúꞌkui̱ kaꞌnii niskúún dí ndiyáꞌ xkrogoo guꞌwá.
A̱ꞌkui̱ dí xa̱beka bu̱ꞌkui̱ nitáán Lót: ―Lá xo̱ó xtaꞌdiin i̱ꞌwíi̱nꞌ a̱ngia̱a̱nꞌ gi̱i̱ ráꞌ. Ni̱gia̱a̱nꞌ, e̱jia̱a̱nꞌ jiámá jmiúú gua̱ꞌxaꞌ, jma̱a̱ mbá xúguíi̱nꞌ bu̱ xtaꞌdiin náa xujuin rígi̱, trawíin kaníí,
numuu dí mu̱ni̱ gámbáa̱xu̱ xujuin rígi̱.  Ni̱jka̱nú ajngáa náa inuu Anu̱lú Mekuíí jma̱a̱ numúú xa̱bu̱ bi̱gi̱, ikaa jngóo nikuꞌmáa̱ꞌxu̱ Anu̱lú Mekuíí dí mu̱ni̱ gámbáa̱xu̱.
A̱ꞌkui̱ dí Lót nigájnuu gáꞌtúún ni̱gui̱i̱nꞌ, bu̱ nimbánúu- má dí mudiin gua̱ꞌxeeꞌ: «Ga̱tu̱jxa̱la ma̱ga̱jnála gi̱i̱, numuu dí Anu̱lú Mekuíí ma̱ꞌni gámba̱a̱ xujuin rígi̱.» Bu̱ ni̱gui̱i̱nꞌ ni̱ku̱mu̱ú dí naꞌtí xnduꞌwá.
Ndóo̱ na̱jka̱ rambiꞌi, ikú xa̱bu̱ bu̱ ñajúúnꞌ ánklí nitáán Lót: ―¡Ga̱ꞌcha̱a̱ꞌ-lá! A̱tu̱jxa̱a̱ꞌ mi̱dxu̱ꞌ ga̱jma̱a̱ꞌ a̱ꞌgia̱a̱ꞌ, xúꞌkui̱- má nájmi̱i̱ gua̱ꞌxiaaꞌ bi̱gi̱, numuu dí xámbáa̱nꞌ ndóo̱ dí ma̱gu̱ma- míni̱i̱ꞌ xujuin.
Xúꞌkui̱-má Lót na̱nguá echo̱o̱ dí ma̱ꞌga, a̱ꞌkui̱ dí xa̱bu̱ bu̱ꞌkui̱ ni̱ra̱jtuun ñawúunꞌ jma̱a̱ a̱ꞌgiu̱u̱ xúꞌkui̱-má nájmi̱i̱ gua̱ꞌxeeꞌ, numuu dí Anu̱lú Mekuíí nangawíi̱nꞌ a̱jkiu̱u̱n kaꞌñúú. A̱ꞌkui̱ dí nirawíin, nigúún gúni̱ñu̱u̱ꞌ náa rawuunꞌ xujuin.
Ndóo̱ niémbá nirawíin náa xujuin, ikú nitáán Lót: ―Atani̱ kríya̱-minaꞌ.  Xátangáán ma̱tiajxi̱ kidxaaꞌ, xúꞌkui̱-má xáñajún kayuuꞌ mbá xúguííꞌ xkua̱ rígi̱. Mbá nacha̱ gídxúꞌ jndu náa kúbá, ra̱ꞌkáa ma̱ka̱ñáaꞌ gáꞌni.
Xúgui̱ dí ikáa̱nꞌla nangawíi̱nꞌ a̱jkia̱nla ko̱yo̱ꞌ, dí pú míjiánꞌ nu̱ñu̱ꞌ dí nu̱ni̱-kríñu̱u̱ꞌ. Mu̱ú dí ikúún xáꞌngo̱ꞌ dí ma̱ꞌgá ra̱ga̱yúꞌ jndu náa kúbá, ra̱ꞌkáa maxkamúú dí ra̱míjiánꞌ, xúꞌkui̱-má ma̱ka̱ñúꞌ gáꞌni.
Gu̱ya̱a̱la dí mijngii-má gíꞌ mbá xujuin, dí náa ma̱ndoo ma̱ga̱yú-tóꞌoꞌ. Gu̱ni̱ꞌñúꞌ dí ma̱ꞌgá gáni̱ kríya̱-minaꞌ ikí. Lá ra̱ꞌkáa pú síꞌgíiꞌ ráꞌ, ikaa jngóo ma̱ni̱ kríya̱- minaꞌ ikí.
Ikú mbáa ánklí nigooꞌ: ―Ni̱dxa̱wu̱u̱n-má dí nita̱nda̱ꞌa̱ jma̱a̱ numuu rígi̱, ikaa jngóo dí xáni̱ gámba̱a̱-má xujuin dí niratá.
Ga̱ꞌcha̱a̱ꞌ-lá, mi̱dxu̱ꞌ gáta̱ni̱ kríya̱-minaꞌ ñúꞌúún, numuu dí nditáan nda̱a̱ dí gándoo gání jndu gídxúꞌnú-má ikí.  Ikaa jngóo dí xujuin rúꞌkui̱ niꞌni mbiꞌyuu Soár.
Jndu ikaa nakráꞌáan jka̱ꞌ ndóo̱ ni̱jka̱nú Lót náa Soár.
A̱ꞌkui̱ dí Anu̱lú Mekuíí niꞌni dí majxnúu ruꞌwa aguꞌ jma̱a̱ jioo náa xujuin Sodómá jma̱a̱ Gomórrá.
Xúꞌkui̱ kaꞌnii niꞌni gámba̱a̱ xujuin rúꞌkui̱, jma̱a̱ mbá xúguííꞌ xkua̱, xúꞌkui̱-má mbá xúguíi̱nꞌ xa̱bu̱ bu̱ kúwá náa awúun xujuin, jma̱a̱-má mbá xúguííꞌ dí na̱jma̱a̱ náa inuu ku̱ba̱ꞌ rúꞌkui̱.
Xóo-má a̱ꞌgiu̱u̱ Lót, nitangaa niyajxi̱ kidxuuꞌ, ikú ikí-má ni̱wi̱ji̱i̱ niꞌni̱i̱ mbá isí idú ñajuunꞌ.
A̱ꞌkui̱ dí miꞌcha̱ nisimuu Abraám náa nijxtáa̱ niꞌtí-minaꞌ jma̱a̱ Anu̱lú Mekuíí.
Ndóo̱ dí Anu̱lú niꞌni gámba̱a̱ xujuin náa xkua̱, nimáꞌáa̱n-má a̱jkiu̱u̱n kaꞌyoo Abraám. Ikaa jngóo dí niríya̱a̱ꞌ Lót náa awúun xujuin dí niꞌni gámba̱a̱, ndóo̱ niꞌni gámba̱a̱ náa nijxtáa̱ Lót.  Lót gajmíi gua̱ꞌxeeꞌ
Lót nigájnuu náa xujuin Soár, ni̱jka̱ gájxtáa̱ náa kúbá gajmíi nájmi̱i̱ gua̱ꞌxeeꞌ, numuu dí nimíñúu dí ma̱guanúu náa Soár.  A̱ꞌkui̱ nikúwi̱i̱n náa iñúuꞌ mbá isí.
A̱ꞌkui̱ dí dxáꞌgú bu̱ gi̱ꞌnii niꞌtúun gi̱ꞌtio̱o̱: «Niki̱i̱-má anu̱lú rá, xúꞌkui̱-má ndáwi̱i̱n xa̱bu̱ náa jmbaaꞌ rígi̱, bu̱ mu̱ꞌdiin ikáánꞌ, dí xóo-má nuni̱ mbá xúguíi̱nꞌ xa̱bu̱ numbaaꞌ.
Aya̱, mu dí mu̱jxnáá iya-najnga̱a̱ ma̱ga̱a̱n anu̱lú, xúꞌkui̱-má mu̱ꞌnuꞌ gajmiúlú, mu dí xúꞌkui̱ ma̱guaꞌdiin e̱ji̱i̱n ikaa.»
Ikaa-má mbruꞌun rúꞌkui̱nijxnáá anu̱ú ma̱ga̱a̱n iya-najnga̱a̱, ikú bu̱ gi̱ꞌnii ni̱to̱ꞌo̱o̱ niꞌgu jma̱a̱ anu̱u̱.  Na̱nguá-má ni̱ku̱mu̱u̱ anu̱u̱ díxkáꞌnii nibóoꞌ ikaa, xúꞌkui̱-má na̱nguá ni̱ku̱mu̱u̱ díndóo̱ ni̱tu̱jxi̱i̱.
Díi̱mbo̱o̱ꞌ mbiꞌi, bu̱ dxáꞌgú gi̱ꞌnii niꞌtúun gi̱ꞌtio̱o̱: «Nitayáá díikúún nigú ga̱jmu̱ꞌ anu̱ꞌ gu̱ꞌwi̱i̱nꞌ. Xúꞌkui̱-má gu̱jxnáá ma̱ga̱a̱n iya-najnga̱a̱ dímbruꞌun rígi̱, ikaa jngóo ma̱ta̱ꞌa̱a̱ꞌ mi̱nuꞌ jma̱a̱ꞌ, mu dí xúꞌkui̱ma̱guaꞌdiin e̱ji̱i̱n ikaa.»
Mangaa-má mbruꞌun rúꞌkui̱ nijxnáá anu̱ú ma̱ga̱a̱n iya- najnga̱a̱, ikú ni̱tu̱jxu̱u̱ bu̱ gi̱ꞌta̱á ni̱jka̱ gígú jma̱a̱ anu̱u̱. Na̱nguá-má ni̱ku̱mu̱u̱ anu̱u̱ dí xkáꞌnii nibóoꞌ ikaa, xúꞌkui̱-má na̱nguá niku̱mu̱u̱- má ndóo̱ ni̱tu̱jxi̱i̱.
A̱ꞌkui̱ dí nájmi̱i̱-má gua̱ꞌxeeꞌ Lót niꞌni e̱ndi̱i̱n niꞌni anu̱ú.
A̱ꞌkui̱ dí bu̱ gi̱ꞌnii ni̱gu̱maa mbáa aꞌdióo, xúꞌkui̱-má nijxnúu mbiꞌyuu Moáb, bu̱ ñajuunꞌ anu̱ú xa̱bu̱ moabítá ajndu xúgui̱.
Ikí nigájnuu Abraám ni̱jka̱ náa jmbaaꞌ Negéb, ni̱jka̱ rajxtáa̱ náa numu̱u̱ jmbaaꞌ Kádé jma̱a̱ Súr, xúꞌkui̱- má ni̱jka̱ gájxtáa̱ mbájxngaa náa Jerár.
A̱ꞌkui̱ dí Abraám, xígi̱ niꞌtí jma̱a̱ numuu Sárá, bu̱ a̱ꞌgiu̱u̱-má: «Ikaa ñajuunꞌ dxágiúꞌ.» A̱ꞌkui̱ dí Abimelék, bu̱ naꞌtí- ñájunꞌ náa Jerár, nikuꞌmii bu̱ ma̱guwáꞌ kuya̱a̱ Sárá dí ma̱ꞌni a̱ꞌgiu̱u̱.
Mu̱ú Anu̱lú ni̱ꞌka̱ mbruꞌun náa Abimelék dí náa nigundaa, ikú niꞌtúun: ―Xóo xa̱bu̱ nikáñúu-má ñajuaanꞌ, numuu dí a̱ꞌgu̱ bu̱ ndiyáa, gíꞌdaa-má a̱jmbio̱o̱.
Mu̱ú Abimelék xo̱ó-má tígú jma̱a̱ Sárá, ikaa jngóo niꞌtí: ―Xa̱bu̱ Niki̱i̱, lá ma̱ta̱xíya̱a̱ mangaa bu̱ nda̱a̱ aꞌkúun rá.
Lá ra̱ꞌkáa ikaa-má niꞌtúnꞌ: “Dxágiúꞌ ñajuunꞌ xi̱.” Xúꞌkui̱-má a̱ꞌgu̱ niꞌtí mangaa: “Dxájuꞌ ñajuunꞌ.” Ikaa jngóo dí mbá kañiiꞌ a̱jkiu̱nꞌ ni̱ni̱ rígi̱. Tání-lá dí xkawi̱ꞌ e̱yo̱o̱.
Ikú nigooꞌ Anu̱lú náa nigundaa: ―Ikúún-má mangúún nda̱yo̱o̱ dí mbá kañiiꞌ a̱jkia̱a̱nꞌ nitani̱ rígi̱. Xúꞌkui̱-má ni̱gújún-ta̱a̱nꞌ dí xáta̱xu̱ꞌdá-minaꞌ mbá aꞌká náa inuꞌ, ikaa jngóo dí táni̱ꞌñáaꞌ- má dí ma̱tru̱gua̱a̱.
Dí xúgui̱ rá, araxnájxi̱i̱ a̱ꞌgu̱ bu̱ꞌkui̱ náa inuu a̱jmbio̱o̱. Numuu dí ikaa ñajuunꞌ mbáa xa̱bu̱ bu̱ naꞌtáwíi̱ ajngá-rawunꞌ, xúꞌkui̱-má maꞌtá- jkáan jma̱a̱ numaaꞌ, mu dí xo̱ó ma̱rajxtaa. Mú dí na̱nguá raxnájxi̱i̱, tayáá-má míjiáanꞌ dí ma̱ka̱ñáaꞌ ikáán, xúꞌkui̱-má mbá guꞌwáa̱nꞌ.
A̱ꞌkui̱ dí Abimelék ni̱tu̱jxi̱i̱ miꞌcha̱, nindxaꞌúún mbá xúguíi̱nꞌ xta̱jmiúu, xúꞌkui̱-má niꞌtúún mbá xúguííꞌ ajngáa rígi̱. Ikú pú nimíñúú wéñúuꞌ ikiin.
Ndáwáá Abimelék nindxaꞌóo Abraám, a̱ꞌkui̱ niꞌtúun: ―Díí numuu xígi̱ nitañu̱xu̱ rá.  Díí-lá aꞌkáa̱ ni̱ku̱ꞌdá-minaꞌ ikúún náa inaaꞌ, dí nidxa̱ꞌ cháaꞌ mbá aꞌká dí pú mba̱a̱ wéñúuꞌ náa inuꞌ, xúꞌkui̱-má náa xujiunꞌ. Nitañu̱ꞌ mbá dí ra̱gíꞌmaa ma̱ta̱ni̱.
Ikú Abraám nigooꞌ: ―Numuu dí ni̱mínaꞌ: “Ma̱ꞌni- má gajkuun dí na̱nguá míñúú kuyáá Anu̱lú xa̱bu̱ náa xujuin rígi̱, mangaa-má mu̱xi̱ñúu̱ jma̱a̱ numuu a̱ꞌgiu̱ꞌ.”
Gajkuun-má mangaa dí dxágiúꞌ ñajuunꞌ, guáxioo anu̱ꞌ. Mu̱ú dí ra̱ꞌkáa guáxioo ru̱dúꞌ ñajuunꞌ, ikaa jngóo ikúún ndi̱ya̱a̱ dí ma̱ꞌni a̱ꞌgiu̱ꞌ.
Ndóo̱ dí Anu̱lú niꞌni dí ma̱ga̱jnúꞌ náa goꞌóo anu̱ꞌ dí ma̱jngroꞌoꞌ, ikú ni̱tu̱u̱n a̱ꞌgiu̱ꞌ: “Rígi̱ ñajuunꞌ mbá péñú dí ma̱ta̱ñu̱ꞌ, dí jndu náa-má mu̱ꞌgua̱ꞌnú, ma̱ra̱ta̱ táan jma̱a̱ numuꞌ: ‘Dxájuꞌ ñajuunꞌ.’”
A̱ꞌkui̱ dí Abimelék nijxniúu Abraám mugu̱ gajmiúú xedi̱, xúꞌkui̱-má xta̱jmá xa̱beka gajmiúú gu̱ꞌu̱, mangaa-má nijxniáa̱ Sárá.
Ikú niꞌtí Abimelék: ―Dí xúgui̱ rá, náa ñawáanꞌ rígá mbá xúguííꞌ jmbayuꞌ, arajxtaa jndu náa-má eꞌni a̱jkia̱a̱nꞌ.
Xúꞌkui̱-má niꞌtúun Sárá mangaa: ―Ni̱jxnu̱u̱ dxájuaaꞌ mbá- míi bújka̱a̱ a̱jua̱nꞌ miꞌxá. Ikaa ma̱ꞌni xóo marogoo idúún mbá xúguíi̱nꞌ bu̱ xtaa gajmiáaꞌ, a̱ꞌkui̱ dí mbuya-majkuaaꞌ.
A̱ꞌkui̱ dí Abraám niꞌtí- káñúu Anu̱lú, ikú Anu̱lú niꞌni dí ma̱gri̱guíi̱ Abimelék xúꞌkui̱- má a̱ꞌgiu̱u̱ gajmíi xta̱jmá bu̱ gu̱ꞌu̱, a̱ꞌkui̱ dí niguáꞌdi̱ín e̱jiu̱ún.
Numuu dí bapa-má Anu̱lú Mekuíí nirugua̱á awúún gu̱ꞌu̱ dí xáguáꞌdiin e̱jiu̱ún náa goꞌóo Abimelék, jma̱a̱ numuu Sárá, bu̱ a̱ꞌgiu̱u̱-má Abraám.  Xkáꞌnii ni̱gu̱maa Isaák
Anu̱lú Mekuíí niꞌni sajku-rámáaꞌ Sárá, dí xóo-má niꞌtúun, xúꞌkui̱-má niꞌni mbánúu xóo-má dí nikuda-minaꞌ jma̱a̱ nindxu̱u̱.
Ikú Abraám nijxnúu mbiꞌyuu ada̱, bu̱ niꞌnii jma̱a̱ Sárá. Isaák niꞌni mbiꞌyuu.
A̱ꞌkui̱ dí Abraám nijxnúu sinaꞌ dijndi aꞌdióo dí ndóo̱ nirámáaꞌ migiñuꞌ mbiꞌi dí ni̱gu̱maa, xóo-má niꞌtí-ñájuunꞌ Anu̱lú ma̱ꞌni.
Xóo-má Abraám gíꞌdoo mbá siéntú (100) siguuꞌ ndóo̱ dí ni̱gu̱maa Isaák.
Ikú niꞌtí Sárá: «Anu̱lú niꞌni dí ma̱ndu̱ꞌwa̱. Ajndu sáa bu̱ ma̱ꞌdxuun rígi̱ manduꞌwá mangaa.»
Xúꞌkui̱-má xo̱ó niꞌtí: «Nimbá-míꞌsú táku̱mu̱u̱ Abraám dí a̱ꞌgiu̱u̱ maxníxíinꞌ e̱ji̱n. Skamá xúꞌkui̱, ni̱jxniu̱u̱-má mbáa ada̱ ndóo̱ dí xi̱ꞌñááꞌ-má ñajuunꞌ.» Agár jma̱a̱ Ismaél nagájna̱á náa goꞌóo Abraám
Ni̱jka̱ raki̱i̱-má ada̱, ikú niniñuuꞌ dí naꞌxúuꞌ. A̱ꞌkui̱ dí Abraám niꞌni mba̱a̱ ndxa̱a̱ mbiꞌi dí ndóo̱ niniñuuꞌ raꞌxúuꞌ Isaák.
A̱ꞌkui̱ ndiꞌyoo Sárá dí aꞌdióo Agár bu̱ naꞌka̱ Ejíptó, ada̱ bu̱ niꞌnii-má jma̱a̱ Abraám, bu̱ꞌkui̱ nasíjmaa Isaák.
Ikaa jngóo niꞌtúun Abraám: «Arajxkáá ma̱ꞌga aꞌgú-xta̱jmá bi̱gi̱ jma̱a̱ aꞌdióo, mu dí xágu̱u̱ aꞌdióo ikaa dí kaꞌyoo magu̱u̱ aꞌdióꞌ Isaák.»
Ndóo̱ Abraám niꞌdxuun xúꞌkui̱ kaꞌnii, pú ningawíi̱nꞌ a̱jkiu̱u̱n numuu dí aꞌdióo ñajuunꞌ.
Xúꞌkui̱-má aꞌdióo xta̱jmiáaꞌ, ma̱ni̱ mbá xujuin mba̱a̱ ñajuunꞌ mangaa, numuu dí aꞌdiáaꞌ-má ñajuunꞌ.»
A̱ꞌkui̱ pú miꞌcha̱ ndijui̱i̱ Abraám, ni̱gu̱wíi guma jma̱a̱ mbá xtá-kulámbá iyaꞌ, nijxnúu Agár, nigrígu náa xpa̱jpoo.  Xúꞌkui̱-má nixnájxi̱i̱ dxámá, ikú niꞌtí-ngawuu. A̱ꞌkui̱ nigájnuu ni̱jka̱ rajngroꞌoo náa jmbaaꞌ mijxooꞌ dí mbiꞌyuu Beersébá.
Ndóo̱ niémbá iyaꞌ dí ka̱jni̱ꞌ náa xtá-kulámbá, ikú ni̱jka̱ gátíga̱a̱ dxámá náa agoo mbá xtaꞌdu̱u̱ iná.
Ikú ikaa ni̱jka̱ gági̱ꞌi̱ mbá xóo sínguánꞌ na̱jka̱ ixu̱u̱ xkamídá.  Numuu dí niꞌtí: «Síyóꞌ mba̱yo̱o̱ ndóo̱ ma̱ka̱ñúu dxámá.» Ikú ndóo̱ Agár ni̱jka̱ gági̱ꞌi̱, a̱ꞌkui̱ nigíꞌdu̱u̱ ni̱mbi̱ya̱ꞌ dxámá.
Ikú niꞌdxuun Anu̱lú aꞌóo dxámá, a̱ꞌkui̱ dí ánklí drígo̱o̱ Anu̱lú niꞌtúun Agár jndu mekuíí: «Díí gíꞌdaaꞌ rá, Agár. Xámíñáaꞌ, numuu dí Anu̱lú-má niꞌdxuun aꞌóo dxámá náa kri̱ga̱a̱-má a̱ꞌkui̱.
A̱tu̱jxa̱a̱ꞌ mi̱dxu̱ꞌ gáta̱xu̱jxíi̱ dxámá, xúꞌkui̱-má tartuwiin jma̱a̱ ñawáanꞌ, numuu dí ikúún ma̱ni̱ dí ikaa ma̱nindxu̱u̱ mbá xujuin mba̱a̱.»
A̱ꞌkui̱ dí Anu̱lú nimbáꞌtoo iduu Agár, ikú ndiꞌyoo mbá iduu iyaꞌ. A̱ꞌkui̱ ni̱jka̱ gáꞌni majníi̱ꞌ xtá-kulámbá, ikú nijxnúu ma̱ga̱a̱n iyaꞌ dxámá.
Anu̱lú nijxtáa̱ jma̱a̱ nindxu̱u̱ dxámá, xúꞌkui̱-má ni̱jka̱ raki̱i̱. Nijxtáa̱ náa jmbaaꞌ mijxooꞌ, mangaa-má ni̱ma̱ñuu nada̱ꞌ jma̱a̱ xkamídá.
Nijxtáa̱ náa jmbaaꞌ mijxooꞌ dí mbiꞌyuu Parán, xúꞌkui̱-má ru̱dúu ndiyáa̱ꞌ mbáa a̱ꞌgu̱ bu̱ naꞌka̱ Ejíptó dí mbayáa.  Niꞌni mbá awan Abraám jma̱a̱ Abimelék
Ikaa jngóo dí xúgui̱ rá, ataxúda-minaꞌ náa inuꞌ jma̱a̱-má náa inuu Anu̱lú gi̱i̱, dí xáta̱ñu̱ꞌ dí ra̱míjiánꞌ, xúꞌkui̱-má e̱ji̱nꞌ gajmiúú-má ejín-xíníꞌ mangiin.  Xóo-má gamajku dí ni̱góꞌdóo ikúún jma̱a̱ nindxa̱a̱ꞌ, ikaa-má gáta̱ni̱ mangáán jma̱a̱ nindxu̱ꞌ, xúꞌkui̱-má jma̱a̱ jmbaaꞌ dí náa nadxu̱ꞌ rarajxtaa.
Ikú nigooꞌ Abraám: ―Ikúún na̱ku̱ꞌdá-minaꞌ.
A̱ꞌkui̱ dí Abraám niríyúu Abimelék jma̱a̱ numuu mbá púsiu̱u̱ iyaꞌ, dí bu̱ xta̱jmiúu Abimelék ni̱ri̱gú-káꞌyííꞌ.
Ikú nigooꞌ Abimelék: ―Na̱nguá e̱yo̱o̱ sáa ñajuunꞌ niꞌni rúꞌkui̱ jún, ni-má ikáán tára̱tu̱nꞌ, ra̱ꞌku̱ún-má ni̱dxuun jndu xúgui̱.
A̱ꞌkui̱ dí Abraám ni̱ꞌka̱ kagui̱i̱n mugu̱ jma̱a̱ xedi̱, nijxniúu Abimelék. A̱ꞌkui̱ dí nájmi̱i̱ niguáꞌdáá awan.
A̱ꞌkui̱ dí Abraám ni̱gu̱wíin wájííꞌ mbá juiin mugu̱-eꞌgú náa dí mbá gúlíi̱n.
Ikú Abimelék nirajxu̱u̱ Abraám: ―Díí eyoo gáꞌtí dí nitrawíin wájííꞌ mbá juiin mugu̱-eꞌgú bu̱ꞌkui̱ rúꞌ.
A̱ꞌkui̱ ikaa nigooꞌ: ―Dí mbá juiin mugu̱ bi̱gi̱ ma̱dríguíin náa ñawúnꞌ, mu dí xúꞌkui̱ ma̱kujmaa dí ikúún ni̱ndii púsú rígi̱.
Ikaa jngóo dí jmbaaꞌ rúꞌkui̱ nijxnúu mbiꞌyuu Beersébá, numuu dí ikí ni̱xu̱da̱-mi̱jna̱ awan nájmi̱i̱.
A̱ꞌkui̱ dí Abraám niꞌdu̱u̱ mbá ixi̱ dí mbiꞌyuu tamarískó náa Beersébá, xúꞌkui̱-má ikí niꞌni mba̱a̱ Anu̱lú Mekuíí dí niríya̱ꞌ-má mbiꞌyuu dí mbá kámuu mbiꞌi xtáa̱.
A̱ꞌkui̱- má pú mba̱yu̱u̱ꞌ nijxtáa̱ náa jmbañúúꞌ xa̱bu̱ filistéó.  Anu̱lú najxná-ñájuunꞌ Abraám dí maxnájxi̱i̱ Isaák xóo mbá se̱ge̱jia̱nꞌ
Ndóo̱ dí ninójngoo-má dí nirígá rúꞌkui̱, a̱ꞌkui̱ Anu̱lú nindoo mba̱ꞌyoo xkáꞌnii a̱jkiu̱u̱n Abraám, ikaa jngóo niꞌtúun: ―Abraám.  Ikú ikaa nigooꞌ: ―Gi̱i̱-má xtáá.
Ikú Anu̱lú niꞌtí: ―Tartuwiin aꞌdiáaꞌ Isaák, bu̱ mbáwíí, xúꞌkui̱-má bu̱ pú nandaaꞌ xtayáá, ayuꞌ jma̱a̱ꞌ náa jmbaaꞌ Moriá, mu dí ma̱ra̱xna̱jxíi̱ ikí mi̱kaa xóo mbá se̱ge̱jia̱nꞌ, náa inuu mbá kúbá dí ma̱ta̱a̱nꞌ-má ikúún.
A̱ꞌkui̱ dí pú miꞌcha̱ ni̱tu̱jxi̱i̱ Abraám, nigrígúu̱ xíliu̱u̱ búriu̱u̱, xúꞌkui̱-má ni̱jka̱ gajmíi a̱jmi̱i̱ xta̱jmiúu, mangaa-má Isaák. Xúꞌkui̱-má ni̱ru̱jtu ixi̱ dí ma̱jmaa jma̱a̱ se̱ge̱jia̱nꞌ, ikú nigájnuu ni̱jka̱ náa-má niꞌtúun ma̱ꞌga Anu̱lú.
Ndóo̱ niꞌni ajsú mbiꞌi, sínguánꞌ niyajxi̱ Abraám ndiꞌyoo dí náa ma̱ꞌganú.
A̱ꞌkui̱ dí Abraám niꞌtúún xta̱jmiúu: «Ga̱guaꞌti̱i̱n-má gi̱i̱ ikáa̱nꞌ gajmiála búrú. Ndo̱ó ikúún jmu̱ꞌ dxámá mu̱ꞌguáxu̱ jndu ikí, mu dí mu̱ni̱-mba̱a̱ Anu̱lú, xúꞌkui̱-má ma̱gúwa̱a̱ꞌxu̱ xúgui̱.»
Ikú Abraám ni̱gu̱jxi̱ ixi̱ dí mi̱ka-má jma̱a̱ se̱ge̱jia̱nꞌ, nixiáꞌdoo magu̱ Isaák, ikú ikaa ndiyá aguꞌ jma̱a̱ chílú. Mbóó-má nigúún nájmi̱i̱.
A̱ꞌkui̱ dí Isaák niꞌtúun anu̱u̱: ―Anu̱ꞌ.  Ikú Abraám nigooꞌ: ―Díí eyaaꞌ rá.  A̱ꞌkui̱ niꞌtí Isaák: ―Gi̱i̱ rígá aguꞌ jma̱a̱ ixi̱. Náá- lá xtáa̱ mugu̱ bu̱ mu̱xnájxi̱i̱ mi̱kaa rá.
Ndóo̱ niguáꞌnú náa dí niꞌtí-má Anu̱lú maguáꞌnú, a̱ꞌkui̱ dí Abraám ni̱rngu̱jxi̱ isí, xúꞌkui̱-má nistámáꞌ ixi̱. Ikú niroꞌóo Isaák, nitámáaꞌ náa inuu ixi̱, náa su̱du̱u̱-má isí.
A̱ꞌkui̱ dí Abraám nigujtuun chílú dí ma̱ru̱jtu-roꞌoo chágoo aꞌdióo.
A̱ꞌkui̱ dí Ánklí drígo̱o̱ Anu̱lú Mekuíí pú gaki̱i̱ niꞌtí jndu náa mekuíí: ―¡Abraám! ¡Abraám!  Ikú ikaa nigooꞌ: ―Gi̱i̱-má xtáá.
Ikú dí Ánklí niꞌtí: ―Xátru̱gua̱a̱-lá dxámá, xáta̱ni̱i̱ nimbá. Nda̱yo̱o̱-má dí nataya-majkuíí Ana̱a̱ꞌ Mekuíí, numuu dí táta̱ni̱ gaduunꞌ dí ma̱ra̱jxnia̱a̱ aꞌdiáaꞌ bu̱ mbáwíí.
A̱ꞌkui̱ dí Abraám niyajxi̱ náa kidxuuꞌ, ndiꞌyoo mbáa brégú kambróꞌoo chi̱jiu̱u̱ꞌ náa ixi̱ suwanꞌ mi̱du̱u̱. A̱ꞌkui̱ dí Abraám ni̱jka̱ gáyáa brégú, bu̱ꞌkui̱ nixnájxi̱i̱ dí xóo xti̱ꞌkuu- má aꞌdióo mu dí mi̱kaa.
A̱ꞌkui̱ dí Abraám nijxnúu mbiꞌyuu kúbá rúꞌkui̱ «Anu̱lú Mekuíí najxná dí ndayóoꞌ». Ikaa jngóo dí jndu xúgui̱ nuti: «Náa kúbá drígo̱o̱ Anu̱lú Mekuíí ma̱ri̱gá dí ndayóoꞌ.»
A̱ꞌkui̱ dí jndu náa mekuíí, Ánklí drígo̱o̱ Anu̱lú Mekuíí niꞌtí- múꞌúun Abraám dí ma̱ꞌni a̱jma̱ nutu.
Ikú niꞌtí: ―Ikúún jmínu̱u̱ꞌ-má ni̱ku̱ꞌdá- minaꞌ ―eꞌtí Anu̱lú Mekuíí―, numuu dí nitani̱ rígi̱, táta̱ni̱ gaduunꞌ dí ma̱ra̱jxniu̱ꞌ aꞌdiáaꞌ bu̱ mbáwíí.
Ikaa jngóo pú gajkuun dí ma̱ni̱ sajku-rámááꞌ, xúꞌkui̱-má ma̱ni̱ dí ma̱ꞌni mbiꞌiin ejín-xíniáaꞌ jndu xóo a̱ꞌgua̱a̱n bu̱ kúwíi̱n mekuíí, xúꞌkui̱-má xóo jui̱ꞌi̱ dí rígá náa rawuunꞌ lamáa. Mangaa- má ma̱ꞌngu̱u̱n ejín-xíniáaꞌ mu̱ni̱ gajmiúú xa̱bu̱ sia̱nꞌ.
A̱ꞌkui̱ dí Abraám nitanga̱a̱ ni̱ꞌka̱a̱ náa kajchúún xta̱jmiúu, ikú mbáꞌnduꞌ ni̱tu̱jxu̱u̱n niguún náa Beersébá. Ikí-má niguanúu nijxtáa̱.  E̱ji̱i̱n Nakór
Ndóo̱ dí ninójngoo-má dí nirígá rúꞌkui̱, a̱ꞌkui̱ ni̱ꞌka̱ ajngáa nijuiꞌtáán Abraám: «Mangaa- má Mílká ni̱gu̱mii e̱ji̱i̱n bu̱ niꞌnii jma̱a̱ dxájuaaꞌ Nakór.
Bu̱ aꞌdá-gi̱ꞌnii ñajuunꞌ Ús, bu̱ gua̱ꞌte̱e̱- má ñajúúnꞌ Bús, xúꞌkui̱-má bu̱ anu̱u̱ Arám bu̱ mbiꞌyuu Kemuél,
xúꞌkui̱-má Keséd, Ásó, Píldás, Jidláf jma̱a̱ Betuél.»
Betuél-má ñajuunꞌ anu̱u̱ Rebéká. Bu̱ mbá migiñiiꞌ bi̱gi̱ ñajúúnꞌ e̱ji̱i̱n Mílká jma̱a̱ Nakór, bu̱ dxájuu Abraám.
Xúꞌkui̱-má músiúu̱ Nakór mbiꞌyuu Reúmá, mangaa-má ni̱gu̱mii e̱ji̱i̱n bu̱ mbiꞌñúú: Tébá, Gaám, Táás jma̱a̱ Maáká.  Nikáñúu Sárá xúꞌkui̱-má ni̱jui̱ꞌdi̱i̱
Sárá nijxtáa̱ mbá siéntú i̱mba̱-maskíñúꞌ i̱juan (127) siguꞌ.
Ikú-má nikáñúu Sárá náa Kiriat-árbá, ikaa-má ñajuunꞌ Ebrón, dínáa jmbaaꞌ Kanaán. Ikú Abraám nijxtáa̱ gajmúu, xúꞌkui̱-má ni̱mbi̱ya̱ꞌ jma̱a̱ numuu Sárá.
A̱ꞌkui̱ni̱tu̱jxu̱u̱ Abraám náa kri̱ga̱a̱ nikáñúu a̱ꞌgiu̱u̱, ni̱jka̱ gáꞌtúún ejín-xíníiꞌ Ét:
A̱ꞌkui̱ nigooꞌ ejín-xíníiꞌ Ét dí nitáán Abraám:
―Atadxawunxu̱, xa̱bu̱ niki̱i̱.  Ndu̱ya̱a̱xu̱ dí ikáán ñajuaanꞌ mbáa xa̱bu̱ bu̱ pú gíꞌdoo numuu náa inuu Anu̱lú. Atadi̱i̱-má a̱ꞌgia̱a̱ꞌ náa iñá-wájiunxu̱ dí pú i̱táan míjiánꞌ. Jndu dimbáa dí náa ikáa̱nꞌxu̱ ma̱nga̱jo̱o̱ iñá- wájiuunꞌ, dí xáta̱di̱i̱ wa̱jinꞌ a̱ꞌgia̱a̱ꞌ.
A̱ꞌkui̱ dí Abraám ni̱tu̱jxu̱u̱ ni̱wi̱ji̱, nirájka-rígú edxu̱u̱ dí ndiꞌya-majkúún xa̱bu̱ xujuin rúꞌkui̱, bu̱ ejín-xíníiꞌ-má Ét.
Ikú niꞌtúún: ―Má gajkuun nandala ma̱di̱i̱ a̱ꞌgiu̱ꞌ, gu̱ñu̱ꞌ mbá péñú dí mu̱ta̱- káñíí táan Efrón bu̱ aꞌdióo Soár jma̱a̱ numuꞌ,
mu dí ma̱go̱jo̱ꞌ iñúuꞌ isí náa Makpélá, dí gíwánꞌ náa rawuunꞌ jmbayuuꞌ. Gu̱ta̱a̱n dí ma̱go̱jo̱ꞌ dí xóo-má pú numuu, mu dí xúꞌkui̱ ma̱góꞌdóo náa mubáánꞌ a̱ngui̱nꞌ náa dí xujianla gi̱i̱.
Ikaa Efrón gíꞌ-má ikí mangaa gajmíi a̱ngui̱i̱n. Ikaa jngóo nigawuuꞌ Abraám, náa inúú ejín-xíníiꞌ Ét, jma̱a̱-má náa inúú mbá xúguíi̱nꞌ xa̱bu̱ bu̱ na̱tu̱ꞌu̱u̱n náa rejuun xujiúún.  A̱ꞌkui̱ niꞌtí:
―Xáta̱ni̱ xúꞌkui̱, xa̱bu̱ niki̱i̱.  Atadxawíín dí ma̱ta̱a̱nꞌ: ikúún na̱míníi̱ꞌ jmbaaꞌ rúꞌkui̱ jma̱a̱-má iñúuꞌ isí dí gíwánꞌ ikí. Ikaa jngóo naꞌni ginúú mbá xúguíi̱nꞌ xa̱bu̱ xujiunꞌ dí na̱míníi̱ꞌ. Atadi̱i̱-má wa̱jinꞌ a̱ꞌgia̱a̱ꞌ rá.
A̱ꞌkui̱ dí nirájka-rígú bu̱júuꞌ edxu̱u̱ Abraám dí ndiꞌya-majkúún xa̱bu̱ xujuin,
xúꞌkui̱-má náa inúú mbá xúguíi̱nꞌ xa̱bu̱ xujuin, nigawuuꞌ Efrón: ―Atañu̱ꞌ mbá péñú, atadxawunꞌ. Ikúún ma̱ni̱-númuu jmbaaꞌ rúꞌkui̱. A̱tri̱gúꞌ ikaa jngóo ma̱ndoo ma̱di̱i̱ a̱ꞌgiu̱ꞌ ikí.
―Atadxawíín, xa̱bu̱ niki̱i̱: jmbaaꞌ rúꞌkui̱ numuu a̱jku̱ siéntú bújka̱a̱ a̱jua̱nꞌ miꞌxá. Díí-lá gíꞌdoo numuu wéñúuꞌ rúꞌkui̱ náa ikáánꞌlú rá. Tadi̱i̱-má a̱ꞌgia̱a̱ꞌ rá.
A̱ꞌkui̱-má niꞌni-mbánúu Abraám dí niꞌtí Efrón. Xúꞌkui̱- má niꞌni ginúú bu̱ ejín-xíníiꞌ Ét dí nigiáwan Abraám mbá a̱jku̱ siéntú bújka̱a̱ a̱jua̱nꞌ miꞌxá dí majxnúu Efrón. Nigiáwan-má xóo-má mbá kájxi̱ nu̱gia̱wan xa̱bu̱ bu̱ na̱gu̱jua̱.
Xúꞌkui̱ kaꞌnii ni̱gu̱jua̱a̱ jmbayuuꞌ Efrón dí rígá náa Makpélá, dí kri̱ga̱ mijngii inuu Mámré, jmbaaꞌ jma̱a̱ iñúuꞌ isí dí rígá ikí, xúꞌkui̱-má mbá xúguííꞌ- má ixi̱ dí rígá-má ikí.
Jmbaaꞌ rúꞌkui̱ ni̱ꞌni̱i̱ jmbayuuꞌ Abraám.  Niꞌni ginúú mbá xúguíi̱nꞌ ejín- xíníiꞌ Ét, jma̱a̱-má bu̱ na̱tu̱ꞌu̱u̱n náa rejuun xuajin, dí jmbaaꞌ rúꞌkui̱ ni̱ꞌsi̱i̱ Abraám.
Ndáwáá a̱ꞌkui̱ Abraám niꞌdi̱i̱ wa̱jinꞌ a̱ꞌgiu̱u̱ náa iñúuꞌ isí dí gíwánꞌ náa jmbaaꞌ Makpélá dí kri̱ga̱ mijngii inuu Mámré, dí ikaa-má mbiꞌyuu Ebrón, náa jmbaaꞌ Kanaán.
Xúꞌkui̱ kaꞌnii niguanúu ñawúunꞌ Abraám jmbaaꞌ jma̱a̱ iñúuꞌ isí dí rígá-má ikí, dí ma̱gi̱ꞌdoo jmbayuuꞌ dí náa maꞌdi̱ín a̱ngui̱i̱n, dí ni̱ꞌsi̱ náa ejín-xíníiꞌ Ét.  Abraám ndayáa̱ꞌ bu̱ ma̱ꞌni a̱ꞌgiu̱u̱ Isaák
Abraám niki̱i̱-má wéñúuꞌ, xúꞌkui̱-má Anu̱lú Mekuíí naꞌni sajku-rámáaꞌ jma̱a̱ mbá xúguííꞌ.
A̱ꞌkui̱ dí Abraám niꞌtúun mbáa xta̱jmiúu, bu̱ niꞌníí-má xtáa̱ náa goꞌóo, bu̱ naꞌtí-ñájuunꞌ mbá xúguííꞌ dí gíꞌdoo: ―Ataxkajma táan náa agoo xtiyuꞌ gi̱i̱,
mu dí ma̱ta̱xu̱ꞌdá- minaꞌ náa inuu Anu̱lú Mekuíí, Anu̱lú-má bu̱ niꞌni meku jma̱a̱ ku̱ba̱ꞌ, dí xáta̱ꞌyáa̱ꞌ mbáa a̱ꞌgu̱ bu̱ gua̱ꞌxiúúnꞌ-má bu̱ ejín-xíníiꞌ Kanaán, dí mbayáa aꞌdióꞌ, skamá gi̱i̱ xtáá gajmíꞌ.
Ikú xta̱jmá nigooꞌ: ―Díí gáni̱ má dí síyóo gáꞌka̱ a̱ꞌgu̱ ma̱ꞌká jmu̱ꞌ náa jmbaaꞌ rígi̱ rá. Lá ma̱ꞌgá ka̱ya̱a̱ aꞌdiáaꞌ náa xujuin náa nidxa̱ꞌ-má rá.
Ikú Abraám niꞌtí: ―Tayáá-lá, xádxu̱u̱ꞌ-lá cháa aꞌdióꞌ ikí.
Anu̱ꞌ Mekuíí, bu̱ niríñu̱u̱ꞌ-má náa goꞌóo anu̱ꞌ, xúꞌkui̱-má náa xujiúún a̱ngui̱nꞌ, bu̱ nikuda-minaꞌ dí niꞌtúnꞌ: “Jmbaaꞌ rígi̱ ma̱jxnu̱u̱ ejín- xíniáaꞌ”, ikaa-má makuꞌmaa mbáa ánklí bu̱ mambáyáaꞌ, mu dí mi̱dxa̱ꞌ cháa ñúꞌúún bu̱ ma̱ꞌni a̱ꞌgiu̱u̱ aꞌdióꞌ.
Má síyóo a̱ꞌgu̱ mi̱dxa̱ꞌ jma̱a̱ꞌ, nikríña̱a̱ꞌ-má dí nitaxúda-minaꞌ náa ikúún xúꞌkui̱ rá. Ndo̱ó-má dí xádxúꞌ cháa ñúꞌúún aꞌdióꞌ.
A̱ꞌkui̱díxta̱jmá nigídáꞌ ñawúunꞌ náa agoo xtiyuu xa̱bu̱ niki̱i̱Abraám, xúꞌkui̱-má nikuda-minaꞌ díma̱ꞌni mbánúu ñajunꞌ rígi̱.
A̱ꞌkui̱dí xta̱jmá niguguiin mbá gu̱wi̱i̱nꞌ xu̱jkúꞌ bu̱ mbiꞌñúú kaméyú bu̱ drígio̱o̱-má xa̱bu̱ niki̱i̱, xúꞌkui̱-má nigu̱ mbaꞌa enii xtamínúꞌ díniraꞌwíídídrígo̱o̱- má xa̱bu̱ niki̱i̱. Ikú nigájnuu ni̱jka̱, a̱ꞌkui̱ni̱jka̱nú jndu náa Mesopotámiá náa gíꞌ xujiuun Nakór.
Ni̱jka̱nú- má ikíndóo̱ na̱jka̱ rakíꞌ, ndóo̱-má nagájnúú gua̱ꞌxaꞌ nuda iyaꞌ. A̱ꞌkui̱ niꞌni díma̱smba̱ti̱gu̱u̱n mbuya̱a̱ xu̱únꞌ kaméyú náa gíꞌ mbá púsiu̱u̱ iyaꞌ, náa rawuunꞌ xujuin.
Ikú niꞌtí: «Anu̱ꞌ Mekuíí, Diúu̱-má drígo̱o̱ xa̱bu̱ niki̱i̱Abraám, na̱ta̱-káñáaꞌ dí ma̱gi̱ꞌdoo numuu díma̱ni̱xúgui̱, ikaa jngóo ma̱kujmaa dínandaaꞌ xtayáá xa̱bu̱ niki̱i̱Abraám.
Díxúgui̱rá, xtáá gi̱i̱náa iduu iyaꞌ, xúꞌkui̱-má nagájnúú ruda iyaꞌ gua̱ꞌxiúúnꞌ xa̱bu̱ bu̱ kúwíi̱n náa xujuin rígi̱.
Jndu xo̱ó-má támbo̱o̱ raꞌtúun Anu̱lú, ndóo̱ ndiꞌyoo dínaꞌka̱ Rebéká, grígú rayaꞌ náa xpa̱jpoo.  Ikaa ñajuunꞌ guáxioo Betuél, bu̱ aꞌdióo Nakór jma̱a̱ Mílká, bu̱ dxájuu-má Abraám.
Dxáꞌgú bu̱ꞌkui̱pú siꞌyáa, xúꞌkui̱-má jndu dimbáa-má xa̱bu̱ xo̱ó tígú jma̱a̱.  Ni̱ka̱jtaa náa iduu iyaꞌ, niꞌni majnííꞌ rayooꞌ. Nacho̱o̱-má ma̱ꞌga̱a̱
ndóo̱ díxta̱jmá ni̱jka̱ mbá nacha̱ gáxkamaa, ikú niꞌtúun: grámú.  ―Na̱ta̱-káñáaꞌ dí ma̱ra̱jxnu̱ꞌ táan síꞌgíiꞌ iyaaꞌ ma̱ga̱nꞌ, dí ka̱jni̱ꞌ náa rayaaꞌ.
Ikú Rebéká nigooꞌ: ―Agi̱i̱n, xa̱bu̱ niki̱i̱.  Mbá nacha̱ nirígú rayooꞌ náa xpa̱jpoo, nigujtuun jma̱a̱ ñawúunꞌ, ikú nijxnúu ma̱ga̱a̱n.
Ndóo̱ niémbo̱o̱ xta̱jmá ni̱ꞌga̱a̱n iyaꞌ, ikú niꞌtí Rebéká: ―Xúꞌkui̱-má ma̱ríyáꞌ iyaꞌ mu̱wa̱a̱n xu̱jkiáaꞌ mangiin, jndu gági̱ꞌmúú.
A̱ꞌkui̱ dí mbá nacha̱ ni̱gu̱xi̱ꞌñá-jngaa iyaꞌ náa rguwaꞌ, ikú xo̱ó ni̱jka̱ ragáyúu gágú bu̱júuꞌ iyaꞌ, xúꞌkui̱ jndu ni̱ꞌwa̱a̱n mbá xúguíi̱nꞌ kaméyú.
A̱ꞌkui̱ dí xta̱jmá wíí ni̱wi̱ji̱ ndiꞌyoo dxáꞌgú, mu dí mba̱ꞌyoo má Anu̱lú Mekuíí niꞌni dí ma̱gi̱ꞌdoo numuu dí ni̱ꞌka̱, o̱ má na̱nguá bu̱ꞌ.
Ndóo̱ niémbúu̱n ni̱ꞌwa̱a̱n iyaꞌ kaméyú, a̱ꞌkui̱ dí xta̱jmá nijxnúu Rebéká mbá xábí a̱jua̱nꞌ mu̱jmu̱ꞌ dí mbá tiku síklóm dí ki̱wu̱n, grámú.  xúꞌkui̱-má nijxnúu a̱jma̱ xábí dí magruaꞌa̱ náa apuu ñawúunꞌ dí mbá gu̱wa̱ꞌ síklón dí ki̱wu̱n.
Ikú niꞌtúun: ―Sáá-lá guáxioo ñajuaanꞌ nu. Aratúnꞌ táan mú dí ma̱ja̱nꞌ náa goꞌóo ana̱a̱ꞌ dí mu̱guájúnxu̱ mu̱núꞌ.
―Xo̱ó niꞌtí―: Xúꞌkui̱- má náa guꞌúxu̱ rígá nájxni jma̱a̱ ra̱jxa̱, mangaa-má rígá náa mu̱guajúnla.
A̱ꞌkui̱ dí xta̱jmá nirájka- rígú edxu̱u̱, niꞌni mba̱a̱ Anu̱lú Mekuíí.
Ikú niꞌtí: «A̱gu̱ma mba̱a̱ Anu̱lú Mekuíí, bu̱ Diúu̱- má drígo̱o̱ xa̱bu̱ niki̱i̱ Abraám, numuu dí támbumuu dí gajkuun nandoo kaꞌyoo xa̱bu̱ niki̱i̱, ikaa jngóo mbájmbuú ni̱ꞌka̱ kañúú náa guꞌúún a̱ngui̱i̱n xa̱bu̱ niki̱i̱.»
A̱ꞌkui̱ dí dxáꞌgú mbá nacha̱ ni̱jka̱a̱ náa goꞌóo ru̱dúu gáꞌtúún dí xkáꞌnii nirígá.
Xúꞌkui̱-má Rebéká gíꞌdaa mbáa dxájuu bu̱ mbiꞌyuu Labán, ikú nigájnuu mbá nacha̱ ni̱jka̱ gáyáa xta̱jmá náa iduu iyaꞌ.
Numuu dí bapa-má ndiꞌyoo xábí jma̱a̱ a̱jua̱nꞌ dí tra̱ꞌa̱ náa ñawúunꞌ dxágiúu, xúꞌkui̱-má niꞌdxuun dí niꞌtí dxágiúu: «Xígi̱ kaꞌnii niꞌtúnꞌ xa̱bu̱ bu̱ꞌkui̱.» Ikaa jngóo Labán ni̱jka̱ gáꞌyoo xa̱bu̱, náa wíji̱ gajmíi kaméyú náa iduu iyaꞌ.
Ikú niꞌtúun: «Aya̱, ikáán bu̱ niꞌni sajku-rámáaꞌ Anu̱lú Mekuíí.  Ndíjka-lá dí nákí gi̱i̱ xiajún rá.  Numuu dí ni̱ni̱ míjiúunꞌ-má guꞌwá náa ma̱xiajun, xúꞌkui̱-má rígá-má náa ma̱guanúú xu̱jkiáaꞌ.»
Ikú xta̱jmá ni̱ꞌka̱ guꞌwáá, a̱ꞌkui̱ dí Labán ni̱grui̱gú eꞌdúún kaméyú, mangaa-má nijxnúú nájxni jma̱a̱ ra̱jxa̱ mu̱pu̱. Xúꞌkui̱- má nijxná iyaꞌ dí mbi̱ꞌju̱u̱ꞌ rajkúu xta̱jmá, jma̱a̱-má dí mbi̱ꞌju̱u̱ꞌ rajkúún bu̱ ni̱ꞌka̱ gajmíi.
Xúꞌkui̱- má nijxnáá dí mi̱ku̱, ikú ikaa niꞌtí: ―Xákuíꞌsu jndu ndóo̱ gámbóꞌ ra̱ta̱ dí pú numuu eꞌká.  Ikú niꞌtí Labán: ―Aratá-má.
Anu̱lú Mekuíí pú niꞌni sajku-rámáaꞌ xa̱bu̱ niki̱i̱, ikaa jngóo xtáa̱ míjiánꞌ wéñúuꞌ.  Gíꞌdiin mugu̱, xedi̱, xúꞌkui̱-má gíꞌdoo a̱jua̱nꞌ dí miꞌxá jma̱a̱ dí mu̱jmu̱ꞌ, xúꞌkui̱-má gíꞌdiin xta̱jmá xa̱beka, xta̱jmá gu̱ꞌu̱, mangiin-má kaméyú jma̱a̱ búrú.
Xóo-má Sárá bu̱ a̱ꞌgiu̱u̱ xa̱bu̱ niki̱i̱, ni̱gu̱maa mbáa aꞌdióo dí xíñaaꞌ-má ñajuunꞌ. Ikaa nigu̱u̱ mbá xúguííꞌ dí gíꞌdoo anu̱u̱.
Xúꞌkui̱-má ikaa xa̱bu̱ niki̱i̱ niꞌni-káñúꞌ dí ma̱ku̱ꞌdá-minaꞌ.  Xígi̱ niꞌtúnꞌ: “Xáta̱ꞌyáa̱ꞌ mbáa a̱ꞌgu̱ bu̱ gua̱ꞌxiúúnꞌ-má ejín-xíníiꞌ Kanaán náa jmbaaꞌ-má xtáá gi̱i̱, dí mbayáa aꞌdióꞌ.
Xáꞌni xúꞌkui̱, mi̱dxu̱ꞌ-má sieki̱i̱ náa goꞌóo anu̱ꞌ náa kúwi̱i̱n a̱ngui̱nꞌ, mu dí ikí gáta̱ꞌyáa̱ꞌ bu̱ ma̱ꞌni a̱ꞌgiu̱u̱ aꞌdióꞌ.”
»Ikú ikúún ni̱tu̱u̱n: “Díí gáni̱ má dí síyóo a̱ꞌgu̱ ma̱ꞌká jmu̱ꞌ rá.”
Ikú ikaa nigooꞌ: “Anu̱lú Mekuíí, bu̱ ni̱jka̱ rajxtáa̱ jma̱a̱ nindxu̱ꞌ, ikaa gákuꞌmaa ánklí drígo̱o̱ bu̱ mi̱dxu̱ꞌ jma̱a̱ꞌ, mu dí ma̱gi̱ꞌdoo numuu dí náa mi̱dxu̱ꞌ.  Ikaa jngóo mi̱dxa̱ꞌ cháa bu̱ ma̱ꞌni a̱ꞌgiu̱u̱ aꞌdióꞌ, dí náa e̱jiu̱ún a̱ngui̱nꞌ náa goꞌóo anu̱ꞌ.
Mbóó- má dí ma̱ndoo ma̱ꞌni kríña̱a̱ꞌ dí nitaxúda-minaꞌ náa ikúún, má dí séjxniaaꞌ a̱ꞌgu̱ ndóo̱ nidxu̱ꞌnú- má náa guꞌúún a̱ngui̱nꞌ. A̱ꞌkui̱ dí nikríña̱a̱ꞌ-má dí nitaxúda-minaꞌ xúꞌkui̱ rá.”
»Niꞌkánú-má náa iduu iyaꞌ xúgui̱, ikú ni̱ta̱: “Anu̱ꞌ Mekuíí, Diúu̱-má drígo̱o̱ xa̱bu̱ niki̱i̱ Abraám, má dí ikáán natani̱ dí ma̱gi̱ꞌdoo numuu náa najká,
xúgui̱ dí xtáá náa iduu iyaꞌ, ga̱ꞌni dí dxáꞌgú bu̱ ma̱ꞌka̱ gáyá iyaꞌ, ikú ma̱tu̱u̱n: ‘Na̱ta̱-káñáaꞌ dí ma̱ra̱jxnu̱ꞌ táan síꞌgíiꞌ iyaaꞌ ma̱ga̱nꞌ dí ka̱jni̱ꞌ náa rayaaꞌ’,
»Jndu xo̱ó-má támbóꞌ ra̱tu̱u̱n Anu̱lú náa awúun a̱jkiu̱nꞌ, ndóo̱ ndi̱yo̱o̱ naꞌka̱ Rebéká kayóo rayooꞌ grígú náa xpa̱jpoo, na̱ka̱jtaa gágú iyaꞌ náa iduu iyaꞌ. Ikú ni̱tu̱u̱n: “Na̱ta̱- káñáaꞌ dí ma̱ra̱jxnu̱ꞌ táan síꞌgíiꞌ iyaaꞌ ma̱ga̱nꞌ.”
A̱ꞌkui̱ dí mbá nacha̱ nirígú rayooꞌ, ikú niꞌtí: “Agi̱i̱n, xúꞌkui̱-má ma̱jxnu̱u̱ mu̱wa̱a̱n xu̱jkiáaꞌ mangiin.” Ikú- má niga̱nꞌ, xúꞌkui̱-má ni̱ꞌwa̱a̱n xu̱jkúꞌ mangiin.
A̱ꞌkui̱ ni̱rajxu̱u̱: “Sáá-lá guáxioo ñajuaanꞌ nu.”  Ikú ikaa nigooꞌ: “Ikúún ñajuunꞌ guáxioo Betuél, bu̱ aꞌdióo Nakór jma̱a̱ Mílká.” Ikú ni̱gídáꞌ xábí náa rakóo, xúꞌkui̱-má ni̱gruáꞌa̱ xábí náa apuu ñawúunꞌ.
Ikú ni̱rájka-rígú edxu̱ꞌ ni̱ni̱ mba̱a̱ xúꞌkui̱-má ndi̱ya̱-majkuu Anu̱lú Mekuíí, bu̱ Diúu̱-má drígo̱o̱ xa̱bu̱ niki̱i̱ Abraám, numuu dí mbájmbuú ni̱ꞌka̱ kañúú dí mba̱ya̱a̱ gáꞌgá guáxioo dxájuu xa̱bu̱ niki̱i̱, bu̱ mbayáa aꞌdióo.
Dí xúgui̱ rá, gu̱ta̱-má jmbala má gajkuun dí nangawíi̱nꞌ a̱jkia̱nla ku̱ya̱a̱ xa̱bu̱ niki̱i̱.  Xúꞌkui̱-má gu̱tu̱nꞌ mangaa má na̱nguá, a̱ꞌkui̱ dí mba̱yo̱o̱-má díí gíꞌmaa ma̱ni̱, xúꞌkui̱ rá.
A̱ꞌkui̱ dí Labán jma̱a̱ Betuél nigawííꞌ: ―Náa Anu̱lú Mekuíí e̱ꞌka̱ rígi̱.  Ikáa̱nꞌxu̱ xándoo dí mu̱ta̱a̱nꞌxu̱ má míjiánꞌ o̱ má ra̱míjiánꞌ.
Gi̱i̱ xtáa̱ Rebéká, ayuꞌ jma̱a̱ꞌ mu dí ma̱ꞌni a̱ꞌgiu̱u̱ aꞌdióo xa̱bu̱ niki̱i̱, dí xóo-má niꞌtí Anu̱lú Mekuíí.
Ndóo̱ xta̱jmiúu Abraám niꞌdxuun ajngúún, ikú nismbáti̱go̱o̱ mbayííꞌ niꞌni mba̱a̱ Anu̱lú Mekuíí.
Ikú xta̱jmá ni̱gu̱wíi xábí a̱jua̱nꞌ miꞌxá jma̱a̱ xábí a̱jua̱nꞌ mu̱jmu̱ꞌ, jma̱a̱-má xtíñúú gu̱ꞌu̱, ikaa rúꞌkui̱ nijxnúu Rebéká. Xúꞌkui̱-má nijxnúu dxájuu jma̱a̱ ru̱dúu Rebéká i̱ꞌwáꞌ dí misaanꞌ.
Ikú nigooꞌ dxájuu Rebéká jma̱a̱ ru̱dúu: ―Xo̱ó ma̱guanúu dxáꞌgú gajmiúxu̱ i̱mbá-gu̱wa̱ꞌ mbiꞌi wáa, ndáwáá gáꞌga.
Ikú xta̱jmá niꞌtúún: ―Xúrikoꞌ-lá, numuu dí Anu̱lú Mekuíí-má niꞌni dí ma̱gi̱ꞌdoo numuu dí niꞌká. Gu̱ni̱ꞌñúꞌ mu dí ma̱ꞌgáa̱ꞌ náa xa̱bu̱ niki̱i̱.
A̱ꞌkui̱ ikiin nigooꞌ: ―Mu̱ndxa̱ꞌwáá-má dxáꞌgú ma̱ꞌka̱, mu dí mu̱ra̱jxi̱i̱.
Ikú a̱ꞌkui̱ ni̱ndxa̱ꞌwa̱a̱ ma̱ꞌka̱ Rebéká, ikú nitáán: ―Lá mi̱dxu̱ꞌ jma̱a̱ꞌ xa̱bu̱ bi̱gi̱rá.  Ikú ikaa nigooꞌ: ―Ma̱ꞌgá lo̱.
A̱ꞌkui̱ dí ni̱ni̱ña̱a̱ꞌ ma̱ꞌga Rebéká jma̱a̱ a̱ꞌgu̱ bu̱ niꞌni maki̱i̱, xúꞌkui̱-má ni̱ni̱ña̱a̱ꞌ ma̱ꞌga̱a̱ xta̱jmiúu Abraám gajmíi-má xa̱bi̱i̱.
Ikú nini̱ sajku-rámáaꞌ Rebéká, nitáán ajngáa rígi̱: «Ikáán, dxágiúxu̱, ga̱nindxa̱a̱ꞌ ru̱dúún xa̱bu̱ bu̱ ma̱ꞌni mbiꞌiin wéñúuꞌ.  Xúꞌkui̱-má ejín-xíniáaꞌ gúti- ñajuíínꞌ xujiúún xa̱bu̱ sia̱nꞌ.»
A̱ꞌkui̱ ni̱tu̱jxu̱u̱ Rebéká gajmíi gua̱ꞌxaꞌ bu̱ nu̱mba̱yíí, ikú nidruwíin kaméyú, a̱ꞌkui̱ nigúún gajmiúú xa̱bu̱. Xúꞌkui̱ kaꞌnii niꞌni xta̱jmá dí ni̱jka̱ gáyáa Rebéká, a̱ꞌkui̱ ni̱jka̱a̱.
Xóo-má Isaák na̱ꞌka̱a̱-má dí ni̱jka̱ náa púsiu̱u̱ iyaꞌ «Bu̱ Ndaꞌya Ndaꞌyoꞌ», numuu dí ikaa, náa jmbaaꞌ-má Negéb xtáa̱.
A̱ꞌkui̱ mbá wakíꞌ ni̱jka̱ Isaák gándxaꞌwá-minaꞌ náa xanáá, ikí niyajxi̱ ndiꞌyoo dí naguwáꞌ kaméyú.
Ikú nirajxu̱u̱ xta̱jmá: ―Sáá-lá xa̱bíi̱ ñajuunꞌ bu̱ naꞌka̱ gási̱jnulú náa xanáá ñúꞌúún rá.  Ikú nigooꞌ xta̱jmá: ―Ikaa xa̱bu̱ niki̱i̱ drígóꞌ ñajuunꞌ.  A̱ꞌkui̱-má nirogoo inuu jma̱a̱ xtíin.
A̱ꞌkui̱ dí xta̱jmá niꞌtúun Isaák mbá xúguííꞌ dí niꞌni.
Ikú dí Isaák ni̱ꞌka̱ kayáa Rebéká náa guꞌwá xtíin náa nijxtáa̱ ru̱dúu.  A̱ꞌkui̱ ndiyáa dí niꞌni a̱ꞌgiu̱u̱, xúꞌkui̱-má pú nindoo kaꞌyoo. Ikú Isaák ni̱ꞌni̱i̱ a̱jkiu̱u̱n dí najmúu dí nikáñúu ru̱dúu.  Bu̱ ñajúúnꞌ ejín-xíníiꞌ Abraám jma̱a̱ Setúrá
Abraám ndiyáa i̱mba̱a̱ a̱ꞌgu̱ bu̱ mbiꞌyuu Setúrá.
Ikaa niꞌnii e̱ji̱n bi̱gi̱ jma̱a̱ Abraám: Simrám, Joksán, Medán, Madián, Isbák, jma̱a̱ Súwá.
Joksán ni̱gu̱mii e̱ji̱i̱n bu̱ ñajúúnꞌ Sébá jma̱a̱ Dedán. Bu̱ Dedán niꞌni anu̱ú xúguíi̱nꞌ ejín-xíníiꞌ Asúr, ejín-xíníiꞌ Letús jma̱a̱-má ejín- xíníiꞌ Leúm.
Xóo-má bu̱ e̱ji̱i̱n Madián ñajúúnꞌ Éfá, Éfe̱r, Anók, Abídá jma̱a̱ Éldá. Mbá xúguíi̱nꞌ bi̱gi̱ ñajúúnꞌ ejín-xíníiꞌ-má Setúrá.
A̱ꞌkui̱ dí Isaák ni̱grui̱gúu̱ mbá xúguííꞌ dí gíꞌdoo Abraám.
Xóo- má e̱jiu̱ún bu̱ i̱ꞌwíi̱nꞌ-má gu̱ꞌwi̱i̱ xá, mámbáa rígá dí nijxnúu dí nákí ka̱ꞌni̱í xo̱ó xtáa̱ ndaꞌya, xúꞌkui̱-má nikuꞌmii magúún sínguánꞌ náa jmbaaꞌ naꞌka̱ jka̱ꞌ, mu dí na̱xákúwíi̱n gajmiúú Isaák.  Abraám nikáñúu jma̱a̱ ni̱jui̱ꞌdi̱i̱
A̱ꞌkui̱ ni̱jka̱ xu̱u̱ꞌ Abraám, nikáñúu míjiúunꞌ ndóo̱ niki̱i̱-má wéñúuꞌ, ikú nigui̱ín a̱ngui̱i̱n.
A̱ꞌkui̱ dí Isaák jma̱a̱ Ismaél, bu̱ e̱ji̱i̱n-má Abraám, nidi̱i̱ náa iñúuꞌ isí dí náa jmbaaꞌ Makpélá, náa jmbayuuꞌ-má Efrón aꞌdióo Soár, bu̱ ejín-xíníiꞌ-má Ét, dí gíꞌ mijngii inuu Mámré,
jmbaaꞌ-má dí ni̱ꞌsi̱ Abraám náa ejín-xíníiꞌ Ét. Ikí-má ni̱jui̱ꞌdi̱i̱ Abraám náa-má ni̱jui̱ꞌdi̱i̱ Sárá bu̱ a̱ꞌgiu̱u̱.
Ndáwáá ndóo̱ niémbá nikáñúu Abraám, ikú Anu̱lú niꞌni sajku-rámáaꞌ Isaák.  Xúꞌkui̱-má nijxtáa̱ náa mijngii iduu iyaꞌ «Bu̱ Ndaꞌya Ndaꞌyoꞌ».  Bu̱ ñajúúnꞌ ejín-xíníiꞌ Ismaél
Bi̱gi̱ ñajúúnꞌ ejín-xíníiꞌ Ismaél bu̱ aꞌdióo-má Abraám, bu̱ niꞌnii jma̱a̱ Agár bu̱ naꞌka̱ náa Ejíptó, xta̱jmiúu-má Sárá.
Xígi̱ mbiꞌñúú e̱ji̱i̱n Ismaél, xóo-má ni̱jka̱ ra̱gu̱mii: Ada̱ gi̱ꞌnii mbiꞌyuu Nebayót, ndáwáá naꞌka̱- má Sedár, Adbeél, Mibsám,
Mísmá, Dúmá, Mássá,
Adár, Témá, Jetúr, Náfís jma̱a̱ Sedémá.
Bu̱ꞌkui̱ ñajúúnꞌ bu̱ mbá gu̱wi̱i̱nꞌ i̱jma̱ e̱ji̱i̱n Ismaél, xóo-má mbiꞌyuu xujiúún jma̱a̱-má náa kúwíi̱n. Mámbáa naꞌtí-ñájuunꞌ mámbá ku̱jti̱i̱n a̱ngui̱i̱n.
A̱ꞌkui̱ dí ejín- xíníiꞌ Ismaél nikúwá náa jmbaaꞌ ñ
Ikaa-má ajngáa ebréó dí wayuu najxná i̱mba̱ ku̱ma̱ dí xígi̱ eꞌtí: «Ikiin ejín-xíníiꞌ Ismaél nini̱ sínguá-mi̱jna̱ náa inúú-má xúguíi̱nꞌ a̱ngiu̱ún», xóo naꞌtí náa
.  Abílá ajndu náa Súr, dí náa mijngii inuu Ejíptó, náa kambo̱o̱ Asíriá. A̱ꞌkui̱-má nikáñúu Ismaél náa inúú mbá xúguíi̱nꞌ a̱ngui̱i̱n.ñ Xkáꞌnii ni̱gu̱maa Jakób jma̱a̱ Esaú
Bi̱gi̱ bu̱ ñajúúnꞌ ejín-xíníiꞌ Isaák. Dí ikaa, aꞌdióo-má Abraám ñajuunꞌ.
Ikaa gíꞌdoo a̱jma̱-ski̱ñúꞌ (40) siguuꞌ ndóo̱ ndiyáa Rebéká, bu̱ guáxioo Betuél aꞌdá-xíníiꞌ Arám bu̱ xtáa̱ náa Padán-arám, bu̱ dxágiúu- má Labán aꞌdá-xíníiꞌ-má Arám.
Isaák niꞌtí-káñúu Anu̱lú Mekuíí jma̱a̱ numuu a̱ꞌgiu̱u̱, numuu dí na̱nguá eyoo gágu̱mii e̱ji̱i̱n.  Anu̱lú Mekuíí niꞌdxawuun dí niꞌtí, ikú niꞌni e̱ndi̱i̱ Rebéká.
A̱ꞌkui̱ dí na̱gi̱ꞌdu̱u̱n e̱ji̱i̱n kajchúún náa awúun, ikú niꞌtí: «Mú dí xúꞌkui̱ rígá, díí-lá numuu gájxtáá xúꞌkui̱ rá.» A̱ꞌkui̱ ni̱jka̱ gára̱jxu̱u̱ Anu̱lú Mekuíí.
Ikú nigooꞌ Anu̱lú Mekuíí: «A̱jma̱ xujuin mba̱ꞌu̱ rígá náa awáanꞌ.  Dí a̱jma̱ xujuin rúꞌkui̱, ma̱ꞌni wájííꞌ nákí-má náa awáanꞌ.  Mbá xujuin ma̱gi̱ꞌdoo i̱táan mba̱a̱ sieki̱i̱ ke xóo dí i̱mba̱ xujuin.  Xúꞌkui̱-má bu̱ gi̱ꞌnii ma̱ꞌni ñajunꞌ drígo̱o̱ bu̱ gi̱ꞌta̱á.»
Díndóo̱ ni̱jka̱nú mbiꞌi dí ma̱gu̱mii e̱ji̱i̱n, a̱ꞌkui̱nikujmaa díkuétéꞌ e̱ji̱n kajchúún awúun.
Ndáwáá ni̱gu̱maa gi̱ꞌtio̱o̱, kujtuun níjxtuun rajkúu Esaú jma̱a̱ ñawúunꞌ, ikú ikaa niꞌni mbiꞌyuu Jakób. Isaák gíꞌdoo ajsú-skíñúꞌ (60) siguuꞌ díndóo̱ ni̱gi̱ꞌdiin e̱ji̱n a̱ꞌgiu̱u̱.  Esaú ni̱gu̱jua̱ dí kaꞌyoo magu̱u̱ dí xa̱bu̱ gi̱ꞌnii ñajuunꞌ
A̱ꞌkui̱-má ni̱jka̱ ranii e̱ji̱n.  Dí Esaú ninindxu̱u̱ mbáa xa̱bu̱ bu̱ na̱ma̱ñuu míjiánꞌ najxnúú xu̱jkúꞌ, na̱ni̱gu̱u̱ꞌ ma̱ꞌga xanáá.  Xóo-má Jakób ninindxu̱u̱ mbáa xa̱bu̱ babaaꞌ, na̱ni̱gu̱u̱ꞌ dí ma̱jxtáa̱ guꞌwáá.
Xóo-má dí Isaák nandoo kaꞌyoo Esaú, numuu dí naꞌku̱u̱n xu̱jkúꞌ bu̱ najxnúú. Dí Rebéká rá, nandoo kaꞌyoo Jakób.
Mbá mbiꞌi ndóo̱ Jakób naꞌni- míjiúunꞌ ganisu, Esaú pú néꞌngo̱o̱ e̱ꞌka̱a̱ náa xanáá.
Ikú Esaú niꞌtúun Jakób: ―Na̱ta̱-káñáaꞌ dí ma̱ra̱jxnu̱ꞌ dí nitani̱ míjiáánꞌ dí maanꞌ rúꞌkui̱ mi̱ꞌku táan, numuu pú néꞌngo̱ꞌ na̱xki̱dxu̱ꞌ. (Ikaa jngóo niꞌni mbiꞌyuu Edóm.)o
Ikú Jakób nigooꞌ: ―Gi̱nii kayuuꞌ gáta̱go̱jo̱ꞌ dí kaꞌyaaꞌ mi̱da̱a̱ dí xa̱bu̱ gi̱ꞌnii ñajuaanꞌ.
Ikú Esaú niꞌtí: ―Lá sétayáá dí ajndu nandoo-má gákáñúꞌ xki̱dxu̱ꞌ rá.  Díí-lá gíꞌdoo numuu dí xa̱bu̱ gi̱ꞌnii ñajunꞌ rá.
A̱ꞌkui̱ Jakób niꞌtí: ―Ataxúda-minaꞌ-má xúgui̱, náa inuꞌ.  Ikú ikaa Esaú nikuda-minaꞌ.  Xúꞌkui̱kaꞌnii ni̱gu̱jua̱a̱ náa Jakób dí kaꞌyoo magu̱u̱ ikaa, díxa̱bu̱ gi̱ꞌnii ñajuunꞌ.
A̱ꞌkui̱díJakób nijxnúu Esaú guma jma̱a̱ yaja lentéjá dí niꞌni míjiúunꞌ. Ikú ni̱kui̱ꞌsu, a̱ꞌkui̱- má ni̱tu̱jxu̱u̱ ni̱jka̱. Xúꞌkui̱kaꞌnii dí nánguá ndiꞌya-majku-minaꞌ Esaú dí xa̱bu̱ gi̱ꞌnii ñajuunꞌ.  Isaák ni̱jka̱ náa Jerár
Ikí nikujmaa Anu̱lú Mekuíí náa inuu, ikú niꞌtúun: «Xáyajtaa náa Ejíptó, arajxtaa náa jmbaaꞌ dí ma̱ta̱a̱nꞌ ikúún.
Arajxtaa-má xo̱ó e̱ꞌcho̱o̱ꞌ náa jmbaaꞌ rígi̱. Ikúún ma̱jxtáá jma̱a̱ nindxa̱a̱ꞌ, xúꞌkui̱- má ma̱ni̱ sajku-rámááꞌ. Numuu dí ikáán gajmiáaꞌ ejín-xíniáaꞌ ma̱jxna̱a̱ꞌ mbá xúguííꞌ jmbaaꞌ rígi̱, mu dí xúꞌkui̱ ma̱mba̱núu awan dí ni̱ku̱ꞌdá-minaꞌ jmu̱ꞌ ana̱a̱ꞌ Abraám.
Ma̱ni̱ dí ma̱ꞌni mbiꞌiin ejín-xíniáaꞌ jndu xóo mbiꞌiin a̱ꞌgua̱a̱n bu̱ kajchúún mekuíí, xúꞌkui̱-má ma̱jxnu̱u̱ ejín-xíniáaꞌ mbá xúguííꞌ jmbaaꞌ rígi̱. Xúꞌkui̱- má mbá xúguííꞌ xujuin dí rígá inuu numbaaꞌ, ma̱gu̱ma sajku- rámúuꞌ jma̱a̱ numúú ejín-xíniáaꞌ.
Numuu dí Abraám niꞌdxuun dí ni̱tu̱u̱n, xúꞌkui̱-má niꞌni mbánúu dí ni̱ta̱-ñájuunꞌ, xúꞌkui̱-má niꞌni mbánúu xtángoo drígóꞌ, xúꞌkui̱- má dí ni̱sngóo.»
A̱ꞌkui̱ dí Isaák nijxtáa̱ náa Jerár.
Xúꞌkui̱-má xa̱bu̱ bu̱ kúwi̱i̱n náa jmbaaꞌ rúꞌkui̱ nirajxi̱i̱ jma̱a̱ numuu a̱ꞌgiu̱u̱. Ikú ikaa nigooꞌ: «Dxágiúꞌ ñajuunꞌ», numuu dí nimíñúu gáꞌtí dí a̱ꞌgiu̱u̱ ñajuunꞌ.  Mu dí na̱ku̱mu̱u̱ dí xa̱bu̱ náa jmbaaꞌ rúꞌkui̱ ma̱xi̱yáa jma̱a̱ numuu Rebéká, numuu dí pú siꞌyáa wáa kia̱jxu̱u̱ kaꞌnii.
Dí ndóo̱ niꞌni-má mba̱yu̱u̱ꞌ mbiꞌi dí xtáa̱ Isaák ikí, a̱ꞌkui̱ dí Abimelék, bu̱ naꞌtí-ñájúúnꞌ xa̱bu̱ filistéó, ningu̱ti̱ya̱ꞌ náa iñúuꞌ guꞌwá, ndiꞌyoo dí Isaák naxkajmaa babaꞌ Rebéká.
A̱ꞌkui̱ dí Abimelék nindxaꞌóo Isaák, ikú niꞌtúun: ―Áán, gajkuun-má dí a̱ꞌgia̱a̱ꞌ ñajuunꞌ kaꞌnii xúꞌ. Ndéjuunꞌ niratá: “Dxágiúꞌ ñajuunꞌ”, xá.  Ikú Isaák nigooꞌ: ―Numuu dí ikúún ni̱ku̱mu̱ꞌ: “Gamíi dí ma̱ka̱ñúꞌ gáꞌni jma̱a̱ numuu ikaa.”
Ikú Abimelék niꞌtí: ―Díí numuu dí xígi̱ nitañu̱xu̱ rúꞌ. Dí i̱ta̱án kayuuꞌ mi̱gu jma̱a̱ a̱ꞌgia̱a̱ꞌ mbáa xa̱bu̱ xujuin gi̱i̱, xúꞌkui̱-má ikáán nidxa̱ꞌ cháaꞌ aꞌká náa ikáa̱nꞌxu̱ gáꞌni.
A̱ꞌkui̱ Isaák niꞌdu náa dí jmbaaꞌ rúꞌkui̱, xúꞌkui̱-má dí siguꞌ rúꞌkui̱ nigu̱u̱ mbá siéntú (100) dí mámbá dí niꞌdu, numuu dí Anu̱lú Mekuíí naꞌni sajku-rámáaꞌ.
A̱ꞌkui̱ dí ikaa ni̱jka̱ ragi̱ꞌdoo wéñúuꞌ, xúꞌkui̱-má nijxtáa̱ míjiúunꞌ, jndu ni̱gi̱ꞌdoo wéñúuꞌ numuu.
Ni̱gi̱ꞌdiin mbiꞌiin mugu̱, xedi̱, xúꞌkui̱-má xta̱jmá, ikaa jngóo dí xa̱bu̱ filistéó nixígu̱u̱n kuyáá.
Xúꞌkui̱-má mbá xúguííꞌ púsiu̱u̱ iyaꞌ dí nindii xta̱jmiúu Abraám bu̱ anu̱u̱ Isaák dí nákí nijxtáa̱, nirugua̱á xa̱bu̱ filistéó, nini̱ majtíi̱ ku̱ba̱ꞌ.
A̱ꞌkui̱ dí Abimelék niꞌtúun Isaák: «Tani̱ kaní-minaꞌ náa ikáa̱nꞌxu̱, numuu dí pú i̱táan mba̱a̱ sieki̱i̱ xtaꞌdáá ke xóo dí ikáa̱nꞌxu̱.»
Ikú Isaák niríya̱-minaꞌ ikí, nigíꞌ goꞌóo náa jmbaaꞌ xkua̱ Jerár, ikí-má nijxtáa̱.
A̱ꞌkui̱ dí Isaák nigíꞌwíi̱ bu̱júuꞌ xúguííꞌ púsiu̱u̱ iyaꞌ dí nijuiꞌndii nákí dí nijxtáa̱ anu̱u̱, dí nirugua̱á xa̱bu̱ filistéó dí ndóo̱ niémbá nikáñúu Abraám. Ikaa-má nijxná mbiꞌyuu mámbá púsú dí xóo-má mbiꞌyuu nijxná anu̱u̱.
Ndóo̱ dí xta̱jmiúu Isaák nindii náa xkua̱ rúꞌkui̱, ikí nixkamaa mbá iduu náa nakráꞌáan iyaꞌ.
A̱ꞌkui̱ dí bu̱ nduñúú xu̱jkúꞌ náa Jerár ni̱gi̱ꞌdu̱u̱n gajmiúú bu̱ nduñúú xu̱jkiúu Isaák. Ikiin niti: «Ikáa̱nꞌ drígúxu̱ ñajuunꞌ iyaꞌ.» Ikaa jngóo Isaák nijxná mbiꞌyuu iduu iyaꞌ rúꞌkui̱ «Jngáa», mu dí jma̱a̱ numuu ikaa ni̱gi̱ꞌdu̱u̱n.
A̱ꞌkui̱ dí Isaák niríya̱-minaꞌ ikí, niꞌndii i̱mbo̱o̱ꞌ púsú, a̱ꞌkui̱ dí nánguá ni̱gi̱ꞌdu̱u̱n jma̱a̱ numuu ikaa. A̱ꞌkui̱ dí púsú rúꞌkui̱ nijxnúu mbiꞌyuu «Jmbaaꞌ ma̱ja̱nꞌ», ikú niꞌtí: «Ajndu xúgui̱ dí Anu̱lú Mekuíí niꞌni dí ma̱kuwaa náa ma̱ja̱nꞌ, ikaa jngóo ma̱ga̱jnúu míjiánꞌ dí mu̱ꞌni̱ náa jmbaaꞌ rígi̱.»
Ikí-má nigájna̱a̱ nisima̱a̱ náa Beersébá.
Ikaa-má mbruꞌun rúꞌkui̱, nikujmaa Anu̱lú Mekuíí náa inuu, ikú niꞌtúun: «Ikúún ñajunꞌ Diúu̱ drígo̱o̱ ana̱a̱ꞌ Abraám.  Xámíñáaꞌ, numuu díikúún xtáá jma̱a̱ nindxa̱a̱ꞌ, xúꞌkui̱-má ma̱ni̱ sajku-rámááꞌ, ma̱ni̱díma̱ꞌni mbiꞌiin ejín-xíniáaꞌ, numuu dípú nandoꞌ ka̱yo̱o̱ xta̱jmiúꞌ Abraám.»
Ikí-má ni̱rngu̱jxi̱ isí náa niríya̱ꞌ mbiꞌyuu Anu̱lú Mekuíí dí niꞌtúun. Ikí-má nigíꞌ goꞌóo, xúꞌkui̱-má xta̱jmiúu nindii mbá púsiu̱u̱ iyaꞌ.  Isaák niꞌni mbá awan jma̱a̱ Abimelék
A̱ꞌkui̱ dí Abimelék bu̱ xtáa̱ náa Jerár, ni̱ꞌka̱ gáꞌyoo Isaák, xúꞌkui̱-má Ausát bu̱ nambájxu̱u̱ jma̱a̱, xúꞌkui̱-má Fikól, xa̱bu̱ edi̱ bu̱ naꞌtí-ñájúúnꞌ xa̱bu̱ kuda a̱jua̱nꞌ.
Ikú niꞌtúún Isaák: ―Ndíjka-lá guwaꞌ góyo̱ꞌ ikúún, dí ikáa̱nꞌ-má síyála góyo̱ꞌ, xúꞌkui̱-má ni̱xkri̱ñu̱u̱ꞌ náa xtáá jma̱a̱ nindxa̱la.
Ikú ikiin nigooꞌ: ―Ndu̱ya̱a̱xu̱ dí Anu̱lú Mekuíí xtáa̱ jma̱a̱ nindxa̱a̱ꞌ. Ni̱ta̱-míjná- máxu̱ dí xúgui̱ ma̱xu̱ꞌdá-míjná mbá awan, náa ikáán jma̱a̱ náa ikáa̱nꞌxu̱.
Xáta̱ñu̱xu̱ dí ra̱míjiánꞌ, xóo-má ikáa̱nꞌxu̱ túña̱a̱ꞌxu̱ dimbá dí ra̱míjiánꞌ, ndo̱ó-má dí míjiánꞌ ni̱ña̱a̱ꞌxu̱, xúꞌkui̱-má gagi ni̱ta̱-ngáwáaꞌxu̱.  Ndu̱ya̱a̱-máxu̱ dí Anu̱lú Mekuíí naꞌni sajku-rámááꞌ.
A̱ꞌkui̱ dí Isaák niꞌni gajmíi mbá ndxa̱a̱, náa ni̱pi̱ꞌsu xúꞌkui̱-má ni̱ꞌwa̱a̱n.
Ikaa-má mbiꞌi rúꞌkui̱ niguáꞌnuú xta̱jmiúu Isaák, nitáán jma̱a̱ numuu púsú dí nindii: «Ni̱xkamaaxu̱ iyaꞌ rá.»
Ikú iyaꞌ rúꞌkui̱ nijxnúu mbiꞌyuu Sébá. Ikaa jngóo dí xujuin rúꞌkui̱ niꞌni mbiꞌyuu Beersébá jndu-má xúgui̱.
Ndóo̱ dí Esaú gíꞌdoo a̱jma̱- ski̱ñúꞌ siguuꞌ, ikú ndiyáa Judít dí ma̱ꞌni a̱ꞌgiu̱u̱, bu̱ guáxioo-má Bérí bu̱ xa̱bu̱ Ét. Xúꞌkui̱-má ndiyáa Basemát, guáxioo Elón bu̱ xa̱bu̱- má Ét.
Ikiin nini̱ dí ma̱ꞌni siinꞌ a̱jkiu̱u̱n Isaák jma̱a̱ Rebéká.  Isaák eꞌni sajku-rámáaꞌ Jakób
Ndóo̱ niꞌni xi̱ꞌñááꞌ ñajuunꞌ Isaák, xúꞌkui̱- má nánguá e̱ꞌku̱-ri̱go̱o̱, a̱ꞌkui̱ nindxaꞌóo Esaú bu̱ aꞌdá-gi̱ꞌnii, ikú niꞌtúun: ―Aꞌdióꞌ, Esaú.  Ikú Esaú nigooꞌ: ―Gi̱i̱-má xtáá.
Ikú Isaák niꞌtí: ―Natayáá-má dí niꞌni-má xi̱ꞌñááꞌ wéñúuꞌ ñajunꞌ, séyo̱o̱ náa mbi̱ꞌi̱i̱ gákáñúꞌ.
Ayá xkamídáaꞌ jma̱a̱ xku̱dú dríga̱a̱ꞌ, ayuꞌ náa xanáá gáta̱ꞌyáa̱ꞌ mbáa xu̱jkúꞌ, mu dí mi̱dxa̱a̱ꞌ cháa.
Xúꞌkui̱-má ma̱ta̱ni̱ míjiáánꞌ xóo-má na̱ni̱gu̱ꞌ ikúún, mu dí mi̱dxa̱ꞌ cháaꞌ mi̱ꞌku.  A̱ꞌkui̱ dí ikúún ma̱ni̱ sajku-rámááꞌ dí nákí xo̱ó sákáñúꞌ.
Rebéká naꞌdxuun dí xkáꞌnii Isaák naꞌtúun Esaú. Ikú ni̱jka̱ Esaú xanáá gáya̱a̱ꞌ xu̱jkúꞌ bu̱ niꞌdxuun dí ma̱ꞌka̱a̱ kayáa.
“Ayuꞌ gáta̱ꞌyáa̱ꞌ mbáa xu̱jkú-xáná mu dí ma̱ta̱ni̱ míjiáanꞌ mi̱ꞌkuu. A̱ꞌkui̱ dí ikúún ma̱ni̱ sajku-rámááꞌ náa inuu Anu̱lú Mekuíí dí nákí xo̱ó sákáñúꞌ.”
Dí xúgui̱ rá, aꞌdióꞌ, tani̱mbaaꞌ dí ma̱ta̱a̱nꞌ, dí ma̱jxna̱- ñájuaanꞌ ma̱ta̱ni̱.
Ayuꞌ xúgui̱ náa kajtiin xu̱jkúꞌ, aya̱ xtiin a̱jmi̱i̱ ejín-sújtuunꞌ bu̱ i̱táan míjíinꞌ, mu dí ma̱ni̱ míjiúunꞌ dí mi̱ku̱ ana̱a̱ꞌ, xóo-má na̱ni̱gu̱u̱ꞌ ikaa.
A̱ꞌkui̱ ikáán mi̱dxu̱ꞌ cháaꞌ mi̱ku̱ ana̱a̱ꞌ, mu dí ma̱ꞌni sajku-rámááꞌ dí nákí xo̱ó sákáñúu.
Ikú Jakób niꞌtúun ru̱dúu: ―Natayáá-má dí dxájuꞌ Esaú mbáa xa̱bu̱ gíꞌdoo wéñúuꞌ tásiu̱u̱n ñajuunꞌ, dí ikúún rá, nda̱a̱ tásiúnꞌ.
Ma̱ꞌni-má dí maxkajmúú anu̱ꞌ rá, ikú mba̱ꞌyoo dí na̱ni̱-ndúwaaꞌ.  A̱ꞌkui̱ dí maꞌtí-srígúún, ra̱ꞌkáa-lá dí ma̱ꞌni sajku-rámúúꞌ.
Ikú ru̱dúu nigooꞌ: ―Aꞌdióꞌ, ska jndu ikúún mba̱ya̱-mínu̱u̱ꞌ dí maꞌtí-sríguíín ikáán. Ndo̱ó-má tani̱ ka dí na̱ta̱a̱nꞌ, dí mi̱dxa̱ꞌ xtiin ejín- sújtuunꞌ bu̱ꞌkui̱.
Ikú ikaa ni̱jka̱ gágui̱i̱n, ni̱ꞌka̱a̱ kagui̱i̱n náa inuu ru̱dúu.  A̱ꞌkui̱ dí ru̱dúu niꞌni míjiúunꞌ xóo-má na̱ni̱gu̱u̱ꞌ mi̱ku̱ anu̱u̱.
A̱ꞌkui̱ dí Rebéká ni̱gu̱wíi xtíñúu Esaú bu̱ aꞌdá-gi̱ꞌnii dí pú i̱táan míjiánꞌ, dí gíꞌdoo-má náa goꞌóo, ikaa nijxnúu matúwu̱u̱nꞌ Jakób bu̱ gi̱ꞌta̱á.
Ikú nixnájxu̱u̱ Jakób ganisu jma̱a̱ guma dí niꞌni míjiúunꞌ.
A̱ꞌkui̱ dí ikaa ni̱jka̱ kayóo náa inuu anu̱u̱, ikú niꞌtí: ―Anu̱ꞌ.  Ikú Isaák nigooꞌ: ―Aya̱ rá. Sáá-lá aꞌdióꞌ ñajuaanꞌ ikáán rá.
Ikú Jakób niꞌtúun anu̱u̱: ―Ikúún ñajunꞌ Esaú bu̱ aꞌdá- gi̱ꞌnii. Ni̱ni̱-má xóo dí niratúnꞌ ma̱ni̱. Ra̱jxu̱u̱nꞌ táan, ma̱raꞌún mi̱ꞌsu dí nijká gáyáꞌ xanáá, mu dí ma̱ta̱ni̱ sajku-rámúúꞌ.
A̱ꞌkui̱ dí Isaák niꞌtúun aꞌdióo: ―Xkáꞌnii-lá nitani̱ dí mbá nacha̱ nitaxkamaa xá.  Ikú Jakób nigooꞌ: ―Numuu dí Anu̱lú Mekuíí, bu̱ Diúu̱ dríga̱a̱ꞌ, niꞌni dí mbá nacha̱ ma̱xkamaa.
A̱ꞌkui̱ dí Isaák niꞌtúun Jakób: ―Aya̱ táꞌngúun mijngii mu dí ma̱xkajmáá mba̱yo̱o̱ má dí aꞌdióꞌ Esaú ñajuaanꞌ o̱ má na̱nguá bu̱ꞌ.
Ikú Jakób nikuꞌma-minaꞌ mijngii náa inuu anu̱u̱, a̱ꞌkui̱ nixkajmaa, ikú niꞌtí: ―Aꞌóo Jakób ñajuunꞌ dí aꞌóo, dí ñawúunꞌ, ñawúunꞌ Esaú ñajuunꞌ.
Na̱nguá ndiꞌyoo sáa ñajuunꞌ, numuu dí ñawúunꞌ gíꞌdoo tásiu̱u̱n xóo-má kaꞌnii ñawúunꞌ Esaú, ikaa jngóo nigíꞌ ma̱ꞌni sajku-rámáaꞌ.
Mu̱ú xo̱ó nirajxu̱u̱: ―Gajkuun dí ikáán ñajuaanꞌ aꞌdióꞌ Esaú maꞌ.  Ikú Jakób nigooꞌ: ―Aan, ikúún.
A̱ꞌkui̱-má Isaák niꞌtí: ―Aya̱ cháaꞌ mijngii, mu dí mi̱ꞌku dí nidxu̱ꞌ gáta̱ꞌyáꞌ náa xanáá, mu dí ma̱ni̱ sajku-rámááꞌ.  Ikú Jakób ni̱jka̱ kayóo mijngii, a̱ꞌkui̱-má ni̱ꞌku̱ Isaák. Xúꞌkui̱-má ni̱jka̱ kayóo iyooꞌ úbá dí ni̱ꞌku̱u̱ ni̱ꞌga̱a̱n anu̱u̱.
Ikú Jakób nikuꞌma-minaꞌ mijngii, ni̱si̱ꞌnuu inuu anu̱u̱.  Ikú Isaák ninijun ndiꞌyoo xkáꞌnii ndatawun xtíñúu, ikú niꞌni sajku-rámáaꞌ jma̱a̱ ajngáa rígi̱: «Tiá-lá ndatawiin aꞌdióꞌ, jndu xóo ndatawun xanáá, náa Anu̱lú Mekuíí niꞌni sajku-rámúuꞌ kaꞌnii.
Anu̱lú gájxnáaꞌ ruꞌwa dí naꞌka̱ mekuíí, xúꞌkui̱-má mbá xúguííꞌ dí na̱jma̱a̱ náa inuu ku̱ba̱ꞌ, xúꞌkui̱-má gájxnáaꞌ mba̱a̱ ejxúu iñuu ra̱jxa̱ jma̱a̱ iyooꞌ úbá.
Náa ajngáa ebréó, mbiꞌyuu Jakób najxná ku̱ma̱ «naꞌni-nduwaꞌ».  xujuin mba̱ꞌu̱, gásmba̱ti̱gu̱u̱n
Ga̱nindxu̱ún xta̱jmiáaꞌ xa̱bu̱ mbaꞌa xujuin, xúꞌkui̱-má mbá xúguíi̱nꞌ xa̱bu̱ inaaꞌ.  Xúꞌkui̱-má ikáán gára̱ta̱- ñájúúnꞌ a̱ngia̱a̱nꞌ, mangaa-má náa inaaꞌ ikáán gásmba̱ti̱gu̱u̱n e̱ji̱i̱n ru̱dááꞌ.  Gi̱ꞌtá-sríguíin bu̱ nuti wéñáaꞌ, xúꞌkui̱-má ga̱gu̱ma sajku- rámíiꞌ bu̱ nuti míjiánꞌ jma̱a̱ numaaꞌ.»
Ndóo̱ niémbo̱o̱ Isaák niꞌni sajku-rámáaꞌ Jakób, xúꞌkui̱- má ra̱ꞌku̱ún gájna̱a̱ Jakób náa anu̱u̱, a̱ꞌkui̱ ni̱ꞌka̱núu̱ Esaú dí ni̱jka̱ gáya̱a̱ꞌ xu̱jkúꞌ náa xanáá.
Xúꞌkui̱-má niꞌni míjiúunꞌ mangaa dí mi̱ku̱ anu̱u̱, ikú ni̱jka̱ kayóo náa inuu anu̱u̱, a̱ꞌkui̱ niꞌtúun: ―Arajxu̱u̱nꞌ rá, anu̱ꞌ, mu mi̱ꞌsu dí nijká gáyáꞌ xanáá, mu dí ma̱ta̱ni̱ sajku-rámúúꞌ.
Ikú Isaák niꞌtí: ―Sáá-lá ñajuaanꞌ ikáán rá.  Ikú Esaú nigooꞌ: ―Ikúún ñajunꞌ Esaú, bu̱ aꞌdiáaꞌ gi̱ꞌnii.
A̱ꞌkui̱ dí Isaák pú niguáꞌaan wéñúuꞌ, ikú niꞌtí: ―Sáá-lá ñajuunꞌ bu̱ ni̱ꞌka̱ gi̱i̱ xúꞌkui̱ rá, dí ni̱ꞌka̱ kayóo nijxnúꞌ niku mbá xúguííꞌ dí ni̱jka̱ gáyáꞌ xanáá, nákí xo̱ó sédxa̱a̱ꞌ ikáán.  Xúꞌkui̱-má ni̱ni̱ sajku-rámáaꞌ, ikaa jngóo ga̱gu̱ma sajku-rámáaꞌ- má xá.
Ndóo̱ niꞌdxuun Esaú dí niꞌtí anu̱u̱, ikú pú gaki̱i̱ nindxaꞌwá- ská, xúꞌkui̱-má pú niꞌni siinꞌ a̱jkiu̱u̱n mangaa. Ikú niꞌtúun anu̱u̱: ―Atani̱ sajku-rámúúꞌ táan mangúún, anu̱ꞌ.
Ikú Esaú nigooꞌ: ―Áán, ikaa jngóo nijxna- mbiꞌíí Jakóbp kaꞌnii xúꞌ. A̱jma̱ nutu-má dí naꞌni-nduwúúnꞌ.  Ni̱grui̱gú dí kaꞌyoꞌ dí xa̱bu̱ gi̱ꞌnii ñajunꞌ, xúꞌkui̱-má xúgui̱, ni̱grui̱gú bu̱júuꞌ dí kaꞌyoꞌ ma̱gu̱ma sajku- rámúúꞌ. ―Xúꞌkui̱-má xo̱ó niꞌtí―: Lá nánguá rígá xo̱ó dí ma̱ta̱ni̱ sajku-rámúúꞌ mangúún ráꞌ.
A̱ꞌkui̱ dí Isaák nigawuuꞌ Esaú: ―Nángíi̱ ni̱ꞌgíi̱ꞌ Jakób dí maꞌtí-ñájuaanꞌ, xúꞌkui̱-má ni̱ni̱ dí xúguíi̱nꞌ a̱ngui̱i̱n ma̱nindxu̱ún xta̱jmá náa ikaa, xúꞌkui̱-má ni̱ta̱ dí ma̱gi̱ꞌdoo ejxúu iñuu ra̱jxa̱ jma̱a̱ iyooꞌ úbá. Díí-lá gándoo ma̱ni̱ jma̱a̱ nindxa̱a̱ꞌ ikáán xúgui̱ rá, aꞌdióꞌ.
Ikú Esaú nigawuuꞌ anu̱u̱: ―Lá mbáwíí bu̱ ma̱ndoo ma̱ta̱ni̱ sajku-rámáaꞌ ráꞌ, anu̱ꞌ. Atani̱ sajku-rámúúꞌ táan mangúún, anu̱ꞌ.  Ikú xígú ni̱ki̱jxi̱i̱ ni̱mbi̱ya̱ꞌ Esaú.
A̱ꞌkui̱ dí Isaák niꞌtúun: «Dí xúgui̱ rá, ikáán ma̱rajxtaa sínguánꞌ náa ku̱ba̱ꞌ dí na̱jma̱a̱ míjiánꞌ, xúꞌkui̱-má ruꞌwa dí ma̱ka̱jtaa mekuíí.
Jma̱a̱ chídia̱a̱ꞌ ma̱ta̱mbáyí-minaꞌ, xúꞌkui̱-má ma̱nindxa̱a̱ꞌ xta̱jmá náa inuu dxájuaaꞌ.  Dí ndóo̱ mbi̱ya̱a̱ sieki̱i̱, ikú ma̱trígu̱u̱ yúkú náa rexa̱a̱ꞌ dí natiajunꞌ náa ikaa.» Jakób nagáyúu náa inuu Esaú
Esaú nánguá nindoo gáꞌyoo Jakób, jma̱a̱ numuu dí ikaa niꞌni sajku-rámáaꞌ anu̱u̱. Ikú Esaú niꞌtí-minaꞌ: «Na̱ꞌka̱nú-má mbiꞌi dí ma̱ka̱ñúu anu̱ꞌ. Ndóo̱ gánójngoo síngíná rúꞌkui̱, a̱ꞌkui̱ dí ma̱xíya̱a̱ gi̱ꞌtio̱ꞌ Jakób.»
Ndóo̱ nijuiꞌtáán Rebéká dí niꞌtí Esaú, aꞌdióo bu̱ gi̱ꞌnii, ikú ikaa nikungua̱nꞌ ajngáa dí ma̱ꞌka̱ Jakób, aꞌdióo bu̱ gi̱ꞌta̱á, a̱ꞌkui̱ niꞌtúun: ―Lá natayáá rá, dxájuaaꞌ Esaú naꞌni̱i̱a̱jkiu̱u̱n, numuu namínaꞌ dí maxíña̱a̱, míꞌ.
Dí xúgui̱rá, aꞌdióꞌ, tani̱mbaaꞌ dí ma̱ta̱a̱nꞌ. Tu̱jxa̱a̱ꞌ mi̱dxu̱ꞌ náa goꞌóo dxájuꞌ Labán, náa xujuin Arán.
Xúꞌkui̱-má ma̱rajxtaa jma̱a̱ꞌ ikaa nguátá mbiꞌi wáa, jndu ndóo̱ gájxa̱a̱ edxu̱u̱ dxájuaaꞌ dí nakiꞌnáa̱.
A̱ꞌkui̱díRebéká niꞌtúun Isaák: ―Néꞌngo̱o̱ a̱jkiu̱nꞌ eꞌni jma̱a̱ numúú gua̱ꞌxiúúnꞌ xa̱bu̱ Ét jún rá. Má dí Jakób gáyáa mbáa gua̱ꞌxiúúnꞌ xa̱bu̱ Ét, xóo-má bu̱ kúwi̱i̱n náa jmbaaꞌ rígi̱, díí-lá numuu xo̱ó gájxtáá xúꞌkui̱ rá.
A̱ꞌkui̱ dí Isaák nindxaꞌóo Jakób, ikú niꞌni sajku-rámáaꞌ, xúꞌkui̱-má niꞌtúun: ―Xáya̱a̱-lá dimbáa gua̱ꞌxiúúnꞌ xa̱bu̱ náa jmbaaꞌ Kanaán gi̱i̱.
Ayuꞌ náa Padán-arám náa goꞌóo Betuél, bu̱ anu̱u̱ ru̱dááꞌ, ayáa mbáa a̱ꞌgu̱ ikí bu̱ gua̱ꞌxeeꞌ Labán, dxájuu-má ru̱dááꞌ.
Xúꞌkui̱-má Anu̱lú bu̱ Gíꞌdoo Xúguííꞌ Sieki̱i̱ gáꞌni sajku-rámááꞌ, dí ma̱wiꞌtíin ma̱ꞌni mbiꞌiin ejín-xíniáaꞌ jndu ma̱ꞌganú ma̱ꞌni mbaꞌa xujuin ñajúúnꞌ.
Xúꞌkui̱-má ikaa gáꞌni sajku-rámááꞌ jmiáaꞌ-má ejín- xíniáaꞌ mangiin, jma̱a̱ dí nikánáá Abraám, mu dí mbi̱ya̱a̱ jmbaaꞌ dí náa xtaa e̱ꞌcho̱o̱ꞌ xúgui̱, dí Anu̱lú- má nijxnúu Abraám.
Xúꞌkui̱ kaꞌnii dí Isaák nikuꞌmaa Jakób ma̱ꞌga náa Padán-arám, náa xtáa̱ Labán aꞌdióo Betuél xa̱bu̱ Arám, bu̱ dxájuu-má Rebéká, ru̱dúu-má Jakób jma̱a̱ Esaú.
Xúꞌkui̱-má ndiꞌyoo Esaú dí xkáꞌnii Isaák niꞌni sajku-rámáaꞌ Jakób, mangaa-má dí nikuꞌmaa ni̱jka̱ náa Padán-arám, mu dí manigúúnꞌ ikí. Xúꞌkui̱-má ndiꞌyoo xkáꞌnii kijxná-ñájuíínꞌ: «Xáya̱a̱-lá jndu dimbáa a̱ꞌgu̱ bu̱ gua̱ꞌxiúúnꞌ xa̱bu̱ Kanaán.»
Xúꞌkui̱-má ndiꞌyoo dí Jakób niꞌnimbo̱o̱ dí niꞌtúun anu̱u̱ jma̱a̱ ru̱dúu, ikú ni̱jka̱ náa Padán-arám.
Mangaa- má ndiꞌyoo Esaú dí síyóo anu̱u̱ gáꞌñúú gua̱ꞌxiúúnꞌ xa̱bu̱ Kanaán.
Nigájnuu-má Jakób náa Beersébá, ni̱jka̱ náa Arán.
Ni̱jka̱nú mbá náa ma̱wi̱ji̱ mi̱gu, numuu dí nirámáaꞌ-má jka̱ꞌ.  Nigujtuun mbá isí dí rígá-má ikí, nigíꞌ náa magíꞌ edxu̱u̱, ikí- má nibóoꞌ mi̱gu.
Ikí nigundaa ndiꞌyoo dí wíji̱ mbá ixi̱ adoo jndu mbayííꞌ, nakráꞌáan inuu jndu mekuíí. Dí nasimúú dí naguájta̱án eni̱ ánklí drígo̱o̱ Anu̱lú ikí eꞌyoo.
Xúꞌkui̱-má ikí wíji̱ Anu̱lú Mekuíí náa inuu ixi̱ adoo rúꞌkui̱ ndiꞌyoo.  Ikú niꞌtúun: «Ikúún ñajunꞌ Ana̱a̱ꞌ Mekuíí, bu̱ Diúu̱ drígo̱o̱ Abraám jma̱a̱ Diúu̱ drígo̱o̱ Isaák. Jmbaaꞌ dí náa xtabáaꞌ rúꞌkui̱, ma̱jxna̱a̱ꞌ ikáán xúꞌkui̱-má ejín-xíniáaꞌ mangiin.
Bu̱ ejín-xíniáaꞌ ma̱ꞌni mbiꞌiin jndu xóo yojndo̱o̱ꞌ ku̱ba̱ꞌ, xúꞌkui̱-má ma̱jui̱dí-ríꞌiin mbá xúguííꞌ numbaaꞌ. Xúꞌkui̱-má mbá xúguíi̱nꞌ xa̱bu̱ numbaaꞌ ma̱gu̱ma sajku-rámíiꞌ jma̱a̱ numaaꞌ ikáán jma̱a̱-má ejín-xíniáaꞌ mangiin.
Dí xúgui̱ rá, ikúún xtáá jma̱a̱ nindxa̱a̱ꞌ, xúꞌkui̱-má ma̱ña̱wa̱a̱nꞌ jndu náa-má gídxúꞌ, xúꞌkui̱-má ma̱ꞌkáa̱ꞌ ka̱ña̱á bu̱júuꞌ náa jmbaaꞌ rígi̱. Numuu dí xáni̱ꞌñááꞌ jndu ndóo̱ gáni̱ mbánúu dí na̱ta̱a̱nꞌ.»
Ndóo̱ ndi̱jui̱i̱ Jakób dí nigundaa, ikú niꞌtí: «Pú gajkuun dí xtáa̱ Anu̱lú Mekuíí náa jmbaaꞌ rígi̱, na̱nguá e̱yo̱o̱ ikúún bu̱ꞌ.»
A̱ꞌkui̱ pú nimíñúu, xúꞌkui̱-má niꞌtí: «Ra̱ꞌkáa táán ngamíi jmbaaꞌ rígi̱. Nda̱a̱ i̱mba̱ dí ñajuunꞌ, goꞌóo Anu̱lú ñajuunꞌ, xúꞌkui̱-má xkrogoo meku ñajuunꞌ.»
Pú miꞌcha̱ ndi̱jui̱i̱ Jakób dí i̱mba̱-néjsu̱ú, xúꞌkui̱-má nigujtuun isí dí nigíꞌ náa edxu̱u̱, nisiji xóo mbá séñá, xúꞌkui̱- má nixídí-rámúuꞌ sítí inuu isí rúꞌkui̱.
A̱ꞌkui̱ dí Jakób nikuda- minaꞌ, ikú niꞌtí: «Má dí Anu̱lú gáꞌga jma̱a̱ nindxu̱ꞌ, xúꞌkui̱-má ma̱ña̱wu̱nꞌ náa kamba̱a̱ dí náa najká, xúꞌkui̱-má majxnúꞌ dí mi̱ꞌku, jma̱a̱ xtíñúꞌ mangaa,
xúꞌkui̱-má má dí símáá gátangu̱ún náa goꞌóo anu̱ꞌ, a̱ꞌkui̱ dí Anu̱lú Mekuíí gáꞌni Diúu̱ drígóꞌ xúꞌkui̱ rá.
Isí dí ni̱ꞌgíꞌ rígi̱ dí ma̱ꞌni xóo mbá séñá, ikaa gáꞌni goꞌóo Anu̱lú ñajuunꞌ. Xúꞌkui̱-má mbá xúguííꞌ dí majxnúꞌ, ma̱rígú mbá dí mámbá gu̱wa̱ꞌ dí kaꞌyoo ma̱jxna̱á ikaa.» Jakób ni̱jka̱nú náa goꞌóo Labán
A̱ꞌkui̱ dí Jakób nigujtuun-má kambo̱o̱ ni̱jka̱ náa numbaaꞌ náa naꞌka̱ jka̱ꞌ.
Xúꞌkui̱-má niyajxi̱, ndiꞌyoo mbá púsiu̱u̱ iyaꞌ náa jmbaaꞌ rúꞌkui̱. Ikí gíwi̱i̱nꞌ kubúúnꞌ mbá ajsú ku̱jti̱i̱n mugu̱, numuu dí iyaꞌ rúꞌkui̱ naꞌwa̱a̱n xu̱jkúꞌ. Xúꞌkui̱-má grígú mbá isí mba̱a̱ náa rawuunꞌ púsú.
Xúꞌkui̱-má na̱gi̱mbíin mbá xúguííꞌ ku̱jti̱i̱n xu̱jkúꞌ ikí, a̱ꞌkui̱ dí bu̱ nduñúú xu̱jkúꞌ nu̱rmbi̱jxi̱ isí rúꞌkui̱, nujxnúú iyaꞌ naꞌwa̱a̱n mugu̱. Ndáwáá nu̱gri̱gúu̱ bu̱júuꞌ isí náa rawuunꞌ púsú.
A̱ꞌkui̱ dí Jakób nirajxu̱u̱n: ―A̱ngui̱nꞌ, náá-lá guwaꞌ ikáa̱nꞌ nu.  Ikú ikiin nigooꞌ: ―Ká náa Arán gúwáꞌxu̱.
A̱ꞌkui̱ niꞌtúún bu̱júuꞌ: ―Lá nu̱nu̱ꞌwíi̱nꞌ Labán bu̱ aꞌdióo Nakór ráꞌ.  Ikú ikiin nigooꞌ: ―Nu̱nu̱ꞌwíi̱nꞌxu̱.
Ikú ikaa xo̱ó niꞌtúún: ―Lá míjiánꞌ xtáa̱ xá.  Ikú ikiin nigooꞌ: ―Míjiánꞌ-má xtáa̱. Tiáá ñúꞌúún e̱ꞌka̱ Rakél bu̱ guáxioo gajmíi mugu̱ xúꞌ.
Ikú ikiin nigooꞌ: ―Xándoo mu̱jxnu̱u̱ mu̱wa̱a̱n e̱ꞌcho̱o̱ꞌ. Jndu ma̱gi̱mbíín mbá xúguííꞌ ku̱jti̱i̱n mugu̱, a̱ꞌkui̱ dí ma̱ka̱jtaa isí náa rawuunꞌ púsú, mu dí mu̱jxnu̱u̱ iyaꞌ mu̱wa̱a̱n.
Wíji̱ xúꞌkui̱ naꞌtí-minaꞌ gajmíi ikiin, ndóo̱ ni̱ꞌka̱nú Rakél gajmíi mugiu̱u̱ anu̱u̱, numuu dí ikaa ñajuunꞌ bu̱ ndaꞌñúú mugu̱.
Dí ndóo̱ Jakób ndiꞌyoo Rakél, bu̱ guáxioo Labán bu̱ dxájuu-má ru̱dúu, xúꞌkui̱-má ndiꞌñúú xu̱jkiúu Labán, a̱ꞌkui̱ dí Jakób ni̱jka̱ gárígú isí náa rawuunꞌ púsú, nijxnúú mu̱wa̱a̱n iyaꞌ mugiu̱u̱ Labán.
A̱ꞌkui̱ dí Jakób ni̱si̱ꞌnuu inuu Rakél dí nirajxi̱i̱, ikú ni̱ki̱jxi̱i̱ ni̱mbi̱ya̱ꞌ.
Ikú Jakób niꞌtúun Rakél dí ikaa ñajuunꞌ aꞌdá-gi̱ꞌtio̱o̱ anu̱u̱, xúꞌkui̱-má dí ikaa ñajuunꞌ aꞌdióo Rebéká. A̱ꞌkui̱ dí Rakél mbá nacha̱ ni̱jka̱a̱ gáꞌtúun anu̱u̱ ajngáa rúꞌkui̱.
Ndóo̱ niꞌdxuun Labán dí niꞌtí Jakób bu̱ aꞌdióo dxágiúu, ikú mbá nacha̱ ni̱jka̱ gási̱jnuu, ikú ndiyá-ráꞌaa, xúꞌkui̱-má ni̱si̱ꞌnuu inuu dí nirajxi̱i̱, ikú ni̱ꞌka̱ kayáa náa goꞌóo. A̱ꞌkui̱ dí Jakób niꞌtúun Labán mbá xúguííꞌ dí nirígá.
Ikú dí Labán niꞌtí: «Pú gajkuun dí isu̱ꞌ jma̱a̱ xuyuꞌ ñajuaanꞌ.» A̱ꞌkui̱ dí Jakób, mbá-gu̱nꞌ nijxtáa̱ náa goꞌóo Labán.  Jakób nañajunꞌ náa Labán jma̱a̱ numuu Rakél jma̱a̱ Léá
A̱ꞌkui̱ dí Labán niꞌtúun Jakób: ―Skamá dí aꞌdá-gi̱ꞌtio̱ꞌ ñajuaanꞌ, xátro̱go̱ꞌ xúꞌkuiínꞌ.  Ratúnꞌ nguátá eyaaꞌ ma̱ta̱daaꞌ.
Labán gíꞌdiin a̱jmi̱i̱ gua̱ꞌxaꞌ.  Bu̱ dxáꞌgú gi̱ꞌnii mbiꞌyuu Léá, bu̱ gi̱ꞌta̱á mbiꞌyuu Rakél.
Dí Léá, wáá káyúuꞌ siꞌyáa ikaa, dí Rakél rá, ra̱ꞌká-táán wáa siꞌyáa kia̱jxu̱u̱
Numuu dí Jakób na̱ni̱gu̱u̱ꞌ kaꞌyoo Rakél, ikaa jngóo niꞌtúun Labán: ―Ma̱jxtáá ma̱gúguáaꞌ mbá juan siguꞌ jma̱a̱ numuu Rakél, guáxiaaꞌ bu̱ gi̱ꞌta̱á.
Ikú Labán nigooꞌ: ―I̱wáá míjiánꞌ má dí ma̱jxnia̱a̱ꞌ mbi̱ya̱a̱ ikáán, ke xóo dí ma̱jxniu̱u̱ mbayáa i̱mba̱a̱ xa̱bu̱.  Ga̱guanáaꞌ-má ma̱kuwaa xúꞌkui̱ rá.
Xúꞌkui̱ kaꞌnii dí Jakób niñajunꞌ mbá juan siguꞌ jma̱a̱ numuu Rakél, jndu táku̱mu̱u̱ xkáꞌnii ni̱jka̱ mbiꞌi, numuu pú nandoo kaꞌyoo.
A̱ꞌkui̱ dí Jakób niꞌtúun Labán: «Rajxniúꞌ-má mba̱ya̱a̱ Rakél rá, numuu dí nigooꞌ-má mbiꞌi dí ni̱ñajunꞌ.»
A̱ꞌkui̱ dí Labán nindxaꞌúún mbá xúguíi̱nꞌ xa̱bu̱ bu̱ kúwá xujuin rúꞌkui̱, niꞌni mbá ndxa̱a̱ kasigúúnꞌ.
Ndóo̱ niꞌni mbruꞌun, ikú Labán ni̱jka̱ kayáa Léá náa Jakób, a̱ꞌkui̱- má dí Jakób niꞌgu jma̱a̱ ikaa.
Xúꞌkui̱-má Labán nijxnáa mbáa xta̱jmiúu bu̱ mbiꞌyuu Sílpá, mu dí ma̱ꞌni-mbáꞌwi̱i̱ Léá.
Ndóo̱ nijsi dí i̱mba̱-néjsu̱ú, a̱ꞌkui̱ Jakób ndiꞌyoo dí Léá ñajuunꞌ, ikú niꞌtúun Labán: ―Díí numuu dí xúꞌkui̱ nitañu̱ꞌ rúꞌ. Lá ra̱ꞌkáa Rakél ni̱ñajunꞌ jma̱a̱ numuu rá. Ndéjuunꞌ jngóo nitani̱-nduwúúnꞌ.
Ga̱ꞌgooꞌ mbá xmáná dí ndxo̱o̱ bi̱gi̱ nu, a̱ꞌkui̱ dí mbi̱ya̱a̱ bu̱ i̱mba̱a̱ mangaa, má dí xo̱ó ma̱rajxtaa ma̱tiajunꞌ i̱mbá-juan siguꞌ jma̱a̱ nindxu̱ꞌ.
Ikaa rúꞌkui̱niꞌni Jakób, dí niꞌni mbánúu mbá xmáná dí ndxo̱o̱ Léá, ikú ndiyáa-má Rakél mangaa díma̱ꞌni a̱ꞌgiu̱u̱.
Xúꞌkui̱- má Labán nijxnáa xta̱jmiúu bu̱ mbiꞌyuu Bílá, mu díma̱ꞌni-mbáꞌwi̱i̱ Rakél.
A̱ꞌkui̱-má Jakób niꞌgu jma̱a̱ Rakél mangaa, a̱ꞌkui̱díi̱táan nindoo kaꞌyoo ikaa ke xóo Léá.  Xúꞌkui̱-má xo̱ó nijxtáa̱ niñajunꞌ i̱mbá-juan siguꞌ náa Labán.  Xkáꞌnii ni̱gu̱mii e̱ji̱i̱n Jakób
Ndóo̱ ndiꞌyoo Anu̱lú Mekuíí dí Jakób séꞌya-majkuu Léá, a̱ꞌkui̱-má niꞌni dí ma̱gu̱mii e̱ji̱i̱n, ndo̱ó-má Rakél na̱nguá gu̱mii e̱ji̱i̱n.
Ikú Léá niꞌni e̱ndi̱i̱ ni̱gi̱ꞌdaa mbáa ada̱, ikaa nijxnúu mbiꞌyuu Rubén.r Ikú niꞌtí: «Anu̱lú Mekuíí ndiꞌyoo dí nda̱ya-mínu̱u̱ꞌ, Náa ajngáa ebréó, mbiꞌyuu Gád najxná ku̱ma̱ «kijxná».  ikaa jngóo dí xúgui̱ ma̱ꞌndoo kaꞌyoꞌ a̱jmbio̱ꞌ rá.»
A̱ꞌkui̱ niꞌni e̱ndi̱i̱ bu̱júuꞌ Léá, ni̱gi̱ꞌdaa i̱mba̱a̱ ada̱. Ikú niꞌtí: «Numuu dí Anu̱lú Mekuíí niꞌdxuun dí séjuiꞌya- majkuꞌ, ikaa jngóo nijxniúꞌ bi̱gi̱ mangaa.» Rúꞌkui̱ numuu dí nijxnúu mbiꞌyuu Simeón.s
A̱ꞌkui̱-má niꞌni e̱ndi̱i̱ bu̱júuꞌ Léá, ni̱gi̱ꞌdaa i̱mba̱a̱ ada̱. Ikú niꞌtí: «Dí xúgui̱ rá, i̱táan ma̱ꞌndoo a̱jmbio̱ꞌ dí ma̱jxtáa̱ jma̱a̱ nindxu̱ꞌ, numuu dí ni̱gúꞌdiin-má mbá nájsíin e̱ji̱i̱n.» Ikaa jngóo nijxnúu mbiꞌyuu Lebí.t
Xúꞌkui̱-má niꞌni e̱ndi̱i̱ bu̱júuꞌ, ni̱gi̱ꞌdaa i̱mba̱a̱ ada̱. Ikú niꞌtí: «Dí xúgui̱ rá, ma̱ni̱ mba̱a̱ Anu̱lú Mekuíí.» Ikaa jngóo nijxnúu mbiꞌyuu Judá.u A̱ꞌkui̱ ni̱wi̱ji̱ nánguá ni̱gi̱ꞌdiin e̱ji̱n.
Ikú a̱ꞌkui̱ nikiꞌnáa̱ Jakób kaꞌyoo Rakél, ikú niꞌtí:―Lá ikúún Diúu̱, bu̱ niꞌni dí xáraꞌdiin e̱ji̱n ráꞌ.
A̱ꞌkui̱ dí Rakél niꞌtí: ―Gi̱i̱ xtáa̱ xta̱jmiúꞌ Bílá. Anuꞌ jma̱a̱ꞌ ikaa mu dí ma̱gi̱ꞌdiin e̱ji̱n jma̱a̱ numuꞌ.w Ikaa jngóo bu̱ e̱ji̱i̱n ikaa ma̱ꞌni̱i̱ e̱ji̱nꞌ ikúún ñajúúnꞌ.
Xúꞌkui̱ kaꞌnii nijxnáa xta̱jmiúu dí ma̱ꞌni a̱ꞌgiu̱u̱. Ikú Jakób niꞌgu jma̱a̱ ikaa.
A̱ꞌkui̱ dí Bílá niꞌni e̱ndi̱i̱, ni̱gi̱ꞌdaa mbáa ada̱ jma̱a̱ Jakób.
A̱ꞌkui̱ niꞌtí Rakél: «Anu̱lú niꞌni mbánúu numuꞌ, xúꞌkui̱-má niꞌdxuun dí ni̱tu̱u̱n, nijxniúꞌ mbáa ada̱.» Ikaa jngóo nijxnúu mbiꞌyuu Dán.x
A̱ꞌkui̱ niꞌni e̱ndi̱i̱ bu̱júuꞌ Bílá bu̱ xta̱jmiúu Rakél, ikú ni̱gi̱ꞌdaa i̱mba̱a̱ ada̱ bu̱ eꞌni a̱jmi̱i̱ e̱ji̱i̱n jma̱a̱ Jakób.
Ikú niꞌtí Rakél: «Pú gaki̱i̱ wáa ni̱gi̱ꞌdu̱ꞌ jmu̱ꞌ dxájuꞌ, mu̱ú ikúún niꞌngo̱ꞌ.» Ikaa jngóo nijxnúu mbiꞌyuu Neftalí.y
Ndóo̱ ndiꞌyoo Léá dí nánguá gi̱ꞌdiin e̱ji̱n, ikú ni̱jka̱ kayáa Sílpá, bu̱ xta̱jmiúu náa Jakób, mu dí ma̱ꞌni a̱ꞌgiu̱u̱.
Ikú Sílpá ni̱gi̱ꞌdaa mbáa ada̱ jma̱a̱ Jakób.
Ndáwáá a̱ꞌkui̱ dí Sílpá, bu̱ xta̱jmiúu Léá, ni̱gi̱ꞌdaa i̱mba̱a̱ ada̱ jma̱a̱ Jakób.
Ikú niꞌtí Léá:
Náa ajngáa ebréó, mbiꞌyuu José najxná ku̱ma̱ «nagrígúu̱ xo̱ó i̱mba̱».
Mbá mbiꞌi Rubén ni̱jka̱ náa xanáá ndóo̱ dí naxtagímbo̱o̱ ejxúu iñuu ra̱jxa̱. Ikí nixkamaa xndú dí mbiꞌyuu mandrágo̱ra̱, kagu̱ ni̱ꞌka̱a̱ náa inuu Léá bu̱ ru̱dúu-má. A̱ꞌkui̱ dí Rakél niꞌtúun Léá: ―Na̱ta̱-káñáaꞌ dí ma̱ra̱jxnu̱ꞌ nguátá wáa mandrágo̱ra̱ dí ni̱ꞌka̱a̱ kagu̱u̱ aꞌdiáaꞌ mi̱ꞌku.
Ikú nigooꞌ Léá: ―Lá nda̱a̱ kayuuꞌ dí nitañu̱ꞌ tayáá ráꞌ, dí nitrígú-káꞌyúꞌ- má a̱jmbio̱ꞌ. Xúꞌkui̱-má xúgui̱, nandaaꞌ-má dí ma̱trígú-káꞌyúꞌ mandrágo̱ra̱ dí ni̱ꞌka̱a̱ kagu̱u̱ aꞌdióꞌ mangaa.  Ikú niꞌtí Rakél: ―Anuꞌ jma̱a̱ꞌ ikáán Jakób mbruꞌun rígi̱, jma̱a̱ numuu mandrágo̱ra̱ dí mi̱ꞌku.
Ndóo̱ ni̱ꞌka̱a̱ Jakób náa xanáá wakíꞌ rúꞌkui̱, ikú ni̱jka̱ Léá gási̱jnuu. A̱ꞌkui̱ niꞌtúun: ―Mu̱ꞌnuꞌ ikáánꞌ mbruꞌun rígi̱, numuu dí ni̱ni̱-númuu-má dí mu̱ꞌnuꞌ jma̱a̱ mandrágo̱ra̱ dí ni̱ꞌka̱a̱ kagu̱u̱ aꞌdióꞌ.  Ikú Jakób niꞌgu jma̱a̱ Léá mbruꞌun rúꞌkui̱.
Xúꞌkui̱-má niꞌdxawuun Anu̱lú dí niꞌtí Léá, ikú niꞌni e̱ndi̱i̱ ni̱gi̱ꞌdaa bu̱júuꞌ i̱mba̱a̱ ada̱, bu̱ eꞌni wisiin e̱ji̱i̱n jma̱a̱ Jakób.
Ikú Léá niꞌtí: «Anu̱lú nijxnáa̱ꞌ dí wíji̱ mba̱ya̱a̱, numuu dí ikúún ni̱jxniu̱u̱ xta̱jmiúꞌ a̱jmbio̱ꞌ dí mbayáa.» Ikaa jngóo nijxnúu mbiꞌyuu Isakár.ch
Ndáwáá niꞌni e̱ndi̱i̱ bu̱júuꞌ Léá, ikú ni̱gi̱ꞌdaa i̱mba̱a̱ ada̱, bu̱ eꞌni majuiin e̱ji̱i̱n jma̱a̱ Jakób.
Ndáwáá Léá ni̱gi̱ꞌdaa mbáa dxáꞌgú, ikaa nijxnúu mbiꞌyuu Díná.
A̱ꞌkui̱ dí Anu̱lú nimáꞌáa̱n a̱jkiu̱u̱n kaꞌyoo Rakél, mangaa- má niꞌdxawuun dí niꞌtí, ikú niꞌni dí ma̱ndoo ma̱gi̱ꞌdiin e̱ji̱n.
Ikú niꞌni e̱ndi̱i̱, ni̱gi̱ꞌdaa mbáa dxámá. A̱ꞌkui̱ niꞌtí: «Anu̱lú niꞌni dí nánguá ma̱ti̱yu̱ꞌ.»
Ikaa nijxnúu mbiꞌyuu José,d numuu dí niꞌtí: «Anu̱lú Mekuíí gájxniúꞌ i̱mba̱a̱ ada̱.»
Dí ndóo̱ ni̱gu̱maa-má aꞌdióo Rakél bu̱ mbiꞌyuu José, ikú Jakób niꞌtúun Labán: ―Tasíñúꞌ ma̱ꞌgáa̱ꞌ náa jmbayuuꞌ xujiunꞌ rá.
Xúꞌkui̱- má rajxniáa̱ꞌ gu̱ꞌwi̱ꞌ bu̱ nijxtáá ni̱ñajunꞌ numúú náa guꞌwáaꞌ, xúꞌkui̱-má rajxniáa̱ꞌ e̱ji̱nꞌ mangiin.  Natayáá-má ikáán dí xkáꞌnii ni̱ñajunꞌ náa guꞌwáaꞌ, ikaa jngóo tasíñúꞌ ma̱ꞌgáa̱ꞌ.
Ikú Labán nigooꞌ: ―Dí xúgui̱ rá, tañu̱ꞌ péñú, dí xo̱ó ma̱guanáaꞌ ma̱kuwaa.  Numuu ndi̱yo̱o̱-má dí Anu̱lú naꞌni sajku-rámúúꞌ jma̱a̱ numaaꞌ ikáán.
―Xúꞌkui̱-má niꞌtí―: Aratúnꞌ nguátá eyaaꞌ ma̱ta̱daaꞌ, mu dí xúꞌkui̱ gáni̱-númaaꞌ.
Ikú Jakób nigooꞌ: ―Ikáán-má natayáá dí xkáꞌnii ni̱ñajunꞌ, xúꞌkui̱-má natayáá xkáꞌnii ni̱ña̱wu̱u̱n xu̱jkiáaꞌ.
Ikú niꞌtí Labán: ―Díí-lá eyaaꞌ ma̱jxna̱a̱ꞌ rá.  Ikú Jakób nigooꞌ: ―Dimbá-má xára̱jxnu̱ꞌ. Má dí ma̱ꞌndaaꞌ xóo ma̱ta̱a̱nꞌ, a̱ꞌkui̱ dí xo̱ó mba̱ñu̱u̱ xu̱jkiáaꞌ xúꞌkui̱ rá.
Ma̱nójngoꞌ ikúún xúgui̱ mbá xúguííꞌ náa kajtiin xu̱jkiáaꞌ, ma̱gúwíin kaníí mbá xúguíi̱nꞌ mugu̱ bu̱ mijxtíin, xúꞌkui̱-má mbá xúguíi̱nꞌ mugu̱ bu̱ skuniiꞌ, mangaa-má su̱jtuunꞌ bu̱ mijxtíin.  Ikiin bu̱ꞌkui̱ gáꞌni dí ma̱daaꞌ ikúún.
Gájsíí, nawi̱i̱n, ndóo̱ gídxáꞌ gáta̱ya̱a̱ dí ni̱daaꞌ, a̱ꞌkui̱ ma̱ta̱ya̱a̱ dí séni̱-ndúwáánꞌ.  Mú dí ma̱kujmi̱í su̱jtuunꞌ bu̱ na̱nguá mijxtíin, jma̱a̱ mugu̱ bu̱ na̱nguá skuniiꞌ náa xu̱jkiúꞌ, a̱ꞌkui̱ ma̱ta̱ya̱a̱ dí ni̱ni̱ ku̱ꞌwíinꞌ xúꞌkui̱ xá.
Ikú niꞌtí Labán: ―Míjiánꞌ, xáꞌñuu-má, ga̱ꞌni- má xóo ratá ikáán.
Mu̱ú ikaa-má mbiꞌi rúꞌkui̱ Labán ni̱gu̱wíin wájííꞌ chibátú bu̱ mijxtíin sma̱ꞌníiꞌ, xúꞌkui̱-má mbá xúguíi̱nꞌ gu̱mba̱-sújtuunꞌ bu̱ mijxtíin, jma̱a̱ mbá xúguíi̱nꞌ bu̱ tima miꞌxá xtúún, xúꞌkui̱-má mbá xúguíi̱nꞌ mugu̱ bu̱ skuniiꞌ.  Niniñúúꞌ náa ñawúúnꞌ e̱ji̱i̱n mu dí mu̱ña̱wu̱u̱n.
Ikú xu̱jkúꞌ bu̱ꞌkui̱ ni̱jka̱ kagui̱i̱n, dí mbá ajsú mbiꞌi dí sínguánꞌ dí náa xtáa̱ Jakób.  Xúꞌkui̱-má Jakób ni̱ña̱wu̱u̱n xo̱ó xu̱jkiúu Labán bu̱ niguanúú.
A̱ꞌkui̱ dí Jakób, ni̱ru̱jtu ñawúunꞌ ixi̱ maxaꞌ dí mbiꞌyuu ála̱mo̱, jma̱a̱ ixi̱ abeyánó, xúꞌkui̱- má ixi̱ dí mbiꞌyuu kastáñú, ikú niꞌtóo mijxtiúu xtáyóo jndu nikujmaa ixu̱u̱ dí miꞌxá.
A̱ꞌkui̱ dí xkuíyá dí niꞌtóo rúꞌkui̱ ni̱jka̱ rasnguaꞌán náa rgiyaꞌ dí náa naguáꞌnúú naꞌwa̱a̱n iyaꞌ mugu̱, numuu dí ikí nujxka xu̱jkú-ísí ndóo̱ naguwáánꞌ naꞌwa̱a̱n iyaꞌ.
Xúꞌkui̱ kaꞌnii dí nuda-e̱ki̱ mugu̱ náa inuu xkuíyá rúꞌkui̱, a̱ꞌkui̱ dí na̱gu̱mii e̱jiu̱ún bu̱ sma̱ꞌníiꞌ jma̱a̱ bu̱ mijxtíin xáníiꞌ.
Mámbá ndóo̱ dí xu̱jkú-éꞌgú bu̱ gújkuíinꞌ nduñíi̱ꞌ xu̱jkú-ísí, ikú Jakób na̱jka̱ rasnguaꞌán xkuíyá náa dí naꞌwa̱a̱n iyaꞌ mugu̱, mu dí muda-e̱ki̱ náa inuu xkuíyá rúꞌkui̱.
Ndóo̱ dí naguwáꞌ mugu̱-eꞌgú bu̱ sa̱jui̱i̱nꞌ, na̱nguá snguaꞌán xkuíyá ikú. Xúꞌkui̱ kaꞌnii dí bu̱ xu̱jkú- sajui̱i̱nꞌ nagui̱ín Labán, bu̱ i̱táan gújkuíinꞌ nagui̱ín Jakób.
Xúꞌkui̱ kaꞌnii dí Jakób ni̱gi̱ꞌdoo wéñúuꞌ, xúꞌkui̱-má ni̱gi̱ꞌdiin mbiꞌiin mugu̱, mangaa-má ni̱gi̱ꞌdiin xta̱jmá gu̱ꞌu̱ jma̱a̱ xta̱jmá xa̱beka, xúꞌkui̱- má xu̱jkúꞌ bu̱ mbiꞌñúú kaméyú gajmiúú búrú.  Jakób namínaꞌ dí ma̱tanga̱a̱ náa Kanaán
Jakób niꞌdxuun xkáꞌnii nuti e̱ji̱i̱n Labán: «Jakób nigu̱u̱ mbá xúguííꞌ dídrígo̱o̱ anu̱lú. Dídrígo̱o̱ anu̱lú dínigu̱u̱ rúꞌkui̱, ikaa niꞌni díni̱gi̱ꞌdoo wéñúuꞌ.»
Xúꞌkui̱-má ndaꞌyoo Jakób díLabán nánguá eꞌñuu ikaa xóo dínaꞌni nákígi̱nii.
Xúꞌkui̱- má Anu̱lú Mekuííniꞌtúun Jakób: «Ayu̱u̱ꞌ náa jmbayuuꞌ ana̱a̱ꞌ, náa kúwi̱i̱n a̱ngia̱a̱nꞌ, xúꞌkui̱-má ikúún ma̱jxtáá jma̱a̱ nindxa̱a̱ꞌ.»
A̱ꞌkui̱díJakób nikuꞌma ajngáa, dínindxaꞌóo ma̱ꞌka̱ Rakél jma̱a̱ Léá xanáá, dínáa xtáa̱ ndaꞌñúú mugu̱.
Ikú niꞌtúún: ―Nda̱yo̱o̱ dí nánguá eꞌñuꞌ ana̱la xóo dí nákí gi̱nii. Ndo̱ó- má Diúu̱ drígo̱o̱ anu̱ꞌ xtáa̱ jma̱a̱ nindxu̱ꞌ.
Ndu̱ya̱a̱-má ikáa̱nꞌla dí pú gaki̱i̱ ni̱ñajunꞌ náa ana̱la.
Má dí ikaa naꞌtí xígi̱: “Bu̱ mijxtíin ma̱ꞌni dí bu̱ ma̱ta̱daaꞌ ikáán”, a̱ꞌkui̱ dí mbá xúguíi̱nꞌ mugu̱ na̱gu̱mii mijxtíin e̱jiu̱ún. Má dí ikaa naꞌtí: “Bu̱ sma̱ꞌníiꞌ ma̱ꞌni bu̱ ma̱ta̱daaꞌ ikáán”, a̱ꞌkui̱ dí mbá xúguíi̱nꞌ na̱gu̱mii sma̱ꞌníiꞌ e̱jiu̱ún.
Xúꞌkui̱ kaꞌnii dí Anu̱lú ni̱grui̱gú káꞌyúuꞌ xu̱jkiúu ana̱la, dí nijxniúꞌ ikúún.
»Mbá-míꞌsú dí ndóo̱ nujxka mugu̱, ni̱gúndaa ndi̱yo̱o̱ dí sma̱ꞌníiꞌ jma̱a̱ mijxtíin xu̱jkú-ísí bu̱ nujxkúún xu̱jkú-éꞌgú.
Xúꞌkui̱- má niꞌtúnꞌ Ánklí drígo̱o̱ Anu̱lú dí náa ni̱gúndaa: “Jakób.” Ikú ikúún ni̱tu̱u̱n: “Gi̱i̱-má xtáá.”
Ikú ikaa niꞌtúnꞌ: “Atiajxi̱ ma̱ta̱ya̱a̱ dí mbá xúguíi̱nꞌ xu̱jkú-ísí bu̱ nujxkúún xu̱jkú-éꞌgú sma̱ꞌníiꞌ jma̱a̱ mijxtíin.  Numuu dí ikúún nda̱yo̱o̱ mbá xúguííꞌ dí naꞌñaaꞌ Labán.
Ikúún ñajunꞌ Diúu̱, bu̱ nitayáá náa Bet- él, dí náa ikáán nitaxídí-rámááꞌ sítí náa inuu isí, dí náa nitaxúda- minaꞌ mbá awan náa ikúún.  A̱tu̱jxa̱a̱ꞌ tagájna̱a̱ꞌ náa jmbaaꞌ rígi̱, ayu̱u̱ꞌ náa jmbaaꞌ ni̱gu̱máá.”
Rakél jma̱a̱ Léá nigooꞌ: ―Lá xo̱ó kuaꞌdáá díkaꞌyuxu̱ dínáa goꞌóo anu̱xu̱ ku̱ma̱a̱ꞌ ikáán rá.
Lá ra̱ꞌkáa naꞌñuxu̱ jndu xóo-má i̱ꞌwíi̱nꞌ gu̱ꞌu̱ ñajunxu̱ xáꞌ.  Jndu ni̱gu̱juáa̱nꞌxu̱, xúꞌkui̱-má niémbo̱o̱ ni̱ꞌku̱ mbá xúguííꞌ dínigu̱ jma̱a̱ numuxu̱.
Numuu dímbá xúguííꞌ ni̱gu̱wí-káꞌyúuꞌ Anu̱lú náa ñawúunꞌ anu̱xu̱, drígúlú ikáánꞌ ñajuunꞌ, jma̱a̱-má drígu̱ún e̱jiu̱nlú.  Ikaa jngóo díxúgui̱rá, atani̱mbá xúguííꞌ díniꞌtáanꞌ Anu̱lú.  Jakób nagájna̱a̱ náa Padán-arám
Ikú- má nigujtuun kamba̱a̱ gajmíi mbá xúguíi̱nꞌ xu̱jkiúu bu̱ nidaaꞌ numuu, xúꞌkui̱-má jma̱a̱ mbá xúguííꞌ dí nikánúu náa Padán- arám, mu dí ma̱tanga̱a̱ náa xtáa̱-má anu̱u̱, dí náa jmbaaꞌ Kanaán.
Mu̱ú dí Labán ni̱jka̱ gáꞌdu̱u̱n mugiu̱u̱, ikaa jngóo Rakél niꞌni kúwi̱i̱nꞌ xándiu̱u̱, bu̱ ra̱ꞌkíin Diúu ñajúúnꞌ.
Xúꞌkui̱-má Jakób niꞌni-nduwaaꞌ Labán bu̱ xa̱bu̱ araméó, na̱nguá niꞌtúun mú dí ma̱ꞌga̱a̱.
Nigáyúu kagu̱u̱ mbá xúguííꞌ dí gíꞌdoo, mbá nacha̱-má ninójngoo náa mañu Éufra̱te̱s, ni̱jka̱ xígi̱í náa kúbá Galaád.  Labán na̱jka̱ rajxkoo Jakób
Ndóo̱ niꞌni ajsú mbiꞌi, niꞌdxuun Labán dínigáyúu Jakób.
A̱ꞌkui̱díLabán nigímbíin a̱ngui̱i̱n, ni̱jka̱ kidxuuꞌ Jakób. Mbá juan mbiꞌi ni̱jka̱ kamba̱a̱, ni̱jka̱ gáxkamaa náa kúbá Galaád.
Xúꞌkui̱-má Anu̱lú niꞌtúun Labán bu̱ xa̱bu̱ araméó dínáa nigundaa mbruꞌun rúꞌkui̱: «Atia̱wa̱n-mínáꞌ-lá díxára̱ta̱a̱n Jakób ajngáa mijkoo.»
Labán nixkamaa Jakób náa kúbá Galaád, dí náa-má nigíꞌ guꞌwá xtíin drígo̱o̱ Jakób. Ikí-má nigíꞌ guꞌwá xtíin drígo̱o̱ Labán gajmíi a̱ngui̱i̱n.
A̱ꞌkui̱ dí Labán niꞌtúun Jakób: ―Díí ñajuunꞌ nitani̱ rá, dí nitani̱-nduwúúnꞌ. Nidxa̱ꞌ xtiin gua̱ꞌxeꞌ jndu xóo xa̱bu̱ bu̱ najtiin dí náa na̱gi̱ꞌdu̱u̱n xa̱bu̱ kaꞌnii.
Jndu tási̱ꞌñúꞌ dí mi̱ꞌku rawúúnꞌ ejín-xíníꞌ jma̱a̱ gua̱ꞌxeꞌ. Nitani̱ saskágua̱a̱nꞌ kayuuꞌ xúgui̱ rá.
Góꞌdóo mba̱a̱ sieki̱i̱ ma̱ña̱la dí ra̱míjiánꞌ nu, mu̱ú dí mbruꞌun niꞌtúnꞌ Diúu̱ drígo̱o̱ ana̱a̱ꞌ: “Atia̱wa̱n-mínáꞌ-lá dí xára̱ta̱a̱n Jakób ajngáa mijkoo.”
Xúgui̱ dí nadxu̱u̱ꞌ-má rá, numuu dí pú nandaaꞌ gídxu̱u̱ꞌ náa goꞌóo ana̱a̱ꞌ, díí-lá numuu jngóo nitani̱ ku̱ꞌwíinꞌ xándiúꞌ rá.
Ikú nigooꞌ Jakób, niꞌtúun Labán: ―Ngu̱ꞌwa̱á ni̱ga̱yúꞌ numuu dí nimíñúꞌ, xúꞌkui̱-má ni̱mínaꞌ dí gamíi ma̱trígú-káꞌyúꞌ jma̱a̱ sieki̱i̱ gua̱ꞌxiaaꞌ.
―Numuu dí na̱nguá eꞌyoo Jakób mú dí Rakél niꞌni kúwi̱i̱nꞌ xándú, ikaa jngóo niꞌtí xo̱ó―: Ndo̱ó-má sáa bu̱ náa ma̱ta̱xkama̱a̱ xándia̱a̱ꞌ, ga̱ka̱ñúu.  Náa inúú a̱ngiu̱lú gi̱i̱, tayáá mú rígá dí dríga̱a̱ꞌ náa drígóꞌ ikúún, ada gídxu̱u̱ꞌ.
Ikú Labán ni̱to̱ꞌo̱o̱ náa guꞌwá xtíin drígo̱o̱ Jakób, jma̱a̱ náa goꞌóo Léá, xúꞌkui̱-má ni̱to̱ꞌo̱o̱ náa guꞌúún nájmi̱i̱ xta̱jmá, na̱nguá nixkama̱a̱. Ndóo̱ nigájna̱a̱ náa goꞌóo Léá ni̱to̱ꞌo̱o̱ náa goꞌóo Rakél.
Mu̱ú dí Rakél nirkaꞌwiin- má xándú náa agoo xíliu̱u̱ kaméyú, ikú ikaa ni̱grigu su̱du̱ú náa kútíꞌi̱i̱n. Dí Labán ndiñííꞌ mbá xúguííꞌ guꞌwá, na̱nguá nixkami̱í.
Ikú ikaa niꞌtúun anu̱u̱: «Xákiꞌnáá-lá xtayo̱ꞌ, anu̱ꞌ, dí síyóo ma̱tu̱jxu̱ꞌ dí mba̱ya̱-majkuaaꞌ.  Numuu dí xtáá naꞌku̱ awúnꞌ xóo- má dí naguáꞌníí gu̱ꞌu̱.» Xóo-má Labán ndiñííꞌ xándú, mu̱ú na̱nguá nixkami̱í.
A̱ꞌkui̱ dí Jakób nikiꞌnáa̱, xúꞌkui̱-má ni̱gi̱ꞌdu̱u̱ jma̱a̱ Labán dí niꞌtúun: ―Díí-lá ñajuunꞌ dí ra̱ꞌkí ni̱ni̱ tayáá rúꞌ. Díí-lá aꞌkúnꞌ, dí ra̱ꞌkáa táán mijkoo edxa̱ꞌ rajxkoꞌ nu.
Dí mbá-skíñúꞌ siguꞌ dí nijxtáá ni̱ñajunꞌ jma̱a̱ nindxa̱a̱ꞌ, mugia̱a̱ꞌ jma̱a̱ su̱jtiaanꞌ nimbíꞌsú na̱nguá ni̱grájki̱ín e̱jiu̱ún, xúꞌkui̱-má jndu dimbáa brégia̱a̱ꞌ na̱nguá nikuu.
Nimbíꞌsú táꞌkáa̱ꞌ ka̱ya̱a̱ xu̱jkiáaꞌ bu̱ nixíya̱a̱ xu̱jkú-xáná. Ikúún-má e̱ni̱-núma̱a̱ snuꞌwan dí narígá.  Bu̱ na̱gu̱ma kúwi̱i̱nꞌ mbiꞌi jma̱a̱ mbruꞌun, ikúún-má natru̱múú dí na̱ni̱-numi̱í.
Dí mbiꞌi nasikúún jka̱ꞌ, dí mbruꞌun nakrámu̱ꞌ, ni- má séꞌka̱-ninuꞌ mi̱gú.
Xúꞌkui̱ kaꞌnii ngíná nijxtáá mbá skíñúꞌ siguꞌ náa guꞌwáaꞌ. Mbá gu̱wa̱ꞌ i̱jku̱ siguꞌ ni̱ñajunꞌ jma̱a̱ numúú a̱jmi̱i̱ gua̱ꞌxiaaꞌ, mbá majun siguꞌ ni̱ñajunꞌ jma̱a̱ numúú xu̱jkiáaꞌ. Xúꞌkui̱-má mbá gu̱wa̱ꞌ nutu ni̱tri̱ꞌku̱u̱ dí na̱daaꞌ.
Mú dí tájxtáa̱ jma̱a̱ nindxu̱ꞌ Diúu̱ drígo̱o̱ anu̱ꞌ, bu̱-má Diúu̱ drígo̱o̱ Abraám, bu̱ naꞌni mba̱a̱ Isaák, pú gajkuun dí ma̱ta̱xu̱ꞌmúú ma̱ꞌgáa̱ꞌ ndo̱ó ñawúnꞌ xprígú. Mu̱ú dí Anu̱lú ndiꞌyoo dí ndi̱ya-mínu̱u̱ꞌ wéñúuꞌ náa dí ni̱ñajunꞌ, ikaa jngóo niꞌni- xpríguáaꞌ gu̱ꞌwi̱i̱nꞌ.  Jakób jma̱a̱ Labán nini̱ mbá awan
Ikú nigooꞌ Labán niꞌtúun Jakób:
Náa ajngáa araméó, ajngáa Jegár Saadútá najxná ku̱ma̱ «dí gíꞌ nduꞌ nasngájma».
Náa ajngáa ebréó, ajngáa Galaád najxná ku̱ma̱ «dí gíꞌ nduꞌ nasngájma».
Náa ajngáa ebréó, ajngáa Míspá najxná ku̱ma̱ «dí wíji̱ náa nayajxi̱-rámáꞌ xa̱bu̱».
A̱ꞌkui̱ dí Jakób ndiyáꞌ mbá isí nisiji dí ma̱ꞌni mbá séñá.
Ikú Jakób niꞌtúún a̱ngui̱i̱n: «Gu̱gímbóó isí.» Ikú ikiin ni̱gi̱mbóó isí, nigíꞌ nduꞌ. Ikí-má ni̱pi̱ꞌsu náa ni̱gi̱mbóó isí rúꞌkui̱.
Ikí a̱ꞌkui̱ Labán nijxnúu mbiꞌyuu Jegár Saadútá,e dí Jakób rá, nijxnúu mbiꞌyuu Galaád.f
A̱ꞌkui̱ Labán niꞌtí: ―Isí dí gíꞌ nduꞌ rígi̱, nasngájma dí ni̱ꞌtá-míjná xúgui̱.  Ikaa jngóo ikaa niꞌni mbiꞌyuu Galaád.
Xúꞌkui̱-má niꞌni mbiꞌyuu Míspá,g numuu dí Labán niꞌtí: ―Anu̱lú Mekuíí gáya̱jxu̱lú nájmááꞌ, dí ndóo̱ mámbáa ma̱ꞌga̱a̱.
Mú dí natani̱-míni̱i̱ꞌ gua̱ꞌxeꞌ o̱ má xo̱ó nadiin i̱ꞌwíi̱nꞌ gu̱ꞌu̱, ndawa̱a̱-má i̱mba̱a̱ sáa ndaꞌyoo náa dí ikáánꞌ. Atayáá dí Anu̱lú wíji̱ ndaꞌyulú nájmááꞌ.
―Xúꞌkui̱-má xo̱ó niꞌtí Labán niꞌtúun Jakób―: Atayáá isí dí gíꞌ nduꞌ rígi̱, xúꞌkui̱-má séñá rígi̱, dí ni̱siji náa ma̱jiu̱nlú.
Dí nasngájma gáꞌni isí dí gíꞌ nduꞌ rígi̱, xúꞌkui̱-má dí nasngájma gáꞌni séñá rígi̱ mangaa, dí ikúún xánójngoꞌ náa gíꞌ nduꞌ isí rígi̱.  Ni-má ikáán xánújngaaꞌ náa isí jma̱a̱ séñá rígi̱ dí mu̱ꞌni̱-mi̱jna̱ dí ra̱ꞌkí.
Ga̱ꞌni-mbánúu numulú bu̱ Diúu̱ drígo̱o̱ Abraám jma̱a̱ Diúu̱ drígo̱o̱ Nakór, bu̱ xi̱ꞌñúlú-má.  A̱ꞌkui̱ dí Jakób nikuda-minaꞌ náa inuu-má Anu̱lú bu̱ naꞌni mba̱a̱ Isaák.
Dí i̱mba̱-néjsu̱ú miꞌcha̱ ni̱tu̱jxi̱i̱ Labán, ni̱ꞌku̱ rawúúnꞌ ejín-xíníiꞌ jma̱a̱ gua̱ꞌxeeꞌ, a̱ꞌkui̱-má niꞌni sajku-rámíiꞌ. Ikú nitanga̱a̱ ni̱jka̱a̱ náa xtáa̱-má.  Jakób naꞌni mbánúu dí maxkama-mina̱a̱ꞌ jma̱a̱ Esaú
Jakób nigujtu̱u̱n kambo̱o̱ ni̱jka̱. Ikí ni̱da̱ꞌwíin ánklí drígo̱o̱ Anu̱lú náa inuu.
Ikú niꞌtí Jakób ndóo̱ ndiꞌñúú: «Dí náa xtáa̱ Anu̱lú ñajuunꞌ jmbaaꞌ rígi̱.» Ikaa jngóo dí jmbaaꞌ rúꞌkui̱ nijxnúu mbiꞌyuu Maanaím.
A̱ꞌkui̱ dí Jakób nikuꞌmii bu̱ magúún kuñu̱u̱ ajngáa náa Esaú bu̱ dxájuu, náa jmbaaꞌ Seír, numbaaꞌ-má Edóm.
Niꞌtúún: «Xígi̱ gúta̱a̱n xa̱bu̱ niki̱i̱ Esaú: “Xígi̱ eꞌtí xta̱jmiáaꞌ Jakób: ‘Pú mba̱yu̱u̱ꞌ nijxtáá ga̱jmu̱ꞌ Labán, jndu mbiꞌi-má xúgui̱.
Gúꞌdíin xedi̱, jma̱a̱ búrú, mugu̱, xta̱jmá xa̱beka, jma̱a̱ xta̱jmá gu̱ꞌu̱. Ikaa jngóo na̱ku̱ꞌmá ajngáa dí na̱ta̱a̱nꞌ, xa̱bu̱ niki̱i̱, numuu dí gúꞌtu̱u̱n dí míjiánꞌ a̱jkia̱a̱nꞌ gáta̱yo̱ꞌ.’”»
Ndóo̱ niguwáánꞌ náa Jakób xa̱bu̱ bu̱ nigúún kuñu̱u̱ ajngáa, ikú nitáán: «Nijkuá-máxu̱ náa dxájuaaꞌ Esaú. Naꞌka̱-má mangaa gási̱jnaaꞌ gajmíi mbá a̱jku̱ siéntú xa̱beka.»
A̱ꞌkui̱ dí Jakób pú nimíñúu.  Ikú a̱ꞌkui̱ nikuíꞌtíin a̱jma̱ ku̱jti̱i̱n xa̱bi̱i̱ bu̱ na̱jka̱ gajmíi, xúꞌkui̱- má nikuíꞌtíin mugu̱, xedi̱, jma̱a̱ kaméyú mangiin.
Numuu ni̱ku̱mu̱u̱: «Mú dí naꞌka̱ Esaú ma̱gi̱ꞌdu̱u̱ gajmíi mbá ku̱jti̱i̱n, dí i̱mbá-ku̱jti̱i̱n ma̱káwíin.»
Ni síꞌgíiꞌ ra̱káꞌyoꞌ mbá xúguííꞌ dí nangawíi̱nꞌ a̱jkia̱a̱nꞌ xtayo̱ꞌ, xúꞌkui̱-má mbá xúguííꞌ dí gajkuun nambánúu ajngáaꞌ náa xta̱jmiáaꞌ bi̱gi̱. Numuu dí ndo̱ó rgótiúꞌ ka̱ya̱ ninójngoꞌ náa mañu Jordán, xúꞌkui̱-má dí xúgui̱ na̱ta̱-ñájúúnꞌ a̱jma̱ ku̱jti̱i̱n xa̱bu̱.
Atani̱-kríñu̱u̱ꞌ xúgui̱ náa ñawúunꞌ dxájuꞌ Esaú, numuu dí namíñúꞌ ka̱yo̱o̱, ra̱ꞌkáa ma̱ꞌka̱ gágu̱diáa̱nꞌxu̱, jndu gu̱ꞌu̱ gajmiúú e̱jiu̱ún.
Ikáán-má niratá: “Ikúún gáña̱a̱ꞌ dí míjiánꞌ, xúꞌkui̱- má ejín-xíniáaꞌ ma̱ꞌni jndu xóo jui̱ꞌi̱ dí rígá náa rawuunꞌ lamáa kaꞌnii, dí jndu xáꞌngo̱o̱ ma̱gi̱jxnii dí mbiꞌiin.”»
Ikí-má niwanúu Jakób dí mi̱gu mbruꞌun rúꞌkui̱, xúꞌkui̱- má niraꞌwíin xu̱jkiúu bu̱ ma̱ꞌni se̱ge̱jia̱nꞌ dímajxnúu Esaú:
a̱jma̱ siéntú su̱jtu-eꞌgú, jma̱a̱ mbá-skíñi̱i̱ꞌ chibátú, a̱jma̱ siéntú mugu̱-eꞌgú, jma̱a̱ mbá-skíñi̱i̱ꞌ brégú,
mbá- skíñi̱i̱ꞌ gu̱wa̱ꞌ kaméyú gajmiúú e̱jiu̱ún, xúꞌkui̱-má a̱jma̱-ski̱ñíi̱ꞌ xedi̱-eꞌgú, jma̱a̱ gu̱wi̱i̱nꞌ túrú, mbá-skíñi̱i̱ꞌ búrú-éꞌgú, jma̱a̱ gu̱wi̱i̱nꞌ búrú-isí.
Ikú nixnájxiu̱u̱n xta̱jmiúu mámbá ku̱jti̱i̱n xu̱jkúꞌ, ikú niꞌtúún xta̱jmiúu: «Ga̱nújngala mu̱ꞌgua gi̱náa̱ꞌ, xúꞌkui̱-má ma̱ja̱nꞌ gúni̱ꞌñúúꞌ mámbá ku̱jti̱i̱n xu̱jkúꞌ.»
Bu̱ nikuꞌmaa ma̱ꞌga gi̱nii niꞌtúun: «Mú dí nixkamáá dxájuꞌ Esaú, xúꞌkui̱-má ma̱ra̱jxa̱a̱ꞌ: “Sáá-lá xa̱bíi̱ ñajuaanꞌ ikáán rá.  Náá-lá edxu̱ꞌ. Sáá-lá xu̱jkiúu bu̱ nadxu̱ꞌ gajmiáaꞌ bi̱gi̱ rá.”
Ikú ma̱ra̱ta̱a̱n: “Se̱ge̱jia̱nꞌ drígo̱o̱ xta̱jmiáaꞌ Jakób ñajuunꞌ, dí nakuꞌma ma̱ꞌka̱ náa inaaꞌ ikáán xi̱, xa̱bu̱ niki̱i̱ Esaú, xúꞌkui̱-má ikaa mangaa naꞌka̱ kidxuxu̱.”»
Mu̱ta̱nla: “Naꞌka̱-má xta̱jmiáaꞌ Jakób náa kidxuxu̱.”» Numuu ni̱ku̱mu̱u̱ Jakób: «Ma̱ni̱ díma̱jxa̱a̱ jma̱a̱ se̱ge̱jia̱nꞌ dína̱jka̱ gi̱nii, ndáwáá mba̱yo̱o̱ jmína̱a̱ꞌ ikaa. Ma̱ꞌni-má magruígúún míjiánꞌ xúꞌkui̱xá.»
Xúꞌkui̱kaꞌnii díni̱jka̱ gi̱nii se̱ge̱jia̱nꞌ. Ikí-má niꞌgu ikaa mbruꞌun rúꞌkui̱, náa ni̱wi̱ji̱-má.  Jakób ni̱gi̱ꞌdu̱u̱ jma̱a̱ ánklí náa Peniél
Dí mbruꞌun rúꞌkui̱ ni̱tu̱jxu̱u̱ Jakób, gajmíi nájmi̱i̱ gu̱ꞌwi̱i̱, jma̱a̱-má nájmi̱i̱ xta̱jmiúu, xúꞌkui̱-má mbá gu̱wi̱i̱nꞌ i̱mba̱ e̱ji̱i̱n, ikú ni̱ki̱diin iyaꞌ mbawiꞌ dí náa mañu mbiꞌyuu Jabók.
Xúꞌkui̱ niꞌni dí ma̱ki̱diin ikiin náa mañu rúꞌkui̱, jma̱a̱-má mbá xúguííꞌ dí gíꞌdoo.
A̱ꞌkui̱ dí Jakób niguanúu mba̱wíí. Ikú ni̱gi̱ꞌdu̱u̱ jma̱a̱ mbáa xa̱biya̱ jndu ni̱ꞌka̱ rajsi.
Ndóo̱ ndiꞌyoo xa̱biya̱ dí na̱nguá e̱ꞌngo̱o̱ dí ma̱ꞌni-minaꞌ jma̱a̱ Jakób, nijxnúu náa ka̱jua̱a̱ isu̱ xtiyuu. A̱ꞌkui̱ ni̱jui̱ꞌngúúnꞌ níjtú xtiyuu Jakób ndóo̱ náa-má naꞌni-minaꞌ jma̱a̱ xo̱ó.
A̱ꞌkui̱ dí xa̱biya̱ niꞌtí: ―Atasíñúꞌ, numuu dí naꞌka̱ rajsi.  Ikú Jakób nigooꞌ: ―Xáni̱ꞌñáaꞌ mú dí na̱nguá tani̱ sajku-rámúúꞌ.
Ikú xa̱biya̱ nirajxi̱: ―Díí-lá mbiꞌyaaꞌ ikáán nu.  Ikú ikaa nigooꞌ: ―Jakób mbiꞌyuꞌ.
A̱ꞌkui̱ dí xa̱biya̱ niꞌtúun: ―Na̱xáꞌni mbiꞌyaaꞌ Jakób rá, Israél pú gáꞌni̱i̱ mbiꞌyaaꞌ rá. Numuu dí ni̱gi̱ꞌda̱a̱ꞌ jma̱a̱ꞌ Anu̱lú, xúꞌkui̱-má gajmiáaꞌ xa̱bu̱ numbaaꞌ, ikáán-má ni̱ꞌnga̱a̱ꞌ.
Ikú Jakób nijxná mbiꞌyuu Peniél náa jmbaaꞌ rúꞌkui̱, numuu dí niꞌtí: «Ndi̱yo̱o̱ mijngii xígi̱ inuu Anu̱lú, xúꞌkui̱-má nikríñu̱u̱ꞌ tákáñúꞌ.»
Ninójngoo-má náa Peniél, ndóo̱ ni̱ꞌka̱ jka̱ꞌ. Narájmbúꞌ e̱jka̱ jma̱a̱ numuu níjtú xtiyuu.
Ikaa jngóo jndu mbiꞌi xúgui̱ séꞌpu̱ xa̱bu̱ Israél níjtú dí rígá náa ka̱jua̱a̱ isu̱ xtiñúú xu̱jkúꞌ, numuu dí ikí nijuijxnáá Jakób, náa níjtú rúꞌkui̱.  Nambájxi̱i̱ Jakób jma̱a̱ Esaú
Ndóo̱ niyajxi̱ Jakób, ikú ndiꞌyoo dí naꞌka̱ Esaú gajmíi mbá a̱jku̱ siéntú xa̱beka. A̱ꞌkui̱ dí nikuíꞌtíin e̱ji̱n náa Léá jma̱a̱ Rakél, xúꞌkui̱-má náa nájmi̱i̱ xta̱jmá.
Gi̱nii kayuuꞌ nisdiajuiin xta̱jmá gajmiúú e̱jiu̱ún, ndáwáá ni̱wi̱ji̱ Léá gajmíi e̱ji̱i̱n. Kidí-wáá kayuuꞌ ni̱wi̱ji̱ Rakél jma̱a̱ José.
A̱ꞌkui̱ dí ikaa ninójngoo gi̱nii náa inúú ikiin, ikú ni̱jka̱ rasmbátígo̱o̱ mbá juan nutu mbayííꞌ, ajndu ni̱jka̱nú náa inuu dxájuu.
A̱ꞌkui̱ dí Esaú nigáyúu ni̱ꞌka̱ gási̱jnuu, ndiyá- ráꞌaa, nigíꞌma rawuunꞌ náa inuu dí nirajxi̱i̱. Ikú nájmi̱i̱ ni̱mbi̱ya̱ꞌ.
A̱ꞌkui̱ niyajxi̱ Esaú ndiꞌñúú gu̱ꞌu̱ gajmiúú e̱ji̱n, ikú niꞌtí: ―Síín ñajúúnꞌ bu̱ꞌkui̱ rúꞌ.  Ikú Jakób nigooꞌ: ―E̱ji̱n bi̱gi̱ ñajúúnꞌ bu̱ nijxniúꞌ Anu̱lú ikúún, dí xta̱jmiáaꞌ ñajunꞌ.
Ndáwáá a̱ꞌkui̱ niguwáꞌ xta̱jmá gajmiúú e̱jiu̱ún, ni̱smba̱ti̱gu̱u̱n.
Ikú niꞌtí Esaú: ―Díí ñajuunꞌ tamínaꞌ jma̱a̱
Náa ajngáa ebréó, ajngáa Él-Elóé-Israél najxná ku̱ma̱ «Anu̱lú ñajuunꞌ Anu̱u̱ Israél».  numuu mbá xúguííꞌ ku̱jti̱i̱n xu̱jkúꞌ bu̱ ni̱xkamii bi̱gi̱ rúꞌ.  Ikú Jakób nigooꞌ: ―Ni̱mínaꞌ dí míjiánꞌ a̱jkia̱a̱nꞌ gáta̱yo̱ꞌ, xa̱bu̱ niki̱i̱.
Ikú niꞌtí Esaú: ―Góꞌdóo-má wéñúuꞌ jún, gi̱ꞌtio̱ꞌ. Raꞌdáá-má ikáán dí dríga̱a̱ꞌ-má ikáán.
Ikú niꞌtí Jakób: ―Na̱nguá ja̱nꞌ, ikúún e̱ta̱-káñáaꞌ.  Mú dígajkuun dímíjiánꞌ a̱jkia̱a̱nꞌ xtayo̱ꞌ, a̱tri̱gú se̱ge̱jiu̱nꞌ dína̱jxna̱a̱ꞌ.  Dínda̱yo̱o̱ inaaꞌ xúgui̱, jndu xóo dí nda̱yo̱o̱ inuu Anu̱lú kaꞌnii, numuu dípú míjiánꞌ a̱jkia̱a̱nꞌ ni̱tri̱gúún.
Na̱ta̱-káñáaꞌ, a̱tri̱gúꞌ se̱ge̱jia̱nꞌ dí naꞌká ka̱gu̱ꞌ inaaꞌ. Numuu díAnu̱lú nijxnúꞌ díma̱góꞌdóo wéñúuꞌ, xúꞌkui̱- má mbá xúguííꞌ dírígá gi̱i̱drígóꞌ ikúún ñajuunꞌ.  Naꞌni-káñúu-má xúꞌkui̱, a̱ꞌkui̱ dí Esaú ni̱grui̱gú.
Ikú niꞌtí Esaú: ―Gu̱ꞌgua̱ rá pé, ikúún gi̱núú gáꞌgá inaaꞌ.
A̱ꞌkui̱ dí Jakób niꞌtúun Esaú: ―Natayáá-má ikáán, xa̱bu̱ niki̱i̱, pú babiinꞌ dí e̱ji̱n, xúꞌkui̱- má gúꞌdíin mugu̱ jma̱a̱ xedi̱ bu̱ ni̱gu̱mii e̱jiu̱ún. Mú dí ma̱xu̱ꞌmii magúún nacha̱, dí mbá mbiꞌi ma̱ka̱ñúú mbá xúguíi̱nꞌ xu̱jkiúꞌ.
A̱nújngaaꞌ mi̱dxu̱ꞌ gi̱níí, xa̱bu̱ niki̱i̱, náa inuu xta̱jmiáaꞌ. Ma̱ꞌgá mañuú ikúún, xóo-má naꞌngu̱u̱n nagúún xu̱jkúꞌ bu̱ najká gajmíꞌ, xúꞌkui̱-má xóo naꞌngu̱u̱n nagúún e̱ji̱n. Mbu̱ꞌya-mijná-má náa Seír ñúꞌúún, xa̱bu̱ niki̱i̱.
Ikú Esaú niꞌtí: ―Ma̱ni̱ꞌñúúꞌ tikuiin xa̱bu̱ bu̱ naguwáꞌ jma̱a̱ nindxu̱ꞌ mu dí mu̱mba̱yáaꞌ, pé.  A̱ꞌkui̱ nigooꞌ Jakób: ―Atani̱ mba̱a̱ a̱jkia̱a̱nꞌ xtayo̱ꞌ, xa̱bu̱ niki̱i̱. Xárajxtaa gajmáaꞌ.
Dí Jakób rá, ni̱jka̱ náa Sukót, ikí-má niꞌni goꞌóo náa ma̱jxtáa̱. Xúꞌkui̱-má niꞌni xtúgúún xu̱jkiúu mangaa, ikaa jngóo náa jmbaaꞌ rúꞌkui̱ nijxnúu mbiꞌyuu Sukót.i
Ndóo̱ nigájna̱a̱ Jakób náa Padán-arám, nda̱a̱ dí nigíꞌnuu ni̱ꞌka̱núu̱ míjiánꞌ jndu náa xujuin Sikém, dí gíꞌ náa jmbaaꞌ Kanaán. Ikí-má nijxtáa̱ náa ri̱doo xujuin rúꞌkui̱.
A̱ꞌkui̱- má ni̱ꞌsi̱ mbá jmbaaꞌ dí numuu mbá siéntú bújka̱a̱ a̱jua̱nꞌ náa e̱ji̱i̱n Amór, bu̱ anu̱u̱ Sikém.  Ikí-má nigíꞌ guꞌwá xtíin drígo̱o̱.
Xúꞌkui̱-má ikí ni̱rngu̱jxi̱ isí náa ma̱ꞌni mba̱a̱ Anu̱lú, ikaa rúꞌkui̱ nijxnúu mbiꞌyuu Él-Elóé- Israél.j
Mbá-míꞌsú nigájnuu Díná, bu̱ guáxioo Léá jma̱a̱ Jakób, ni̱jka̱ gáꞌñúú gua̱ꞌxaꞌ bu̱ kúwá náa xujuin rúꞌkui̱.
A̱ꞌkui̱ nijuiꞌyáá niꞌni Sikém, aꞌdióo-má Amór bu̱ xa̱bu̱ ebéó, bu̱ xa̱bu̱ ñajunꞌ náa jmbaaꞌ rúꞌkui̱. Ikú ni̱jka̱ kayáa Díná niꞌgu jma̱a̱, na̱nguá ndiꞌya-majkuu.
A̱ꞌkui̱ dí Sikém pú ni̱ni̱giu̱u̱ꞌ Díná bu̱ guáxioo Léá, xúꞌkui̱-má nindoo dí mbayáa, ikaa jngóo niꞌni dí ma̱wi̱ji̱ a̱jkiu̱u̱n dxáꞌgú kaꞌyoo.
A̱ꞌkui̱ dí Sikém niꞌtúun anu̱u̱: «A̱ta̱nda̱ꞌa̱a̱ dxáꞌgú bi̱gi̱ mu dí mba̱ya̱a̱.»
Niꞌdxuun-má Jakób dí Sikém táꞌya-majkuu Díná. Xóo-má e̱ji̱i̱n Jakób rá, náa xanáá kúwíi̱n nu̱ña̱wu̱u̱n xu̱jkúꞌ, ikaa jngóo jndu nditáan-má táꞌtí Jakób jndu niguwáánꞌ ikiin.
A̱ꞌkui̱ dí e̱ji̱i̱n Jakób niguwáánꞌ náa xanáá ndóo̱ nidxuun dí nirígá.  Pú nijmáa a̱jkiu̱ún, xúꞌkui̱-má pú nikiꞌníi wéñúuꞌ mangaa, numuu dí Sikém niꞌni dí ra̱míjiánꞌ náa Israél, dí niꞌgu jma̱a̱ guáxioo Jakób, numuu dí ra̱gíꞌmaa ma̱ri̱gá kayuuꞌ rúꞌkui̱.
Ikú Amór niꞌtí-minaꞌ gajmíi: ―Aꞌdióꞌ Sikém pú na̱ni̱giu̱u̱ꞌ guáxiala. Na̱ta̱-káñála dí mu̱jxna̱a̱ mbayáa ma̱ꞌni a̱ꞌgiu̱u̱.
Gu̱ꞌni̱ dí ku̱ꞌya-mijná, gu̱jxni̱i̱ mu̱díin ikáa̱nꞌxu̱ gua̱ꞌxiala, xúꞌkui̱-má ikáa̱nꞌla mu̱diin gua̱ꞌxiuxu̱.
Ga̱kuwaa jma̱a̱ nindxu̱xu̱, numuu dí jmbaaꞌ rígá- má náa ñawánla a̱ꞌkui̱. Ga̱kuwaa, gu̱si̱ xúꞌkui̱-má ga̱gu̱jua̱ náa jmbaaꞌ rígi̱. Xúꞌkui̱-má gu̱dala-má jmbaaꞌ dí ma̱ꞌni jmbayala.
Xúꞌkui̱-má Sikém niꞌtúun anu̱u̱ jma̱a̱ a̱ngui̱i̱n Díná: ―Pú na̱ta̱-káñála dí mu̱rígúún.  Ikúún ma̱jxna̱la jndu ndíi-má gúnda̱ꞌa̱.
Ma̱ndoo mu̱nda̱ꞌa̱la jndu guátá-má eyala ikáa̱nꞌ, xúꞌkui̱-má se̱ge̱jia̱nꞌ, ikúún ma̱jxna̱la. Mu̱ú gu̱jxniu̱ꞌ dxáꞌgú mba̱ya̱a̱ ma̱ꞌni a̱ꞌgiu̱ꞌ.
Ikú nigooꞌ e̱ji̱i̱n Jakób dí niꞌtí Sikém jma̱a̱ anu̱u̱, nitúún jma̱a̱ ajngáa ma̱ndu̱ꞌwaꞌ, numuu dí táꞌya-majkuu dxágiúún.
Xígi̱ nitáán: ―Ma̱xándoo mu̱ni̱xu̱ rúꞌkui̱, dí mu̱jxnia̱a̱ꞌ dxágiúxu̱ dí xa̱bu̱ bu̱ na̱nguá gíꞌdoo sinaꞌ dijndi ñajuaanꞌ. Numuu dí náa ikáa̱nꞌxu̱ mbá majti̱ꞌ mba̱a̱ ñajuunꞌ rúꞌkui̱.
Mbóó-má dí ma̱ndoo ma̱ꞌni rá, dí ikáa̱nꞌ ma̱nindxa̱la xóo dí ikáa̱nꞌxu̱. Mámbáa xa̱biya̱ dí náa ikáa̱nꞌla ma̱gi̱ꞌdoo sinaꞌ dijndi.
Mú dí síyála dí ma̱guaꞌdáá sinaꞌ dijndi, mbu̱ya̱a̱ dxágiúxu̱ mu̱ꞌguá gajmiúxu̱ gi̱i̱.
Míjiánꞌ-má dí niti ndiꞌyoo Amór jma̱a̱ Sikém.
Tájiúuꞌ-má mba̱yu̱u̱ꞌ niꞌni-mbánúu dxámá dí nijuiꞌtáán, numuu pú ni̱ni̱gu̱u̱ꞌ kaꞌyoo guáxioo Jakób. Ikaa Sikém pú gíꞌdoo numuu ke xóo dí i̱ꞌwíi̱nꞌ a̱ngui̱i̱n,
ikaa jngóo ni̱jka̱ jma̱a̱ anu̱u̱ náa rawuunꞌ xujuin náa na̱tu̱ꞌu̱u̱n xa̱bu̱. Ikú nitúún xa̱bu̱ xujuin:
―Xa̱bu̱ bi̱gi̱míjiánꞌ a̱jkiu̱ún jma̱a̱ nindxu̱lú, ikaa jngóo ga̱ku̱wá- má náa xujiunlú, xúꞌkui̱-má musi̱, ma̱gu̱jua̱ gi̱i̱. Numuu dípú ma̱ja̱nꞌ jmbaaꞌ díma̱ndoo ma̱ku̱wá ikiin.  Mu̱ꞌdiin ikáánꞌ gua̱ꞌxiúúnꞌ mu̱ꞌni̱ gu̱ꞌyu̱lú, xúꞌkui̱-má ikiin mudiin gua̱ꞌxiulú.
Mbóó-má rígi̱dí nandúún xa̱bu̱ bi̱gi̱díma̱ndoo ma̱ku̱wá jma̱a̱ nindxu̱lú, mu dí mu̱ꞌni̱mbóó xujiunlú: dímbá xúguíi̱nꞌ xa̱beka dínáa ikáánꞌ ma̱guaꞌdáálú sinaꞌ dijndi, díxóo- má guáꞌdáá ikiin.
Mbá xúguíi̱nꞌ xu̱jkiúún, jma̱a̱ xúguííꞌ díguáꞌdáá ma̱ꞌni drígúlú ikáánꞌ. Ndo̱ó-má ndayóoꞌ dímu̱ꞌni̱dínuti ikiin, a̱ꞌkui̱ díma̱ku̱wá jma̱a̱ nindxu̱lú.
A̱ꞌkui̱ dí mbá xúguíi̱nꞌ xa̱bu̱ xujuin nini̱mbúún dí niꞌtí Amór jma̱a̱ Sikém. Ikú-má niguáꞌdáá sinaꞌ dijndi mbá xúguíi̱nꞌ xa̱beka náa xujuin rúꞌkui̱.
Niꞌni-má ajsú mbiꞌi, ndóo̱ dí ikiin na̱ku̱mu̱ú dí naꞌku̱ gaki̱i̱, a̱ꞌkui̱ dí a̱jmi̱i̱ e̱ji̱i̱n Jakób, Simeón jma̱a̱ Lebí bu̱ a̱ngui̱i̱n-má Díná, ni̱ra̱jtuun chídiu̱ún. Nda̱a̱ su̱ma̱ nigúún náa xujuin, niradíin mbá xúguíi̱nꞌ xa̱beka.
A̱ꞌkui̱ niguwáꞌ i̱ꞌwíi̱nꞌ e̱ji̱i̱n Jakób náa kajchúún bu̱ nikáñúú. Ikú nirawíi mbá xúguííꞌ dí rígá náa xujuin rúꞌkui̱, jma̱a̱ numuu dí tájuiꞌya- majkuíí dxágiúún.
Nigúún kudiin mugu̱, xedi̱ jma̱a̱ búrú, jma̱a̱ dí rígá náa xujuin xúꞌkui̱- má dí rígá náa jmbaaꞌ kidu.
Nigúún kudiin e̱ji̱n, gu̱ꞌu̱, xúꞌkui̱-má nini̱ ku̱ꞌwáꞌ xúguííꞌ dí rígá guꞌwáá, mbá xúguííꞌ-má kayuuꞌ dí guáꞌdáá.
A̱ꞌkui̱ dí Jakób niꞌtúun Simeón jma̱a̱ Lebí: ―Ni̱ni̱la dí ma̱ri̱gá sia̱nꞌ náa ikúún, dí na̱xándúún góyoꞌ xa̱bu̱ bu̱ kajchúún náa numbaaꞌ rígi̱, xa̱bu̱ kananéó jmiúú xa̱bu̱ fereséó. Mú dí ikiin gúmbu̱jxi̱- mi̱jna̱ dí ma̱guwáꞌ ma̱ru̱gu̱u̱n, a̱ꞌkui̱ dí mu̱xi̱ñúu̱ ikúún xúꞌkui̱- má xúguíi̱nꞌ xa̱biu̱ꞌ, numuu dí na̱nguá-má mbiꞌiin xa̱bu̱ gúꞌdíin.
Mu̱ú ikiin nigooꞌ: ―Lá míjiánꞌ dí niꞌñuu dxágiúxu̱, dí xóo na̱gu̱maa mbáa a̱ꞌgu̱ bu̱ na̱gu̱jua̱ xuyuuꞌ niꞌñuu xá.  Anu̱lú naꞌni sajku-rámáaꞌ Jakób náa Bet-él
A̱ꞌkui̱ dí Anu̱lú niꞌtúun Jakób: «Ayuꞌ náa Bet- él ñúꞌúún, arajxtaa-má ikí.  Xúꞌkui̱-má ikí gáta̱rngu̱jxi̱ isí dí náa ma̱ta̱ni̱ mba̱a̱ Ana̱a̱ꞌ bu̱ nisngájma-minaꞌ náa inaaꞌ, dí nákí nitagáyáaꞌ náa inuu dxájuaaꞌ Esaú.»
A̱ꞌkui̱ dí Jakób niꞌtúún a̱ngui̱i̱n xúꞌkui̱-má mbá xúguíi̱nꞌ bu̱ xtáa̱ gajmíi: «Gu̱ni̱ꞌñúúꞌ kaníí xándú bu̱ ra̱ꞌkíin Diúu̱, bu̱ kuaꞌdiin a̱ꞌkui̱. Gu̱ni̱ kaꞌu-mijnáa̱ꞌ, xúꞌkui̱-má gu̱ri̱ꞌku̱u̱ꞌ xtíñála.
Ma̱tu̱jxu̱lú mu̱ꞌgua̱ náa Bet-él.  Ikí ma̱rngu̱jxi̱ isí dí náa ma̱ni̱ mba̱a̱ Anu̱lú bu̱ nimbáyúꞌ dí nákí nijxtáá gajmá, ikaa-má bu̱ nijxtáa̱ jma̱a̱ nindxu̱ꞌ jndu náa- má ejká.»
A̱ꞌkui̱ ni̱xna̱jxi̱i̱ Jakób mbá xúguíi̱nꞌ xándú bu̱ ra̱ꞌkíin Diúu̱ bu̱ guáꞌdiin, xúꞌkui̱-má xábí dí jngrígú náa cháꞌúún. Ikú dí Jakób niꞌdu̱u̱ náa agoo mbá ixi̱ xi̱jxoo dí wíji̱ mijngii náa Sikém.
Ikú Jakób ni̱jka̱nú náa Lús (dí ikaa-má ñajuunꞌ Bet-él), dí gíꞌ náa jmbaaꞌ Kanaán. Ni̱jka̱nú ikaa gajmíi mbá xúguíi̱nꞌ xa̱bu̱ bu̱ xtáa̱-má gajmíi.
Ikí-má ni̱rngu̱jxi̱ isí dí náa ma̱ꞌni mba̱a̱ Anu̱lú, ikí nijxnúu mbiꞌyuu Él-bet-él, numuu dí ikí nisngájma-minaꞌ Anu̱lú náa inuu, nákí xtáa̱ nagáyúu náa inuu dxájuu.
A̱ꞌkui̱ nikáñúu Débo̱ra̱ bu̱ niꞌni maki̱i̱ Rebéká. Ikí-má ni̱jui̱ꞌdi̱i̱ náa mijngii Bet-él náa agoo mbá ixi̱ xi̱jxoo. Ikaa niꞌni mbiꞌyuu Alón-bakút.
Ndóo̱ dí Jakób nitanga̱a̱- má náa Padán-arám, Anu̱lú nisngájma-minaꞌ bu̱júuꞌ náa inuu, ikú niꞌni sajku-rámáaꞌ.
Ikú Anu̱lú niꞌtí: «Jakób mbiꞌyaaꞌ.  Nánguá ma̱ꞌni̱i̱ mbiꞌyaaꞌ Jakób rá, Israél gáꞌni̱i̱ mbiꞌyaaꞌ rá.» Ikú-má niꞌni mbiꞌyuu Israél.
Xúꞌkui̱-má xo̱ó niꞌtí Anu̱lú: «Ikúún ñajunꞌ Ana̱a̱ꞌ bu̱ Gíꞌdoo Xúguííꞌ Sieki̱i̱. Ga̱ꞌni mbiꞌiin wéñúuꞌ ejín-xíniáaꞌ. Náa ikáán ma̱ga̱jnúu mbá xujuin mba̱a̱, xúꞌkui̱-má mbaꞌa xujuin mba̱ꞌu̱.
Náa ajngáa ebréó, mbiꞌyuu Benjamín najxná ku̱ma̱ «ada̱ nga̱jua̱a̱».  Náa ikáán-má ma̱ga̱jnúú xa̱bu̱ ñajunꞌ mba̱ꞌwi̱i̱n.
Jmbaaꞌ dí ni̱jxnu̱u̱ Abraám jma̱a̱ Isaák, ma̱jxna̱a̱ꞌ-má ikáán mangáán, xúꞌkui̱-má ma̱jxnu̱u̱ ejín-xíniáaꞌ bu̱ ma̱gu̱mii ndáwáá.»
Ikú ni̱jka̱a̱ Anu̱lú dí náa niꞌtí-míjná jma̱a̱ Jakób.
Ikú nijxnúu mbiꞌyuu Bet-él dí náa niꞌtí-míjná jma̱a̱ Anu̱lú.  Nikáñúu Rakél
Ndáwáá nigájnúú náa Bet-él.  I̱ta̱án-má ma̱guáꞌnú náa Efrátá ndóo̱ Rakél niꞌnii aꞌdióo. Pú gaki̱i̱ nigíꞌnuu dí ma̱ꞌnii aꞌdióo.
Numuu dí pú gaki̱i̱ nagíꞌnuu, ikú niꞌtí a̱ꞌgu̱ bu̱ nikuꞌduwiin: «Xámíñáaꞌ, numuu dí naraꞌdaa- má i̱mba̱a̱ aꞌdiáaꞌ dxámá.»
Ndóo̱ nacho̱o̱-má ma̱ka̱ñúu, ikú nijxnúu mbiꞌyuu ada̱, Benóní,k a̱ꞌkui̱ nikáñúu. Mu̱ú dí Jakób rá, Benjamínl nijxnúu mbiꞌyuu ada̱.
Xúꞌkui̱ kaꞌnii nikáñúu Rakél, ikí-má ni̱jui̱ꞌdi̱i̱ náa kamba̱a̱ dí na̱jka̱ náa Efrátá, ikaa-má dí ñajuunꞌ Belén xúgui̱.
A̱ꞌkui̱ dí Jakób nisiji mbá isí dí náa ni̱jui̱ꞌdi̱i̱ Rakél. Ikaa ñajuunꞌ mbá séñá dí náa ni̱jui̱ꞌdi̱i̱ jndu-má xúgui̱.
A̱ꞌkui̱ dí Israél nigájnuu, ni̱jka̱ gágíꞌ guꞌwá xtíin drígo̱o̱ náa i̱táan sínguánꞌ ñúꞌúún ke xóo Migdál-edár.  Bu̱ e̱ji̱i̱n Jakób
Ndóo̱ dí Israél xtáa̱-má náa jmbaaꞌ rúꞌkui̱, ni̱jka̱ Rubén gígú jma̱a̱ Bílá mbáa bu̱ a̱ꞌgiu̱u̱ anu̱u̱, xúꞌkui̱-má niꞌdxuun anu̱u̱ dí niꞌni.  Mbá gu̱wi̱i̱nꞌ-i̱jma̱ e̱ji̱i̱n bu̱ xa̱beka ni̱gi̱ꞌdiin Israél.
Bu̱ e̱ji̱i̱n Léá: Rubén bu̱ aꞌdá-gi̱ꞌnii aꞌdióo Jakób, Simeón, Lebí, Judá, Isakár jma̱a̱ Sabulón.
Bu̱ e̱ji̱i̱n Bílá, bu̱ xta̱jmiúu Rakél: Dán jma̱a̱ Neftalí.
Bu̱ e̱ji̱i̱n Sílpá, bu̱ xta̱jmiúu Léá: Gád jma̱a̱ Asér.  Bi̱gi̱ ñajúúnꞌ e̱ji̱i̱n Jakób, bu̱ ni̱gu̱mii náa Padán-arám.  Nikáñúu Isaák
Ndáwáá ni̱jka̱ Jakób náa xtáa̱ Isaák bu̱ anu̱u̱, náa Mámré, náa xujuin dí mbiꞌyuu Árbá dí ikaa-má ñajuunꞌ Ebrón, dí náa nijxtáa̱-má Abraám jma̱a̱ Isaák.
Mbá xúguííꞌ mbiꞌi dí nijxtáa̱ Isaák, mbá siéntú i̱jku̱-miskíñúꞌ (180) siguꞌ.
Niꞌni-má xi̱ꞌñááꞌ wéñúuꞌ ñajuunꞌ ndóo̱ ni̱jka̱ xu̱u̱ꞌ nikáñúu, xúꞌkui̱-má nigui̱ín a̱ngui̱i̱n. A̱ꞌkui̱ dí Esaú jma̱a̱ Jakób, bu̱ e̱ji̱i̱n-má, nidi̱i̱.  Bu̱ ñajúúnꞌ ejín-xíníiꞌ Esaú
Bi̱gi̱ bu̱ ñajúúnꞌ ejín- xíníiꞌ Esaú, ikaa-má bu̱ mbiꞌyuu Edóm.
Esaú nigui̱i̱n gua̱ꞌxiúúnꞌ xa̱bu̱ Kanaán: Ádá, guáxioo Elón bu̱ aꞌdá-xíníiꞌ Ét, jma̱a̱ Aolibámá, guáxioo Aná bu̱ aꞌdióo Sibeón xa̱bu̱ ebéó,
xúꞌkui̱- má Basemát guáxioo Ismaél, dxágiúu-má Nebayót.
Ádá ni̱gi̱ꞌdaa Elifás, bu̱ aꞌdióo jma̱a̱ Esaú, xúꞌkui̱-má Basemát ni̱gi̱ꞌdaa Reuél.
A̱ꞌkui̱ Esaú ni̱gu̱wíin gu̱ꞌwi̱i̱, jma̱a̱ e̱ji̱i̱n bu̱ jiámá jma̱a̱ gua̱ꞌxaꞌ, jma̱a̱ mbá xúguíi̱nꞌ xa̱bu̱ bu̱ kúwá náa goꞌóo. Xúꞌkui̱-má ni̱gu̱wíin mbá xúguíi̱nꞌ xu̱jkiúu, jma̱a̱ mbá xúguííꞌ dí nikánúu náa jmbaaꞌ Kanaán, ni̱jka̱ gájxtáa̱ i̱mbríꞌká, dí niꞌni sínguá-minaꞌ dí náa inuu Jakób.
Numuu dí ikiin pú mba̱a̱ dí guáꞌdáá, na̱nguá eyoo dí ma̱ku̱wá mbóó. Náa jmbaaꞌ dí náa kúwi̱i̱n na̱nguá e̱ꞌngo̱o̱ dí mu̱pi̱ꞌsu xu̱jkiúún.
Ikaa jngóo Esaú ni̱jka̱ gájxtáa̱ náa kúbá Seír.  Edóm-má mbiꞌyuu Esaú mangaa.
Bi̱gi̱bu̱ ñajúúnꞌ ejín-xíníiꞌ Esaú, bu̱ anu̱ú xa̱bu̱ Edóm, bu̱ kúwi̱i̱n náa kúbá Seír.
Rígi̱ñajuunꞌ mbiꞌñúú e̱ji̱i̱n Esaú: Elifás aꞌdióo Ádá a̱ꞌgiu̱u̱ Esaú, xúꞌkui̱-má Reuél aꞌdióo Basemát a̱ꞌgiu̱u̱-má Esaú.
Bu̱ e̱ji̱i̱n Elifás, ikiin ñajúúnꞌ Temán, Omár, Séfó, Gatám jma̱a̱ Senás.
Xúꞌkui̱- má Tímná ñajuunꞌ mbáa-má a̱ꞌgiu̱u̱ Elifás, ikaa ni̱gi̱ꞌdaa aꞌdióo bu̱ niꞌni mbiꞌyuu Amalék. Bu̱ꞌkui̱ñajúúnꞌ ejín-xíníiꞌ Ádá bu̱ a̱ꞌgiu̱u̱-má Esaú.
Bu̱ e̱ji̱i̱n Reuél ñajúúnꞌ: Naát, Sérá, Sámá jma̱a̱ Mísá. Ikiin bu̱ꞌkui̱ ñajúúnꞌ ejín-xíníiꞌ Basemát, bu̱ a̱ꞌgiu̱u̱-má Esaú.
Bi̱gi̱bu̱ ñajúúnꞌ e̱ji̱i̱n Aolibámá bu̱ i̱mba̱a̱-má a̱ꞌgiu̱u̱ Esaú, guáxioo Aná bu̱ aꞌdióo-má Sibeón. Ikaa ni̱gi̱ꞌdaa Jeús, Jaalám jma̱a̱ Koré, e̱ji̱i̱n-má Esaú.
Koré, Gatám jma̱a̱ Amalék. Bu̱ꞌkui̱ bu̱ ñajúúnꞌ xa̱bu̱ edi̱ náa e̱ji̱i̱n Elifás dí náa numbaaꞌ Edóm, bu̱ ñajúúnꞌ-má ejín-xíníiꞌ Ádá.
Bi̱gi̱ bu̱ ñajúúnꞌ xa̱bu̱ edi̱ náa e̱ji̱i̱n Reuél bu̱ aꞌdióo Esaú: Naát, Sérá, Sámá, jma̱a̱ Mísá. Ikiin bu̱ꞌkui̱ ñajúúnꞌ xa̱bu̱ edi̱ náa e̱ji̱i̱n Reuél dí náa numbaaꞌ Edóm, bu̱ ñajúúnꞌ-má ejín-xíníiꞌ Basemát, bu̱ a̱ꞌgiu̱u̱ Esaú.
Xúꞌkui̱-má bi̱gi̱ ñajúúnꞌ xa̱bu̱ edi̱ náa e̱ji̱i̱n Aolibámá, a̱ꞌgiu̱u̱-má Esaú: Jeús, Jaalám jma̱a̱ Koré. Ikiin-má bu̱ꞌkui̱ ñajúúnꞌ xa̱bu̱ edi̱ bu̱ e̱ji̱i̱n Aolibámá, guáxioo-má Aná.
Mbá xúguíi̱nꞌ bu̱ꞌkui̱ ñajúúnꞌ e̱ji̱i̱n Esaú, xúꞌkui̱-má xa̱bu̱ edi̱ drígu̱ún. Ikaa Esaú bu̱ mbiꞌyuu- má Edóm.
Bi̱gi̱ bu̱ ñajúúnꞌ e̱ji̱i̱n Seír bu̱ xa̱bu̱ oréó, bu̱ kajchúún-má náa jmbaaꞌ rúꞌkui̱: Lotán, Sobál, Sibeón, Aná,
Disón, Esér jma̱a̱ Disán. Bu̱ꞌkui̱ ñajúúnꞌ xa̱bu̱ edi̱ dí náa xa̱bu̱ oréó, e̱ji̱i̱n-má Seír, dí náa jmbaaꞌ Edóm.
Bu̱ e̱ji̱i̱n Lotán ñajúúnꞌ Órí jma̱a̱ Emám, xúꞌkui̱-má Tímná ñajuunꞌ dxágiúu Lotán.
Bu̱ e̱ji̱i̱n Sobál ñajúúnꞌ Albán, Manaát, Ebál, Séfó jma̱a̱ Onám.
Bu̱ e̱ji̱i̱n Sibeón ñajúúnꞌ Ájá jma̱a̱ Aná. Ikaa Aná bi̱gi̱ nixkamaa iduu iyaꞌ náa jmbajxooꞌ dí nákí nijxtáa̱ ndiꞌñúú búriu̱u̱ anu̱u̱.
Bi̱gi̱ ñajúúnꞌ e̱ji̱i̱n Disón: Emdán, Esbán, Itrán jma̱a̱ Kerán.
Bi̱gi̱ ñajúúnꞌ e̱ji̱i̱n Esér: Bilán, Saabán jma̱a̱ Akán.
Bi̱gi̱ ñajúúnꞌ e̱ji̱i̱n Disán: Ús jma̱a̱ Arán.
Ikiin- má bi̱gi̱ bu̱ ninindxu̱ún xa̱bu̱ edi̱ drígu̱ún xa̱bu̱ oréó: Lotán, Sobál, Sibeón, Aná,
Disón, Esér jma̱a̱ Disán. Ikiin bu̱ꞌkui̱ bu̱ ñajúúnꞌ xa̱bu̱ edi̱ drígu̱ún xa̱bu̱ oréó, mámbáa-má naꞌtí-ñájúúnꞌ xa̱bu̱ xujiuun náa jmbaaꞌ Seír.  Xa̱bu̱ ñajunꞌ mba̱ꞌwi̱i̱n náa Edóm
Nákí xo̱ó séguáꞌdaa xa̱bu̱ ñajunꞌ mba̱a̱, xa̱bu̱ Israél, bi̱gi̱ ñajúúnꞌ xa̱bu̱ ñajunꞌ mba̱ꞌwi̱i̱n bu̱ niti-ñajunꞌ náa numbaaꞌ Edóm:
Bélá aꞌdióo Beór niꞌtí-ñájunꞌ náa Edóm. Dinábá mbiꞌyuu xujiuun.
Ndóo̱ nikáñúu Bélá, ikú ninújnga̱a̱ niꞌtí-ñájunꞌ Jobáb, aꞌdióo Sérá bu̱ naꞌka̱ náa Bósrá.
Ndóo̱ nikáñúu Jobáb, ikú ninújnga̱a̱ niꞌtí-ñájunꞌ Usám, bu̱ naꞌka̱ náa numbaaꞌ Temán.
Ndóo̱ nikáñúu Adád, ikú ninújnga̱a̱ niꞌtí-ñájunꞌ Sámlá, bu̱ naꞌka̱ náa Masréká.
Ndóo̱ nikáñúu Sámlá, ikú ninújnga̱a̱ niꞌtí-ñájunꞌ Saúl, bu̱ naꞌka̱ náa Reobót mijngii náa mañu Éufra̱te̱s.
Ndóo̱ nikáñúu Saúl, ikú ninújnga̱a̱ niꞌtí-ñájunꞌ Baál- anán bu̱ aꞌdióo Akbór.
Ndóo̱ nikáñúu Baál-anán aꞌdióo Akbór, ikú ninújnga̱a̱ niꞌtí-ñájunꞌ Adár.  Ikaa naꞌka̱ náa xujuin dí mbiꞌyuu Páú, xúꞌkui̱-má Meetabél mbiꞌyuu a̱ꞌgiu̱u̱, bu̱ guáxioo aꞌgú-niki̱i̱ Matréd, aꞌdá-xíníiꞌ-má Mesaáb.
Rígi̱ñajuunꞌ mbiꞌñúú xa̱bu̱ edi̱náa e̱ji̱i̱n Esaú, dímámbá enii a̱ngui̱i̱n, xúꞌkui̱-má mámbá xujiúún: Tímná, Álbá, Jetét,
Aolibámá, Élá, Pinón,
Senás, Temán, Mibsár,
Magdiél jma̱a̱ Irám. Bu̱ꞌkui̱ ñajúúnꞌ xa̱bu̱ edi̱náa Edóm, dí mámbá jmbaaꞌ díguáꞌdáá náa kúwi̱i̱n. Edóm, ikaa-má ñajuunꞌ Esaú, bu̱ anu̱ú xa̱bu̱ Edóm.  Dí nigundaa José
Jakób nijxtáa̱ náa jmbaaꞌ Kanaán, dínáa-má nijxtáa̱ anu̱u̱.
A̱ꞌkui̱díIsraél pú nandoo kaꞌyoo José ke xóo díxúguíi̱nꞌ e̱ji̱i̱n, numuu díikaa ada̱ bu̱ꞌkui̱ni̱gi̱ꞌdaa ndóo̱ niꞌni-má xi̱ꞌñááꞌ ñajuunꞌ.  Xúꞌkui̱-má niꞌxmímbá xtíñúu misaanꞌ dímbaꞌa mijxtiúu.
Ndóo̱ nduyáá a̱ngui̱i̱n díanu̱u̱ pú nandoo kaꞌyoo, ke xóo xúguíi̱nꞌ ikiin, a̱ꞌkui̱ nikiꞌníi kuyáá jndu nánguá etáán míjiánꞌ.
Mbá mbiꞌi nigundaa José, xúꞌkui̱-má niꞌtúún a̱ngui̱i̱n dí xkáꞌnii nigundaa. A̱ꞌkui̱ i̱wáá nánguá nindúún gúyáá,
numuu dí ikaa niꞌtúún: ―Gu̱dxawíín míjiánꞌ díxkáꞌnii ni̱gúndaa.
Náa xanáá, kajcháánꞌ nu̱ru̱ꞌwá-tájxi̱i̱ꞌ ra̱jxa̱. Díxtájxu̱u̱ drígóꞌ ikúún ni̱tu̱jxu̱u̱ ni̱wi̱ji̱jmbu, xúꞌkui̱-má xtájxu̱u̱ drígála ikáa̱nꞌ ni̱gi̱ꞌi̱mbájndi náa xtájxu̱u̱ drígóꞌ ikúún, xúꞌkui̱-má nu̱smba̱ti̱gu̱u̱n ikí.
A̱ꞌkui̱ dí a̱ngui̱i̱n nigooꞌ: ―Lá ikáán ma̱ra̱ta̱-ñájunxu̱ ráꞌ, xúꞌkui̱-má mu̱ni̱-mbuxu̱ dí naratá ikáán ráꞌ.  I̱wáá nánguá nindúún gúyáá jma̱a̱ numuu xnuꞌndaa, jma̱a̱-má ajngáa xóo dí naꞌtúún.
Nigundaa bu̱júuꞌ, ikú-má niꞌtúún a̱ngui̱i̱n: ―Ikúún xo̱ó ni̱gúndaa bu̱júuꞌ, dí jka̱ꞌ jma̱a̱ gu̱nꞌ jma̱a̱ mbá gu̱wi̱i̱nꞌ i̱mba̱ a̱ꞌgua̱a̱n, nu̱smba̱ti̱gu̱u̱n náa inuꞌ e̱yo̱o̱.
Xúꞌkui̱-má niꞌtúun anu̱u̱ jma̱a̱ a̱ngui̱i̱n, ikú niꞌni-xprígúu anu̱u̱ dí niꞌtúun: ―Díí-lá eꞌyoo xnuꞌndaa dí nitagundaa rá. Lá ma̱ꞌni dí ikúún jmu̱ꞌ ru̱dááꞌ gajmíꞌ a̱ngia̱a̱nꞌ, ma̱gúwáꞌxu̱ mu̱smba̱tígu̱xu̱ náa inaaꞌ jndu mbayííꞌ ráꞌ.
Dí a̱ngui̱i̱n naxígu̱u̱n kuyáá, ndo̱ó dí anu̱u̱ namínaꞌ jma̱a̱ numuu rúꞌkui̱.  Dí nigíꞌnuu José nini̱ a̱ngui̱i̱n
Ikú Israél niꞌtúun José: ―A̱ngia̱a̱nꞌ kajchúún nduñúú mugu̱ náa Sikém, ikaa jngóo mi̱dxu̱ꞌ náa kajchúún ikiin.  Ikú ikaa nigooꞌ: ―Xtáá ma̱ꞌgá-má.
Ikú Israél niꞌtúun: ―Ayuꞌ-má xúgui̱ gáta̱ya̱a̱ xkáꞌnii kúwá a̱ngia̱a̱nꞌ gajmiúú xu̱jkúꞌ, xúꞌkui̱-má mi̱dxa̱a̱ꞌ gára̱tu̱nꞌ xkáꞌnii kúwi̱i̱n.  Ikú-má nikuꞌmaa ni̱jka̱. Nigájnuu náa xkua̱ Ebrón, ni̱jka̱nú jndu náa Sikém.
Ikínixkamaa mbáa xa̱bu̱, náa jnguꞌúun ni̱nga̱wa̱a̱n José náa xanáá, ikú ikaa xa̱bu̱ nirajxu̱u̱: ―Díí tayáꞌ gi̱i̱.
Ikú José nigooꞌ: ―A̱ngui̱nꞌ e̱ꞌñííꞌ. Na̱ta̱-káñáaꞌ táan dí ma̱ra̱tu̱nꞌ náa kajchúún ruñúú xu̱jkúꞌ tayáá ikáán.
Ikú ikaa xa̱bu̱ bu̱ꞌkui̱ nigooꞌ: ―Nigájna̱á-má gi̱i̱. Ka̱áꞌ-má ni̱dxuun niti: “Gu̱ꞌgua̱ náa Dotán rá.”  A̱ꞌkui̱ dí José ni̱jka̱ náa nigúún a̱ngui̱i̱n, nixkami̱í jndu náa Dotán.
Ndóo̱ ndiyáá José
Bu̱ xa̱bu̱ madianítá, ikiín-má ñajúúnꞌ xa̱bu̱ ismaelítá, xóo-má naꞌtí náa kíjxnuu
.  dí ka̱ꞌni̱í naꞌka̱ sínguánꞌ, nákí xo̱ó séꞌka̱ mijngii, ikú niti-mijná xkáꞌnii mu̱xi̱yáa.
Xígi̱ niti: ―Gu̱ya̱a̱la dí a̱ꞌkui̱ e̱ꞌka̱ xa̱bu̱ xnuꞌndaa rúꞌ.
Ndóo̱ niꞌdxuun Rubén dí xúꞌkui̱ eti, nindoo ma̱ꞌni kríya̱a̱ꞌ náa ñawúúnꞌ a̱ngui̱i̱n. A̱ꞌkui̱ niꞌtí: ―Xúxíya̱a̱-má.
―Ikú niꞌtúún xo̱ó Rubén―: Ma̱xúxi̱díí-lá eꞌdi.  Gu̱xpa̱tuáꞌáan náa iñáꞌ drígo̱o̱ iyaꞌ dí gíꞌ náa jmbajxooꞌ gi̱i̱, ni- má xúni̱-ngawíínꞌ.  Xúꞌkui̱ niꞌtí numuu dí ma̱kríya̱a̱ꞌ José náa ñawúúnꞌ a̱ngui̱i̱n, mu dí xúꞌkui̱ makuꞌmaa ma̱ꞌga̱a̱ náa anu̱u̱ ni̱ku̱mu̱u̱.
Ndóo̱ ni̱ꞌka̱nú José náa kajchúún a̱ngui̱i̱n, ikú ni̱ri̱ya̱ꞌ xtíñúu dí mbaꞌa mijxtiúu dí kúwu̱u̱nꞌ.
Ikú ni̱xpa̱tua̱ꞌa̱a̱n náa awúun iñáꞌ, mu̱ú dí iñáꞌ rúꞌkui̱ mijxooꞌ na̱nguá-má ka̱jni̱ꞌ iyaꞌ.
A̱ꞌkui̱ ni̱tri̱gi̱i̱n ni̱pi̱ꞌsu. Ikú niyajxi̱ ndiyáá dí naguwáꞌ mbiꞌiin xa̱bu̱ ismaelítá bu̱ naguwáꞌ náa Galaád. Naguwáꞌ gajmiúú kaméyú kuda iyaꞌ ndatawun, jma̱a̱ bájiaꞌ tana ndatawun, jma̱a̱-má bájiooꞌ ixu̱u̱ mírrá. Ikaa rúꞌkui̱ nagúún kudúún náa Ejíptó.
A̱ꞌkui̱ dí Judá niꞌtúún a̱ngui̱i̱n: «Díí-lá gíꞌdoo numuu dí mu̱xíya̱a̱ ngu̱ꞌwa̱á gi̱ꞌtiu̱lú rá.
I̱ta̱án míjiánꞌ dí mu̱gu̱jua̱a̱ mudaa xa̱bu̱ ismaelítá, mu dí xúꞌni-ngawíínꞌ. Numuu dí gi̱ꞌtiu̱lú-má ñajuunꞌ, xúꞌkui̱-má mbóó eꞌdiulú gajmiúlú.» A̱ꞌkui̱ dí ni̱ni̱gu̱u̱nꞌ a̱ngui̱i̱n dí niꞌtí.
Ndóo̱ nanújngúún xa̱bu̱ madianítám bu̱ nagúún ra̱gu̱jua̱, a̱ꞌkui̱ ni̱ri̱ya̱a̱ꞌ José náa iñáꞌ. Ikú ni̱gu̱jua̱a̱ nidaa xa̱bu̱ bu̱ꞌkui̱ jma̱a̱ mbá- skíñúꞌ bújka̱a̱ a̱jua̱nꞌ miꞌxá. A̱ꞌkui̱ nigúún kuya̱a̱ José náa Ejíptó.
Ndáwáá ni̱ꞌka̱a̱ Rubén náa iñáꞌ, nánguá-lá kua̱ꞌa̱a̱n José ikí ndiꞌyoo. Ikú ni̱xku̱ꞌtu-wíi xtíñúu dí nangawíi̱nꞌ a̱jkiu̱u̱n.
A̱ꞌkui̱ni̱ru̱jtu-raꞌáá chágoo mbáa aꞌdá-sújtuunꞌ, ikú ni̱xta̱jmáá eꞌdi rúꞌkui̱náa xtíñúu José.
A̱ꞌkui̱ niguún kuñu̱u̱ xtíin dímbaꞌa mijxtiúu náa inuu anu̱ú, ikú nitáán: ―Ni̱xkama̱a̱xu̱ xtíin rígi̱.  Lá ra̱ꞌkáa ikaa xtíñúu aꞌdiáaꞌ ñajuunꞌ tayáá rá.
Ikú ikaa nininu̱u̱ꞌ, a̱ꞌkui̱ niꞌtí: ―Xtíñúu aꞌdióꞌ ñajuunꞌ rígi̱. Mbáa xu̱jkú-xáná ni̱ꞌku̱u̱, niémbo̱o̱ ni̱ru̱jku-ri̱ga̱a̱ José.
A̱ꞌkui̱ dí Jakób ni̱xku̱ꞌtu-wíi xtíñúu, xúꞌkui̱-má nigúwu̱u̱nꞌ xtíin xíníꞌ jma̱a̱ numuu dí ningawíi̱nꞌ a̱jkiu̱u̱n. Xúꞌkui̱-má mba̱yu̱u̱ꞌ mbiꞌi nijxtáa̱ gajmúu jma̱a̱ numuu aꞌdióo.
Mbá xúguíi̱nꞌ e̱ji̱i̱n bu̱ xa̱beka gajmiúú gu̱ꞌu̱ niguwáꞌ, mu dí muni̱ dí ma̱ꞌni̱i̱ a̱jkiu̱u̱n anu̱ú. Mu̱ú dí ikaa na̱nguá eyoo dí ma̱ꞌni̱i̱ a̱jkiu̱u̱n, ikú niꞌtí: «Ma̱jxtá- gajmúꞌ jma̱a̱ numuu aꞌdióꞌ, jndu náa gákáñúꞌ ma̱gui̱i̱ aꞌdióꞌ.» Ikú na̱mbi̱ya̱ꞌ-má xúꞌkui̱ jma̱a̱ numuu aꞌdióo.
A̱ꞌkui̱ dí xa̱bu̱ madianítán ni̱gu̱jua̱a̱ José náa Ejíptó, nigui̱i̱ mbáa xa̱biu̱u̱ Faraónñ bu̱ mbiꞌyuu Potifár, bu̱ naꞌtí-ñájúúnꞌ xa̱bu̱ kuda a̱jua̱nꞌ, bu̱ nu̱ña̱wa̱a̱n.
Ni̱xta̱gu̱jua̱a̱ José nini̱ a̱ngui̱i̱n.
Dínákímbiꞌi rúꞌkui̱, nigájnuu Judá náa kúwíi̱n a̱ngui̱i̱n, ni̱jka̱ gájxtáa̱ jma̱a̱ mbáa xa̱bu̱ adulamítá bu̱ mbiꞌyuu Írá.
Ikíndiꞌyoo guáxioo mbáa xa̱bu̱ kananéó bu̱ mbiꞌyuu Súwá. Ikú ndiyáa, a̱ꞌkui̱-má niꞌgu jma̱a̱.
Niꞌni e̱ndi̱i̱bu̱júuꞌ, ni̱gi̱ꞌdaa i̱mba̱a̱ dxámá, bu̱ nijxnúu mbiꞌyuu Onán.
Ndáwáá niꞌni e̱ndi̱i̱bu̱júuꞌ, ni̱gi̱ꞌdaa i̱mba̱a̱ dxámá, bu̱ nijxnúu mbiꞌyuu Sélá. Náa Kesíb xtáa̱ ndóo̱ ni̱gu̱maa dxámá bu̱ꞌkui̱.
Ndáwáá a̱ꞌkui̱, Judá ndiyáa̱ꞌ mbáa a̱ꞌgu̱ bu̱ ma̱ꞌni a̱ꞌgiu̱u̱ Ér bu̱ aꞌdá-gi̱ꞌnii, ikaa a̱ꞌgu̱ bu̱ꞌkui̱ mbiꞌyuu Tamár.
Ikú Ér, aꞌdá- gi̱ꞌnii bu̱ aꞌdióo Judá, niꞌni dí ra̱míjiánꞌ náa inuu Anu̱lú Mekuíí, ikaa jngóo dí Anu̱lú Mekuíí niꞌni dí ma̱ka̱ñúu.
A̱ꞌkui̱ dí Judá niꞌtúun Onán: «Ayáa̱ a̱ꞌgiu̱u̱ dxájuaaꞌ, tani̱-má dí gíꞌmaa ma̱ta̱ni̱, mu dí xúꞌkui̱ ma̱jxtáa̱ mbáa bu̱ ma̱nindxu̱u̱ aꞌdióo dxájuaaꞌ.»
Ndaꞌyoo-má Onán dí ada̱ bu̱ ma̱gu̱maa xáꞌni aꞌdióo ikaa ñajuunꞌ. Ikaa jngóo mámbá ndóo̱ naꞌgu jma̱a̱ a̱ꞌgiu̱u̱ dxájuu, naꞌni dí ma̱xáꞌni e̱ndi̱i̱, mu dí xúꞌkui̱ xágu̱maa aꞌdióo dxájuu.
A̱ꞌkui̱ dí Anu̱lú Mekuíí táni̱gu̱u̱ꞌ dí naꞌni, ikaa jngóo niꞌni dí ma̱ka̱ñúu-má mangaa.
A̱ꞌkui̱ dí Judá niꞌtúun gu̱ꞌgiúunꞌ: «A̱guanáaꞌ-má aꞌgú- xuáꞌa ñajuaanꞌ náa goꞌóo ana̱a̱ꞌ, jndu ndóo̱ mi̱ki̱i̱ aꞌdióꞌ Sélá.» Numuu dí nimínaꞌ: «Ra̱ꞌkáa gamíi dí ma̱ka̱ñúu mangaa xóo dí nikáñúú a̱ngui̱i̱n.» Ikú a̱ꞌkui̱ Tamár ni̱jka̱a̱ gájxtáa̱ náa goꞌóo anu̱u̱.
Ndóo̱ ninójngoo-má mba̱yu̱u̱ꞌ mbiꞌi, ikú nikáñúu guáxioo Súwá bu̱ a̱ꞌgiu̱u̱ Judá. Ndáwáá dí ni̱ꞌni̱i̱-má a̱jkiu̱u̱n dí nijxtáa̱ gajmúu dí nikáñúu a̱ꞌgiu̱u̱, ikú ni̱jka̱ gáꞌñúú xa̱bu̱ bu̱ nudu̱u̱n mugiu̱u̱ náa xujuin Timnát. Ni̱jka̱ jma̱a̱ mígiu̱u̱ bu̱ mbiꞌyuu Írá, bu̱ adulamítá.
A̱ꞌkui̱ ikaa niríya̱a̱ꞌ xtíñúu dí nakujmaa dí aꞌgú-xuáꞌa ñajuunꞌ, ikú nirogoo inuu jma̱a̱ mbá xtíin mbawiꞌ.  Mangaa-má nimbráꞌa-minaꞌ, ikú ni̱gi̱ꞌi̱ náa rejuun xujuin Enaím, náa nanójngoo kambo̱o̱ Timnát.  Numuu ndiꞌyoo dí niki̱i̱-má Sélá, mu̱ú xo̱ó-má séjxniáá dí mbayáa ikaa eꞌyoo.
Ndóo̱ ndiꞌyoo Judá, ikú ni̱ku̱mu̱u̱ dí mbáa a̱ꞌgu̱ bu̱ na̱gu̱jua̱ xuyuuꞌ ñajuunꞌ, numuu dí kógoo inuu.
A̱ꞌkui̱ niniñuuꞌ kambo̱o̱, ni̱jka̱ náa gíꞌ a̱ꞌgu̱. Ikú niꞌtúun: ―Lá ma̱ndoo mu̱ꞌnuꞌ rá.  Numuu na̱nguá eꞌyoo mú dí gu̱ꞌgiúunꞌ ñajuunꞌ. Ikú a̱ꞌgu̱ niꞌtí: ―Díí-lá gára̱jxnu̱ꞌ dímu̱ꞌnuꞌ rá.
Ikú Judá nigooꞌ: ―Ikúún ma̱ku̱ꞌnguáa̱nꞌ mbáa aꞌdá-sújtuunꞌ.  A̱ꞌkui̱ a̱ꞌgu̱ nigooꞌ: ―Xáꞌñuu-má. Ndo̱ó-má ma̱ta̱si̱ꞌñááꞌ mbá dí xtaꞌdáá. Jndu ndóo̱ gáta̱xu̱ꞌnguáa̱nꞌ, ikú gíya̱a̱ dríga̱a̱ꞌ.
A̱ꞌkui̱ dí Judá niꞌtí: ―Díí eyaaꞌ ma̱jxna̱a̱ꞌ rá.  Ikú a̱ꞌgu̱ nigooꞌ: ―Arajxnúꞌ sinaaꞌ jma̱a̱ jndu ñuñuu, mangaa-má rgótia̱a̱ꞌ dí chá a̱ꞌkui̱.  Ikú ikaa nijxnúu, a̱ꞌkui̱ niꞌgu ga̱jma̱a̱. A̱ꞌkui̱-má niꞌni e̱ndi̱i̱ a̱ꞌgu̱ niꞌni.
Ikú ni̱tu̱jxi̱i̱ a̱ꞌgu̱ ni̱jka̱a̱. A̱ꞌkui̱ nirígu̱u̱ xtíin dí kógoo jma̱a̱ inuu, ikú nigúwa̱a̱nꞌ xtíñúu dí nakujmaa dí aꞌgú-xuáꞌa ñajuunꞌ.
A̱ꞌkui̱ ndáwáá nikuꞌma̱a̱ Judá aꞌdá-sújtuunꞌ jma̱a̱ majiu̱u̱nꞌ mígiu̱u̱ bu̱ adulamítá, mu dí xúꞌkui̱ ma̱ndoo magu̱u̱ drígo̱o̱ dí niniñuuꞌ náa ñawúunꞌ a̱ꞌgu̱. Mu̱ú dí nánguá nixkamaa a̱ꞌgu̱.
Ikaa jngóo nirajxu̱u̱n xa̱bu̱ náa xujuin rúꞌkui̱: ―Náá xtáa̱ a̱ꞌgu̱ bu̱ na̱gu̱jua̱ xuyuuꞌ, bu̱ na̱gi̱ꞌi̱ náa rawuunꞌ kamba̱a̱ náa Enaím.  Ikú ikiin nigooꞌ: ―Tájxtáa̱ dimbáa a̱ꞌgu̱ bu̱ na̱gu̱jua̱ xuyuuꞌ gi̱i̱.
Ikú ikaa nitanga̱a̱ ni̱ꞌka̱a̱ náa xtáa̱ Judá, ikú niꞌtúun: ―Na̱nguá ni̱xkamaa a̱ꞌgu̱, xúꞌkui̱-má xa̱bu̱ bu̱ kúwíi̱n ikí niti: “Tájxtáa̱ dimbáa a̱ꞌgu̱ bu̱ na̱gu̱jua̱ xuyuuꞌ gi̱i̱.”
Ndóo̱ niꞌni-má mbá ajsú- igu̱nꞌ wáa, nijuiꞌtáán Judá: ―Gu̱ꞌgiáanꞌ Tamár niꞌgu jma̱a̱ mbáa xa̱bu̱, ikú jma̱a̱ numuu rúꞌkui̱ niꞌni e̱ndi̱i̱.  Ikú niꞌtí Judá: ―Gu̱ríya̱a̱ꞌla mu̱si̱ka̱a̱.
Ndóo̱ nu̱ri̱ya̱a̱ꞌ a̱ꞌgu̱ dí mi̱kaa, ikú nikuꞌma ajngáa náa inuu jmégiu̱u̱ dí niꞌtúun: «Xa̱bu̱ bu̱ drígo̱o̱ rígi̱, ikaa niꞌni dí ma̱ꞌni e̱ndiu̱u̱n. ―Xúꞌkui̱-má niꞌtí xo̱ó―: Tayáá ma̱ta̱ya̱a̱ sáá drígo̱o̱ rígi̱: sinaꞌ jma̱a̱ jndu ñuñuu, xúꞌkui̱-má rgótí.»
A̱ꞌkui̱ dí Judá nininu̱u̱ꞌ dí ikaa drígo̱o̱, ikú niꞌtí: «I̱wáá jmbii
Náa ajngáa ebréó, mbiꞌyuu Fárés najxná ku̱ma̱ «náa pa̱ꞌtoo».  ikaa ke xóo ikúún, numuu dí tájxniu̱u̱ aꞌdióꞌ Sélá dí mbayáa.» Xúꞌkui̱-má jndu ni̱mbi̱ꞌsu̱ nánguá niꞌgu jma̱a̱.
Ndóo̱ ni̱jka̱nú mbiꞌi dí ma̱gu̱maa aꞌdióo, ikú a̱ꞌkui̱ nikujmaa dí kuétéꞌ e̱ji̱i̱n kagui̱i̱n.
Ndóo̱ dí na̱gu̱mii-má, ikú ni̱krui̱ya̱ꞌ ñawúunꞌ mbáa, a̱ꞌkui̱ dí a̱ꞌgu̱ bu̱ nakuꞌduwiin nigujtuun ñawúunꞌ, niroꞌóo jma̱a̱ gúmá mañaꞌ. Ikú niꞌtí: «Bi̱gi̱ ni̱krui̱ya̱ꞌ gi̱nii ñawúunꞌ.»
Ikú a̱ꞌkui̱ nijxmátráꞌa̱a̱ ñawúunꞌ, a̱ꞌkui̱ ni̱gu̱maa gi̱ꞌtio̱o̱. Ikú a̱ꞌgu̱ bu̱ nakuꞌduun niꞌtí: «Xkáꞌnii-lá nitambáꞌtáá kamba̱a̱ rá.» Numuu rúꞌkui̱ ikaa nijxnúu mbiꞌyuu Fárés.o
Ndáwáá ni̱gu̱maa dxájuu bu̱ kaxtoꞌóo gúmá mañaꞌ náa ñawúunꞌ, ikú ikaa nijxnúu mbiꞌyuu Sárá.  José jma̱a̱ a̱ꞌgiu̱u̱ Potifár
Ndóo̱ nigúún xa̱bu̱ ismaelítá kuya̱a̱ José náa Ejíptó, ni̱gu̱jua̱a̱ ni̱ꞌsi̱i̱ Potifár bu̱ nañajunꞌ náa Faraón, bu̱ naꞌtí-ñájúúnꞌ xa̱bu̱ kuda a̱jua̱nꞌ, bu̱ nu̱ña̱wa̱a̱n.
Ikú ndiꞌyoo xa̱bu̱ niki̱i̱ Potifár dí Anu̱lú Mekuíí xtáa̱ jma̱a̱ José, xúꞌkui̱- má mbá xúguííꞌ dí naꞌni ikaa, Anu̱lú Mekuíí naꞌni dí ma̱ga̱jnúu míjiánꞌ.
Xúꞌkui̱ kaꞌnii dí ndiꞌya- majkuu José. A̱ꞌkui̱ dí nigíi̱ꞌ José dí mambáyúu jmína̱a̱ꞌ ikaa, xúꞌkui̱-má dí ma̱nindxu̱u̱ xta̱jmá bu̱ maꞌtí-ñájunꞌ náa goꞌóo. Ikaa jngóo nixnájxu̱u̱ mbá xúguííꞌ dí gíꞌdoo.
Jndu nákí nijxnúu dí maꞌtí-ñájuunꞌ náa goꞌóo, jma̱a̱ mbá xúguííꞌ dí gíꞌdoo, Anu̱lú Mekuíí niꞌni sajku-rámúuꞌ goꞌóo bu̱ ejípsió jma̱a̱ numuu José.  Anu̱lú Mekuíí-má naꞌni sajku- rámúuꞌ mbá xúguííꞌ dí gíꞌdoo, xóo-má dí rígá guꞌwáá jma̱a̱ dí rígá náa jmbaaꞌ kidu.
Ikaa jngóo dí Potifár niniñuuꞌ náa ñawúunꞌ José mbá xúguííꞌ dí gíꞌdoo, na̱nguá ejxná-méjuunꞌ dimbá jma̱a̱ numuu dí nixnájxu̱u̱, ndo̱ó- má dí mi̱ku̱ ejxná-méjuunꞌ eꞌni.  Xúꞌkui̱-má José siꞌyáa, gújkuíiꞌ wáa kia̱jxu̱u̱.
Ndáwáá a̱ꞌkui̱ dí a̱ꞌgiu̱u̱ xa̱bu̱ niki̱i̱ ni̱jka̱ iduu kaꞌyoo José, ikú niꞌtúun: ―Anuꞌ jma̱a̱ nindxu̱ꞌ.
Xóo-má José na̱nguá nindoo, ikú niꞌtúun a̱ꞌgu̱: ―Natayáá-má dí xa̱bu̱ niki̱i̱ na̱nguá ejxná-méjuunꞌ eꞌni mbá xúguííꞌ dí rígá náa goꞌóo, numuu dí niniñuuꞌ-má náa ñawúnꞌ mbá xúguííꞌ dí gíꞌdoo.
Ndawa̱a̱ i̱mba̱a̱ sáa i̱ta̱án gíꞌdoo numuu ke xóo ikúún náa guꞌwá rígi̱.  Jndu dimbá-má na̱nguá nirikoꞌ dí ma̱xágúguá, ndo̱ó-má ikáán numuu dí a̱ꞌgiu̱u̱ ñajuaanꞌ.  Xkáꞌnii-lá gání ikúún dí pú ra̱míjiánꞌ rígi̱, xúꞌkui̱-má dí ma̱ni̱ aꞌká náa inuu Anu̱lú rá.
Mámbá mbiꞌi-má xúꞌkui̱ a̱ꞌgu̱ bu̱ꞌkui̱ naꞌtúun José, mu̱ú dí ikaa séꞌnimbo̱o̱ dí mi̱gu jma̱a̱, ni-má dí ma̱jxtáa̱ mijngii níjiúun.
Mbá mbiꞌi ndóo̱ dí ni̱to̱ꞌo̱o̱ José náa guꞌwá dí ma̱ꞌni ñajuunꞌ, ndawa̱a̱ dimbáa xa̱bu̱ bu̱ nañajunꞌ náa awúun guꞌwáá.
Ndóo̱ ndiꞌyoo a̱ꞌgu̱ dí niguanúu xtíñúu José náa ñawúunꞌ xúꞌkui̱-má ni̱ka̱ti̱ya̱a̱ꞌ rexa̱a̱,
a̱ꞌkui̱-má nindxaꞌúún bu̱ nuñajunꞌ náa guꞌwáá, ikú niꞌtúún: «Gu̱ya̱a̱la, dí xa̱bu̱ ebréó bu̱ ni̱ꞌka̱ kayáa a̱jmbio̱ꞌ ni̱ꞌka̱ gásíjmááꞌ. Ni̱to̱ꞌo̱o̱ dí mi̱gú ga̱jmu̱ꞌ, mu̱ú dí ikúún ni̱ndxa̱ꞌwa̱-ská gaki̱i̱.
Ndóo̱ ndiꞌyoo dí ikúún ni̱ndxa̱ꞌwa̱- ská, ikú niniñuuꞌ gi̱i̱ xtíñúu ni̱ka̱ti̱ya̱a̱ꞌ ragáyúu.»
Ikú a̱ꞌgu̱ niyájxi̱i̱xtíñúu José jndu ni̱ꞌka̱núu̱ a̱jmbio̱o̱ guꞌwáá.
A̱ꞌkui̱día̱ꞌgu̱ niꞌtúun a̱jmbio̱o̱ ikaa-má ajngáa rúꞌkui̱: «Xta̱jmá xa̱bu̱ ebréó bu̱ nidxa̱ꞌ cháa, ni̱ꞌka̱ mu dímaríya̱ꞌ majkuꞌ.
Ndóo̱ ikúún ni̱ndxa̱ꞌwa̱-ská, ikú ikaa niniñuuꞌ xtíñúu gi̱i̱, ni̱ka̱ti̱ya̱a̱ꞌ rexa̱a̱.»
Ndóo̱ díniꞌdxuun xa̱bu̱ niki̱i̱ ajngáa díniꞌtía̱ꞌgiu̱u̱ díxkáꞌnii niꞌni José, a̱ꞌkui̱dípú nigigaa.
A̱ꞌkui̱dí xa̱bu̱ niki̱i̱nigutuwiin José nikudaaꞌ guéjua̱a̱nꞌ, náa kajchúún-má xa̱bu̱ bu̱ nakudiinꞌ xa̱bu̱ ñajuunꞌ mba̱a̱, ikí-má nijxtáa̱.
Faraón nujxnáá mbiꞌyuu xa̱bu̱ ñajunꞌ mba̱a̱ náa Ejíptó.
A̱ꞌkui̱díxa̱bu̱ bu̱ꞌkui̱ nixnájxu̱u̱ José díma̱ña̱wu̱u̱n mbá xúguíi̱nꞌ xa̱bu̱ bu̱ kajchúún náa guéjua̱nꞌ rúꞌkui̱. Ikaa jngóo díikaa-má nayajxu̱u̱ mbá xúguííꞌ ñajunꞌ dína̱gu̱ma ikí.
Nánguá-má eyóoꞌ kayuuꞌ dímba̱ꞌyoo dimbá dí nixnájxi̱náa ñawúunꞌ José. Numuu díAnu̱lú Mekuííxtáa̱ jma̱a̱ nindxu̱u̱ José, xúꞌkui̱-má mbá xúguííꞌ dínaꞌni, Anu̱lú Mekuíínaꞌni dí ma̱ga̱jnúu míjiánꞌ.  José naꞌtájuíi̱ a̱jma̱ xnuꞌndaa
Ndáwáá dínirígá-má rúꞌkui̱, xa̱bu̱ bu̱ na̱gu̱xi̱ꞌñáꞌ dínaꞌga̱a̱n xa̱bu̱ ñajunꞌ mba̱a̱ náa Ejíptó, jma̱a̱ bu̱ naꞌni páa̱n, nini̱ dítáni̱gu̱u̱ꞌ xa̱bu̱ niki̱i̱drígu̱ún, bu̱ xa̱bu̱ ñajunꞌ mba̱a̱.
Ikú Faraónp nikiꞌnáa̱ kaꞌñúú nájmi̱i̱xa̱biu̱u̱, xa̱bu̱ bu̱ naꞌtí-ñájúúnꞌ bu̱ nu̱da̱xi̱ña̱ꞌ dínaꞌga̱a̱n, jma̱a̱ bu̱ naꞌtí-ñájúúnꞌ bu̱ nuni̱páa̱n.
Ikú nikudiinꞌ guéjua̱a̱nꞌ náa guꞌwá drígo̱o̱ xa̱bu̱ bu̱ naꞌtí-ñájúúnꞌ bu̱ nu̱ña̱wa̱a̱n, náa guéjua̱nꞌ dínáa-má xtáa̱ José.
Ikú bu̱ naꞌtí-ñájúúnꞌ bu̱ nu̱ña̱wa̱a̱n, niniñúúꞌ ikiin náa ñawúunꞌ José mu díma̱ꞌni-mbáꞌwi̱i̱n. Xúꞌkui̱- má mba̱yu̱u̱ꞌ mbiꞌi nijchúún náa guéjua̱a̱nꞌ.
Nájmi̱i̱xa̱bu̱ bu̱ kajchúún guéjua̱a̱nꞌ, bu̱ na̱gu̱xi̱ꞌñáꞌ dí naꞌga̱a̱n xa̱bu̱ ñajunꞌ mba̱a̱ náa Ejíptó, jma̱a̱ bu̱ naꞌni páa̱n, mámbá dínigundaa mámbáa dímbóó mbruꞌun, mámbá-má xnuꞌndaa rígá díeyoo gáꞌtí.
Ndóo̱ ni̱jka̱ José náa kajchúún ikiin dímiꞌcha̱ rúꞌkui̱, ikú ndiꞌyoo díngíná inúú kajchúún.
Ikú ikaa nirajxu̱u̱n xa̱biu̱u̱ Faraón, bu̱ xtáa̱ gajmíi náa guéjua̱a̱nꞌ náa goꞌóo xa̱bu̱ niki̱i̱drígo̱o̱: ―Díí numuu jngóo ngíná inala xúgui̱ rá.
A̱ꞌkui̱ dí xa̱bu̱ bu̱ naꞌtí-ñájúúnꞌ bu̱ nu̱da̱xi̱ña̱ꞌ iyaꞌ, niꞌtúun José dí xkáꞌnii nigundaa: ―Ikúún ni̱gúndaa ndi̱yo̱o̱ mbá a̱jmu̱u̱ úbá wíji̱náa inuꞌ,
dírígá mbá ajsú ñawúunꞌ. Ndóo̱ narudi̱ínꞌ ikí-má naꞌni̱i̱ri̱ꞌyu̱u̱, xúꞌkui̱-má na̱jka̱ ra̱ꞌgo̱o̱ juáyúu xndú úbá.
Xúꞌkui̱-má rgúxiu̱u̱ Faraón ku̱jtúun, na̱gruígú xndú úbá na̱duun iyooꞌ, na̱jni̱ꞌ náa awúun rgúxiu̱u̱.  A̱ꞌkui̱dína̱jxnu̱u̱ naꞌga̱a̱n ndi̱yo̱o̱.
Ikú a̱ꞌkui̱ José niꞌtí: ―Rígi̱ñajuunꞌ dínandoo gáꞌtí xnuꞌndaaꞌ: díajsú ñawúunꞌ a̱jma̱a̱, ikaa ñajuunꞌ ajsú mbiꞌi.
Díndóo̱ ma̱ꞌni ajsú mbiꞌi mba̱ꞌyoo Faraón numaaꞌ, mu díma̱nújnga̱a̱ꞌ ma̱ta̱ni̱ bu̱júuꞌ ñajuunꞌ, xúꞌkui̱-má ikáán ma̱ra̱jxna̱á-má rgúxiu̱u̱, díxóo- má natani̱dínákínadaxíñáꞌ dí naꞌga̱a̱n.
Ga̱rmáꞌáa̱n-lá a̱jkia̱a̱nꞌ xtayo̱ꞌ, díndóo̱ ma̱rajxtaa bu̱júuꞌ míjiáanꞌ, xúꞌkui̱-má na̱ta̱-káñáaꞌ díma̱ngawíi̱nꞌ a̱jkia̱a̱nꞌ xtayo̱ꞌ.  Aratáán táan Faraón jma̱a̱ numuꞌ, mu dímaríña̱áꞌ náa guéjua̱nꞌ rígi̱.
Numuu díni̱gu̱ma kúwu̱u̱nꞌ náa jmbañúúꞌ xa̱bu̱ ebréó, xúꞌkui̱-má nda̱a̱ díni̱ni̱gi̱i̱, mu díma̱xu̱du̱u̱nꞌ guéjua̱a̱nꞌ.
Ndiꞌyoo xa̱bu̱ bu̱ naꞌtí-ñájúúnꞌ bu̱ nuni̱páa̱n, dímíjiánꞌ niꞌtájuíi̱ xnuꞌndoo bu̱ꞌkui̱, ikú niꞌtúun mangaa José: ―Ikúún mangúún ni̱gúndaa, a̱ꞌkui̱ ndi̱yo̱o̱ dí ajsú ejxtiuuꞌ páa̱n dí miꞌxá trámáꞌ náa edxu̱ꞌ.
Dí ejxtuꞌ dí grígú jndu inuú kajti mbaꞌa enii páa̱n dí tawun mi̱ku̱ Faraón, mu̱ú ñu̱ꞌu̱n naguwáꞌ naꞌpu̱ dí kajti náa ejxtuꞌ dí grígú náa edxu̱ꞌ e̱yo̱o̱.
Mbáa xa̱bu̱ naꞌtúun José dí nigundaa náa guéjua̱a̱nꞌ.
Díndóo̱ ma̱ꞌni ajsú mbiꞌi, Faraón marígú edxa̱a̱ꞌ, xúꞌkui̱-má ikaa ma̱ꞌni díma̱jrua̱jkáán náa mbá ixi̱, a̱ꞌkui̱díñu̱ꞌu̱n mu̱pu̱ xuyaaꞌ.
Ndóo̱ niꞌni ajsú mbiꞌi, ikú niráma̱a̱ꞌ siguuꞌ Faraón, ikú ikaa niꞌni mbá ndxa̱a̱ gajmíi mbá xúguíi̱nꞌ xa̱biu̱u̱. Náa inúú mbá xúguíi̱nꞌ xa̱bu̱ bu̱ꞌkui̱, niríya̱a̱ꞌ guéjua̱a̱nꞌ xa̱bu̱ bu̱ naꞌtí-ñájúúnꞌ bu̱ nu̱da̱xi̱ña̱ꞌ iyaꞌ, jma̱a̱ bu̱ naꞌtí- ñájúúnꞌ bu̱ nuni̱páa̱n.
A̱ꞌkui̱niꞌni díma̱tanga̱a̱ náa ñajunꞌ drígo̱o̱ xa̱bu̱ bu̱ naꞌtí-ñájúúnꞌ bu̱ nu̱da̱xi̱ña̱ꞌ iyaꞌ, ikú ikaa najxnáa̱ dínaꞌga̱a̱n Faraón.
Ndo̱ó-má niꞌni díma̱jrua̱jkáa xa̱bu̱ bu̱ naꞌtí-ñájúúnꞌ bu̱ nuni̱páa̱n, díxóo-má niꞌtájuíi̱xnuꞌndaa José.
A̱ꞌkui̱díxa̱bu̱ bu̱ naꞌtí-ñájúúnꞌ bu̱ nu̱da̱xi̱ña̱ꞌ iyaꞌ, nánguá nirmáꞌáa̱n a̱jkiu̱u̱n kaꞌyoo José. I̱wáá nimbumuu kaꞌyoo mbá kayuuꞌ.  Dí nigundaa Faraón
Dí ndóo̱ ninójngoo- má a̱jma̱ siguꞌ, ikú nigundaa Faraón. Náa rawuunꞌ mañu Níló wíji̱ ndiꞌyoo.
Ikí náa mañu rúꞌkui̱ ndiꞌyoo dí nagájnúú mbá juiin xedi̱- eꞌgú bu̱ pú siꞌíin, xúꞌkui̱-má pú marangíinꞌ, na̱pi̱ꞌsu náa dí maxaꞌ ra̱jxa̱.
Náa kidxúúnꞌ-má bu̱ꞌkui̱ nigájnúú i̱mbá-juiin- má xedi̱-eꞌgú ngíníi sa̱jui̱i̱nꞌ, niguájun náa inúú xedi̱ bu̱ siꞌíin bu̱ kajchúún náa rawuunꞌ mañu.
Ni̱ꞌgu̱u̱ bu̱júuꞌ, ikú nigundaa dí eꞌni a̱jma̱ nutu. Ndiꞌyoo dí mbá juan iñuu ejxúu ra̱jxa̱ mba̱ꞌu̱ xúꞌkui̱-má pú misaanꞌ nakráꞌáan dí náa mbóó diñuu.
Ndáwáá a̱ꞌkui̱ nikráꞌáan i̱mbá-juan iña ngínáa dí nijndu-xtáa niꞌni gi̱ñá- jxooꞌ.
Xúꞌkui̱-má dí mbá juan iña dí ngínáa nijndu-xtáa ni̱ꞌpu̱ iña dí míjiánꞌ mba̱ꞌu̱. Ikú ndi̱jui̱i̱ Faraón, a̱ꞌkui̱ ndiꞌyoo dí mbá xnuꞌndaa ñajuunꞌ.
A̱ꞌkui̱ dí miꞌcha̱, pú najmúu siinꞌ a̱jkiu̱u̱n ndijui̱i̱, ikú niꞌtí dí ma̱guwáꞌ mbá xúguíi̱nꞌ xa̱bu̱ bu̱ na̱ma̱ñúú xawan bu̱ kúwá náa Ejíptó, xúꞌkui̱-má mbá xúguíi̱nꞌ bu̱ nduyáá. Ikú Faraón niꞌtúún dí xkáꞌnii nigundaa, mu̱ú jndu dimbáa na̱nguá ni̱ꞌngo̱o̱ gáꞌyoo dí maꞌtájuíi̱ náa inuu Faraón xnuꞌndaa rúꞌkui̱.
A̱ꞌkui̱ dí xa̱bu̱ bu̱ naꞌtí- ñájúúnꞌ bu̱ nu̱da̱xi̱ña̱ꞌ iyaꞌ niꞌtúun Faraón: «Narmáꞌáa̱n a̱jkiu̱nꞌ xúgui̱ dí ra̱míjiánꞌ ni̱ni̱.
Ndóo̱ dí ikáán nikiꞌnáá xtayu̱xu̱ dí xta̱jmiáaꞌ ñajunxu̱, nitaxúdáa̱nꞌxu̱ guéjua̱a̱nꞌ náa goꞌóo xa̱bu̱ bu̱ naꞌtí-ñájúúnꞌ bu̱ nu̱ña̱wa̱a̱n, ikúún ga̱jmu̱ꞌ xa̱bu̱ bu̱ naꞌtí- ñájúúnꞌ bu̱ nuni̱ páa̱n.
Ikaa jma̱a̱ ikúún ni̱gu̱ꞌndaaxu̱ mbá xnuꞌndaa dí mbóó mbruꞌun.  Mámbá xnuꞌndaa rígá dí nandoo gáꞌtí.
Ikí xtáa̱ jma̱a̱ nindxu̱xu̱ mbáa dxámá bu̱ xa̱bu̱ ebréó, xta̱jmiúu xa̱bu̱ bu̱ naꞌtí-ñájúúnꞌ bu̱ nu̱ña̱wa̱a̱n. Ikaa ni̱ta̱a̱nxu̱ dí ni̱gu̱ꞌndaaxu̱, xúꞌkui̱-má ikaa niꞌtájuíi̱ xnuꞌnduxu̱, mámbáa niꞌtúun xóo-má dí nigundaa.
Xóo-má dí ikaa niꞌtájuíi̱, xúꞌkui̱- má nirígá. Ikúún nitangu̱ún ni̱ni̱i̱-má ñajunꞌ, xúꞌkui̱-má i̱mba̱a̱ ni̱jrua̱jka-maa.»
Ikú Faraón niꞌtúun José: ―Ikúún ni̱gúndaa, mu̱ú ndawa̱a̱ sáa maꞌtájuíi̱. Ndo̱ó-má na̱dxuun numaaꞌ ikáán, dí ndóo̱ natadxawíín xnuꞌndaa, na̱ma̱ñaaꞌ naratájuíi̱.
A̱ꞌkui̱ nigooꞌ José dí niꞌtí Faraón: ―Ra̱ꞌkáa ikúún ma̱tájuíi̱, dí Anu̱lú pú ñajuunꞌ bu̱ maꞌtájuíi̱ jmbu náa inuu Faraón.
Ikú dí Faraón niꞌtúun José: ―Ni̱gúndaa ndi̱yo̱o̱ dí náa rawuunꞌ mañu Níló gúju̱n.
Náa mañu rúꞌkui̱ nagájnúú mbá juiin xedi̱-eꞌgú mba̱ꞌwi̱i̱n, xúꞌkui̱-má siꞌíin, na̱pi̱ꞌsu náa maxaꞌ ra̱jxa̱.
Náa kidxúúnꞌ-má bu̱ꞌkui̱ nigájnúú i̱mbá-juiin xedi̱- eꞌgú sa̱jui̱i̱nꞌ pú ngíníi kaꞌnii.  Pú ninójngoo sa̱jui̱i̱nꞌ, jndu nimbíꞌsú táñu̱u̱ xedi̱ bu̱ xkawi̱i̱nꞌ xúꞌkui̱, náa mbá xúguííꞌ jmbaaꞌ Ejíptó.
Bu̱ xedi̱ ngíníi sa̱jui̱i̱nꞌ bu̱ꞌkui̱ ni̱ꞌpu̱u̱n mbá juiin xedi̱ bu̱ mba̱ꞌwi̱i̱n.
Ndóo̱ niémbúu̱n ni̱ꞌpu̱u̱n, tákujmaa mbá kayuuꞌ má dí ni̱ꞌpu̱u̱n, numuu dí ka̱ꞌni̱í sa̱jui̱i̱nꞌ-má xúꞌkui̱, xóo-má kaꞌnii dí nákí gi̱nii. Ikú a̱ꞌkui̱ ndi̱jui̱i̱ꞌ.
»Xúꞌkui̱-má ni̱gúndaa i̱mbo̱o̱ꞌ, a̱ꞌkui̱ ndi̱yo̱o̱ mbá juan iñuu ejxúu ra̱jxa̱ mba̱ꞌu̱ misaanꞌ nakráꞌáan dí mbóó diñuu.
Ndáwáá nikráꞌáan i̱mbá-juan iña síjkiinꞌ ngínáa nijndu-xtáa niꞌni gi̱ñá-jxooꞌ.
A̱ꞌkui̱ José nigooꞌ dí niꞌtí Faraón: ―Dí xnuꞌndoo Faraón mbóó- má ñajuunꞌ. Anu̱lú nasngájma dí wíji̱ ma̱ꞌni.
Dí mbá juiin xedi̱ bu̱ siꞌíin, ikaa ñajuunꞌ mbá juan siguꞌ, xúꞌkui̱-má dí mbá juan iña misaanꞌ, mbá juan siguꞌ- má mangaa. Mbóó-má dí eyoo gáꞌtí xnuꞌndaa.
Xúꞌkui̱-má dí mbá juiin xedi̱ ngíníi sa̱jui̱i̱nꞌ bu̱ nigájnúú ndáwáá, ikaa ñajuunꞌ dí mbá juan siguꞌ. Xúꞌkui̱-má dí mbá juan iña síjkiinꞌ nijndu-xtáa niꞌni gi̱ñá-jxooꞌ, ikaa ñajuunꞌ dí mbá juan siguꞌ dí ma̱ꞌni ewiꞌ.
Rúꞌkui̱ ñajuunꞌ dí na̱ta̱a̱nꞌ, xa̱bu̱ niki̱i̱. Dí wíji̱ ma̱ꞌni Anu̱lú, ikaa nasngájmaaꞌ.
Ma̱ꞌka̱ mbá juan siguꞌ dí ma̱jma̱a̱ wéñúuꞌ ganisu mbá xúguííꞌ náa jmbaaꞌ Ejíptó.
Ndáwáá a̱ꞌkui̱ ma̱ꞌka̱ i̱mbá juan siguꞌ dí ma̱ꞌni ewiꞌ, mbá xúguííꞌ ganisu dí ni̱jma̱a̱ wéñúuꞌ ma̱mbumúú kuyáá náa jmbaaꞌ Ejíptó, dí ewiꞌ ma̱ꞌni gámba̱a̱ xujuin.
Ganisu dí ni̱jma̱a̱ wéñúuꞌ nánguá ma̱rmáꞌáa̱n a̱jkiu̱ún kuyáá, jma̱a̱ numuu ewiꞌ dí ma̱ꞌka̱ dí pú gaki̱i̱ gáꞌni.
Dí nitagundaa a̱jma̱ nutu, xa̱bu̱ niki̱i̱, rúꞌkui̱ naꞌtí dí Anu̱lú nigí-minaꞌ dí ma̱ꞌni- mbánúu, xúꞌkui̱-má dí pú nacha̱ ma̱ꞌni-mbánúu.
»Ikaa jngóo díxúgui̱rá, míjiánꞌ díma̱ta̱ꞌyáa̱ꞌ mbáa xa̱bu̱ bu̱ naꞌku̱ro̱ꞌo̱o̱ na̱ma̱ñuu, ma̱ta̱ꞌgíi̱ꞌ maꞌtí-ñájunꞌ náa jmbaaꞌ Ejíptó.
Xúꞌkui̱-má gu̱gi̱mbóo̱ mbá xúguííꞌ ganisu dísiguꞌ míjiánꞌ dí naꞌka̱. Ga̱gi̱jxi̱i̱ejxúu iñuu ra̱jxa̱ náa ñawáanꞌ, mu dímu̱pu̱ xa̱bu̱ xujuin.
Ga̱gi̱jxi̱i̱ganisu rúꞌkui̱mu dímu̱pu̱ xa̱bu̱ xujuin, dímbá juan siguꞌ dí ma̱ꞌni ewiꞌ náa jmbaaꞌ Ejíptó. A̱ꞌkui̱ díxákuéñúúꞌ xa̱bu̱ jma̱a̱ ewiꞌ.  José naꞌtí-ñájunꞌ náa jmbaaꞌ Ejíptó
Míjiánꞌ-má ku̱ma̱ rúꞌkui̱ ndiꞌyoo Faraón gajmíi xa̱biu̱u̱.
Ikú Faraón niꞌtúún xa̱biu̱u̱: «Lá mu̱xkamaa i̱mba̱a̱ xa̱bu̱ bu̱ xígi̱ kaꞌnii, bu̱ gíꞌdoo xu̱u̱ꞌ Anu̱lú rá.»
A̱ꞌkui̱ dí Faraón niꞌtúun José: «Numuu dí Anu̱lú niꞌni dí nindoo nitayáá mbá xúguííꞌ rígi̱, ndawa̱a̱ i̱mba̱a̱ xa̱bu̱ bu̱ naꞌku̱ro̱ꞌo̱o̱ ndaꞌyoo xóo dí ikáán.
Ikáán ma̱ra̱ta̱-ñájunꞌ náa guájsunꞌ, xúꞌkui̱-má mbá xúguíi̱nꞌ xa̱bu̱ xujiunꞌ muni̱ mbáníí dí ma̱ra̱ta̱.  Ndo̱ó-má ikúún dí gúnꞌ gi̱i̱, i̱táan gíꞌdoo numuꞌ ke xóo dí ikáán.
―A̱ꞌkui̱ dí Faraón xo̱ó niꞌtúun José―: Ikúún na̱ꞌgíi̱nꞌ dí ma̱ra̱ta̱- ñájuíínꞌ mbá xúguííꞌ náa jmbaaꞌ Ejíptó.»
A̱ꞌkui̱ dí Faraón niríya̱a̱ꞌ a̱jua̱nꞌ sinaꞌ náa aꞌdióo ñawúunꞌ, nigída̱a̱ꞌ náa ñawúunꞌ José.  Xúꞌkui̱-má niꞌni dí magúwu̱u̱nꞌ xtíin dí pú misaanꞌ babaꞌ mangaa-má nunduꞌ, xúꞌkui̱-má nijxnúu maraꞌngo̱o̱ mbá xábí a̱jua̱nꞌ mu̱jmu̱ꞌ dí mbiꞌyuu óró.
A̱ꞌkui̱ niꞌni dí ma̱simuu náa su̱du̱u̱ káriu̱u̱ kayuuꞌ xa̱bu̱ ñajunꞌ bu̱ eꞌni a̱jmi̱i̱, xúꞌkui̱-má niti gaki̱i̱ xa̱bu̱ bu̱ nagúún inuu: «¡Gu̱smba̱- tíga̱la!» Xúꞌkui̱ kaꞌnii dí nigíi̱ꞌ José maꞌtí-ñájunꞌ mbá xúguííꞌ náa jmbaaꞌ Ejíptó.
Náa ajngáa ebréó, mbiꞌyuu Manasés najxná ku̱ma̱ «nambumuu». s
Náa
A̱ꞌkui̱ dí Faraón niꞌtí dí Safnát-panéá gáꞌni mbiꞌyuu José, xúꞌkui̱-má nijxniúu ma̱ꞌni a̱ꞌgiu̱u̱ ajngáa ebréó, mbiꞌyuu Efraín najxná ku̱ma̱ «pú na̱gu̱mii e̱ji̱n».  a̱ꞌgu̱ bu̱ mbiꞌyuu Asenát, bu̱ guáxioo Potiférá dxajkuun náa xujuin Ón. A̱ꞌkui̱ nigájnuu ni̱jka̱ José mbá xúguííꞌ náa jmbaaꞌ Ejíptó.
José gíꞌdoo mbá skíñúꞌ gu̱wa̱ꞌ siguuꞌ dí ndóo̱ kixnájxi̱i̱ náa inuu Faraón bu̱ xa̱bu̱ ñajunꞌ náa Ejíptó. Xúꞌkui̱-má José nigájnuu náa inuu Faraón, ni̱jka̱ rajngroꞌoo raꞌyoo mbá xúguííꞌ náa jmbaaꞌ Ejíptó.
Dí mbá juan siguꞌ rúꞌkui̱, kajtíí wéñúuꞌ ganisu dí ni̱jma̱a̱ náa inuu jmbaaꞌ.
Ikú José nigímbóo̱ mbá xúguííꞌ ganisu dí ni̱jma̱a̱ wéñúuꞌ náa jmbaaꞌ Ejíptó dí mbá juan siguꞌ, xúꞌkui̱-má ni̱jka̱ ra̱gu̱jxi̱i̱ ganisu náa xujuin.  Dí ni̱jma̱a̱-má náa rawuunꞌ mámbá xujuin, ikí-má ni̱gu̱jxi̱i̱.
José nigímbóo̱ ejxúu iñuu ra̱jxa̱ jndu xóo jui̱ꞌi̱ dí náa rawuunꞌ lamáa kaꞌnii. Ra̱ꞌkáa táán mba̱a̱ nigímbóo̱ jndu nánguá e̱ꞌngo̱o̱ ma̱jxta̱giawan, numuu dí nánguá xóo ma̱gi̱jxnuu.
A̱ꞌkui̱ ni̱gu̱mii a̱jmi̱i̱ e̱ji̱i̱n José dí nákí xo̱ó táꞌka̱ timbá siguꞌ dí ewiꞌ. E̱ji̱n bu̱ꞌkui̱ ni̱gi̱ꞌdiin jma̱a̱ Asenát guáxioo Potiférá dxajkuun náa xujuin Ón.
José nijxnúu mbiꞌyuu Manasés,r bu̱ aꞌdá-gi̱ꞌnii, numuu dí niꞌtí: «Anu̱lú niꞌni dí ma̱mbumuꞌ mbá xúguííꞌ ñajunꞌ, jma̱a̱ mbá xúguíi̱nꞌ bu̱ kúwá náa goꞌóo anu̱ꞌ.»
Xúꞌkui̱kaꞌnii dínirámáaꞌ mbá juan siguꞌ díni̱jma̱a̱ wéñúuꞌ ganisu náa jmbaaꞌ Ejíptó.
A̱ꞌkui̱ ni̱gi̱ꞌdu̱u̱ ni̱ꞌka̱ mbá juan siguꞌ ewiꞌ, díxóo-má kaꞌnii niꞌtíJosé. Nirígá ewiꞌ mbá xúguííꞌ xujuin, ndo̱ó-má mbá xúguííꞌ náa jmbaaꞌ Ejíptó rígá ganisu.
Ndóo̱ díxa̱bu̱ ni̱gi̱ꞌdu̱u̱ ni̱xki̱dxu̱u̱n mbá xúguííꞌ náa jmbaaꞌ Ejíptó, a̱ꞌkui̱díxa̱bu̱ xujuin ni̱ndxa̱ꞌu̱-raꞌa náa inuu Faraón jma̱a̱ numuu ganisu. A̱ꞌkui̱dí Faraón niꞌtúún mbá xúguíi̱nꞌ xa̱bu̱ Ejíptó: «A̱ꞌgua gúya̱a̱ José ñúꞌúún, gu̱ni̱mbá xúguííꞌ dímaꞌtála ikaa.»
Díewiꞌ kri̱ga̱ mbá xúguííꞌ xujuin.  A̱ꞌkui̱díJosé nimbáꞌtoo mbá xúguííꞌ xtagaꞌu náa rígá ganisu, na̱gu̱jua̱ nuda bu̱ Ejíptó, numuu dína̱jka̱ raꞌni gaki̱i̱ewiꞌ náa numbaaꞌ rúꞌkui̱.
Mbá xúguííꞌ numbaaꞌ naguwáꞌ xa̱bu̱ náa Ejíptó mu dímusi̱náa José, numuu dímbá xúguííꞌ numbaaꞌ na̱jka̱ raꞌni gaki̱i̱ewiꞌ.  A̱ngui̱i̱n José nagúún náa Ejíptó
Ndóo̱ niꞌdxuun Jakób dí rígá ganisu náa Ejíptó, ikú niꞌtúún e̱ji̱i̱n: «Díí e̱ni̱ a̱ꞌkui̱, dí ndo̱ó nu̱mindu-mijnála rúꞌ.
Ni̱dxuun dí rígá ganisu náa Ejíptó. Gu̱ꞌgua gúsi̱ ikí dí mu̱ꞌpu, mu dí xo̱ó ma̱kuwaa.»
A̱ꞌkui̱ nigúún mbá gu̱wi̱i̱nꞌ a̱ngui̱i̱n José náa Ejíptó musi̱ ejxúu iñuu ra̱jxa̱.
Mu̱ú dí Jakób na̱nguá nijxnúu ma̱ꞌga Benjamín gi̱ꞌtio̱o̱-má José, dí ma̱ꞌga gajmíi a̱ngui̱i̱n, numuu dí niꞌtí: «Ra̱ꞌkáa ma̱gíꞌnuu mbá gaméjunꞌ gáꞌni.»
Xúꞌkui̱-má José ñajuunꞌ bu̱ naꞌtí- ñájunꞌ náa jmbaaꞌ rúꞌkui̱, ikaa-má na̱gu̱jua̱ ganisu nuda mbá xúguíi̱nꞌ xa̱bu̱ xujuin. Ndóo̱ niguáꞌnú a̱ngui̱i̱n José náa inuu, ikú ni̱smba̱ti̱gu̱u̱n nigíꞌ inúú jndu mbayííꞌ.
Ndóo̱ José ndiꞌñúú a̱ngui̱i̱n, naniniiꞌ-má día̱ngui̱i̱n ñajúúnꞌ, mu̱ú díikaa naꞌni xóo dína̱nguá niniiꞌ eꞌni. Ikú niꞌtúún ajngáa mijkoo: ―Náá-lá guwaꞌ ikáa̱nꞌ jngóo.  Ikú ikiin nigooꞌ: ―Náa Kanaán gúwáꞌxu̱ mu dí mu̱si̱xu̱ táan ganisu.
Skamá José naniniiꞌ-má a̱ngui̱i̱n, xóo-má dí ikiin na̱nguá ni̱ni̱ꞌniiꞌ.
Ikú nirmáꞌáa̱n a̱jkiu̱u̱n José dí xkáꞌnii nigunda-jmii ikiin, ikú niꞌtúún: ―Ikáa̱nꞌ ñajuanla xa̱bu̱ bu̱ nuñama ngu̱ꞌwa̱á. Ndo̱ó-má naguwaꞌ gúñama mbu̱ya̱a̱ xkáꞌnii kri̱ga̱ numbaaꞌ rígi̱.
Ikú ikiin nigooꞌ: ―Na̱nguá, xa̱bu̱ niki̱i̱.  Ndo̱ó-má ganisu naguwáꞌ gúsi̱ xta̱jmiáaꞌ.
Mbáwíí-má anu̱xu̱ dí mbá xúgiáa̱nꞌ. Ikáa̱nꞌ ñajunxu̱ xa̱bu̱ gíꞌdoo majkuu, jndu nimbíꞌsú tánindxu̱ún xta̱jmiáaꞌ bu̱ nuñama ngu̱ꞌwa̱á.
Ikú José niꞌtúún: ―Ra̱gájkuun rúꞌkui̱, naguwaꞌ gúya̱a̱ xkáꞌnii kri̱ga̱ numbaaꞌ rígi̱.
Xúꞌkui̱-má ikiin nigooꞌ: ―Xta̱jmiáaꞌ ñajunxu̱ mbá gu̱wáa̱nꞌ-i̱jma̱xu̱, e̱ji̱i̱n mbáa xa̱bu̱ bu̱ xtáa̱ náa jmbaaꞌ Kanaán. Dí gi̱ꞌtiu̱xu̱ bu̱ gi̱ꞌta̱á niguanúu jma̱a̱ anu̱xu̱, xúꞌkui̱-má i̱mba̱a̱ nánguá kujma̱a̱.
Ikú José niꞌtúún bu̱júuꞌ: ―Ká na̱ta̱la-má, dígajkuun ikáa̱nꞌ-má ñajuanla xa̱bu̱ bu̱ nuñama ngu̱ꞌwa̱á.
Gu̱xu̱ꞌmáa mbáa dxájuala dí ma̱ꞌga̱a̱ gáyáa gi̱ꞌtia̱la, díikáa̱nꞌ rá, ga̱guanála náa guéjua̱nꞌ gi̱i̱.  Mu díxúꞌkui̱mbu̱ꞌyáá má gajkuun dínu̱ta̱la. Ndo̱ó-má ra̱gájkuun rá, xtáa̱ Faraón ndaꞌyoo díikáa̱nꞌ jngrui̱ga̱la nu̱ñama ngu̱ꞌwa̱á.
A̱ꞌkui̱ dí José nikudiinꞌ mbá xúguíi̱nꞌ guéjua̱a̱nꞌ, mbá ajsú mbiꞌi.
Ndóo̱ niꞌni ajsú mbiꞌi, ikú José niꞌtúún: ―Ikúún na̱ni̱mboꞌ ka̱yo̱o̱ Anu̱lú. Gu̱ni̱la rígi̱, mu dí xo̱ó ma̱ndoo ma̱kuwaa.
Má gajkuun dí ikáa̱nꞌ ñajuanla xa̱bu̱ gíꞌdoo majkuu, gu̱ni̱ꞌñááꞌ mbáa dxájuala náa guéjua̱nꞌ, gu̱ꞌgua̱a̱ꞌ tikuáa̱nꞌ ku̱dala ganisu dí mu̱pu̱ a̱ngia̱nla náa guꞌwáá.
Mu̱ú dí a̱guwaꞌ ku̱ya̱a̱ gi̱ꞌtia̱la bu̱ síꞌgíiꞌ, mu dí xúꞌkui̱ mbu̱ꞌyáá má gajkuun dí nu̱ta̱la, ikaa jngóo xákáñála.  A̱ꞌkui̱-má ndiyáá dínánda̱a̱ dí muni̱.
Ikú niti-mijná: «Gajkuun-má díra̱ꞌkíni̱ꞌni̱i̱gi̱ꞌtiu̱lú. Ndóo̱ ndi̱ꞌyáá díndaꞌya-mínu̱u̱ꞌ, xúꞌkui̱-má dí naꞌtí-káñúlú, na̱nguá ni̱ꞌdxawíín dí naꞌtí. Ikaa numuu rúꞌkui̱jngóo dí ndu̱ꞌya-míni̱i̱ꞌ ikáánꞌ gi̱i̱xúgui̱.»
A̱ꞌkui̱ dí Rubén niꞌtí: «Ni̱ta̱la- má jún: “Xúni̱-míni̱i̱ꞌ-la dxámá”, mu̱ú ikáa̱nꞌ túni̱mbala. Ikaa jngóo dí nu̱ꞌni̱-numa̱a̱ jma̱a̱ numuu eꞌdiuu xúgui̱ xá.»
Mu̱ú dí ikiin séyáá má naꞌdxuun José dí nuti, numuu dí xtáa̱ mbáa bu̱ na̱gu̱wí- jnga̱a̱ ajngúún.
A̱ꞌkui̱ dí José niríya̱-minaꞌ kaníí ni̱mbi̱ya̱ꞌ.  Ndáwáá ni̱ꞌka̱a̱ náa kajchúún, dí maꞌtí-minaꞌ xo̱ó gajmíi. A̱ꞌkui̱ nigutuwiin Simeón náa inúú-má ikiin, xúꞌkui̱-má nixtoꞌóo.
Ikú ikiin ni̱xia̱ꞌdúún gújxta̱a̱ búriu̱ún, nigájna̱á niguún.
Ndóo̱ niguáꞌnú náa mu̱gua̱jún munuꞌ, ikú mbáa nimbáꞌtoo gújxta̱a̱ díma̱gu̱wíi dímajxnúu dími̱ku̱ búriu̱u̱. Ikígíwánꞌ bójko̱o̱ náa awúun gójxto̱o̱ ndiꞌyoo.
Siénguá niꞌni a̱jkiu̱u̱n mbáa dxájuu José ndóo̱ ndiꞌyoo dí kartanga̱a̱ bójko̱o̱.
Ikú niꞌtúún a̱ngui̱i̱n: «Tiáá lá jánꞌ, juirtanga̱a̱-lá bójko̱ꞌ jún. Gu̱ya̱a̱ dí náa awúun gójxto̱ꞌ gi̱i̱gíwánꞌ.» Ikú a̱ꞌkui̱ siénguá niꞌni a̱jkiu̱ún, ndo̱ó namíñúú dri̱gi̱i̱n nuti-mijná: «Díí-lá ñajuunꞌ rígi̱, dí naꞌñulú Anu̱lú rá.»
Ndóo̱ niguáꞌnuú náa anu̱ú dí náa jmbaaꞌ Kanaán, ikú nitáán mbá xúguííꞌ dí xkáꞌnii niguáꞌníí:
«Ikaa xa̱bu̱ bu̱ꞌkui̱, bu̱ naꞌtí- ñájunꞌ náa jmbaaꞌ rúꞌkui̱, niꞌtúxu̱ ajngáa mijkoo, xúꞌkui̱-má niꞌñuxu̱ jndu xóo xa̱bu̱ bu̱ jngrui̱gu̱u̱n nuñama ngu̱ꞌwa̱á kaꞌniáa̱ꞌxu̱.
Ikáa̱nꞌxu̱ ni̱ta̱a̱n: “Ikáa̱nꞌ ñajunxu̱ xa̱bu̱ bu̱ gíꞌdoo majkuu, jndu nimbíꞌsú tánindxu̱xu̱ xa̱bu̱ bu̱ jngrui̱gu̱u̱n nuñama ngu̱ꞌwa̱á.
Mbá gu̱wáa̱nꞌ-i̱jma̱ ñajunxu̱ dí mbáwíí-má anu̱xu̱. Na̱nguá kujma̱a̱ mbáa, xúꞌkui̱-má gi̱ꞌtiu̱xu̱ bu̱ síꞌgíiꞌ xtáa̱ xúgui̱ jma̱a̱ anu̱xu̱ náa jmbaaꞌ Kanaán ñúꞌúún.”
»A̱ꞌkui̱díxa̱bu̱ bu̱ naꞌtí-ñájunꞌ náa jmbaaꞌ rúꞌkui̱niꞌtúxu̱: “Gi̱i̱ gákujmaa má gajkuun díxa̱bu̱ bu̱ gíꞌdoo majkuu ñajuanla. Gu̱ni̱ꞌñááꞌ mbáa dxájuala gi̱i̱, a̱ꞌgua̱a̱ꞌ ku̱dala dímu̱pu̱ a̱ngia̱nla.
A̱ꞌkui̱ ndóo̱ ikiin nisti̱jngaa gújxtu̱ún, ikí náa gójxto̱o̱ mámbáa nikujma̱a̱ kaxtoꞌóo bójko̱o̱. Ndóo̱ dí ikiin gajmiúú anu̱ú ndiyáá bújku̱ún, ikú nimíñúú.
Ikú Jakób niꞌtúún: ―Ikáa̱nꞌla nu̱ni̱ gámbi̱i̱n e̱ji̱nꞌ. Nánguá-má kujma̱a̱ José, xúꞌkui̱-má Simeón, tiáá mu̱ꞌgua- má ku̱ya̱a̱ mangaa Benjamín rúꞌ. Mbá xúguííꞌ-má rígi̱ naꞌni dí ma̱jxtáá gajmúꞌ ikúún.
Ikú a̱ꞌkui̱ dí Rubén niꞌtúun anu̱u̱: ―Arajxniúꞌ-má ikúún gi̱ꞌtio̱ꞌ, mu dí ikúún-má gáꞌkáa̱ꞌ ka̱ya̱a̱.  Má dí séꞌkáa̱ꞌ ka̱ya̱a̱, a̱ꞌkui̱ dí ma̱ndoo ma̱ta̱ni̱ dí ma̱ka̱ñúú nájmi̱i̱ e̱ji̱nꞌ ikúún.
Ikú Jakób niꞌtí: ―Ma̱xáꞌga aꞌdióꞌ mu̱ꞌgua gajmiála, numuu dínikáñúu- má dxájuu, mba̱wíí-má ikaa xo̱ó niguanúu. Má díxúꞌkui̱gágíꞌnuu gaméjunꞌ náa kamba̱a̱ mu̱ꞌgua gajmiála, a̱ꞌkui̱mu̱ni̱díxi̱ꞌñááꞌ bi̱gi̱ ma̱ꞌga̱a̱ náa iñá-wájinꞌ jma̱a̱ ga̱ꞌku̱.  A̱ngui̱i̱n José nagúún kuya̱a̱ Benjamín náa Ejíptó
Pú gaki̱i̱ e̱jka̱ raꞌni ewiꞌ náa numbaaꞌ rúꞌkui̱.
Dí ndóo̱ niémbúu̱n ejxúu iñuu ra̱jxa̱ dí kuda guwáánꞌ náa Ejíptó, ikú niꞌtúún anu̱ú: ―Ga̱tangáa̱nꞌla mu̱gua gúsi̱ xo̱ó i̱nguíjma̱ ganisu mu̱ꞌpu.
Ikú Judá nigooꞌ: ―Ikaa xa̱bu̱ bu̱ꞌkui̱niꞌtúxu̱ mbájmbuu: “Na̱xándoo ma̱guwaꞌ gi̱i̱mú dína̱nguá guwaꞌ ku̱ya̱a̱ gi̱ꞌtia̱la.”
Mú dínataxúngua̱a̱nꞌ gi̱ꞌtiu̱xu̱ mu̱ꞌguá gajmiúxu̱, a̱ꞌkui̱ dímu̱ꞌguáxu̱ gúsíganisu.
Mú dí na̱nguá rajxnáá ma̱ꞌga, xúꞌguá- máxu̱. Numuu díxa̱bu̱ bu̱ꞌkui̱ niꞌtúxu̱: “Na̱xándoo ma̱guwaꞌ gi̱i̱mú dína̱nguá guwaꞌ ku̱ya̱a̱ gi̱ꞌtia̱la.”
Ikú ikiin nigooꞌ: ―Ikaa xa̱bu̱ bu̱ꞌkui̱ nirajxu̱xu̱ xkáꞌnii kúwáaxu̱ xúꞌkui̱-má jma̱a̱ numúú a̱ngiu̱nxu̱. Niꞌtúxu̱: “Lá ka̱ꞌni̱í xtáa̱ ana̱la rá. Lá ka̱ꞌni̱í kuaꞌdaa i̱mba̱a̱ gi̱ꞌtia̱la rá.”  Xúꞌkui̱-má ikáa̱nꞌ ni̱ta̱a̱nxu̱ xóo- má dí niꞌtúxu̱. Kú-má ndu̱ya̱a̱xu̱ dí ikaa maꞌtúxu̱: “A̱guwaꞌ ku̱ya̱a̱ gi̱ꞌtia̱la” rá.
A̱ꞌkui̱ dí Judá niꞌtúun anu̱u̱: ―Ataxúngua̱a̱nꞌ dxámá ma̱ꞌga, mu dí mu̱ꞌguá gajmiúxu̱, mu dí xúꞌkui̱ xákáñúlú, ikáa̱nꞌxu̱, ikáán, ni-má e̱jiu̱nxu̱ mangiin.
Ikúún gáta̱nda̱ꞌa̱a̱ꞌ jma̱a̱ numuu ikaa, xúꞌkui̱-má ikúún gáriꞌñuu mú rígá dí nigíꞌnuu. Mú dí na̱nguá eꞌkáa̱ꞌ ka̱ya̱a̱ ma̱xna̱jxíi̱ náa inaaꞌ, ikúún gíꞌmúú aꞌká inaaꞌ jndu kámuu mbiꞌi xúꞌkui̱ rá.
Mú dí táguáꞌtíi̱nxu̱ gi̱i̱, ni̱gúwa̱a̱ꞌ-máxu̱ xígi̱í dí ma̱ꞌni a̱jma̱ nutu xúꞌkui̱ rá.
A̱ꞌkui̱ dí anu̱ú nigooꞌ: ―Mú dínda̱a̱ díma̱ꞌni, xígi̱ gáꞌni xúꞌkui̱rá. Gu̱dríyáꞌ náa gújxta̱la dímíjiánꞌ dína̱jma̱a̱ náa jmbaaꞌ rígi̱, a̱ꞌgua ku̱dala xóo mbá se̱ge̱jia̱nꞌ náa inuu xa̱bu̱ bu̱ꞌkui̱: síꞌgíiꞌ bájiaꞌ tana ndatawun, síꞌgíiꞌ jiááꞌ, jma̱a̱ iyaꞌ ndatawun, jma̱a̱ bájiooꞌ ixu̱u̱ mírrá, xúꞌkui̱-má sídáa̱ jma̱a̱ alméndrá.
Xúꞌkui̱- má gu̱dala a̱jma̱ ku̱jtu̱u̱n bújka̱a̱, mu díma̱ꞌga̱a̱ bújka̱a̱ díkajti ni̱ꞌka̱a̱ náa awúun gújxta̱la. Ma̱ꞌni- má díni̱nga̱wa̱a̱n bu̱ ni̱grui̱ꞌyáꞌ.
A̱ꞌgua-má gajmiála gi̱ꞌtia̱la mangaa, ga̱tangáa̱nꞌla náa inuu xa̱bu̱ bu̱ꞌkui̱.
Anu̱lú bu̱ Gíꞌdoo Xúguííꞌ Sieki̱i̱gáꞌni díxa̱bu̱ bu̱ꞌkui̱ ma̱ngawíi̱nꞌ a̱jkiu̱u̱n kaꞌyala, dí maniñuuꞌ i̱mba̱a̱ dxájuala xúꞌkui̱- má Benjamín mangaa. Mú dí ikúún kaꞌyoo díma̱tígi̱i̱n e̱ji̱nꞌ, ga̱tígi̱i̱n-má xúꞌkui̱xá.
Ikú ikiin nida se̱ge̱jia̱nꞌ, jma̱a̱ a̱jma̱ ku̱jtu̱u̱n bújka̱a̱, xúꞌkui̱-má Benjamín mangaa. Ikú ni̱tu̱jxu̱u̱n nigúún náa Ejíptó, a̱ꞌkui̱ ni̱xna̱jxi̱- mi̱jna̱ náa inuu José.
A̱ꞌkui̱ dí xta̱jmá niꞌni xóo-má nijuiꞌtáán, ni̱jka̱ kagui̱i̱n xa̱bu̱ bu̱ꞌkui̱ náa goꞌóo José.
A̱ꞌkui̱díikiin nimíñúú ndóo̱ ni̱jka̱ kiꞌdiin náa goꞌóo José. Ikú niti: «Jma̱a̱ numuu bújka̱a̱ díkajti ni̱jka̱a̱ náa awúun gújxtu̱lú dígi̱nii, ikaa numuu rúꞌkui̱ni̱ꞌka̱ kiꞌdáánꞌ gi̱i̱, mu díxúꞌkui̱ma̱ndoo marugua-raꞌáánꞌ, dímaguguáánꞌ ma̱nindxu̱lú xta̱jmá, xúꞌkui̱-má búriúlú mangiin.»
A̱ꞌkui̱ niguwáꞌ mijngii náa inuu xta̱jmá bu̱ naꞌtí-ñájunꞌ náa goꞌóo José, nákínáa rejuun guꞌwá niti:
―Tani̱ mba̱a̱ a̱jkia̱a̱nꞌ, xa̱bu̱ niki̱i̱. Ikáa̱nꞌxu̱ pú gajkuun-má dí ni̱gúwáꞌ gúsi̱xu̱ ganisu nákí gi̱nii.
Ndóo̱ dí nijkuánúu̱ꞌxu̱ dí náa mbu̱ya̱a̱-xu̱jxu̱ a̱ꞌkui̱ ni̱ra̱jkuííꞌ gújxtu̱xu̱. Ikí gíwánꞌ bójko̱o̱ mámbáa náa awúun gójxto̱o̱ ndi̱ya̱a̱xu̱, mbá kájxi̱-má bújku̱xu̱.  Ikaa jngóo dí ku̱ya̱-má gúwa̱a̱ꞌxu̱ xúgui̱.
Xúꞌkui̱-má ku̱ya̱-gúwáꞌxu̱ bu̱júuꞌ bújka̱a̱ dí mu̱si̱-má ganisu. Na̱nguá e̱ya̱a̱ sáa ñajuunꞌ nirajkuáa̱ bújka̱a̱ náa gújxtu̱xu̱.
Ikú ikaa nigooꞌ: ―Ma̱xúta̱a̱n a̱jkia̱nla, xámíñála. Diúu̱ drígála jma̱a̱ Diúu̱ drígo̱o̱ ana̱la, nijxnála bújka̱a̱ dí ni̱gi̱wa̱a̱nꞌ náa gújxta̱la.  Ikúún ni̱gruígú-má bújka̱la.  Ikú niríya̱a̱ꞌ Simeón nixnájxi̱i̱ náa inúú.
A̱ꞌkui̱ dí ikaa niꞌtúún dí ma̱nújngúún náa goꞌóo José, xúꞌkui̱-má nijxnúú iyaꞌ dí mujiáa̱n rajkúún, xúꞌkui̱-má nijxnúú dí mu̱pu̱ búriu̱ún.
Ikú ikiin nini̱ míjiáánꞌ se̱ge̱jia̱nꞌ, dí kuáꞌti̱i̱n ma̱ꞌka̱núu̱ José xuájka̱ꞌ, numuu dí nidxawíín dí ikí-má gápi̱ꞌsu.
Ikú José nirajxu̱u̱n dí xkáꞌnii kúwá, xúꞌkui̱-má niꞌtúún: ―Ana̱la bu̱ ni̱ta̱la dí xi̱ꞌñááꞌ- má ñajuunꞌ, lá míjiánꞌ xtáa̱ ikaa xá. Lá ka̱ꞌni̱í-má xtáa̱ xá.
Ikú ikiin nigooꞌ: ―Míjiánꞌ-má xtáa̱ xta̱jmiáaꞌ bu̱ anu̱xu̱, ka̱ꞌni̱í-má xtáa̱ mangaa.  Ikú niguáꞌndu-ti̱ga̱ dí ndiya- majkuíí.
Ikú niyajxi̱ José ndiꞌyoo Benjamín bu̱ gi̱ꞌtio̱o̱, bu̱ aꞌdióo-má ru̱dúu, ikú niꞌtí: ―Lá bi̱gi̱ ñajuunꞌ gi̱ꞌtia̱la bu̱ síꞌgíiꞌ bu̱ ni̱tu̱nꞌ dí xtáa̱ ráꞌ. ―Ikú niꞌtúun Benjamín―: Anu̱lú gáꞌni sajku-rámááꞌ, aꞌdióꞌ.
A̱ꞌkui̱ ndóo̱ ndiꞌyoo gi̱ꞌtio̱o̱ José, mbá nacha̱ niꞌni a̱jkiu̱u̱n dí ma̱mbi̱ya̱ꞌ, numuu dí gagi xtáa̱ jma̱a̱ numuu gi̱ꞌtio̱o̱. Ikú ndiyáꞌ dí náa ma̱mbi̱ya̱ꞌ. A̱ꞌkui̱ ni̱ta̱ꞌa̱a̱ dí náa naꞌgu, ikí-má ni̱mbi̱ya̱ꞌ.
Ndóo̱ niꞌni̱i̱ a̱jkiu̱u̱n, a̱ꞌkui̱-má niꞌxmbóo nigájna̱a̱, ikú niꞌtí: «Ga̱jkuáa-má ganisu rá.»
Mbájííꞌ nitrámáꞌ dími̱ku̱ José, xúꞌkui̱-má mbájííꞌ dímu̱pu̱ ikiin, mbájííꞌ-má dímu̱pu̱ xa̱bu̱ Ejíptó bu̱ ma̱kui̱ꞌsu-má gajmíi ikaa. Numuu dí xa̱bu̱ Ejíptó síyóo dímu̱pi̱ꞌsu gajmiúú xa̱bu̱ ebréó, numuu dímbá majti̱ꞌ mba̱a̱ eyáá ikiin.
Ikú ni̱tri̱gi̱i̱n náa inuu José xóo-má nijuiꞌtúún. Gi̱nii bu̱ gi̱ꞌnii ni̱gi̱ꞌi̱, xóo-má e̱jka̱ sigúúnꞌ ni̱tri̱gi̱i̱n, ajndu kidí-wáá kayuuꞌ ni̱gi̱ꞌi̱bu̱ gi̱ꞌta̱á. Xóo-má ikiin, ndóo̱ ndiyáá rúꞌkui̱, jndu siénguá niꞌni a̱jkiu̱ún, mbo̱ó nduya-mijná.
A̱ꞌkui̱ José nijxnúú mu̱pu̱ dítrámáꞌ náa méxo̱o̱. Mbá wisu nutu i̱táan mba̱a̱ nijxnúu mi̱ku̱ Benjamín ke xóo dí i̱ꞌwíi̱nꞌ. Xúꞌkui̱-má ni̱ꞌwa̱a̱n, nikúwi̱i̱n gagi gajmiúú José.  Rgúxiu̱u̱ José
A̱ꞌkui̱dí José nijxná- ñájuunꞌ xta̱jmiúu bu̱ naꞌtí-ñájunꞌ náa goꞌóo: «Atani̱ majtíí ganisu náa gújxtu̱ún xa̱bu̱ bi̱gi̱jndu nguátá-má naꞌngu̱u̱n muda gáguún, xúꞌkui̱- má atagíwa̱a̱nꞌ bójko̱o̱ mámbáa dí náa gójxto̱o̱.
Ndóo̱ nijsi, a̱ꞌkui̱díniguún a̱ngui̱i̱n José gajmiúú búriu̱ún.
Ndóo̱ dínigájna̱á ikiin náa xujuin, jndu xo̱ó tágúún-má sínguánꞌ wéñúuꞌ ndóo̱ José niꞌtúun xta̱jmiúu bu̱ naꞌtí-ñájunꞌ: «Ayuꞌ kidxúúnꞌ xa̱bu̱ bu̱ꞌkui̱. Ndóo̱ gáta̱xkamii xígi̱ gára̱tu̱u̱n: “Ndéjuunꞌ dínu̱rtanga̱a̱ díra̱míjiánꞌ jma̱a̱ dímíjiánꞌ rúꞌ.  Ndéjuunꞌ díni̱ni̱ku̱ꞌwáꞌ rgúxídí a̱jua̱nꞌ miꞌxá drígo̱o̱ xa̱bu̱ niki̱i̱rá.
Lá ra̱ꞌkáa rígi̱najmuu naꞌga̱a̱n jma̱a̱ iyaꞌ xa̱bu̱ niki̱i̱drígóꞌ, xúꞌkui̱- má ikaa najmuu naꞌni jma̱a̱ xawan xáꞌ. Pú ra̱míjiánꞌ díxúꞌkui̱kaꞌnii ni̱ni̱la.”»
Ndóo̱ dí xta̱jmá nixkamii, ikú niꞌtúún-má ajngáa rúꞌkui̱.
Ikú ikiin nigooꞌ: ―Ndéjuunꞌ díxúꞌkui̱ratá ikáán rúꞌ, xa̱bu̱ niki̱i̱. Jndu nimbíꞌsú ma̱xúníxta̱jmiáaꞌ díxúꞌkui̱ kaꞌnii.
Natayáá-má, bújka̱a̱ díni̱xkama̱a̱xu̱ náa gújxtu̱xu̱, ku̱ya̱ gúwáa̱ꞌxu̱ jndu náa jmbaaꞌ Kanaán, ikaa-má ndiyáa̱. Xkáꞌnii- lá gúni̱ku̱ꞌwáꞌxu̱ a̱jua̱nꞌ mu̱jmu̱ꞌ jma̱a̱ a̱jua̱nꞌ miꞌxá, dínáa goꞌóo xa̱bu̱ niki̱i̱dríga̱a̱ꞌ rá.
Ikaa xta̱jmiáaꞌ bu̱ náa gákujma̱a̱ rgúxí, ga̱ka̱ñúu. Xúꞌkui̱-má ikáa̱nꞌxu̱ ma̱nindxu̱xu̱ xta̱jmiúu xa̱bu̱ niki̱i̱.
Ikú xta̱jmá niꞌtí: ―Ga̱ꞌni xóo-má nu̱ta̱ ikáa̱nꞌ.  Ndo̱ó-má bu̱ náa gákujma̱a̱, ikaa ma̱ꞌni xta̱jmiúꞌ ñajuunꞌ. Xóo-má i̱ꞌwáa̱nꞌla, nda̱a̱-má aꞌkála gáꞌni.
A̱ꞌkui̱díikiin mbá nacha̱ ni̱dri̱gú gújxtu̱ún jndu mbayííꞌ.  Mámbáa nimbáꞌtoo gójxto̱o̱.
Ikú ni̱xku̱ꞌtu-wíi xtíñúú dínangawíi̱nꞌ a̱jkiu̱ún, xúꞌkui̱-má mámbáa nixiáꞌdoo xu̱jkiúu, nitangi̱ín nákínáa xujuin.
Ikú ni̱ꞌka̱a̱ Judá gajmíi a̱ngui̱i̱n náa goꞌóo José, ka̱ꞌni̱í- má xtáa̱ ikí ikaa. Xúꞌkui̱-má ni̱smba̱ti̱gu̱u̱n náa inuu, nigíꞌ inúú jndu mbayííꞌ.
Ikú José niꞌtúún: ―Díí ñajuunꞌ rígi̱ dí ni̱ni̱la rúꞌ.  Lá séya̱a̱ dí mbáa xa̱bu̱ bu̱ xóo ikúún xígi̱ ndaꞌyoo xawan ráꞌ.
A̱ꞌkui̱ Judá niꞌtí: ―Díí-lá gúta̱a̱nꞌxu̱ rá, xa̱bu̱ niki̱i̱. Xkáꞌnii-lá gúsnga̱jmá- míjnáxu̱ dí nda̱a̱ aꞌkúxu̱ rá. Anu̱lú nixkamaa aꞌkúún xta̱jmiáaꞌ rá.  Dí xúgui̱ rá, xta̱jmiáaꞌ ñajunxu̱, ikáa̱nꞌxu̱ jma̱a̱-má bu̱ náa nikujma̱a̱ rgúxiáa̱ꞌ náa gójxto̱o̱.
Ikú José nigooꞌ: ―Jndu nimbíꞌsú ma̱xánídí xúꞌkui̱kaꞌnii jún. Ndo̱ó-má xa̱bu̱ bu̱ náa nikujma̱a̱ rgúxí, ikaa ma̱ꞌni xta̱jmiúꞌ ñajuunꞌ. Xóo-má ikáa̱nꞌ rá, símáá gúꞌgua̱a̱ꞌ gúya̱a̱ ana̱la.  Judá naꞌtá-jkáan jma̱a̱ numuu Benjamín
A̱ꞌkui̱dí Judá ni̱jka̱ táꞌngúun mijngii náa inuu José, ikú niꞌtúun: ―Xa̱bu̱ niki̱i̱, na̱ta̱-káñáaꞌ dí ma̱ta̱si̱ꞌñá-minaꞌ dí maꞌtáanꞌ xta̱jmiáaꞌ mbá ajngáa dí ma̱ta̱dxawíín. Xákiꞌnáá-lá xtayáá xta̱jmiáaꞌ, numuu dí ikáán-má ñajuaanꞌ xóo-má Faraón.
»Ikáán-má, xa̱bu̱ niki̱i̱, nitrajxu̱u̱n xta̱jmiáaꞌ: “Lá xtáa̱ ana̱la ráꞌ o̱ gi̱ꞌtia̱la bu̱ꞌ.”
Xóo-má ikáa̱nꞌ ni̱gáwáaꞌxu̱, xa̱bu̱ niki̱i̱: “Xtáa̱ anu̱xu̱, xi̱ꞌñááꞌ-má ñajuunꞌ, xúꞌkui̱-má xtáa̱ i̱mba̱a̱ gi̱ꞌtiu̱xu̱ bu̱ síꞌgíiꞌ, bu̱ ni̱gi̱ꞌdaa anu̱xu̱ díxi̱ꞌñááꞌ-má ñajuunꞌ. Xúꞌkui̱- má mbáa dxájuu ikaa nikáñúu.  Mba̱wííbu̱ síꞌgíiꞌ niguanúu dí mbáwíí-má ru̱dúún, xúꞌkui̱-má anu̱u̱ pú nandoo kaꞌyoo.”
Ikáán niratúún xta̱jmiáaꞌ: “Ga̱guwaꞌ ku̱ya̱a̱ mu díma̱ni̱ꞌníi̱ꞌ.”
Xúꞌkui̱-má ikáán niratúún xta̱jmiáaꞌ: “Mú dína̱nguá guwaꞌ ku̱ya̱a̱ gi̱ꞌtia̱la, nánguá-má ma̱ndoo ma̱guwaꞌ gi̱i̱.”
»Ndóo̱ nijkuánúu̱ꞌxu̱ náa anu̱xu̱, bu̱ xta̱jmiáaꞌ, ni̱ta̱a̱nxu̱ mbá xúguííꞌ dí niratá, xa̱bu̱ niki̱i̱.
Ikú niꞌtí anu̱xu̱: “A̱ꞌgua̱a̱ꞌ gúsi̱ i̱nguíjma̱ ganisu bu̱júuꞌ.”
Ikú ikáa̱nꞌxu̱ ni̱ꞌgooꞌ: “Ma̱xándoo mu̱ꞌguáa̱ꞌxu̱. Ndo̱ó-má mú dí gi̱ꞌtiu̱xu̱ na̱jka̱ mu̱ꞌguá gajmiúxu̱, a̱ꞌkui̱ dí mu̱ꞌguáxu̱. Numuu dí xándoo mu̱ꞌguáxu̱ náa xa̱bu̱ bu̱ꞌkui̱, mú dí na̱nguá e̱jka̱ gi̱ꞌtiu̱xu̱ ma̱ꞌguá gajmiúxu̱.”
»A̱ꞌkui̱ dí xta̱jmiáaꞌ anu̱xu̱ niꞌtúxu̱: “Ndu̱ya̱a̱-má ikáa̱nꞌla dí a̱jmi̱í e̱ji̱nꞌ ni̱gi̱ꞌdiin a̱ꞌgiu̱ꞌ.
Faraón nujxnáá mbiꞌyuu xa̱bu̱ ñajunꞌ mba̱a̱ náa Ejíptó.
Mbáa nigájnuu náa inuꞌ ni̱jka̱. Na̱ku̱mu̱ꞌ dí gajkuun-má dí xu̱jkú-xáná ni̱ru̱jku-ri̱ga̱a̱, jndu nákí xúꞌkui̱ nánguá e̱yo̱o̱.
Mú dí mu̱ríya̱a̱ꞌ aꞌdióꞌ bi̱gi̱ náa inuꞌ, xúꞌkui̱-má mú dí ma̱gíꞌnuu mangaa dí ra̱míjiánꞌ xá, a̱ꞌkui̱ mu̱ni̱ dí xi̱ꞌñááꞌ bi̱gi̱ ma̱ꞌga̱a̱ náa iñá-wájinꞌ jma̱a̱ gajmá.”
»Dí xúgui̱ rá, ndóo̱ ma̱tangu̱ún ikúún náa anu̱ꞌ bu̱ xta̱jmiáaꞌ, mú dí na̱nguá ejkáa̱ꞌ jmu̱ꞌ dxámá gáꞌyoo,
Ikúún ni̱ku̱ꞌdá-minaꞌ dí ma̱ña̱wu̱u̱n dxámá náa inuu anu̱ꞌ, dí ni̱tu̱u̱n: “Mú dí táꞌkáa̱ꞌ ka̱ya̱a̱ dxámá náa inaaꞌ, ikúún- má gíꞌmúú aꞌká náa inaaꞌ mbá xúguííꞌ mbiꞌi xúꞌkui̱ rá.”
»Ikaa jngóo na̱ta̱-káñáaꞌ dí ma̱guanúꞌ ikúún xúgui̱ dí xti̱ꞌkuu gi̱ꞌtio̱ꞌ, mu dí ma̱nindxu̱ꞌ xta̱jmiáaꞌ, xa̱bu̱ niki̱i̱. A̱ꞌkui̱ dí dxámá ma̱ꞌga̱a̱ gajmíi a̱ngui̱i̱n.
Xkáꞌnii-lá gátangu̱ún náa inuu anu̱ꞌ mú dí na̱nguá ejkáa̱ꞌ jmu̱ꞌ dxámá rá. Síyóꞌ mba̱yo̱o̱ dí mba̱ꞌya-mínúu̱ꞌ anu̱ꞌ.  José naꞌni dí mu̱ni̱ꞌni̱i̱ꞌ a̱ngui̱i̱n
José táꞌngo̱o̱ gáꞌni gaki̱i̱ a̱jkiu̱u̱n náa inúú mbá xúguíi̱nꞌ bu̱ nuñajunꞌ náa ikaa. Ikú gaki̱i̱ niꞌtí: «Ga̱ga̱jnáá mbá xúguíi̱nꞌ bu̱ kajchúún gi̱i̱.» Jndu dimbáa xta̱jmá táguanúu jma̱a̱ ikaa ndóo̱ niꞌni dí mu̱ni̱ꞌni̱i̱ꞌ a̱ngui̱i̱n sáa pú ñajuunꞌ.
A̱ꞌkui̱ pú gaki̱i̱ ni̱mbi̱ya̱ꞌ, jndu nidxawíín xa̱bu̱ Ejíptó, xúꞌkui̱-má jndu nidxawíín bu̱ náa goꞌóo Faraónt mangaa.
Ikú José niꞌtúún a̱ngui̱i̱n: ―Ikúún ñajunꞌ José. Lá ka̱ꞌni̱í xo̱ó xtáa̱ anu̱ꞌ ráꞌ.  Ikú a̱ngui̱i̱n na̱nguá ni̱ꞌngu̱u̱n gúga̱ꞌwííꞌ, numuu dí siénguá ni̱jka̱ a̱jkiu̱ún niꞌni.
A̱ꞌkui̱ dí José niꞌtúún a̱ngui̱i̱n: ―Gu̱xu̱ꞌmá-míjná mijngii náa inuꞌ.  Ikú ikiin ni̱xu̱ꞌma-mijná. Ikú ikaa niꞌtí: ―Ikúún ñajunꞌ José, gi̱ꞌtia̱la bu̱ ni̱gu̱jua̱a̱ ma̱ꞌga náa Ejíptó lo̱.
Ikaa jngóo dí xúgui̱ rá, xájmála xúꞌkui̱-má xákiꞌnáa̱ꞌla ku̱ya̱-mi̱jna̱ dí ni̱gu̱ju̱u̱nla gi̱i̱. Numuu dí Anu̱lú-má nikuꞌmúú dí ma̱ꞌká-ka gi̱núú, mu dí ma̱ndoo ma̱gu̱ma- káwíin xa̱bu̱.
Niꞌni-má a̱jma̱ siguꞌ rígá ewiꞌ náa inuu numbaaꞌ, xúꞌkui̱-má ndayóóꞌ i̱mbá wisu siguꞌ dí xárígá dí ma̱juiꞌdu ni-má xági̱jxi̱i̱ ganisu.
Numuu dí ra̱ꞌkáa ikáa̱nꞌ ni̱xu̱ꞌmúúla ma̱ꞌká gi̱i̱, Anu̱lú pú nikuꞌmúú ma̱ꞌká.  Ikaa nigiúu̱nꞌ dí ma̱nindxu̱ꞌ jndu xóo anu̱u̱ Faraón, dí ma̱nindxu̱ꞌ xa̱bu̱ niki̱i̱ mbá xúguííꞌ náa goꞌóo, xúꞌkui̱-má ma̱ta̱-ñájunꞌ mbá xúguííꞌ náa jmbaaꞌ Ejíptó.
»Mbá nacha̱ gúní mu̱ꞌgua̱a̱ꞌ náa xtáa̱ anu̱ꞌ, xúꞌkui̱-má gu̱ta̱a̱n: “Xígi̱ eꞌtí aꞌdiáaꞌ José: ‘Anu̱lú nigiúu̱nꞌ dí ma̱ta̱-ñájunꞌ mbá xúguííꞌ náa jmbaaꞌ Ejíptó. Mbá nacha̱ gídxáꞌ gáta̱yo̱ꞌ,
mu dí ma̱rajxtaa náa jmbaaꞌ Gosén, náa mijngii wáa xtáá ikúún. Mi̱dxa̱ꞌ ikáán gajmiáaꞌ e̱jia̱a̱nꞌ, mangiin- má ejín-xíniáaꞌ, xúꞌkui̱-má xu̱jkiáaꞌ, jma̱a̱-má mbá xúguííꞌ dí xtaꞌdáá.
Ikí ma̱jxna̱a̱ꞌ dí mi̱ꞌsu, numuu dí i̱mbá wisu siguꞌ xo̱ó dí ma̱ꞌni ewiꞌ. A̱ꞌkui̱ dí ma̱xákuéyaaꞌ ikáán gajmiáaꞌ-má bu̱ kúwá náa guꞌwáaꞌ, xúꞌkui̱-má ma̱xámbáa̱ mbá xúguííꞌ dí xtaꞌdáá.’”
Dí xúgui̱ rá, ikáa̱nꞌla ndu̱ya̱a̱, xúꞌkui̱- má ndaꞌyoo gi̱ꞌtio̱ꞌ Benjamín dí gajkuun dí ikúún ñajunꞌ bu̱ na̱ta̱la xúgui̱.
Gu̱ta̱a̱n anu̱ꞌ mbá xúguííꞌ dí xkáꞌnii na̱gu̱ma mbu̱u̱n náa Ejíptó, xúꞌkui̱-má mbá xúguííꞌ dí ndi̱ya̱a̱. Nacha̱ gúní, mu̱ꞌgua̱a̱ꞌ gúya̱a̱ anu̱ꞌ ma̱ꞌka̱ gi̱i̱.
A̱ꞌkui̱ dí José ndiyá-ráꞌaa Benjamín bu̱ gi̱ꞌtio̱o̱, ikú ni̱mbi̱ya̱ꞌ.  Xúꞌkui̱-má ni̱mbi̱ya̱ꞌ Benjamín mangaa ndóo̱ ndiyá-ráꞌaa.
Ikú José ni̱ꞌku̱ rawúúnꞌ mbá xúguíi̱nꞌ a̱ngui̱i̱n, xúꞌkui̱-má ni̱mbi̱ya̱ꞌ gajmíi. Jndu a̱ꞌkui̱ dí a̱ngui̱i̱n ni̱gri̱ya̱a̱ꞌ wáa nitáán.
A̱ꞌkui̱-má ni̱jka̱nú ajngáa jndu náa goꞌóo Faraón dí niguwáꞌ a̱ngui̱i̱n José. A̱ꞌkui̱ dí Faraón ni̱ni̱gu̱u̱ꞌ dí niꞌdxuun, xúꞌkui̱-má xa̱biu̱u̱ mangiin.
Ga̱guwaꞌ ku̱ya̱a̱ gi̱i̱ ana̱la, xúꞌkui̱-má a̱ngia̱nla mangiin. Mu dí ikúún ma̱jxna̱la jmbaaꞌ dí i̱táan míjiánꞌ dí rígá náa numbaaꞌ Ejíptó, xúꞌkui̱-má mu̱pula dí na̱jma̱a̱ náa jmbaaꞌ rígi̱.”
»Xúꞌkui̱-má arajxná-ñájúúnꞌ a̱ngia̱a̱nꞌ: “Gu̱ni̱ rígi̱, gu̱ꞌgua jma̱a̱ kárú dí rígá náa Ejíptó gi̱i̱, mu dí ma̱guwaꞌ ku̱diin e̱jia̱nla jma̱a̱ gu̱ꞌya̱la. Xúꞌkui̱-má a̱guwaꞌ ku̱ya̱a̱ ana̱la mangaa.
Xájmála jma̱a̱ numuu dí kuaꞌdáá a̱ꞌkui̱, numuu dí ma̱ꞌni̱i̱ drígála ikáa̱nꞌ ñajuunꞌ mbá xúguííꞌ dí i̱táan míjiánꞌ dí rígá náa jmbaaꞌ Ejíptó.”»
Xúꞌkui̱-má kaꞌnii nini̱ e̱ji̱i̱n Israél. A̱ꞌkui̱ dí José nijxnúú kárú dí xóo-má nijxná-ñájunꞌ Faraón, xúꞌkui̱-má nijxnúú dí mu̱pu̱ náa kamba̱a̱ dí náa magúún.
Mámbáa dí mbá xúguíi̱nꞌ ikiin nijxnúú mbá edi̱i̱ xtíin, xóo-má Benjamín nijxnúu ajsú siéntú bújka̱a̱ a̱jua̱nꞌ miꞌxá, jma̱a̱ mbá wisu edi̱i̱ xtíin.
Xúꞌkui̱-má nikuꞌma rígi̱ náa inuu anu̱u̱: Mbá gu̱wi̱i̱nꞌ búrú-isí bu̱ kuda dí pú i̱táan míjiánꞌ dí rígá náa Ejíptó, xúꞌkui̱-má i̱mbá-gu̱wi̱i̱nꞌ búrú-éꞌgú bu̱ kuda ejxúu iñuu ra̱jxa̱. Xúꞌkui̱- má nikuꞌma páa̱n jma̱a̱ ganisu, dí mi̱ku̱ anu̱u̱ náa kamba̱a̱ ma̱ꞌka̱.
Ikú José niꞌtí-ngawúún a̱ngui̱i̱n, a̱ꞌkui̱-má niꞌtúún xo̱ó: «Xáꞌgua̱a̱ꞌla ra̱gi̱ꞌda̱la náa kamba̱a̱.»
Nigájna̱á náa Ejíptó, nigúnu̱ú náa jmbaaꞌ Kanaán dí náa xtáa̱ Jakób bu̱ anu̱ú.
Ikú nitáán ajngáa nuxi̱ꞌ: «Ka̱ꞌni̱í-lá xo̱ó xtáa̱ ndaꞌya José ndi̱ya̱a̱xu̱.  Ikaa naꞌtí-ñájunꞌ mbá xúguííꞌ jmbaaꞌ Ejíptó.» Ikú Jakób siénguá niꞌni a̱jkiu̱u̱n, numuu dí séꞌnimbo̱o̱ dí nuti.
A̱ꞌkui̱ Israél niꞌtí: «¡Ikí-má rá! ¡Ka̱ꞌni̱í-má xo̱ó xtáa̱ ndaꞌya aꞌdióꞌ José! Ma̱ꞌgá-má gáyo̱o̱ nákí xo̱ó sákáñúꞌ.» Jakób na̱jka̱ náa Ejíptó
A̱ꞌkui̱ dí nigájnuu Israél jma̱a̱ mbá xúguííꞌ dí gíꞌdoo, ni̱ꞌka̱ náa Beersébá, ikí nixnájxi̱i̱n xu̱jkúꞌ se̱ge̱jia̱nꞌ náa inuu Diúu̱ drígo̱o̱ Isaák bu̱ anu̱u̱.
A̱ꞌkui̱ dí Anu̱lú niꞌtí-minaꞌ jma̱a̱ Israél dí náa nigundaa. Xígi̱ niꞌtúun: ―Jakób, Jakób.  Ikú Jakób nigooꞌ: ―Gi̱i̱-má xtáá.
Ikú niꞌtí Anu̱lú: ―Ikúún ñajunꞌ Diúu̱, bu̱ Diúu̱ drígo̱o̱ ana̱a̱ꞌ. Xámíñáaꞌ dí mi̱dxu̱ꞌ náa Ejíptó, numuu dí ikí ma̱ni̱ mbá xujuin mba̱a̱ jma̱a̱ ma̱jia̱a̱nꞌ ikáán.
Ikúún ma̱ꞌgá jma̱a̱ nindxa̱a̱ꞌ náa Ejíptó, ikúún-má gání dí ma̱tanga̱án, xúꞌkui̱- má ñawúunꞌ José xtaa ndóo̱ gákáñáaꞌ.
A̱ꞌkui̱ Jakób nigájnuu náa Beersébá. Bu̱ e̱ji̱i̱n-má nini̱ dí ma̱simuu Jakób, xúꞌkui̱-má e̱jiu̱ún jma̱a̱ gu̱ꞌñu̱ú, dí náa kárú dí nikuꞌma-má Faraón dí magúún jma̱a̱.
Xúꞌkui̱-má kudiin nigúún xu̱jkiúún jma̱a̱ dí nikánúú náa jmbaaꞌ Kanaán. Xúꞌkui̱ kaꞌnii dí Jakób ni̱jka̱ gajmíi mbá xúguíi̱nꞌ ejín-xíníiꞌ náa Ejíptó.
Ni̱jka̱ ikí gajmíi e̱ji̱i̱n jiámá jma̱a̱ gua̱ꞌxaꞌ, xúꞌkui̱-má ejín-xíníiꞌ, jiámá jma̱a̱ gua̱ꞌxaꞌ, mbá xúguíi̱nꞌ-má ejín- xíníiꞌ ni̱jka̱ kagui̱i̱n náa Ejíptó.
Rígi̱ ñajuunꞌ mbiꞌñúú xa̱bu̱ Israél, bu̱ ni̱tu̱ꞌu̱u̱n náa Ejíptó, bu̱ ñajuunꞌ-má Jakób gajmíi-má e̱ji̱i̱n: Rubén ñajuunꞌ aꞌdá-gi̱ꞌnii náa e̱ji̱i̱n Jakób.
Bu̱ e̱ji̱i̱n Simeón: Jemuél, Jamín, Oád, Jakín, Soár, xúꞌkui̱-má Saúl bu̱ aꞌdióo a̱ꞌgu̱ naꞌka̱ Kanaán.
Bu̱ e̱ji̱i̱n Lebí: Jersón, Koát jma̱a̱ Merárí.
Bu̱ e̱ji̱i̱n Judá: Ér, Onán, Sélá, Fárés jma̱a̱ Sárá. (Ndo̱ó Ér jma̱a̱ Onán nikáñúú náa jmbaaꞌ Kanaán.) Bu̱ e̱ji̱i̱n Fárés ñajúúnꞌ Esrón jma̱a̱ Amúl.
Bu̱ e̱ji̱i̱n Isakár: Tólá, Fúá, Jób jma̱a̱ Simrón.
Bu̱ e̱ji̱i̱n Sabulón: Seréd, Elón jma̱a̱ Jaleél.
Bu̱ꞌkui̱ ñajúúnꞌ e̱ji̱i̱n Léá, bu̱ ni̱gi̱ꞌdiin jma̱a̱ Jakób náa Padán- arám. Dí jndu Díná mangaa bu̱ guáxioo-má, naꞌni mbá-skíñi̱i̱ꞌ gu̱wa̱ꞌ i̱jsi̱i̱n (33) dí mbá xúguíi̱nꞌ e̱ji̱i̱n.
Bu̱ e̱ji̱i̱n Gád: Sifión, Ágí, Esbón, Súní, Érí, Aródí jma̱a̱ Arélí.
Bu̱ e̱ji̱i̱n Asér: Ímná, Isúwá, Isúwí, Beríyá jma̱a̱ Sérá, bu̱ dxágiúún-má ikiin. Bu̱ e̱ji̱i̱n Beríyá: Ébe̱r jma̱a̱ Malkiél.
Bu̱ꞌkui̱ ñajúúnꞌ e̱ji̱i̱n Sílpá, xta̱jmá bu̱ Labán nijxniúu Léá.  Mbá gu̱wi̱i̱nꞌ majun e̱ji̱i̱n dí mbá xúguíi̱nꞌ bu̱ ni̱gi̱ꞌdiin jma̱a̱ Jakób.
Bu̱ e̱ji̱i̱n José bu̱ ni̱gu̱mii náa jmbaaꞌ Ejíptó: Manasés jma̱a̱ Efraín. Bu̱ꞌkui̱ ni̱gi̱ꞌdiin jma̱a̱ Asenát, bu̱ guáxioo Potiférá dxajkuun náa xujuin Ón.
Bu̱ e̱ji̱i̱n Benjamín: Bélá, Bekér, Asbél, Jérá, Naamán, Éí, Rós, Mupím, Upím jma̱a̱ Árd.
Bu̱ꞌkui̱ ñajúúnꞌ e̱ji̱i̱n Rakél bu̱ ni̱gi̱ꞌdiin jma̱a̱ Jakób, mbá gu̱wi̱i̱nꞌ i̱jku̱ xa̱bu̱ ñajúúnꞌ dí mbá xúguíi̱nꞌ.
Bu̱ aꞌdióo Dán: Usím.
Bu̱ e̱ji̱i̱n Neftalí: Jaseél, Gúní, Jesér jma̱a̱ Silém.
Bu̱ꞌkui̱ ñajúúnꞌ e̱ji̱i̱n Bílá, xta̱jmá bu̱ Labán nijxniúu Rakél.  Mbá juiin e̱ji̱i̱n dí mbá xúguíi̱nꞌ bu̱ ni̱gi̱ꞌdiin jma̱a̱ Jakób.
Mbá xúguíi̱nꞌ xa̱bu̱ bu̱ ni̱ꞌka̱ gajmíi Jakób náa Ejíptó, bu̱ mbóó-má náa eꞌdiuu ikaa nigájnúú, mbá ajsú-skíñíi̱ꞌ majun (66) xa̱bu̱ dí mbá xúguíi̱nꞌ, dí ségi̱jxnii gu̱ꞌñu̱ú e̱ji̱i̱n Jakób.
A̱jmi̱i̱ e̱ji̱i̱n José ni̱gu̱mii náa Ejíptó. A̱ꞌkui̱ dí mbá ajsú-skíñíi̱ꞌ gu̱wa̱ꞌ (70) xa̱bu̱ dí mbá xúguíi̱nꞌ bu̱ ni̱gu̱mii náa goꞌóo Jakób, bu̱ ni̱tu̱ꞌu̱u̱n náa Ejíptó.
Jakób nikuꞌmaa gi̱nii Judá dí ma̱ꞌga gáꞌtúun José, mu dí ma̱ꞌka̱ gáꞌyoo náa Gosén. A̱ꞌkui̱ nigúnú náa jmbaaꞌ Gosén.
A̱ꞌkui̱ dí Israél niꞌtúun José: ―Ma̱ndoo-má ma̱ka̱ñúꞌ ikúún xúgui̱ rá. Ndi̱yo̱o̱-má inaaꞌ rá, xúꞌkui̱-má ndi̱yo̱o̱ dí ka̱ꞌni̱í-má xo̱ó xtaa.
Ikú José niꞌtúún a̱ngui̱i̱n, xúꞌkui̱-má bu̱ kúwá náa goꞌóo anu̱u̱: ―Ma̱ꞌgáa̱ꞌ gátu̱u̱n Faraón rígi̱: “A̱ngui̱nꞌ jma̱a̱ bu̱ kúwá náa goꞌóo anu̱ꞌ, bu̱ kúwá náa jmbaaꞌ Kanaán, niguáꞌnú-má xá.
Xa̱bu̱ bu̱ nduñúú xu̱jkúꞌ ñajúúnꞌ, xúꞌkui̱-má niguwáꞌ gajmiúú mugiu̱ún jma̱a̱ xediu̱ún, jma̱a̱- má mbá xúguííꞌ dí guáꞌdáá.”
Ndóo̱ Faraón mandxaꞌwála, ikú marajxa̱la: “Díí-lá ña̱jui̱i̱nꞌ e̱ni̱ ikáa̱nꞌ nu”,
ikú mu̱ta̱a̱n: “Xa̱bu̱ bu̱ nduñúú xu̱jkúꞌ ñajúúnꞌ xta̱jmiáaꞌ jndu nákí síjkiáa̱nꞌxu̱ jndu-má xúgui̱, xúꞌkui̱-má ninindxu̱ún xi̱ꞌñúxu̱ wajiúuꞌ mangiin.” A̱ꞌkui̱ dí ma̱guanála ma̱kuwaa náa jmbaaꞌ Gosén, numuu dí xa̱bu̱ Ejíptó síñúú mbá kayuuꞌ gúñúú xa̱bu̱ bu̱ nduñúú mugu̱.  Jakób na̱jka̱ inuu Faraón
A̱ꞌkui̱ ni̱jka̱a̱ José gáꞌtúun Faraón: ―Anu̱ꞌ jma̱a̱ a̱ngui̱nꞌ, xúꞌkui̱- má gajmiúú mugiu̱ún jma̱a̱ xediu̱ún jma̱a̱ mbá xúguííꞌ dí guáꞌdáá, niguwáꞌ náa jmbaaꞌ Kanaán. Kúwi̱i̱n-má náa jmbaaꞌ Gosén xúgui̱ xá.
A̱ꞌkui̱ dí José bapa-má niraꞌwíin mbá wisiin a̱ngui̱i̱n, ni̱jka̱ kagui̱i̱n náa inuu Faraón.
A̱ꞌkui̱ dí Faraón nirajxu̱u̱n a̱ngui̱i̱n José: ―Díí-lá ña̱jui̱i̱nꞌ e̱ni̱ ikáa̱nꞌ nu.  Ikú ikiin nigawííꞌ Faraón: ―Bu̱ nduñúú xu̱jkúꞌ ñajúúnꞌ xta̱jmiáaꞌ, xúꞌkui̱- má ninindxu̱ún xi̱ꞌñúxu̱ wajiúuꞌ mangiin.
―Xo̱ó nitáán Faraón―: Ni̱gúwáꞌxu̱ dí ma̱kúwáa náa jmbaaꞌ rígi̱, numuu dí nda̱a̱ ra̱jxa̱ mu̱pu̱ xu̱jkiúún xta̱jmiáaꞌ, numuu dí ra̱ꞌkáa táán eꞌni ewiꞌ náa jmbaaꞌ Kanaán.  Ikaa jngóo nu̱ta̱-káñáaꞌ xúgui̱ dí ma̱ta̱si̱ꞌñúúꞌ ma̱ku̱wá xta̱jmiáaꞌ náa jmbaaꞌ Gosén.
Dí jmbaaꞌ Ejíptó, náa ñawáanꞌ-má ikáán rígá. Náa jmbaaꞌ dí i̱táan míjiánꞌ gáta̱ni̱dí ma̱jxtáa̱ ana̱a̱ꞌ gajmíi a̱ngia̱a̱nꞌ. Ga̱ku̱wá-má náa jmbaaꞌ Gosén xúꞌkui̱xá. Mú dí natayáá dí kúwi̱i̱n sikuiin xa̱bu̱ bu̱ na̱ma̱ñúú nuñajunꞌ, arajxná-ñájúúnꞌ dí mu̱ña̱wu̱u̱n xu̱jkiúꞌ mangúún.
Xúꞌkui̱-má José ni̱jka̱ kayáa anu̱u̱ náa inuu Faraón. Ikú Jakób nirajxi̱i̱ jma̱a̱ gamajku.
Ikú Faraón nirajxu̱u̱ Jakób: ―Nguátá-lá siguaaꞌ ikáán rá, xa̱bu̱ niki̱i̱.
Ikú Jakób nigawuuꞌ Faraón: ―Mbá siéntú i̱mba̱-maskíñúꞌ gu̱wa̱ꞌ (130) siguꞌ góꞌdóo, dí nijngroꞌoꞌ xúgui̱. Ra̱mbáa xúꞌkui̱- má ra̱míjiánꞌ wáa mbiꞌi dí naꞌká ragúnꞌ. Xo̱ó séꞌngo̱ꞌ gákrúꞌúún xóo siguꞌ dí nigúún rakúwi̱i̱n xi̱ꞌñúꞌ wajiúuꞌ.
Nda̱wáá a̱ꞌkui̱ Jakób niꞌtí- ngawuu Faraón jma̱a̱ gamajku, ikú-má nigájna̱a̱ ni̱jka̱a̱.
Xúꞌkui̱ kaꞌnii niꞌni José dí ma̱ri̱gá náa ma̱jxtáa̱ anu̱u̱ gajmíi a̱ngui̱i̱n.  A̱ꞌkui̱-má nijxnúú jmbaaꞌ dí ma̱ꞌni jmbañúúꞌ dí ma̱ku̱wíi̱n náa Ejíptó, jmbaaꞌ dí i̱táan míjiánꞌ náa mbiꞌyuu Ramesés, dí xóo-má nijxná-ñájunꞌ Faraón.
Xúꞌkui̱- má José najxnúu ganisu anu̱u̱ gajmíi a̱ngui̱i̱n, mangiin-má mbá xúguíi̱nꞌ bu̱ kúwá náa goꞌóo anu̱u̱, jndu xóo-má nguátíi̱n e̱jiu̱ún.  José na̱gu̱jua̱ dí mu̱pu̱ xa̱bu̱
Nánguá rígá ganisu mbá xúguííꞌ numbaaꞌ rúꞌkui̱, ra̱ꞌkáa táán eꞌni ewiꞌ. Náa jmbaaꞌ Ejíptó jma̱a̱ náa jmbaaꞌ Kanaán, pú néꞌngu̱u̱n xa̱bu̱ naxki̱dxu̱u̱n eꞌni ewiꞌ.
A̱ꞌkui̱ dí José ni̱gu̱jxi̱i̱ mbá xúguííꞌ bújka̱a̱ dí rígá náa jmbaaꞌ Ejíptó jma̱a̱ náa Kanaán, jma̱a̱ numuu ganisu dí nisi̱i̱. Ikú ni̱jka̱a̱ kagu̱u̱ bújka̱a̱ rúꞌkui̱ náa goꞌóo Faraón.
A̱ꞌkui̱ José niꞌtí: ―Mú díniémbá bújka̱la, gu̱jxniu̱ꞌ xu̱jkiála mu díikúún ma̱jxna̱la ganisu jma̱a̱ numúú ikiin.
Ikú niguwáꞌ kudiin xu̱jkiúún náa inuu José. A̱ꞌkui̱díJosé nijxnúú ganisu, jma̱a̱ numúú guáyú, jma̱a̱ mugu̱, jma̱a̱ xedi̱, jma̱a̱ búrú. Xúꞌkui̱kaꞌnii díJosé nijxnúú dímu̱pu̱ siguꞌ rúꞌkui̱ jma̱a̱ numúú xu̱jkiúún.
Ndóo̱ ninójngoo siguꞌ rúꞌkui̱, niguwáꞌ bu̱júuꞌ gútáán José díi̱mbo̱o̱ꞌ siguꞌ: ―Sérkaꞌuxu̱, xa̱bu̱ niki̱i̱.  Niémbá-má bújku̱xu̱ rá, xúꞌkui̱- má xu̱jkiúxu̱ náa ñawáanꞌ-má ikáán kúwi̱i̱n. Nánda̱a̱ nditáan dí mu̱jxna̱a̱ꞌxu̱ rá, ndo̱ó-má ikáa̱nꞌxu̱ xo̱ó kúwáa, jma̱a̱-má jmbayuxu̱.
Rígá i̱ꞌwáꞌ i̱yi̱ꞌ ebréó dí wayuu náa naꞌtí «mbá xúguíi̱nꞌ xa̱bu̱ ninindxu̱ún xta̱jmá».  Arajxnúxu̱ dí mu̱dúxu̱, ikaa jngóo xákáñúxu̱, ni-má xáguanúu xúꞌkuiínꞌ jmbayuxu̱.
Díí-lá numuu gákáñúxu̱ náa inaaꞌ, xúꞌkui̱-má dí ma̱guanúu xúꞌkuiínꞌ jmbayuxu̱ mangaa rá. Arasiáa̱nꞌxu̱, ikáa̱nꞌ xúꞌkui̱- má jmbayuxu̱ mangaa, mu dí ma̱ra̱jxnu̱xu̱ ganisu. A̱ꞌkui̱ dí ma̱nindxu̱xu̱ xta̱jmiúu Faraón xúꞌkui̱-má jmbayuxu̱ mangaa.
A̱ꞌkui̱ dí José ni̱ꞌsi̱i̱ mbá xúguííꞌ jmbaaꞌ náa Ejíptó, dí ma̱ꞌni̱i̱ jmbayuuꞌ Faraón.  Mámbáa-má xa̱bu̱ Ejíptó ni̱gu̱jua̱a̱ jmbayuuꞌ, numuu dí ra̱ꞌkáa táán eꞌñúú ewiꞌ.  Ikaa jngóo dí jmbañúúꞌ ni̱ꞌni̱i̱ jmbayuuꞌ Faraón.
A̱ꞌkui̱ dí mbá xúguííꞌ kayuuꞌ numbaaꞌ Ejíptó niguwáánꞌ xa̱bu̱ dí ma̱ku̱wíi̱n náa xujuin mba̱ꞌu̱.u
Ndo̱ó-má jmbañúúꞌ dxajkuun táꞌsi̱i̱, numuu dí Faraón-má naꞌni-numúú dxajkuun. Bújka̱a̱-má rúꞌkui̱ na̱pi̱ꞌsúún jma̱a̱ ikiin, ikaa jngóo dí tágu̱jua̱-má jmbañúúꞌ.
A̱ꞌkui̱ dí José niꞌtúún xa̱bu̱ xujuin: ―Dí xúgui̱ rá, ikúún ni̱siáa̱nꞌla ikáa̱nꞌ jma̱a̱ jmbayala mangaa, dí ma̱ꞌni̱i̱ drígo̱o̱ Faraón ñajuanla.  Gu̱ya̱a̱la dí gi̱i̱ rígá sígáꞌ rá.  Gu̱dula náa jmbaaꞌ.
Ikú ikiin nigooꞌ: ―Pú míjiánꞌ a̱jkia̱a̱nꞌ dí nitani̱-káwáa̱nꞌxu̱, xa̱bu̱ niki̱i̱, ga̱nindxu̱xu̱-má xta̱jmiúu Faraón rá.
A̱ꞌkui̱ dí José nigíꞌ mbá xtángoo náa jmbaaꞌ Ejíptó dí rígá jndu xúgui̱, naꞌtí dí ma̱grui̱gúu̱ Faraón mbóó dí mámbá wisu dí na̱jma̱a̱ náa jmbaaꞌ. Ndo̱ó- má náa jmbañúúꞌ dxajkuun ségrui̱gúu̱, numuu dí táꞌni-má jmbayuuꞌ Faraón ikaa.  Na̱nda̱ꞌa̱ Jakób dí xájuiꞌdi̱i̱ náa Ejíptó
A̱ꞌkui̱díxa̱bu̱ Israél nikúwi̱i̱n náa jmbaaꞌ Ejíptó, náa jmbaaꞌ-má Gosén. Ikí-má niꞌni̱i̱jmbañúúꞌ, xúꞌkui̱-má pú niꞌni mbiꞌiin wéñúuꞌ.
Gu̱wa̱ꞌ i̱juan siguꞌ nijxtáa̱ Jakób náa jmbaaꞌ Ejíptó. Dímbá xúguííꞌ siguꞌ dínijxtáa̱ Jakób, niꞌni mbá siéntú i̱jma̱-maski̱ñúꞌ i̱juan (147) siguꞌ.
Ni̱ꞌka̱nú mbiꞌi dínacho̱o̱ ma̱ka̱ñúu Israél, ikú nindxaꞌóo José niꞌtúun: ―Mú dí pú nandaaꞌ xtayo̱ꞌ, na̱ta̱-káñáaꞌ dí ma̱ta̱xkajma táan náa agoo xtiyuꞌ gi̱i̱, xúꞌkui̱-má ma̱ta̱xu̱ꞌdá-minaꞌ dí gajkuun ma̱ta̱ni̱ dí ma̱ta̱a̱nꞌ. Na̱ta̱-káñáaꞌ dí xáta̱di̱ín náa jmbaaꞌ Ejíptó.
Ndóo̱ gákáñúꞌ ma̱gui̱ín wa̱jinꞌ xi̱ꞌñúꞌ, ma̱tríñu̱úꞌ náa Ejíptó, mi̱dxu̱u̱ꞌ-chúún ma̱ta̱di̱ín náa iñá- wájiúúnꞌ ikiin.  Ikú nigooꞌ José: ―Ma̱ni̱-má xóo ratá ikáán, anu̱ꞌ.
Ikú Israél niꞌtí: ―Ataxúda-minaꞌ.  Ikú José nikuda-minaꞌ. A̱ꞌkui̱ dí Israél ni̱gi̱ꞌndu-támáꞌ náa edxu̱u̱ xia̱wuu dí niꞌni mba̱a̱ Anu̱lú.  Jakób naꞌni sajku-rámíiꞌ e̱ji̱i̱n José
Ndáwáá dí ninójngoo- má rúꞌkui̱, a̱ꞌkui̱ nitáán José: «Nandoo káñúu ana̱a̱ꞌ.» Ikú a̱ꞌkui̱ José ni̱jka̱ gajmíi nájmi̱i̱ e̱ji̱i̱n, Manasés jma̱a̱ Efraín.
A̱ꞌkui̱ nitáán Jakób: «Naꞌka̱ aꞌdiáaꞌ José gáꞌyaaꞌ.» Ikú niꞌni sieki̱i̱ ni̱tu̱jxu̱u̱ Israél, ni̱grigu náa xia̱wuu.
Xúꞌkui̱-má niꞌtúnꞌ: “Díxúgui̱rá, ikúún ma̱ni̱ díma̱raꞌdiin mbiꞌiin e̱jia̱a̱nꞌ, xúꞌkui̱-má díma̱nindxa̱a̱ꞌ edxu̱u̱ mbaꞌa xuajin mba̱ꞌu̱. Mangaa-má ma̱jxnu̱u̱ jmbaaꞌ rígi̱ejín-xíniáaꞌ bu̱ ma̱ku̱wá ndáwáá, díma̱ꞌni drígu̱ún mbá kámuu mbiꞌi.”
Dí xúgui̱rá, bu̱ nájmi̱i̱e̱jia̱a̱nꞌ, Efraín jma̱a̱ Manasés, bu̱ ni̱gu̱mii náa jmbaaꞌ Ejíptó, dínákíxo̱ó táꞌká gáya̱a̱ꞌ náa xtaa gi̱i̱, e̱ji̱nꞌ ikúún- má ñajúúnꞌ, xóo-má ñajuunꞌ Rubén jma̱a̱ Simeón.
E̱ji̱n bu̱ ma̱raꞌdiin nda̱wáá, e̱jia̱a̱nꞌ-má ikáán ñajúúnꞌ gáꞌni. Mu̱ú díjma̱a̱ numúú-má dxájúún, ikiin mu̱dri̱gúu̱ mangiin jmbañúúꞌ.
Numuu díndóo̱ ikúún niꞌkáa̱ꞌ náa Padán-arám, nikáñúu ru̱dááꞌ Rakél ni̱ni̱náa jmbaaꞌ Kanaán, náa kamba̱a̱ díi̱ta̱án-má ma̱guáꞌnúxu̱ Efrátá. Ikí-má ni̱di̱i̱ náa kambo̱o̱ Efrátá, dímbiꞌyuu-má Belén.
Ndóo̱ Israél ndiꞌñúú e̱ji̱i̱n José, ikú niꞌtí: ―Síín e̱jíi̱n ñajúúnꞌ bi̱gi̱ rúꞌ.
Ikú José nigawuuꞌ anu̱u̱: ―E̱ji̱nꞌ ikúún ñajúúnꞌ, bu̱ nijxniúꞌ Anu̱lú gi̱i̱.  Ikú Israél niꞌtí: ―Aya̱ xtiin mijngii náa inuꞌ, mu dí ma̱ni̱ sajku-rámíiꞌ.
Israél niꞌni xi̱ꞌñááꞌ-má wéñúuꞌ ñajuunꞌ, nánguá e̱ꞌku̱- ri̱go̱o̱ dí mayajxi̱ míjiánꞌ. Ikaa jngóo dí José ni̱jka̱ kagui̱i̱n mijngii e̱ji̱i̱n náa inuu anu̱u̱, ikú anu̱u̱ nigu̱-ri̱ꞌiin ni̱ꞌku̱ rawúúnꞌ.
A̱ꞌkui̱ dí Israél niꞌtúun José: ―Nánguá ni̱ku̱mu̱ꞌ dí xo̱ó mba̱yo̱o̱ inaaꞌ. Mu̱ú Anu̱lú niꞌni dí mba̱ñu̱u̱ jndu e̱jia̱a̱nꞌ mangiin.
A̱ꞌkui̱díJosé ni̱gu̱wíín e̱ji̱i̱n náa rgómiu̱u̱ anu̱u̱, xúꞌkui̱-má nismbáti̱go̱o̱ nigíꞌ inuu jndu mbayííꞌ.
Xóo-má díIsraél ni̱krui̱ya̱ꞌ ñawún-míjiúunꞌ, ikú nixkrámáꞌ náa edxu̱u̱ Efraín bu̱ gi̱ꞌta̱á. Dí ñawún-xti̱yu̱u̱ꞌ nixkrámáꞌ náa edxu̱u̱ Manasés. Xúꞌkui̱kaꞌnii dí ni̱ri̱ꞌkungúúnꞌ ñawúunꞌ, skamá aꞌdá-gi̱ꞌnii ñajuunꞌ Manasés.
Ikú niꞌni sajku-rámáaꞌ José, díniꞌtúun: «Diúu̱ bu̱ ni̱jngrui̱go̱o̱ jma̱a̱ xi̱ꞌñúꞌ Abraám, xúꞌkui̱-má jma̱a̱ anu̱ꞌ Isaák, ikaa Diúu̱ bu̱ ni̱ña̱wu̱nꞌ, jndu nákí ni̱gu̱múú, jndu mbiꞌi-má xúgui̱,
ikaa-má Ánklí bu̱ naꞌni-kríñu̱u̱ꞌ mbá xúguííꞌ dí náa ra̱míjiánꞌ, Diúu̱ bu̱ꞌkui̱ gáꞌni sajku-rámíiꞌ jiámá bi̱gi̱.  Jma̱a̱ majiu̱únꞌ ikiin xándáti̱ga̱ mbá kayuuꞌ mbiꞌyuꞌ, xúꞌkui̱-má mbiꞌyuu xi̱ꞌñúꞌ Abraám jma̱a̱ mbiꞌyuu anu̱ꞌ Isaák.  Xúꞌkui̱-má ga̱gu̱mii mbiꞌiin wéñúuꞌ e̱jiu̱ún, dí ma̱ku̱wá náa numbaaꞌ.»
Ndóo̱ ndiꞌyoo José dí anu̱u̱ nixkrámáꞌ jma̱a̱ ñawún-míjiúunꞌ náa edxu̱u̱ Efraín, táni̱gu̱u̱ꞌ rúꞌkui̱.  Ikú nigujtuun ñawúunꞌ anu̱u̱ náa edxu̱u̱ Efraín dí matáma̱a̱ꞌ náa edxu̱u̱ Manasés.
A̱ꞌkui̱ dí José niꞌtúun anu̱u̱: ―Xáta̱ni̱ xúꞌkui̱, anu̱ꞌ, numuu dí bi̱gi̱ ñajuunꞌ aꞌdá-gi̱ꞌnii.  Ataxkrámáꞌ jma̱a̱ ñawún-míjiáanꞌ náa edxu̱u̱ ikaa.
Mu̱ú dí anu̱u̱ na̱nguá nindoo, ikú niꞌtí: ―Nda̱yo̱o̱-má, aꞌdióꞌ. Nda̱yo̱o̱- má díikaa mangaa ma̱nindxu̱u̱ mbá xujuin, xúꞌkui̱-má díma̱gi̱ꞌdoo numuu. Mu̱ú dígi̱ꞌtio̱o̱ i̱táan ma̱gi̱ꞌdoo numuu ke xóo ikaa, xúꞌkui̱-má ejín-xíníiꞌ ma̱nindxu̱ún mbaꞌa xujuin mba̱ꞌu̱ ñajúúnꞌ.
Ikú niꞌni sajku-rámíiꞌ dí mbiꞌi rúꞌkui̱, dí niꞌtí: «Jma̱a̱ majiu̱u̱nꞌ mbiꞌyala muni̱ sajku-rámá-mijná xa̱bu̱ Israél, dí muti: “Anu̱lú gáꞌni sajku-rámááꞌ xóo-má dí niꞌñuu Efraín jma̱a̱ Manasés.”» Xúꞌkui̱ kaꞌnii nisijii gi̱nii Efraín náa inuu Manasés.
Ikú dí Israél niꞌtúun José: ―Ikúún, ma̱ka̱ñúꞌ-má xúgui̱ rá. Ndo̱ó-má Anu̱lú gájxtáa̱ jma̱a̱ nindxa̱la, xúꞌkui̱-má ikaa gáꞌni dí mu̱ꞌgua̱a̱ꞌ náa jmbañúúꞌ xi̱ꞌñála.
Ikúún na̱jxna̱a̱ꞌ i̱táan mba̱a̱ ke xóo dí ni̱jxnu̱u̱ a̱ngia̱a̱nꞌ, ikaa
Jakób nindxaꞌúún e̱ji̱i̱n, ikú niꞌtúún: «Gu̱gímbá- míjnáa̱ꞌla mu dí ma̱ta̱la dí ñajuunꞌ ma̱ri̱gá náa ikáa̱nꞌ mbiꞌi dí naꞌka̱.
»Gu̱xu̱ꞌmá-míjnála mijngii dí mu̱dxawíín, e̱ji̱i̱n Jakób.  Gu̱dxawíínla dí maꞌtála ana̱la Israél.
»Rubén, ikáán ñajuaanꞌ aꞌdióꞌ gi̱ꞌnii, siekiu̱ꞌ dí gi̱nii kayuuꞌ ñajuaanꞌ, gamajku jma̱a̱ sieki̱i̱ dí gi̱nii ñajuaanꞌ.
Pú nacha̱a̱ꞌ xóo yambu̱u̱ ñajuaanꞌ, ikaa jngóo na̱xánindxa̱a̱ꞌ xa̱bu̱ gi̱ꞌnii rá.  Numuu dí nisimaaꞌ náa xia̱wuu ana̱a̱ꞌ, nitani̱ xkawi̱ꞌ dí nitabáaꞌ náa xia̱wuꞌ.
»Simeón jma̱a̱ Lebí kaníki̱ín ñajúúnꞌ, a̱jua̱nꞌ dí naꞌni dí ra̱míjiánꞌ ñajuunꞌ chídiu̱ún.
Xájxtáá awúun dí nuti-mijná, ni-má xámbájxu̱ꞌ gajmíꞌ.  Numuu dí ndóo̱ nikiꞌníi niradíin xa̱bu̱, xúꞌkui̱-má támíñúú dí ni̱ru̱jtu níjtú ruꞌúún xedi̱.
Pú xkawi̱ꞌ eni̱dínakiꞌníi wéñúuꞌ, xúꞌkui̱-má dí ra̱ꞌkáa táán mangu̱u̱nꞌ.  Ikúún ma̱kuíꞌtíin náa jmbayuuꞌ Jakób, xúꞌkui̱-má ma̱ni̱ dí ma̱jui̱dí- ríꞌiin náa Israél.
»Ikáán, Judá, muni̱ mba̱a̱n a̱ngia̱a̱nꞌ.  Numuu dí naꞌnga̱a̱ꞌ natani̱ gajmiáaꞌ xa̱bu̱ sia̱nꞌ, ikaa jngóo e̱ji̱i̱n ana̱a̱ꞌ mu̱smba̱ti̱gu̱u̱n náa inaaꞌ.
Xóo aꞌdá-éndiiꞌ kaꞌnii aꞌdióꞌ Judá.  Niémbo̱o̱ ni̱ꞌku̱u̱ bu̱ niguguaa, ni̱gi̱ꞌndu-ti̱ga̱ nibóoꞌ xóo mbáa e̱ndiiꞌ, xúꞌkui̱-má jndu xóo-má e̱ndi-ajmba̱a̱.  Sáá-lá gáꞌni gajmúu xá.
Judá narájmaa búriu̱u̱ náa a̱jmu̱u̱ úbá, xúꞌkui̱-má aꞌdá-búriu̱u̱ narájmaa náa ixu̱u̱ xndú úbá.  Naꞌjiáa̱n xtíñúu jma̱a̱ iyooꞌ xndú úbá, xúꞌkui̱-má naꞌjiáa̱n xáyo̱o̱ꞌ náa eꞌdiuu úbá.
Dí iduu, mañaꞌ skuniꞌ jndu xóo iyooꞌ úbá kaꞌnii, xúꞌkui̱-má iñuuꞌ, miꞌxá jndu xóo miꞌxá yáꞌdú.
»Sabulón ma̱jxtáa̱ náa rawuunꞌ lamáa, náa ma̱guáꞌnúú rguwaꞌ dí na̱jka̱ náa inuu iyaꞌ, xúꞌkui̱-má ndawoo ma̱ꞌni jndu náa jmbaaꞌ Sidón.
»Isakár ñajuunꞌ xóo mbáa búrú xkujiiꞌ, bu̱ na̱jka̱ rabóoꞌ náa numu̱u̱ náa naxtúgua-ri̱ꞌi̱ín xu̱jkúꞌ.
Ndóo̱ mba̱ꞌyoo dí pú míjiánꞌ mbayáa̱ xu̱u̱ꞌ, xúꞌkui̱-má dí mba̱ꞌyoo dí pú misaanꞌ jmbaaꞌ.  Ma̱gi̱ꞌndu-ti̱ga̱ dí magu̱ eꞌda, xúꞌkui̱-má ma̱nindxu̱u̱ mbáa xta̱jmá.
»Dán ma̱ꞌni-mbánúu numúú xa̱bu̱ xujiuun, numuu dí ikaa ñajuunꞌ mbá ku̱jti̱i̱n xa̱bu̱ Israél.
Ga̱nindxu̱u̱ Dán jndu xóo bipii mbáa a̱bu̱nꞌ bu̱ na̱gi̱ꞌi̱ náa kamba̱a̱.  Ga̱ki̱jmaa mi̱ku̱ rajkúu guáyú, xúꞌkui̱-má ga̱ꞌni dí ma̱jxpátríguíi xa̱bu̱ sia̱nꞌ bu̱ kríguii guáyú.
»Gúꞌtu̱u̱n-má dí ma̱ta̱ni̱ kríñu̱u̱ꞌ, Anu̱ꞌ Mekuíí.
»Gád ma̱ru̱gua̱a̱ xa̱bu̱ sia̱nꞌ, mu̱ú ndáwáá ikaa maguguiin ngu̱ꞌwa̱á dí ma̱ꞌni-jmíi.
»Neftalí ñajuunꞌ xóo mbáa a̱a̱nꞌ bu̱ jngrui̱go̱o̱ ikaá, xúꞌkui̱-má misaanꞌ ajngóo jndu xóo siꞌíin ejín-áánꞌ kaꞌnii.
»José ñajuunꞌ xóo mbá ñawúunꞌ ixi̱dípú na̱jma̱a̱ xndúu, dí wíji̱ náa rawuunꞌ iyaꞌ, xúꞌkui̱-má ñawúunꞌ dí narudi̱ínꞌ, nasimuu mbá xúguííꞌ náa xu̱nꞌ.
Xa̱bu̱ bu̱ nuda̱ꞌ xkamídá nini̱ dí ma̱ꞌni siinꞌ a̱jkiu̱u̱n, nida̱-ta̱ꞌaa xku̱dúu xkamídá, xúꞌkui̱-má nini̱ gajmáá.
Mu̱ú díxkamído̱o̱ ikaa, ni̱wi̱ji̱xa̱ꞌ, numuu dí gújkúꞌ ñawúunꞌ.  Gújkúꞌ ñawúunꞌ eꞌni bu̱ Xkujiiꞌ, bu̱ jma̱a̱-má Jakób, bu̱ ñajuunꞌ-má Pastúu, bu̱ Isí Ski̱yu̱u̱-má Israél.
Jnúma̱a̱ Diúu̱ drígo̱o̱ ana̱a̱ꞌ dí nambáyáaꞌ, xúꞌkui̱-má jnúma̱a̱ bu̱ Gíꞌdoo Xúguííꞌ Sieki̱i̱ dí ma̱ꞌni sajku-rámááꞌ.  Ma̱ꞌni sajku-rámááꞌ jma̱a̱ dí naꞌka̱ náa mekuíí, ma̱ꞌni sajku-rámááꞌ jma̱a̱ dí naꞌka̱ náa mi̱jnu̱ꞌ mbayííꞌ, ma̱ꞌni sajku-rámááꞌ jma̱a̱ dí naꞌka̱ náa cháꞌdúu jma̱a̱ náa awúun a̱ꞌgu̱.
Dí naꞌni sajku-rámááꞌ ana̱a̱ꞌ, i̱táan mba̱a̱ ke xóo dí nini̱ sajku-rámúúꞌ wa̱jinꞌ xi̱ꞌñúꞌ.  Jndu xóo mbá kámuu wájun kúbá, xúꞌkui̱ mbá kámuu gágu̱ma sajku-rámáaꞌ José, ikaa-má bu̱ kixtaꞌwí-ri̱ya̱a̱ꞌ náa majiu̱únꞌ a̱ngui̱i̱n.
»Benjamín ñajuunꞌ xóo mbáa i̱ña̱ꞌ nuꞌwaan.  Dí miꞌcha̱ naꞌku̱u̱ bu̱ niguguaa, xúꞌkui̱-má dí wakíꞌ nakuiꞌtáa̱ dí nipíduun.»
Mbá xúguíi̱nꞌ bu̱ꞌkui̱ ñajúúnꞌ bu̱ gu̱wa̱ꞌ i̱jma̱ ku̱jti̱i̱n e̱ji̱i̱n Israél, xúꞌkui̱-má rúꞌkui̱ ñajuunꞌ dí niꞌtúún anu̱ú, ndóo̱ niꞌni sajku-rámíiꞌ. Mámbáa-má niꞌni sajku-rámáaꞌ xóo-má dí kaꞌyoo.  Nikáñúu jma̱a̱ ni̱jui̱ꞌdi̱i̱ Jakób
A̱ꞌkui̱ niꞌtí-ñájúúnꞌ e̱ji̱i̱n: «Nacho̱o̱-má ma̱ka̱ñúꞌ rá.  Gu̱diu̱únla náa nibáánꞌ wa̱jinꞌ xi̱ꞌñúꞌ, náa iñáꞌ dí gíꞌ náa jmbayuuꞌ Efrón, bu̱ Ét.
Ikí nidi̱i̱ Abraám jma̱a̱ Sárá. Ikí-má nidi̱i̱ Isaák jma̱a̱ Rebéká, xúꞌkui̱-má ikí ni̱di̱i̱ Léá mangúún.
Kiꞌsi̱ jmbaaꞌ jma̱a̱ iñáꞌ dí rígá-má ikí náa e̱jiu̱ún xa̱bu̱ Ét.»
Ndóo̱ Jakób niémbo̱o̱ nijxná- ñájúúnꞌ e̱ji̱i̱n, ikú nibáa̱ꞌ náa xia̱wuu. Ni̱jka̱ xu̱u̱ꞌ, a̱ꞌkui̱-má nikáñúu.
A̱ꞌkui̱díJosé ndiyá- ráꞌaa anu̱u̱, ikú jndu ni̱mbi̱ya̱ꞌ ni̱si̱ꞌnuu inuu anu̱u̱.
Ndáwáá a̱ꞌkui̱José nijxná- ñájúúnꞌ xta̱jmiúu bu̱ nuni̱tana, mu dímuni̱tanáá xuyuuꞌ anu̱u̱ dí ma̱xágá bapa. Ikú-má díbu̱ nuni̱ tana nini̱tanáá Israél.
Nini̱- magááꞌ a̱jma̱-ski̱ñúꞌ (40) mbiꞌi, mu díxúꞌkui̱mba̱yu̱u̱ꞌ mbiꞌi dínuni̱ tanúú wa̱jinꞌ. Xóo-má xa̱bu̱ Ejíptó ni̱mbi̱ya̱ꞌ jma̱a̱ numuu Jakób mbá ajsú-skíñúꞌ gu̱wa̱ꞌ (70) mbiꞌi.
Ndóo̱ ninójngoo mbiꞌi dí ni̱mbi̱ya̱ꞌ jma̱a̱ numuu, ikú José niꞌtúún xa̱biu̱u̱ Faraón: ―Mú dí ndu̱ya̱a̱ dí míjiánꞌ a̱jkiu̱nꞌ, gu̱ñu̱ꞌ péñú dí mu̱ta̱a̱n táan Faraón:
“Anu̱ꞌ niꞌni dí ma̱ku̱ꞌdá-minaꞌ, dí niꞌtúnꞌ: ‘Dí xúgui̱ rá, ikúún nacho̱o̱-má ma̱ka̱ñúꞌ. Náa iñá-wájinꞌ dí ni̱ndii náa jmbaaꞌ Kanaán, ikí-má gáta̱diu̱ún.’ Ikúún na̱ta̱-káñáaꞌ dí ma̱ꞌgá gádi̱i̱ anu̱ꞌ ikí. Ndáwáá ma̱ꞌkáa̱ꞌ ndóo̱ gámbóꞌ ra̱di̱i̱.”
Ikú Faraón niꞌtí: ―Ayuꞌ-má gáta̱di̱i̱ ana̱a̱ꞌ, xóo- má dí niꞌtáanꞌ ma̱ta̱ni̱.
mangaa-má mbá xúguíi̱nꞌ bu̱ kúwá náa goꞌóo José, jma̱a̱ a̱ngui̱i̱n, mbá xúguíi̱nꞌ-má bu̱ kúwá náa goꞌóo anu̱u̱. Ndo̱ó-má e̱jiu̱ún ni̱ni̱ñu̱u̱ꞌ náa jmbaaꞌ Gosén, mangiin-má mugu̱ jma̱a̱ xedi̱niguanúú.
Xúꞌkui̱-má nigúún gajmiúú bu̱ kuda kárú, jma̱a̱ bu̱ trámiúúꞌ guáyú. A̱ꞌkui̱niꞌni dípú mbiꞌiin xa̱bu̱ nigúún.
Ndóo̱ niguáꞌnú náa na̱xtu̱jsi̱i̱ejxúu iñuu ra̱jxa̱ náa Atád, dígíꞌ i̱mba̱ ri̱doo mañu Jordán, ikíni̱gi̱mbíin dí pú ningawíi̱nꞌ a̱jkiu̱ún ni̱mbi̱ya̱ꞌ gajmúú. Xúꞌkui̱-má nijxtáa̱-gajmúu José jma̱a̱ numuu anu̱u̱, mbá juan mbiꞌi.
Ndóo̱ ndiyáá xa̱bu̱ Kanaán bu̱ kúwi̱i̱n náa jmbaaꞌ rúꞌkui̱dí nu̱mbi̱ya̱ꞌ náa Atád, ikú niti: «Rígi̱ ñajuunꞌ dípú mba̱a̱ xta̱mbi̱ya̱ꞌ dí nuni̱xa̱bu̱ Ejíptó.» Ikaa jngóo ikí niꞌni mbiꞌyuu Abel-misráim, dígíꞌ náa i̱mba̱ ri̱doo mañu Jordán.
A̱ꞌkui̱díe̱ji̱i̱n Jakób nini̱-má xóo díikaa nijxná-ñájúúnꞌ muni̱.
Niguún kuya̱a̱ náa jmbaaꞌ Kanaán.  Ikí-má nidi̱i̱náa iñáꞌ náa jmbaaꞌ Makpélá, dínáa naꞌka̱ jka̱ꞌ níjiúun Mámré, díni̱ꞌsi̱-má Abraám náa Efrón bu̱ Ét, mu díikígáꞌni iñá- wájiuunꞌ.
Ndóo̱ José niémbo̱o̱ niꞌdi̱i̱ anu̱u̱, ikú nitanga̱a̱ náa Ejíptó gajmíi a̱ngui̱i̱n, xúꞌkui̱-má mbá xúguíi̱nꞌ bu̱ ni̱jka̱ gajmíi.  José naꞌni dí ma̱ꞌni̱i̱ a̱jkiu̱ún a̱ngui̱i̱n
Náa ajngáa ebréó naꞌtí «nigúún-ranii náa rgómiu̱u̱».
Numuu dí nikáñúu-má Jakób, ikú niti-mijná a̱ngui̱i̱n José: «Ma̱ꞌni-má na̱xándoo gáꞌyulú José, ma̱ꞌni dí mu̱ꞌni̱- numa̱a̱ mbá xúguííꞌ xóo-má dí ra̱míjiánꞌ ni̱ꞌni̱i̱ ikáánꞌ.»
“Xígi̱ gúta̱a̱n José: ‘Na̱ta̱- káñáaꞌ dí ma̱ta̱ni̱ mba̱a̱ a̱jkia̱a̱nꞌ xúgui̱ xtayáá aꞌkúún a̱ngia̱a̱nꞌ, numuu dí ra̱míjiánꞌ niña̱a̱ꞌ.’”  Ikaa jngóo dí xúgui̱ rá, nu̱ta̱- káñáaꞌ dí ma̱ta̱ni̱ mba̱a̱ a̱jkia̱a̱nꞌ xtañúú xta̱jmiúu Diúu̱ drígo̱o̱ ana̱a̱ꞌ dí ra̱míjiánꞌ ni̱ña̱a̱ꞌxu̱.» Kúwi̱i̱n nutáán xúꞌkui̱ ndóo̱ José ni̱mbi̱ya̱ꞌ.
A̱ꞌkui̱ niguáꞌnú a̱ngui̱i̱n náa inuu ni̱smba̱ti̱gu̱u̱n, ikú nitáán: ―Gi̱i̱ kúwáaxu̱. Xta̱jmiáaꞌ-má ñajunxu̱ rá.
Ikú nigooꞌ José: ―Xámíñála. Lá bu̱ꞌ ikúún ñajunꞌ Diúu̱ ráꞌ.
Ikáa̱nꞌ ni̱míjná dí mu̱ñu̱ꞌ dí ra̱míjiánꞌ, ndo̱ó- má Anu̱lú ni̱ꞌni̱i̱ dí míjiánꞌ. Ikaa rúꞌkui̱ dí ndu̱ꞌyáá xúgui̱, dí nikáwíin mbiꞌiin xa̱bu̱.
Dí xúgui̱ rá, xámíñála. Ikúún gáxníꞌsala xúꞌkui̱-má e̱jia̱nla mangiin.  Xúꞌkui̱ kaꞌnii niꞌni dí ma̱ꞌni̱i̱ a̱jkiu̱ún, dí niꞌtúún ajngáa dí misaanꞌ.  Nikáñúu José
José nijxtáa̱-má náa Ejíptó, gajmíi-má bu̱ kúwá náa goꞌóo anu̱u̱. Mbá xúguííꞌ mbiꞌi dí nijxtáa̱ José, mbá siéntú gu̱wa̱ꞌ (110) siguꞌ.
A̱ꞌkui̱ ndiꞌyoo ni̱gu̱mii jndu bu̱ ejín-xíní-egioo Efraín. Xúꞌkui̱- má ndiꞌñúú mangiin e̱ji̱i̱n Makír bu̱ aꞌdióo Manasés, bu̱ ninindxu̱ún-má jndu xóo-má e̱ji̱i̱nx ikaa José.
A̱ꞌkui̱ dí José niꞌtúún a̱ngui̱i̱n: «Ikúún ma̱ka̱ñúꞌ-má rá. Ndo̱ó-má Anu̱lú gajkuun dí ma̱ꞌka̱ gámbáyála, xúꞌkui̱- má ma̱ꞌni dí mu̱ꞌgua̱a̱ꞌ náa jmbaaꞌ rígi̱, mu dí mu̱ꞌgua̱a̱ꞌ náa jmbaaꞌ dí nikuda-minaꞌ jma̱a̱ Abraám, Isaák jma̱a̱-má Jakób.»
A̱ꞌkui̱ dí José niꞌni dí ma̱xu̱da̱-mi̱jna̱ e̱ji̱i̱n Israél, dí niꞌtúún: «Anu̱lú pú gajkuun dí ma̱ꞌka̱ gámbáyála, ikú dí mu̱ríya̱a̱ꞌ isu̱ꞌ gi̱i̱ dí mu̱ꞌgua̱a̱ꞌ ku̱ya̱la.»
I̱yi̱ꞌ xóo káꞌnii ni̱gi̱ꞌdu̱u̱
ajngáa meꞌpa̱a̱ Wíꞌi̱i̱n
Dí nákí gi̱nii, niꞌni ku̱maa Anu̱lú
meku jma̱a̱ ku̱ba̱ꞌ.
Xóo ni̱gi̱ꞌdu̱u̱ 1 .1
I̱yi̱ꞌ xóo káꞌnii ni̱gi̱ꞌdu̱u̱
Xkáꞌnii ni̱gu̱ma numbaaꞌ

Dyos okichi mochiten
Kimani okinpewalti mochiten, Dyos,
okichi takpakIlwikak wan tal.
Wan tal amo kipiyaya tachiwaliste wan amoten kipiyaya,
wan atim wehwekatim kitapachowaya se tatikomat,
wan ni'EspirituDyos moliniya ipa atim,
ipa wehwe'atim pa kishki we.
Wan Dyos kito: “Ma ye tawiliste!”
Wan ye tawiliste.
Wan Dyos okit kina kwal katka tawiliste
Dyos okitokayolti tawiliste “tahka”,
wan tayowaliste, “tayo”.
Wan yok o'as se tyotak, wan yok o'as se watsinko:
ka se tonat.
Wan Dyos kito: “Ma ye se tatsakwaliste
ipanta atim, pa yok mosesemanaske atim ka atim!”
Okichi Dyos tatsakwaliste
wan kiseseman atim yewal katka itsinta,
tatsakwaliste ka atim wan katkaloya ipa tatsakwaliste wan yok omotachi.
Wan Dyos kitokayolti tatsakwaliste “ilwikak”.
ka ome tonatim.
Wan Dyos kito: “In atim inik kat itsinta tatsakwaliste ilwikak
ma monichikok,
ma moneshte tal wak!”
Yok omotachi.
Wan Dyos yok okitokayolti wak “tal”,
wan inik atim monichikok okitokayolti “wehwe'atim”.
Wan yok kina kwal okit Dyos.
Kwakin Dyos kito: “Ma ye mochiten pa tal;
ma motashosholti ka tashosholtik ma kipiyak nishinashte,
yok kina sesen nesil!”
Wan yok omotachi.
Okitakatilti tal tashosholtik:
ka shosholtik ka nishinashte,
inik kwawim ka nitakilme ka nishinashte,
kina takil sesen.
Wan Dyos kina kwal okit.
Wan yok o'as se tyotak, wan yok o'as se watsinko:
ka yey tonatim.
Wan Dyos kito: “Ma yek tawiliste ka tatsakwaliste pa takpakIlwikak
ma ye kina taneshtiliste pa kimatiske kimani tonalko wan shopanta,
pa tonatim wan shiwim,
ma tipitakak pa tatsakwaliste ka takpakIlwikak
pa tawiske pa mochital!”
Kwakin yok omotachi.
Okichi Dyos ome tawiliste:
wehwe tawiliste tatake tahka,
wan amoyok we tawiliste tatake tayo.
Wan niyok okinchi sitalme.
Okintal Dyos pa takpakIlwikak
Okinchi pa tatakewaske pa tahka wan tayo,
yok kinseseman tawiliste ka tayowaliste.
Dyos okit kina kwal katka.
Wan yok o'as se tyotak, wan yok o'as se watsinko:
ka in nawi tonatim.
Wan Dyos kito: “Ma mochiwak pa atim myak yolikilme,
wan totom patanilme ipa tal
pa tatsakwaliste takpakIlwikak!”
Kwakin okinchi Dyos yolikilme wehwe pa atim,
wan moshte inik yolikilme
wan niyok okinchi yehwante kishki kinpiyal ininnastakapalme,
kina sesen.
Wan yok kina kwal okit Dyos,
wan Dyos kinmashti kitowaya:
“Shimomiyaptik;
wan shikintemiltik atim ka wehwe'atim.
Ma momiyaptik totom pa mochital!”
Wan yok o'as se tyotak, wan yok o'as se watsinko:
ka makwil tonatim.
Wan Dyos kito: “Ma takatik pa mochital yolikilme kina sesen nesil:
wan kowam, kina sesen nesil!”
Wan yok omotachi.
Dyos okinchi tekwanim mochantilme pa kwawim,
wan yolikilme kitikipanol takam,
wan yolikilme mowilanal pa tal,
kina sesen nesil.
Wan yok kwal okit Dyos,
wan Dyos kito: “Ma tikchiwak se masewal
kina tehwante.
Ma kipiyas chikawaliste ipa we'at pa michim,
ipa yolikilme kitikipanol takam,
wan tekwanim mochantilme pa kwawim,
wan ipa yolikilme
yehwante mowilanal ipa tal.”
Kwakin okichi se masewal kina nes;
okichi kina Dyos.
Takat wan siwat okinchi,
kinmashti Dyos wan kinmili:
“Shikintakatiltik wan shimomiyaptik;
shiktemiltik mochital wan shitatakewak;
wan mochiten yewal mowilanal ipa tal.”
Wan Dyos kinmili: “Annimishmak yewal onka ipa tal
shosholtik temakal nishinashte
mochi kwawim temakal takilme wan temakal shinashte;
mochiten ina kwal ankikwaske.
Wan mochi tekwanim pa mochital,
wan mochi patanilme pa takpakIlwikak,
wan mochi mowilanalme pa tal,
mochi kishki kipiyal yoliliste,
mochi shosholtik nikinmak pa kipiyaske pa kikwaske.”
Kwah Dyos okit mochiten yewal okichi,
wan kwal katka.
Wan yok o'as se tyotak, wan yok o'as se watsinko:
ka chikwase tonatim.
Otam okichi Dyos takpakIlwikak wan mochital,
wan mochiten onka pa mochital.
Pa chikome tonatim, Dyos mosewiyaya
kampa tamiyaya nitikipanoliste ten kichiptikatkaya.
Wan kimashti Dyos pa tonat chikome, okichi se tonat we,
pa yewal mosewi kwah otam okichi mochi nitikipanoliste.
ka takpakIlwikak wan mochital kimani oyek tachiwalme.
In masewal kaha motashot itok Edén
Kimani Dyos in WeTatsDyos okichi mochital wan takpakIlwikak,
wan mochi tashosholtik pa kwawim kimani ayamo kisaloya shosholtik, kampa Dyos in WeTatsDyos ayamo kiwaltitaniyaya kyawit pa mochital wan amo katka masewal kitikipanoskya tal.
Ma yok, nalkistikatka pa tal nitonalmikiliste at ki'ahwiliyaya mochital.
Kwakin Dyos in WeTatsDyos okichi se masewal ka nipohtiTal, wan okipits pa niyakatsol ka ni'ihyo kimak yoliliste, wan ye se masewal yolke.
Wan Dyos in WeTatsDyos okitok se kwahmil itok Edén kaha kis tonat, ompa okika masewal yewal okichi.
Dyos in WeTatsDyos okichi pa kisaloskya kwawim kwal nesiloya inintaki pa kikwaloskya. Ipanta tashotanilme katkaloya ome kwawim, se tayolti, wan okse kimashti ten kwal wan ten amokwal.
Kistikatka pa Edén se atenko we ki'ahwiliyaya in kwahmil, kipiyaya nawi nimashaltik atenko.
Se itoka Pishón, wan kiyawalowaya tal Hawilá, kampa katka oro.
In okse atenko itok Gihón, in atenko kiyawalo in tal itoka Kush.
In okse atenko itok Tigris, wan totok pa itenko pweblo Asirya kaha walkis tonat. Wan in okse atenko itoka Éprates.
Dyos in WeTatsDyos okika in masewal pa kwahmil Edén pa kitikipanoskya wan kikwitawiskya,
wan WeTatsDyos kili masewal: “Pa mochi inik kwawim takilme kwal tewal tikwas,
ma yok kwawit kinmashti ten kwal wan ten amokwal amo tikwas, kimani yewal tonat tikwas melak timikis.”
Kwakin Dyos in WeTatsDyos kito: “Amokwal isel yes masewal. Nikchiwilis se pa kipaleptiyas se nihni nesis kina yewal.”
Wan Dyos in WeTatsDyos okinchi ka tal mochi inik tekwanim yolil ka takam wan yolil pa kwawim wan mochi totom pa takpakIlwikak, wan okinwikil masewal pa kintokayoltiskya. Yewal takat kintokayolti, yok kina ashka itokal.
Yok kintokayolti mochi inik tekwanim yolil pa kwawim, wan totom pa takpakIlwikak wan inik yolil ka takam. Ma yok, masewal amo okit ak kipalewiskya se nihni nesis kina yewal.
Kwakin Dyos in WeTatsDyos okikochilti masewal chikawak, kwah koshtikatka, kikishtil se ni'omit<sup>a</sup> tanakastekal wan okitsakwa oksep inaka.
Ka ni'omit kostiya masewal, okichi WeTatsDyos se siwat okiwikil masewal,
“Ashka, ina no'omit ka no'omit
wan inaka nonaka.
Itoka siwat
kampa takishtiliste katka pa takat.”
Kampa se takat kikawas nitats wan ninantsi, motakitskilti inak nisiwa, wan yeske se han inakayo.
Kampa takat wan nisiwa amo kipiyaloya shashalme, ma yok amo pinawaloya.
In takat wan siwat amo kineltokak Dyos
In kowat kimatiya tekwamanaya, amoyok moshte kimatiloya oksek yolikilme, tekwanim mochantil pa kwawim wan in tekwanim kintikipanol takam, yewal kinchiwaya Dyos in WeTatsDyos. In kowat kili siwat:
Kampa melak anmichili Dyos pa amo ankikwaske nitaki inik kwawim pa kwahmil?
In siwat kinankili in kowat:
Ma yok otichil Dyos: “Amo tikwaske wan amo tihkitskiske nitaki kwawit, yewal onka ipanta kwahmil, ma yok timikiske.”
Kwakin kowat kili siwat:
―Amo anmikiske!
Kampa Dyos kimat, ta ankikwak nitaki, kwakin melak anmehwante ankimatiske kampa anmo'ilnamikiske anmo'ishtaposke anmoshtololme anyeske kina Dyos, ankimatiske ten kwal wan ten amokwal.
Kwakin siwat okit kwawit nitaki kina kwal nestikatka pa kikwaskya, wan niyok kinekiya kimatiskya tamatiliste, kwakin okonan se nitaki wan okikwa. Niyok okimak nitaka, yewal katka inak wan niyok yewal okikwa.
Kwakin haniman mo'ilnamikik ten okichiwak, wan katkaloya nakatilme. Kwakin kitsomak sek ni'iswam igo' pa motakemiltiloskya.
Kikakiloya Dyos in WeTatsDyos pek nehnemiya pa kwahmil kwah katka ta'istikit pa tyotakit, kwakin kitatilik tsalakwawim pa kwahmil.
Ma yok okinots Dyos in WeTatsDyos takat wan kili:
―Kaha ti'onka?
Wan yewal kinankili:
Kwakin Dyos kitahtanili:
―Ak yok michili kampa tikatka nakatil?
―Otikwa nitaki kwawit yewal nimichili amo tikwaskya?
Wan yewal takat kinankili:
―In siwat yewal otishmak pa yes nonihni onishmak tahko taki, wan newal onikwa.
Kwakin Dyos in WeTatsDyos kili siwat:
―Ten otikchi?
Wan kito siwat:
―In kowat onishkwaman kwakin onikwa taki.
Kwakin kili Dyos in WeTatsDyos in kowat:
nimichilis kampa amokwal mishyaptiyas ika mochi tekwanim,
yolil ka takam, wan mochi tekwanim yolil pa kwawim!
Pa kimani tiyoltiyas timowilanas,
wan tikwas mochi inik tonatim nipohtiTal.
Wan nikchiwas kampa tewal wan siwat,
mokokolitiyaske niyok mokolinchim wan nikolinchim in siwat,
nikolinchim siwat kishakwalo motsontek,
wan tewal tikwas nikshi.”
Kili siwat:
“Nihmiyapti motakokoliste kwah ti'ostitiya,
Ma yok tihnekis motaka yes ka tewal.
Yewal kipiyas chikawaliste ipa tewal.”
Wan takat<sup>a</sup> kili:
“Kina otikchi kina michili mosiwa,
wan otikwa nitaki yewal nimichili amo tikwaskya!
Nimichilis kampa amokwal kiyaptiyas in tal!
Ka takokoliste titakwas
pa hanse tonatim tiyoltiyas.
Wistim wan tsetsekalot mochiwaske,
wan tikwas shosholtik tashotanilme.
yok tiyes pa mochi inik tonatim kimani timikis wan timokwepas pa tal
onimishchi ka nipohtiTal.
Kampa timochiwas nipohtiTal
wan timochiwas pohtital kwah timikis.”
Adán okitokayolti nisiwa Hawa, kampa yewal ininnantsi moshte kishki yoltikat.
Kwakin Dyos in WeTatsDyos okinchiwil takat<sup>b</sup> wan nisiwa shashalme ka nikwero tekwanim wan yok okintakemilti.
Wan kito Dyos in WeTatsDyos: “Ashka takat omochi kina tehwante, kimat ten kwal wan ten amokwal. Ta kitekiskya nitaki kwawit tayolti, wan pa kikwaloskya wan yok yoliske hanse.”
Kampa okikishti Dyos in WeTatsDyos pa kwahmil Edén, pa kitikipanoskya tal kampa okichi ka nipohtiTal.
Kimani okikishti takat pa kiyawak, okital pa itenko kwahmil Edén kaha kis tonat sek yolil itokal kerubine', wan se teposte tatatitikatka wan kati momalintikatkaloya kina tapitaniliste, kikwitaptikatkaloya ot pa amo'ak kalakiskya pa kwahmil kaha katka kwawit tayolti.
Kayin wan Habel
Panok tonatim wan okitakatilti Habel, ninohni Kayin. Habel katka se takwitawil borrego', chibo' wan Kayin tatokaya.
Panok tonatim, wan Kayin okiwikil WeTatsDyos nitapishkaliste kina tatamakal.
Habel niyok okiwikil borrego' tohtomawak, yehwante kintakatiltik ta'ishpa yewal kinpiyaya pa niyolikilme. Dyos in WeTatsDyos kwal okit tatamakal yewal okiwikil Habel,
amoyok kwal okit ten okiwikil Kayin. Kwakin hyero kwalantikatka amokwal nestikatka nishayak.
Kwakin kili Dyos in WeTatsDyos Kayin: “Pates hyero tikwalantik? Pates yok titachishtik?
Ta otikchi kwal, wan newal nikonanas kwal. Ma yok ta amokwal otikchi, katsawiliste yes kina se tekwan yolil pa kwawim, pa michkwas. Amo shimotemak, tewal shikmansot.”
Kayin kili ninohni Habel. Ma tiyak pa kwahmilShosholtik, wan katkaloya pa kwahmilShosholtik ompa Kayin okimikti ninohni Habel.
Kwakin Dyos in WeTatsDyos kili Kayin:
―Kaha onka monohni Habel?
Wan Kayin kinankili:
Kwakin kili Dyos in WeTatsDyos:
―Ten otikchi! NiyEste monohni tahtantik takokoliste pa tal.
Ashka kampa amokwal mishyaptiyas tewal pa in tal, kampa totokatik niyEste monohni tewal tihmikti.
Kwah tiktikipanos tal, amo mishmakatiyas tapishkaliste, tinehnemtiyas wan amo tikpiyas mosewiliste pa tal.
Kayin kinankili Dyos in WeTatsDyos:
―We yes notakokoliste amo nikehwaltis.
Ashka tinishtitantik pa nimochantis kina se amo kipiyas icha, nimotatitinemis pa amo tichitas tewal, wan aki nichitas yok nishmiktis.
Kwakin Dyos in WeTatsDyos, kili:
―Aki kimikti Kayin, kwakin panos takokoliste ka chikome takwepaliste.
Kwakin in Dyos WeTastsDyos okital se taneshtililiste pa Kayin, pa yok amo'ak kimiktiskya aki kitaskya.
Kayin kipi nisiwa wan omotek inak, o'osti ta'apa wan okitakatilti se takatonte okitokayolti Henok. Okichi Kayin se Wepweblo pa inik tonatim, wan okitokayolti Wepweblo kina itoka nikon Henok.
Henok okipi se nikon okitokayolti Irad, wan Irad omochi nitats MehuyaEl, wan MehuyaEl ye nitats MetushaEl wan MetushaEl ye nitats Lamek.
Wan Lamek omonamikti ka ome siwam. Se itoka Ada wan okse Tsilá.
Ada okitakatilti Yabal, wan Yabal yek niwichalme yehwante takwitawilme yolikilme wan mochantiloya pa kalme tachiwalme ka shashalme.
Wan itoka ninohni Yubal, okinpewalti inik yehwante kimatil tatsotsonal gitarra wan flawta.
Niyok kipiyaya Tsilá se nikon yewal itoka Tubal-kayín, yewal kichiwaya mochi inik tachiwalme ka bronse wan yerro. Wan kipi se ninohniSiwat itoka Namá.
Se tonat Lamek kinmili ininsiwam Ada wan Tsilá:
“Shinishkakik ten annimichilis!
Shihkakik notahtolme!
Onihmikti se takat yewal nishkokolti,
Aki kimikti Kayin yewal yes se takwepaliske ka chikome,
wan Lamek kikwepiliske ka 77 aki kimikti.”
Adán omotek oksep inak nisiwa, okitakatilti se nikonTakat okitokayolti Shet, kampa kito: “Kampa WeTatsDyos onishmak okse nokon kampa amo onka Habel yewal Kayin okimikti.”
Shet niyok okipi se nikon wan okitokayolti Enósh. Kwah okipewaltik takam ni'itokaliste Dyos in WeTatsDyos.
Nikolinchim Adán
Nika nitakwihkwiloli nitapowaliste Adán<sup>a</sup> wan nikolinchim.
Dyos okichi masewal kina yewal.
Okinchi takat wan siwat, wan okinmashti. Pa tonat kwah okinchi kintokayolti “masewalme.”
Kwah yoliyaya Adán pa 130 shiwim, okipi se nikon yewal ones kina yewal, okitokayolti Shet.
Kwah takati Shet, Adán yolti 800 shiwim, wan okinpi oksek ininpilwaTakam wan ininpilwaSiwam.
Yolti Shet 105 shiwim okipi se nikon okitokayolti Enósh.
Kwah otakat Enósh, Shet yolti 807 shiwim, wan okinpi oksek ininpilwaTakam wan ininpilwaSiwam.
Mochi inik shiwim kipiyaya Shet 912 shiwim wan omik.
Yolti Enósh 90 shiwim, okipi nikon okitokayolti Kaynán.
Kimani otakat Kaynán, Enósh yolti 815 shiwim, wan okinpi oksek ininpilwaTakam wan ininpilwaSiwam.
Yolti 905 shiwim Enósh wan omik.
Yolti Kaynán 70 shiwim wan okipi nikon MahalalEl.
Kimani otakat MahalalEl, yolti Kaynán 840 shiwim, wan okinpi oksek ininpilwaTakam wan ininpilwaSiwam.
Mochi in shiwim yewal yolti Kaynán 910 shiwim wan omik.
Yolti MahalalEl 65 shiwim kimani okipi nikon Yéred.
Mochi shiwim yoliyaya MahalalEl kipiyaya 895 shiwim wan omik.
Yolti Yéred 162 shiwim kimani okipi nikon Henok.
Kimani otakat Henok, yolti Yéred 800 shiwim, wan okinpi oksek ininpilwaTakam wan ininpilwaSiwam.
Mochi inik shiwim yolti Yéred 962 shiwim wan omik.
Yolti Henok 65 shiwim kwakin okipi nikon Metushala.
Nehnemiyaya Henok niyol inak Dyos, kimani otakat Metushala, yolti 300 shiwim wan okinpi oksek ininpilwaTakam wan ininpilwaSiwam.
Mochi inik shiwim yolti Henok 365 shiwim,
wan nehnemiyaya inak Dyos, kwakin se tonat opoli kampa Dyos okiwik.
Yolti Metushala 187 shiwim otakat nikon Lamek.
Kimani otakat Lamek, yolti Metushala 782 shiwim, wan okinpi oksek ininpilwaTakam wan ininpilwaSiwam.
Lamek yolti 182 shiwim wan okipi se nikon,
okitokayolti No'á, kampa kito: “Ina tishyolsewis ka totikipanoliste yewal titikipanotikat ka tomahwam, yewal Dyos in WeTatsDyos kili kampa amokwal kiyaptiyas in tal.”
Kimani otakat No'á, yolti Lamek 595 shiwim, wan okinpi oksek ininpilwaTakam wan ininpilwaSiwam.
Mochi inik shiwim yolti Lamek 777 shiwim wan omik.
No'á kipiyaya 500 shiwim kwah okinpi ininpilwam Shem, Kam wan Yapet.
Ininta'ihtakoliste takam
Kwah momiyaptik masewalme pa tal wan kintakatiltik ininpilwaSiwam,
kwah nipilwaDyos kinmitak kina kwal nesiloya ininpilwaSiwam kintakatiltik masewalme. Kwakin konanak kishki kinekik pa moshte yeloskya ininsiwam.
Kwakin Dyos in WeTatsDyos kito: “Amo nikinyoli takam<sup>a</sup> ka no'ihyo pa hanse, kampa han kat nakat; amo panoske 120 shiwim.”
Katkaloya takamWehweyak pa in tal pa inik tonatim (wan takwitap), kimani nipilwaDyos omotekak ka ininpilwaSiwam masewalme wan kinpiyak ininpilwam inak yehwante. Yek monotsaliste ka momiktiliste chikawak pa inik tonatim ya wehkA.
wan moyokolti Dyos in WeTatsDyos kampa okinchi takam pa tal, wan okikok niyol.
Wan kito Dyos in WeTatsDyos: “Niyas nikshitinis mochital inik takam yewal onikinchi, inik tekwanim inik mowilanal pa tal wan inik totom pa takpakIlwikak. Nimoyolkokotik kampa onikinchi!”
Ma yok, Dyos in WeTatsDyos kitaya kwal No'á kampa kwal kichiwaya.
No'á kichiwaya arka
Ina nitapowaliste ka No'á.
Hanse kikaktiyas kwal i'ishpa Dyos. Yewal takat han kwal wan kimawishtiliyaya i'ishpa Dyos wan yewal han nehnemiyaya inak Dyos.
Okinpi No'á yey ininpilwaTakam: Shem, Kam wan Yapet.
Dyos kitaya kina yoliloya pa tal mo'ihtakotikatkaloya wan miyak mokokoltitikatkaloya.
Okit Dyos kina mo'ihtakotikatkaloya kampa moshte amo kimatiloya yoliloya kina okital Dyos pa yoltiyaloskya,
kili Dyos No'á: “Niyas nikinshitinis moshte masewalme, kampa mokokoltitikat sek ka oksek pa tal. Melak niyas nikinshitinis inak tal.
Wan yok tikchiwas: 135 metros iweyak, wan 22.5 metros ipatawak wan 13.5 metros itakpak.
Shikchiwil se nita'ishtapol kal pa nitakalchiwal shikpanolti tepante pa itahko metro itakpak, shikchi se tatapoli sela pa kal wan shikchi okse kal pa nipanta wan okse ikpak pa yey.
Newal nihwaltitanis se tapakyawaliste ipa in tal, wan niyok nikshitinis mochiten kipiyal yoliliste itsinta ilwikak. Wan mochiten onka pa tal mikiske.
Ma yok ka tewal niktalis se tahtoliste, tewal tikalakis pa arka wan mopilwam, mosiwa wan mosiwamonwam ankalakiske.
Wan mochiten yolil, moshte kishki kipiyal nakat, ka ohome kina sesen nesil, tikinkalaktis pa yok yoliske siwat wan takat yeske.
In totom kina kat sesen, wan tekwanim yolil ka takam kina sesen nesil, wan kishki mowilanal pa tal kina sesen nesil, ka ohome kalakiske ka tewal pa yok yoliske.
Wan shikonan shiknichik mochiten kikwal shikahkok, pa yok ankipiyaske ten ankikwaske anmehwante wan inik yolikilme.”
Kwakin okichi No'á mochiten kina kili Dyos.
Kwakin kili Dyos in WeTatsDyos No'á: “Shikalakik pa arka tewal wan moshte kishki mochantil pa mokal, kampa nimichit amo tikchiptik takokoliste amoyok nikinmit moshte in oksek yolil ashka.
Shikinwik ka tewal chikome tekwanim ka ohome kina sesen nesil; takat wan siwat, yehwante kinmit Dyos kina tekwanim amo chihchipawak, se siwat wan se takat.
Kimani panoske chikome tonatim, nikchiwas tapakyawaliste pa mochital 40 tonatim wan 40 tayowalme, wan nikshitinis mochital wan mochiten yolilme onikinchi.”
Yok okichi No'á kina kili Dyos in WeTatsDyos.
No'á kipiyaya 600 shiwim kwah wets tapakyawaliste ipa mochital.
Kalakik pa arka No'á wan nisiwa, ininpilwam wan nisiwamonwam, pa yok motsakwililoskya ka in tapakyawaliste.
Wan katkaloya tekwanim chihchipawak wan tekwanim amo chihchipawak, wan ka inik patanilme wan mochiten mowilanal ipa tal,
ka ohome kalakik ka No'á pa arka, se takat se siwat, kina Dyos kili No'á.
Kimani panok chikome tonatim, wets tapakyawaliste pa mochital.
Kimani No'á kipiyaya 600 shiwim, katka tonat 17 pa ome meste, yek ta'ishtapolilme in atim ka tatsakwaliste takpakIlwikak.
Wan ye tapakyawaliste ipa mochital 40 tonatim 40 tayowalme.
Pa in tonat kalakik pa arka No'á, ka ininpilwam Shem, Kam wan Yapet, wan nisiwa wan niyok ininsiwamonwam.
Walak ka No'á pa arka ka ohome mochi kishki kipiyaloya nakat ka ininihyo kipiyaloya yoliliste;
kalakiloya se takat wan se siwat kina sesen nesil, kina Dyos kili No'á. Kwakin Dyos in WeTatsDyos kitsakwa tatapoli.
Pa 40 tonatim tapakyapti ipa tal. Inik atim tehkoti, wan ki'ahkokti arka ipa tal.
Tehkoti inik atim wan mo'apakti ipa mochital, wan mo'ahkok arka ipa wehwe atim.
Inik atim tehko ipa mochital, wan mochi inik talTepet wehwe itsinta ilwikak kintapach.
Kwah kintapacho atim inik talTepet tehkok chikome metros wEhkat.
Wan mikik mochiten yoliloya ipa mochital: totom, tekwanim yolil ka takam wan tekwanim yolil pa kwawim, wan mochiten mowilanaloya ipa tal, wan moshte takam.
Mochiten mihyotiloya kipiyaloya yoliliste ka ininyakatsol wan mochiten katkaloya pa mochital mikik.
Yok ye tashitiniliste mochiten yolikilme pa mochital, ka takam ka tekwanim, inik mowilanalme wan inik totom pa takpakIlwikak. Moshte oye tashitiniliste pa mochital. Han omoka No'á wan inik katkaloya inak yewal pa arka.
Yok tapachoti tal ka atim pa 150 tonatim.
Motsakwak atim wehwehkat niyok atim pa takpakIlwikak, yahmo kyaptikatkaya.
Kwakin waktiyaya yolikit atim pa tal. Pa 150 tonatim temowaya at.
Pa tonat 17 pa meste chikome omokets arka pa in talTepet itoka Ararat,
inik atim waktiyak kwah o'as pa matahti meste onesik inik talTepet.
Kwah opanok 40 tonatim ki'ishtap No'á tatapoli yewal okichi pa arka
wan kimaka se kakalot yawiya walaya, pa kimani inik atim wakik ipa tal.
Niyok kimaka No'á se wilot, pa kitaskya atim ta waktiyaya ipa tal.
Ma yok wilot walmokwep pa arka kampa amo okit kaha motaliskya, kampa atim kitapachotikatka tal. No'á kikishti nimahwa, okonan wilot wan okikalakti pa arka.
Omochi chikome tonatim wan oksep okimaka wilot pa kiyawak.
Walmokwep wilot tamalinti tonat, kiwalikaya se iswatonte pa nipiko ka kwawit itoka olibo, kwakin kimat No'á kampa atim waktiyaya ipa tal.
Pa inik shiwim 601 kipiyaya No'á pa meste se in ta'ishpa tonat ka meste inik atim wakik ipa tal. Wan kikishtili No'á tatsakwili ka kal wan okit kampa tal wak katka.
Wan pa tonat 27 pa ome meste, wak katka mochital.
Kwakin Dyos kili No'á:
“Shikis pa arka tewal wan mosiwa, mopilwam wan mosiwamonwam.
Shikinkishti moshte inik tekwanim kat ka tewal mochi kishki kipiyal yoliliste: totom, tekwanim yolil ka takam wan tekwanim mowilanal ipa tal. Tikinkishtis ka tewal wan yaske pa mochital yok shimomiyaptik ipa tal! Shikinpiyak myak anmopilwam!”
Kwakin okis No'á ka ininpilwam, wan nisiwa wan nisiwamonwam.
Moshte inik tekwanim wan mochi inik mowilanal ipa tal wan mochi totom, wan mochi yewal molinil ipa tal, yok kina nesil sesen kisak pa arka.
Kwakin No'á okikets se tanichikol ka tetelme pa Dyos in WeTatsDyos, wan kinonan sek tekwanim wan totom yewal Dyos okinmit chihchipawak kinchichinok kina tatamakal.
Kwah kinehnekwi Dyos in WeTatsDyos ahwiyaliste kina kwal ahwiyaya, kwakin mo'ili: “Amo'ik nihkwepas ten amokwal kiyaptiyas tal ka inintachiwaliste takam kampa ininyolme amo kwahkwalme pa kimani takatil pa kimani mikil, amo'ik nihwalkwepas pa kinshitinis mochi kishki kipiyal yoliliste kina ashka onikchi.
”Pa kishki tonatim yes tal,
in tonatim wan mestim ka sewaliste wan tonaliste,
tonalko wan sewalko,
wan niyok yeske tahka wan tayoway.”
Dyos okichi tahtoliste ka No'á
Dyos kimashti No'á wan ininpilwam wan kinmili: “Shikinmiyapti anmopilwam, wan shiktemiltik pa mochital.
Wan mochi tekwanim wan totom pa ilwikak wan mochi inik mowilanal ipa tal wan mochi michim pa we'at momaptiske ininishpa takam. Annimishmak pa ankichiwaske ten ka yehwante.
Mochiten yewal yolil wan molinil, annimishmak pa ankikwaske. Niyok annimishmak tatokaliste. Annimishmak mochiten.
Ma yok, amo ankikwaske nakat kipiyas yEste, amo shikwak kampa yEste kipi yoliliste.
Newal niktahtanis tahtolme aki tamiktis, ta se tekwan okimikti se takat, in tekwan kipi pa mikis wan ta se takat tamikti niyok kipi pa mikis.
”Ta ak tamikti,
kampa in masewal ye tachiwal
kina Dyos tachiwal.
“Wan anmehwante annimichilis, shimomiyaptik shikinpiyak anmopilwam pa anyeske myak pa tal.”
Dyos kili No'á wan ininpilwam, wan kinmili:
“Newal niktali notahtoliste ka anmehwante, ka anmokolinchim yehwante antakatiske,
wan ka mochi tekwanim yehwante kat ka anmehwante, mochi kishki kisak pa kal: totom, wan tekwanim yolil ka takam wan tekwanim yolil pa kwawim ka mochi yewal yolil pa mochital.
Niktalis notahtoliste ka anmehwante: amo'ik nikinshitinis inik kinpiyal mochi yoliliste ka se tapakyawaliste; amo'ik oksep yes tapakyawaliste pa yok amo kishitinis tal.”
Wan Dyos kito: “Ina nitaneshtiliste ka tahtoliste yewal newal niktali ka newal wan ka anmehwante wan mochiten yolil ka tehwante:
Ashka oniktal nokosamalot arko pa ayawim, ina yes taneshtiliste ka tahtoliste ka newal wan ka tal.
Kwah nihwalika ayawim pa takpakIlwikak ipa mochital, wan moneshti nokosamalot arko pa ayawim,
Kwah nokosamalot arko yes pa ayawim, newal nikitas wan nikilnamikis notahtoliste inak Dyos wan mochi yolikilme ipa mochital.”
Kili Dyos No'á: “Ina nitaneshtiliste ka tahtoliste oniktal pa mochi inik yolinilme onka ipa mochital.”
Ininpilwam No'á
Ininpilwam No'á okisak pa arka yek Shem, Kam wan Yapet. Kam, oye nitats Kanán.
Inik yek ininpilwam No'á ka yehwante takatik in nikolinchim yehwante mosesemanak pa in tal.
No'á kitikipanoli tal, wan okitok se kwahmilUba.
Wan okon nihugoUbaBino otawan, wan nakatil katka pa nikal tachiwal ka shashal tilawak.
Kam, nitats Kanán, okit nitats kina katka nakatil wan oy okinmil in omente ninohniwan, katkaloya pa kiyawak.
Kwakin Shem wan Yapet okonanak se shashal, kitalilik pa niyahkwal, wan nehnemiloya ka inkwitap, kitakemiltik nitats kaha nakatil. Yok tachiyaloya oksela, pa amo kitaloskya nitats pelado nakatil.
Kwah o'is No'á ka nitawanaliste wan kimat ten okichiwil nikon tipichi,
“Ma ye amokwal Kanán!
Yes tikipanol ka tikipanoliste
ka ninohniwan.”
Niyok kito:
“Ma kimashti in WeTatsDyos, niDyos Shem!
Wan Kanán yes nitikipanol!
Ma kichiwil we Dyos nital Yapet!
Ma mochanti Yapet pa nikalme Shem yewal kat tachiwal ka shashal tilawak,
wan ma ye Kanán nitikipanol!”
Kwah wets tapakyawaliste No'á yolti 350 shiwim,
Nikolinchim ka ininpilwam No'á.
Inik nikolinchim Shem, Kam wan Yapet, ininpilwam No'á, yehwante niyok okinpiyak ininpilwam kwah otam in tapakyawaliste.
Ininpilwam Yapet yek Gómer, Magog, Maday, Yawán, Tubal, Meshek wan Tirás.
Ininpilwam Gómer yek Ashkenas, Ripat wan Togarmá.
Ininpilwam Yawán yek Elishá, Tarshish, Kitem wan Rodanín.
Ka inik takam mochantik pa itehtenko wehwe'atim, kina sesen tanichikolme ka tahtolme pa sesen talme ka inintahwan.
Ininpilwam Kam yek Kush, Misrayim, Put wan Kanán.
Ininpilwam Kush yek Shebá, Hawilá, Sabtá, Rahma wan Sabteká.Inik yek ininpilwam Rahmá: Shebá wan Dedán.
Wan Kush okitakatilti Nimrod, aki omochi takat ka chikawaliste ka momiktiliste pa tal,
Dyos in WeTatsDyos okichi se takat ka chikawaliste pa ta'asiskya yewal kintemowaya yolikilme, kwakin kililoya takam: “Kina Nimrod in takat chikawak yewal kintemowaya yolikilme kinmiktiyaya, yok kinek i'ishpa Dyos in WeTatsDyos.”
Pa in tal okis pa Asirya wan okichi Wepweblo' Níniwe, Rehobot, Kala.
Wan Resen, katka pa Níniwe wan Kala katka nipwebloWe.
Misrayim okitakatilti in ludeteko' wan in anameyo' wan in lehabiteko' wan in napetuteko',
wan in patrusteko' wan in kasluhíta' wan in kaptorteko' kaha kisak peleshteko'.
Wan Kanán okitakatilti Tsidón, oye nikon ta'ishpa wan Het,
wan in yebuseyo' wan in amoreteko' wan in girgasheteko'
wan in heweteko' wan in arakiteko' wan in sinteko'
wan in arwadeyo' wan in semareyo' wan in hamateko'.
Panok tonatim mosesemanak ka inintahwan inik kananeyo'.
Wan in kananeyo' inintal mosesemanak wan asik pa Tsidón han, pa Gerar wan Gasa, wan niyok pa Sodoma, Gomora, Admá, Tseboyím wan niyok pa Lesa.
Niwichalme Shem, Shem katkaloya nitats pa moshte ininpilwam Heber, wan ninohni ta'ishpa Yapet.
Ininpilwam Shem yek Elam, Ashur, Arpashad, Lud wan Aram.
Wan ininpilwam Aram yek Uts, Hul, Géter wan Mash.
Arpashad okitakatilti Shelá.Wan Shelá okitakatilti Heber.
Wan Heber okinpi ome ininpilwam: ta'ishpa se itoka Péleg, kampa pa inik tonatim inik takam motemakak tahtahko tal; ninohni tipichi itoka Yoktán.
Wan Yoktán okitakatilti Almodad, Shélep, Hasar-máwet wan Yéra,
Hadoram, Usal, Diklá,
Obal, AbiMa'el, Shebá,
Ofir, Hawilá wan Yobab. Moshte yek ininpilwam Yoktán,
wan pa tal kaha mochantiloya katka pa Masha pa ni'ot Separ, katka pa talTepet kaha kis tonat.
Inik oyek inintahwan ka ininpilwam No'á, kina takatiloya nikolinchim wan ininpweblo'. Ka inik mosesemanak pa ininpweblo' pa yaloskya mochantiloskya pa mochital kwah otam tapakyawaliste.
Kichiwak kal weyak pa Babel
Moshte takam pa mochital tahtoloya ka se tahtol.
Kwakin opanotiyak kaha kis tonat, wan okitak se tal ishtawak pa Shinar, ompa omokawak mochantitiyak.
Pa se tonat mo'ilik sek ka oksek: “Toyak tikchiwak ladriyo, wan tikinyokshitiske pa teshoshte.” Yok kwakin kiteshmonekik tal tachichinol ladriyo amo kiteshmonekik tetelme, wan niyok kiteshmonekik chapopote-tsakte amo kiteshmonekik tal tashakwalil.
Kwakin mo'ilik sek ka oksek: “Ma tikchiwak se Wepweblo ka se kal takpak asis pa ilwikak. Yok timochiwaske ka monotsaliste yok amo timosesemanaske pa mochital.”
Wan temo Dyos in WeTatsDyos pa kitaskya Wepweblo wan ka se kal takpak kampa takam kalchiptikatkaloya,
kito WeTatsDyos: “Nika pweblo se han wan moshte kipiyal se han tahtol, wan kipewaltik kalchiwaliste wan amoten kintsakwili kina tamatitikat.
Ma tiyak ma titemok pa tikinpololtiske inintahtolme, yok amo kimatiske ten kinekiske kitoske.”
Yok kinsesemanalti WeTatsDyos pa mochital, wan mokawak amo kichiwak Wepweblo.
Nikolinchim Shem
Inik nitapowaliste Shem:
Shem kipiyaya 100 shiwim, okitakatilti Arpashad, kwah panowaya ome shiwim kwah ye tapakyawaliste.
Kwah otakat Arpashad, Shem yolti 500 shiwim, wan okinpi oksek ininpilwaTakam wan ininpilwaSiwam.
Arpashad yolti 35 shiwim, kwah okitakatilti Shelá.
Kwah otakat Shelá, Arpashad yolti 403 shiwim, wan okinpi oksek ininpilwaTakam wan ininpilwaSiwam.
Shelá yolti 30 shiwim, kwah okitakatilti Heber.
Kwah otakat Heber, yolti Shelá 403 shiwim, wan okinpi oksek ininpilwaTakam wan ininpilwaSiwam.
Kwah Heber kipiyaya 34 shiwim, kwah okitakatilti Péleg.
Kwah okitakatilti Péleg, kwakin Heber yolti oksek 430 shiwim, wan okinpi oksek ininpilwaTakam wan ininpilwaSiwam.
Wan Péleg yolti 209 shiwim, kwah okitakatilti Rehu, wan okinpi oksek ininpilwaTakam wan ininpilwaSiwam.
Rehu yolti 32 shiwim, kwah okitakatilti Serug.
Kwah otakat Serug, Rehu kipiyaya 207 shiwim kwah okinpi oksek ininpilwaTakam wan ininpilwaSiwam.
Serug yolti 30 shiwim, kwah okitakatilti Nahor.
Kwah otakat Nahor, Serug kipiyaya 200 shiwim, wan okinpi oksek ininpilwaTakam wan ininpilwaSiwam.
Nahor yolti 29 shiwim, kwah okitakatilti Téra.
Kwah otakat Téra, kipiyaya Nahor 119 shiwim kwah okinpi oksek ininpilwaTakam wan ininpilwaSiwam.
Téra yolti 70 shiwim, kwah okitakatilti AbRam, Nahor wan Harán.
Nikolinchim Téra
Inik nitapowaliste Téra. Téra okintakatilti AbRam, Nahor wan Harán.
wan omik Haran kimani ayamo mikiyaya nitats Téra pa tal kaha takatiyaya pa Ur inintal kaldeyo'.
Wan konanak AbRam wan Nahor ininsiwam AbRam nisiwa itoka Saray, wan Nahor nisiwa itoka Milka, nikonSiwat Harán, nitats Milka wan Yiská.
Ma yok Saray amo kintakatiltiyaya piltontim.
Wan Téra okis pa Ur in pweblo ka Kaldeyo' pa yaloskya pa tal Kanán. Wan okiwik nikon AbRam, wan nikolinche Lot (nisobrin AbRam) wan Saray nisiwamon, nisiwa AbRam nikon Téra. Ma yok, kwah asik pa in tal itoka Harán, ompa mokawak mochantitiyak,
Téra yolti 205 shiwim kwakin omik pa Harán.
Dyos okinots AbRam
Kili WeTatsDyos AbRam: “Shihka motal, wan moparyente wan nikal motahwan, wan shi pa in tal kaha nimishneshtilis.
“Wan nikchiwas pa momiyaptiske wan yeske tanichikol we,
Wan nimishmashti;
Wan nikchiwas pa mo'itok kina itok se we,
nikinmashti ak kwal anmishmashtil
wan amokwal kinyaptiyas yehwante amokwal mishnotsilil;
Wan pa tewal yeske tamashtiliste
moshte inintahwan ka ininpilwam pa mochital!”
Yok okika AbRam tal, kina kili WeTatsDyos, wan inak Lot okis pa Harán. Kipiyaya AbRam 75 shiwim kwah okis pa tal Haran.
Okiwik AbRam nisiwa Saray, wan Lot nikon ninohni, wan mochiten yewal tapiyaloya kwah katkaloya pa Harán, wan moshte kitikipanoliloya. Kwakin konanak ot pa tal Kanán wan asik pa Kanán,
AbRam pano mochital Kanán wan asi pa Sikem, kaha katka tepotskwawit itok MoriYah. Pa inik tonatim, mochantiloya kananeyo' pa in tal.
Ompa ones WeTatsDyos ka AbRam kili: “Mokolinchim nikinmakas in tal.” Wan ompa AbRam kinichiko tetelme kaha kitaliliskya tatamakal WeTatsDyos, kampa omoneshti.
Kwakin AbRam panoti pa talTepet kaha kis tonat, amo wEhka katka Wepweblo' BetEl. Ompa okital nikal tachiwal ka shashal tilawak. Katka in Wepweblo' BetEl kaha kalaki tonat wan Ay in Wepweblo' oy kaha kis in tonat. Kinichiko tetelme kaha kitaliliskya tatamakaliste WeTatsDyos wan okinots.
Kwakin AbRam panoti wan yawiya pa ot Négeb.
Oye mayanaliste pa tal kaha katka AbRam kwakin temok pa Egipto, ompa oy omochanti kampa katka miyak mayanaliste.
Kwah astiyaloya pa Egipto, AbRam kili Saray nisiwa: “Nihmat kina tewal kwal titachi wan kwal tines.
Kwah michitaske egiptiyo', kitoske: ’Yewal nisiwa’; kwakin nishmiktiske wan tewal mishkawaske pa tiyolis.
Kwakin shikinmil kampa tewal tinonohniSiwat, pa yok nishchiwiliske kwal, wan yok ika tewal wan newal amo nimikis, yok niyolis.”
O'as AbRam pa Egipto, kitatikatkaloya inik egiptiyo' kina kwal tachiyaya Saray.
Kwah kitak nitatakewalme para'ó werey, kililoya para'ó yewal kina kwal tachiyaya Saray, wan yok kikalaktik Saray pa nikal para'ó.
Wan para'ó okichiwil kwal AbRam ka yewal, okimakak ka nitanichikolme borrego', baka', burro', burra' wan kameyo' niyok tikipanolmeSiwam wan tikipanolmeTakam.
Ma yok WeTatsDyos kinpanolti takokoliste ka para'ó in we, wan yehwante ompa mochantiloya kampa Saray nisiwa AbRam mochantitikatka pa nikal para'ó.
Kwakin otatake para'ó pa kinotsaloskya AbRam wan kili: “Ten otinishchiwil? Pates amo otinichil kampa yewal mosiwa?
Pates tikito yewal monohniSiwat? Kampa yok onikonan pa yeskya nosiwa! Shikonan wan shihwik!”
Mosesemanak AbRam wan Lot
AbRam okis pa Egipto o'as pa Négeb, inak nisiwa ka mochiten tapiyaya, niyok yawiya Lot.
AbRam tapiyaya miyak, plata, oro wan yolikilme.
Okis pa Négeb, mochantitiyaya yok o'as pa BetEl, kaha ya wehkA kiketsaya nikal tachiwal ka shashal tilawak, yewal katka ipanta pa in BetEl wan Ay.
Ompa kaha AbRam kinichikowaya tetelme kaha tatamakaya ya wehkA, ompa okinots ni'itokaliste WeTatsDyos.
Niyok Lot yawiya inak AbRam niyok tapiyaya myak borrego', baka', wan kalme tachiwalme ka shashal tilawak.
Ma yok, in tal amo we katka pa mochantiloskya, kampa tapiyaloya myak yolikilme in omente.
Oye momiktiliste ika nitakwitawilme borrego' AbRam wan nitakwitawilme borrego' Lot. Niyok ompa mochantiloya kananeyo' wan in peresheyo' pa in tal.
Kwakin AbRam kili Lot: “Amo timokwalaniliske ika tehwante omente, niyok amo mokwalantiske totakwitawilme, kampa tewal wan newal timonohniwan.
Kan onka mochi in tal pa mo'ishpa. Nimishtantani kampa shi oksela ka newal. Newal nimichili ta tewal timowikas ka momahwamapoch, kwakin newal nimowikas ka momahwakwal, wan ta tewal timowikas ka momahwakwal, kwakin newal nimowikas ka momahwamapoch.”
Kwakin Lot okonan mochi ishtawak Yordán, wan panoti kaha waltakis tonat. Wan mosesemanak se ka okse.
AbRam moka mochantiti pa in tal Kanán, wan Lot moka mochantiti ipanta ni'ishtawak, wan in Wepweblo' kinkets nikalme tachiwal ka shashal tilawak amo wEhka pa Sodoma.
Kampa in masewalme mochantiloya Sodoma amokwal tamatiloya wan kichiwaloya miyak katsawiliste ika WeTatsDyos.
Wan WeTatsDyos kili AbRam kwah panoti Lot: “Shitachi kaha ti'onka, shikit nepa takpak wan nepa tatsinta wan kaha kis tonat wan kaha kalaki tonat.
Kampa mochi in tal, yewal tikitatik, nimishmakas tewal wan mokolinchim pa hanse.
Nikchiwas pa yeske mokolinchim kina nipohtiTal. Wan ta se kwal kipowaskya nipohtiTal, kwakin yok kwal kinpowaloskya mokolinchim.
Shimokets wan shinehnem pa mochital pa kishki weyak wan pa kishki patawak, kampa newal nimishmakas!”
Yok AbRam ki'ahkoki ikal tachiwal ka shashal tilawak wan oy omochanti kaha nitepotskwawim in takat itok Mamré, amo wEhka katka in Wepweblo itok Hebrón. Wan ompa kinichiko tetelme pa tatamakaliste WeTatsDyos.
AbRam kikishti Lot
Pa inik tonatim katka Amrapel Rey pa tal Shinar, Aryok Rey pa Elasar, Kedorlagamer Rey pa Elam, wan Tidál Rey pa Goyim
Inik takwitap makwil Reye' monichikok pa ishtawak Sidim, kaha onka we'atTemtik Tapoyawaltil.
Pa 12 shiwim kitekipanoliloya Kedorlagamer, pa in shiwit 13 yahmo kitekipanolik wan momiktik ika yewal.
Pa in shiwit 14 Kedorlagamer wan in reye' katkaloya inak yewal oyak wan kintanilik in repateko' pa tal Ashtarot Karnayim; wan in susiteko' pa Ham, wan in emiteko' pa ShaweKiryatayim,
wan in horeteko' mochantiloya tepetLom pa Se'ir, kintohtokak kaha ni'ishtawak Parán, yewal onka inak pa se tal kaha tawak.
Kwakin mokwepak, wan oyak pa EnMishpat, yewal niyok itoka Kadésh, wan kintashitinilik mochiten in amalekteko', wan niyok in amoreteko' yehwante mochantiloya pa HasesónTamar.
Kwakin kisak in Rey pa Sodoma, Rey pa Gomora, Rey pa Admá, Rey pa Tseboyím wan in Rey pa Bela, yewal in Tso'ar, wan oyak momiktik ika yehwante pa ishtawak Sidim
inak in, Kedorlagamer Rey pa Elam, Tidál Rey pa Goyim, Amrapel Rey pa Shinar, wan Aryok Rey pa Elasar. Katkaloya nawi reye' wan momiktik ika makwil reye'.
Wan in ishtawak Sidim katkaloya myak kohkoyonke ka chapopote, kwah chololoya inik reye' Sodoma wan Gomora, sek wetsik pa in kokoyonke wan oksek motatik tepetLom.
Kwakin inik nawi reye' tawikak mochi takwaliste, wan mochiten tapiyaloya pa Sodoma wan Gomora, wan panotiyak.
Niyok kiwikak Lot, yewal nikon ninohni AbRam, yewal mochantiyaya pa Sodoma, wan mochiten tapiyaya wan panotiyak.
Kwah kimat AbRam kina kikitskik nikon Lot ninohni, okinnots 318 inintikipanolme yehwante takatik icha, wan kintohtokak pa in pweblo Dan.
Kwah tayoway AbRam wan inintikipanolme kinasik in nawi reye' wan momiktik, kwakin yehwante kintohtokak pa Hobá, panoti nepa takpak pa Damasko.
Okonan mochiten yewal ta'ishtikiloya inik nawi reye' wan niyok Lot, yewal nikon ninohni, ka mochiten tapiyaya, niyok kinwalikak siwam wan oksek masewalme.
Kwah walmokwepaya AbRam kwah kitaniliyaya Kedorlagamer ka inik reye' yehwante kipalewiloya, okis in rey pa Sodoma okinamik pa in ishtawak Shawé, yewal ni'ishtawak in rey.
Kwakin Melkisedek, katka Rey pa Shalem wan niTotats ka in Dyos HyeroTakpak, okiwalik pan wan nihugoUbaBino.
Wan kimashti AbRam, kiliyaya:
“Ma ye in Dyos HyeroTakpak,
in yewal okichi ilwikak wan in mochital,
ma kimashti kwal AbRam!
Wan ma ye ka tamawishtiliste in Dyos HyeroTakpak,
Kwakin AbRam okimak Melkisedek in matahti pa sesen mochiten nitapehpenaliste.
Kwakin in Rey pa Sodoma kili AbRam:
―Shinishkwepil in masewalme wan tewal shimotakawil mochiten.
Kinankili AbRam in Rey pa Sodoma:
―Onitemak notahtoliste pa WeTatsDyos, in Dyos HyeroTakpak, yewal okichi ilwikak wan mochital,
pa amo nikonanas amoten ka tewal, se ikpal, se mekatonte pa se warach. Pa yok amo tikitos: “Onikchi AbRam se takat ka miyak tomi.”
Nikonanas yewal han ten kikwak notakam. Wan niyok yehwante konanaske nipanta Aner, Eshkol wan Mamré kampa yaloya yehwante nonak.
Dyos kitiniwili se nikon AbRam
Kimani pano in, WeTatsDyos okinots AbRam tachiyaya kina tatimiktiyaskya kili:
“Amo shimomapti, AbRam.
wan hyero we yes motashtawaliste.”
AbRam kinankili:
―WeTatsDyos wan Dyos, pates tinishmakas ta amo nikinpi nopilwam, wan yewal ak motakawilis pa no'icha kwah nimikis yewal EliÉser otakat pa Damasko?
Wan niyok AbRam kito: Kampa amo otinishmak se nokon, notikipanol pa nokal motakawilis yewal ten nikpi.
Kwakin owal ka yewal nitahtolme WeTatsDyos kili:
―Motakawiliste amo yes in, se mokon tewal, yewal motakawilis.
Kwakin yewal okiwik pa kiyawak wan kili:
―Shitachi pa in ilwikak wan shikinpo in sitalme, ta kwal tikinpowas. Yok yeske mokolinchim!
AbRam okineltok WeTatsDyos, wan in WetatsDyos okit kwal ka nitaneltokaliste.
Wan WeTatsDyos niyok kili:
AbRam kinankili:
―WeTatsDyos wan Dyos, kina nihmatis kampa newal yes notakawaliste?
Wan in WeTatsDyos, kili:
―Shinishwalikil se beserra, se chiba wan se borrego, kinpiyaske sesen yey shiwim, wan se poporishit wan se wilotonte.
AbRam kinkitske mochi inik yolikilme, wan okintek ipanta, wan okintal nitahko pa se nimapochmahwa wan okse pa nimahwakwal, in totom amo okintek ipanta.
Kwakin tsopilom temoloya ipa yolikilme mihmiki, wan AbRam kinmahmaptiyaya.
Tamalinti tonat, okoch chikawak AbRam, wan tamakasiyaya miyak kampa panowaya se tayowaliste ipa yewal.
Kwakin WeTatsDyos kili AbRam:
―Shihmat kampa mokolinchim yaske mochantiske pa se tal yewal amo inintal, pa in tal kintikipanoltiske amo kintashtawiliske wan hyero kinkokoltiske pa 400 shiwim.
Newal niyok nikinchiwilis takokoliste inik masewalme pa in tal yehwante kintikipanoltik, wan kimani panos in, mokolinchim kisaske ompa ka miyak mochiten tapiyaske.
Wan mokwepaske kwah yahmo yoltiyaske ininwichalme, ininkolinchim, inintahwan wan ininpilwam walmokwepaske nika pa in tal ininwichalme, kampa inintakokoliste in amoreteko' ayamo'ok kinasis in tonat yewal newal nikinkishtilis in tal pa nikinmakas mokolinchim.
Wan panowaya in, kwah tamalin tonat wan waltayoway, nesiyaya se komit ka tikol popokatiyaya wan teshoshte ka okot panowaya itsalaYolikilme tahtahko.
Pa in tonat okichi in WeTatsDyos se tahtoliste ka AbRam kili:
―Nikinmakas mokolinchim in tal, pa in atenko Egipto wan pa in we atenko, in Éprates.
Ka inintal in keniteko', in kenisita', in kadmoneyo',
In heteteko', in peresheyo', in repateko',
in amoreteko, in kananeyo', in girgasheteko' wan in yebuseyo'.
Hagar wan Yishma'El
Saray, nisiwa AbRam amokwal kinpiyaskya ininpilwam. Wan kipiyaya se nitikipanolSiwat egiptiya itoka Hagar,
kwakin Saray kili AbRam:
AbRam kichi in yewal ten kili Saray.
Kimani kipiyaya matahti shiwim AbRam kampa mochantitikatkaya pa tal Kanán; Saray nisiwa AbRam, okonan Hagar nitikipanolSiwat wan okimak pa yeskya nisiwa AbRam nitaka.
AbRam omotek inak Hagar, wan in siwat ta'apa ostitikatka. Kimani kimati Hagar kampa kipiyaskya se nikon, amo kimawistiliyaya Saray niWetatakewan.
Kwakin Saray kili AbRam:
―Pa tewal nipanotik in! Kampa Hagar amo nishmawishtilitik, nimishmak pa yeskya mosiwa wan ashka okimat kampa kipiyas se nikon ashka wetamat. Ma yok Dyos ma kit akyewal kipi takokoliste ika tewal wan newal!
AbRam kinankili Saray:
―Shikit Hagar yewal motikipanolSiwat onka ka tewal. Shikchi pa yewal kina tihnekis.
Wan kina Saray hyero kichiwiliyaya pa hanse tonatim, kwakin ochol Hagar.
In Nitanawatilanhel WeTatsDyos kinamik Hagar kaha nalkistikatka at pa se tal kaha tawak, yewal in nalkistik at onka pa in ot Shur,
wan kili:
Wan Hagar kinankili:
―Nicholoti kaha amo yes nowetatakewan Saray.
NitanawatilanhelDyos kili:
―Shimokwep ka mowetatakewan wan shineltok pa mochiten.
Niyok kili nitanawatilanhel: Nikinmiyaptis mokolinchim, kampa amokwal kina kinpowaske.
In nitanawatilanhel in WeTatsDyos kili: “Ashka ti'ostitik tita'apapti, wan tikpiyas se mokonTakat,
tiktokayoltis Yishma'El,
kampa in WeTatsDyos kimat kina timoyolkokotik.
In mokon tewal yes kina se burro yewal amo kipi niwetatakewan.
Momiktis ka moshte, wan moshte momiktiske ika yewal;
yok yewal mochanti i'ishpa ninohniwam.”
Kina WeTatsDyos kiliyaya, yewal yok okitokayolti “Tewal tiDyos yewal titachi”, kampa kito: “Ashka onikit Dyos yewal nichit newal.”
Wan in nalkistik at moka ika Kadésh wan Béred, yewal kitokayolti Beer-Lahay-Roy in kinek kili: “Takoyonaliste Dyos yewal yoltik wan nichit.”
Hagar okitakatilti se nikonTakat, ka AbRam wan yewal okitokayolti Yishma'El.
Wan AbRam kipiyaya 86 shiwim kwah Hagar okitakatilti Yishma'El.
Nitatekiliste ikwerit itenko kaha mashishal, kina taneshtiliste ka se taketsaliste
AbRam kipiya 99 shiwim, kimani omoneshti in WeTatsDyos wan kili:
―Newal ninewal in Dyos chikawaliste. Shiyolti hanse pa no'ishpa newal wan kwal shikchipti.
Newal nikchiwas se taketsaliste pa tewal, wan nikchiwas pa momiyaptiske mokolinchim.
Kwakin motankwakets AbRam wan Dyos otahto inak yewal wan kili:
Yahmo ti'itokas AbRam, ashka timo'itokas AbRaham, kampa onimishchi pa tiyes inintats myak masewalme.
Newal nikchiwas pa timomiyaptis pa tewal yeske myak tanichikolme ka masewalme wan yeske WeReye'.
Ka in taketsaliste yewal nikchi ka tewal wan ka mokolinchim, ina yes se taketsaliste pa amo'ik tamis. Wan newal niyes nimoDyos wan iniDyos mokolinchim.
Wan nimishmakas tewal wan mokolinchim, mochital kampa ashka timochanti in tal Kanán, kina se takawaliste pa hanse, wan newal niyes ininDyos ka yehwante.
Dyos kili AbRaham:
―Tewal, tikchiwas kina in taketsaliste, wan moshte mokolinchim yehwante takatitiwalaske.
Ina yewal notaketsaliste nikchi ka anmehwante, moshte takam pa anmehwante ankipiyaske pa anyeske takotonilme nikwerit kaha mashishal.<sup>a</sup>
Anmehwante takam ankipiyaske pa yeske takotonilme nikwerit kaha mashishal, kina nitaneshtiliste in taketsaliste ika tehwante.
Kwah monamikiske chikweyi tonatim, yeske takotonilme nikwerit kaha mashishal moshte takam yehwante mochantilme ka anmehwante, wan niyok yehwante anmokowilik ka anmotomi wan amo monotsalme.
Yeske takotonilme nikwerit kaha mashishal yehwante takatik pa anmokal, wan yewal ankinkowak ka anmotomi, notaketsaliste yes pa in nakat pa anmehwante yewal amo'ik tamis.
Dyos niyok kili AbRaham:
―Mosiwa Saray, amo tihnotsa Saray, ashka mo'itokas Sara.
Newal nihmashtis, wan niyok nimishmakas se nikon pa yewal. Newal nihmashtis wan yewal yes ininnantsi pa myak tanichikoliste pa Wepweblo', inik WeReye' wan inik pweblo' pa yewal takatiske.
Kwakin omotankwakets AbRaham pa tal, wan okipakti wan omo'il pa niyol: “Ten aso se takat yewal kipi 100 shiwim, okitakatilti se nikon? Wan aso kipiyas Sara se nikon yewal kipi 90 shiwim?”
AbRaham kili Dyos:
―Ta Yishma'El yoliskya pa mo'ishpa tewal!
Kinankili Dyos:
―Yewal ten nikito kampa in Sara mosiwa, mishmakas se nikon, wan tewal tiktokayoltis Itsak! Wan melak niktalis notaketsaliste inak yewal kina se taketsaliste yewal amo'ik tamis pa nikolinchim, yehwante takatitiwalaske.
Pa kishki Yishma'El, niyok onimishkak. Wan newal nihmashti, wan nikchiwas pa momiyaptiske myak nikolinchim. Yewal yes inintats pa 12 wehwetatakewalme. Wan newal nikchiwilis pa mochiwas se Wepweblo.
Ma notaketsaliste niktalis pa Itsak, in piltonte yewal Sara mishmakas kwah monamikiske pa inik tonatim, pa okse shiwit.
Pa in se tonat okonan AbRaham nikon Yishma'El, wan kikotonili nikwerit kaha mashishal, wan moshte yehwante inintikipanolme takatilme pa nikal wan moshte yehwante omokowil ka nitomi; in kinek kito, ankipiyaske nakat takotonilme nikwerit kaha mashishal pa moshte takam yehwante mochantilme pa mokal, yok kina Dyos kiliyaya.
AbRaham kipiyaya 99 shiwim kwah kikotonilik nikwerit kaha mashishal,
Yishma'El, in ikon kipiyaya 13 shiwim kwah kikotonilik nikwerit kaha mashishal.
Ikon in Yishma'El yek takotonilil nikwerit kaha mashishal pa in se tonat
inak yewal yek takotonilme ininkwerit kaha mashishal moshte takam kishki katkaloya pa nikal, yok kina inintikipanolme takatilme pa nikal yewal niyok takowalme katkaloya pa okse tal.
Dyos kitiniwili se nikon AbRaham
Moneshti in WeTatsDyos ka AbRaham amo wEhka katkaloya nitepotskwawim Mamré, kwah moseptikatka pa tatapoli pa nikal tachiwal ka shashal tilawak, kwah hyero tona pa tahka.
Otachi AbRaham, wan yewal okinmit yey takam moketstikatkaloya ka tamawishtiliste. Kwah okinmit, hani mokets pa in tatapoli pa nikal pa kinnamikiskya. Motankwakets pa tal,
wan kito:
―Tats, ta tihnek tikchiwas kwal pa newal, amo shipan hanse pa motikipanol newal.
Ma nihwalik pan pa ankikwaske, pa konanaske chikawaliste kwakin anmowikaske pa anmo'ot. Kampa anasik anmehwante pa no'icha newal anmotikipanol.
Yehwante kinnankilik:
―Kwal onka, shikchi kina tikito!
Yok AbRaham mo'isiwilte okalak pa nikal tachiwal ka shashal tilawak kaha katka Sara, wan kili:
―Shikonan yey tamachiwiliste arina kwahkwal han, wan shikshakwal shikchi pan.
Kwakin motalo AbRaham kaha katkaloya yolikilme, okonan se beserro tipichi, wan okimak se nitikipanol, yewal mo'isiwiltiyaya pa kiyokshitiskya.
Wan okonan AbRaham keso wan lech wan nakat yewal okiyokshit. Wan okintalil pa ininishpa yehwante, wan yewal moka moketstik inak yehwante, itsinta kwawit.
Yehwante kitahtanilik:
―Kaha onka mosiwa Sara?
AbRaham kinankili:
Kwakin se ka yehwante kili AbRaham:
―Melak niwalmokwepas ka tewal, kwah monamikiske inik tonatim pa okse shiwit wan Sara kipiyas se nikon.
Takaktikatka Sara pa kalitik in kal, yewal katka ikwitap AbRaham.
AbRaham wan Sara wehwe katkaloya wan myak shiwim kipiyaloya, wan Sara yahmo ki'asiyaya nimeste.
Kampa okipakti Sara pa'itik yewal mo'ili: “Kwah nika nisiwat we, wan notaka we, niyok nikpiyas newal in pakiliste?”
Kwakin in WeTatsDyos kili AbRaham:
―Pates wetska Sara wan tamat? Melak nikpiyas se nokon ashka kampa niwe, ka myak shiwim?
Ten aso in WeTatsDyos amo kimat kichi? Newal niwalmokwepas ka tewal pa in tonat pa okse shiwit, wan kipiyas Sara se nikon.
Sara, momapti wan yewal otikwaman kampa yok okit:
―Newal amo niwetskatikatka.
―Newal nihmat kampa melak otiwetska.
AbRaham kitahtani Dyos pa amo kishitinis Sodoma
Inik pashalolme mowikak pa ni'ot wan otachiyak pa tatsinta pa Sodoma. AbRaham yawiya inak yehwante.
Kwakin in WeTatsDyos kito: “Aso niktatilis AbRaham in yewal ten nikchiwas?
AbRaham kinpiyas myak nikolinchim wan yehwante kinpiyaske miyak chikawaliste, wan ipa yewal yeske tamashtiliste moshte in tanichikolme pa mochital.
Kampa newal nihmat yok kintakewas ininpilwam wan ininkolinchim, ma konanak ni'ot in WeTatsDyos ma kichiwak kwal wan ka melawak. Pa yok newal nikashiltis pa AbRaham in ten niktiniwil.”
Kwakin in WeTatsDyos kili:
―In teshpawiliste kina kichiwal hanse tonatim yehwante pa Sodoma wan Gomora, wan ininta'ihtakoliste hyero we.
Ashka niyas wan nitemos ompa, pa nihmatis ta kichiptikat kina in tateshpawiliste yewal o'as kaha newal; ta amoyok, nihmatis.
Ome pashalolme konanak ot pa Sodoma, hanwel AbRaham moka moketstik ni'ishpa in WeTatsDyos.
―Aso tewal tikinmiktis in takam kwahkwalme ka yehwante in amokwahkwalme?
Ta kat 50 takam kwahkwalme pa in Wepweblo'. Hanwel yok tikshitinis in pweblo amo tikinihnilis ka inik 50 takam kwahkwalme yewal yoltikat ompa?
Tewal amoyok tikchiwaskya! Amo tihmiktiskya se kwal inak se ta'ihtakol, wan tikchiwaskya kampa nesiskya se kwal kina inak se ta'ihtakol? Amoyok tikchiwaskya! In tatakewan hwes pa mochital, amo kichiwaskya ten kwal?
Kwakin in WeTatsDyos kinankili:
―Ta nikinmit pa Sodoma 50 kwahkwalme, pa yehwante nikinihnili moshte kishki yeske ompa.
Kwakin AbRaham oksep kito:
―Nika ni'onka ashka, amo nimonots pa nitahtos ka WeTatsDyos, han nipohti wan nineshte.
Ta amo yeloskya 50, ta moteshmonekiloskya makwil. Kwakin tikshitiniskya in Wepweblo kampa moteshmonekiloya in makwil?
WeTatsDyos kito:
―Amo nikshitinis, ta nikinmit 45 kwahkwalme.
―Ta hanwel kat 40?
WeTatsDyos kinankili:
―Ta kat 40 takam kwahkwalme, amo nikinshitinis!
Oksep AbRaham kito:
―NoTats amo shikwalan, ta oksep onitahto. Ta han tikinmit 30.
WeTatsDyos kinankili:
―Amo nikshitinis, ta nikinmit 30.
AbRaham kito:
―Nika ni'onka ashka, amo nimonots pa nitahtos ka noTats, ta hanwel tikinmit 20.
Wan WeTatsDyos kinankili:
Kwakin oksep AbRaham kito:
―NoWeTatsDyos amo shikwalan, ta oksep onitahto. Ta hanwel tikinmit matahti, tikshitinis.
WeTatsDyos kinankili:
―Amo nikshitinis, ta kat matahti takam kwahkwalme.
Kwah otam otahto in WeTatsDyos ka AbRaham, panoti ompa, wan AbRaham omokwep pa nikal.
Tashitiniliste pa Sodoma wan Gomora
Pa tyotak asik omente nitanawatilanhelme pa Sodoma. Lot yowatikatka pa in tatapoli Sodoma. Yok kwah okinmit, omokets oy okintenamik omotankwakwets pa talpa.
Wan kito:
―Takam, annimichilis, shiwalak no'icha newal anmotikipanol. Kampa anmopakaske anmoshiwam, wan anpanoske in yowal kwakin yok mosta kwalka ankonanaske anmo'ot.
Yehwante kinankilik:
Lot kintahtani ka miyak chikawaliste pa mokawaloskya, yehwante oyak inak yewal. Kwah kalakik pa nikal. Kinyokshitil se takwaliste kwal ika pan kati amo kipiyaya ka motapotsawalti, wan yehwante otakwak.
Kwah ayamo'ok motekaloya pa kochiloskya, inik takam pa in Wepweblo kiyawalok kal. Ompa monichikok moshte takam pa Sodoma, in yahyankwik wan moshte wehwe.
Kinotsak Lot kilik:
―Kampa kat in takam yewal asik mo'icha pa tyotak? Shikinkishti pa kiyawak! Pa yok timotekaske inak yehwante!
Okis Lot pa kiyawak pa tahtoskya inak yehwante, haniman kitsakwa in tatapoli,
wan kinmili:
―Nonihnihwan nahnewal, newal annimishtahtani amo shikchiwak in ten hyero amokwal.
Newal nikinpi ome nopilwaSiwam yehwante ayamo motekal ka takam; annimishwalikili anmehwante wan shikinchiwilik kina ankinekil, amo shikinkwesok in takam, kampa kat no'icha kampa yehwante nikinkwitaptik pa amoten kinpanos.
Yehwante kinankilik:
―Shime!
―In se owal pa topweblo se yewal amo otakat nika, wan ashka kinek niyok tishahwa. Ashka timishchiwiliske hyero amoyok kina yehwante!
Wan kitopewaloya Lot wan monichikok pa kitopewaloskya in tatapoli.
Kwakin in pashalolme kikishtik ininmahwam, wan kitilanak pa kalitik Lot ka yehwante kitsakwak in nitatapoli.
Wan inik takam yewal katkaloya pa tatapoli pa in kal moshte takam yahyankwik wan moshte wehwe amokwal kina tachiyaloskya, wan yehwante kitemotinemil tatapoli wan osiyawik.
Kwakin in omente takam kilik Lot:
―Tikinpi oksek pa in Wepweblo' anmonohniwan? AnmopilwaSiwam ka inintakam, anmopilwaTakam, mochiten tikpi pa in Wepweblo' shikinkishti wEhka,
kampa tehwante tikshitiniske in tal nahyehwante. Kampa in WeTatsDyos, kikaki kampa onka miyak ta'ihtakoliste. Otishtake pa tikshitiniske.
Yok okis Lot wan okinnots ininimon, inik yehwante monamiktiloskya ka ininpilwaSiwam wan kinmili:
―Shimoketsak! Shikisak pa in Wepweblo, kampa in WeTatsDyos kishitinis!
Wan ininimon tamatiloya kampa hanya han kitotikatka,
―Shimokets, wan shikinwik mosiwa wan in omente mopilwasiwam, yehwante nika kat, pa amo anpoliwiske kwah Dyos kitamiltis in Wepweblo.
Yolikit mochiptikatka Lot pa kisaskya, kwakin inik takam kinkitskik Lot pa nimahwam, nisiwa wan in omente ininpilwaSiwam, wan kinwikak pa wEhka in Wepweblo, kinkishtitikatkaloya pa in polewiliste, kampa in WeTatsDyos ki'ihniliyaya yewal.
Kwah kinkishtik, kilik:
―Shimotal, shimokishtil yoliliste, pa amo anmishasi! Amo shitachi pa takwitap wan amo shimokets pa in ishtawak. Shicholok pa in tepetLom, pa amo anpoliwiske!
Lot kinmili:
―Takam nahnewal, nimishtamachi, amo shinishchiwilik yok.
Newal anmotikipanol onikit kina annishchiwilik kwal, kina annishkishtik pa in polewiliste ka noyoliliste. Ma yok amokwal nicholos pa in talTepet, in tashitiniliste nishasis wan nipolewis.
Shikit in Wepweblo, amo wEhka onka wan tipichi! Niyas ompa yok niyolis! Kampa melak ta tipichi?
Wan yewal kinankili:
―Nimishchiwilis in yewal tinishtahtan. Amo nikshitinis in Wepweblo tipichi yewal otinichil.
Kwakin okitokayolti in Wepweblo Tso'ar.
Kwah waltakis tonat ipa tal Lot o'as pa Tso'ar.
Kwakin in WeTatsDyos kiwaltitan pa in takpakIlwikak teshoshte wan asufre ipa Sodoma wan Gomora.
Wan kinshitin inik Wehwepweblo' wan mochi in ishtawak inak moshte yehwante ompa yoliloya pa in Wehwepweblo', wan mochi kwawim takiloya pa in tal.
Wan nisiwa Lot otachi pa takwitap, wan omoka kina se takopinal ka tet poshak ka istat.
Mostatik AbRaham omokets omokwep kaha takets pa i'ishpa WeTatsDyos.
Kwah otachi pa Sodoma wan Gomora, pa mochital ishtawak, okit kampa in tal popokatikatka, katka kina ipohti se teshoshte hyero we.
Kwah Dyos kinshitini in Wehwepweblo' pa in ishtawak, kaha Lot mochantiyaya ki'ilnamik AbRaham, wan kikishti Lot pa kiyawak pa in tashitinililiste.
Lot wan ininpilwaSiwam
Tamakas Lot pa mokawaskya pa Tso'ar, yok okis wan panoti pa talTepet. Wan ompa omoka mochantiti pa se kweba inak in omente ininpilwaSiwam.
―Totats ya we, wan amo kat takam pa motekaske ka tehwante, kina kichiwal moshte pa mochi kishki tal.
Ma tiktawantik totats ka nihugoUbaBino, timotekaske inak yewal; yok tikinpiyaske topilwam ka totats.
Pa in tayoway kimakak nihugoUbaBino nitats, kitawantik wan nikonSiwat we okalak wan omotek ka nitats, wan amo kimat Lot kwah omotek nikon wesiwat, amo kimat kwah omokets.
Mostatik kili ninohniSiwat tipichi:
―Yalwa tayo onimotek inak notats. Ma tihmakak nihugoUbaBino niyok pa in yowal, pa ashka tewal tiyas timotekas inak yewal; yok tikinpiyaske topilwam pa totats.
Pa in yowal niyok kimakak nihugoUbaBino intats, wan nikonSiwat tipichi oy wan omotek inak yewal wan yewal amo kimat kimani omotek yewal, pa kimani omokets.
Wan yok in omente ininpilwaSiwam ka Lot ta'ostiloya ta'apawak ka nitats.
In we nikonSiwat okipi se nikonTakat, okitokayolti Mo'Ab, yewal oye inintats mo'abteko'.
Niyok ninohniSiwat okitakatilti se nikonTakat, wan okitokayolti Ben-amí, yewal oye inintats Amoniteko'.
AbRaham wan AbiMélek
ompa kinmiliyaya AbRaham moshte kampa Sara, katka ninohniSiwat. Kwakin in werey Gerar yewal itok AbiMélek okintake pa kiwikililoskya Sara pa yeskya nisiwa.
Kwakin Dyos owal pa se tatemikiliste pa AbiMélek pa se yowal kili:
―Tewal timikis kampa otikonan in siwat yewal tasiyawatil.
AbiMélek ayamo kochiyaya inak Sara, kito:
―Tats, tihmikti se takat yewal amo kichi takokoliste?
Amo nichili yewal, yewal nonohniSiwat, wan niyok yewal nichili, yewal nonohniTakat yok newal nikchi kwal pa noyol wan amo nikchi ten amokwal.
Wan Dyos kili pa in tatemikiliste:
―Newal nihmat kampa tewal otikchi in wan amo timotishpawilitikatka moyol nitamatiliste; kampa in nimishtsakwil pa amo tikchiwas takokoliste ka yewal, wan niyok amo tinishchiwiliskya katsawiliste, kwakin amo nimishmakawalti pa tikochiskya inak yewal.
Ashka shihkwipil in takat nisiwa, kampa yewal niTaketsal nitahtolDyos wan yewal tahtanis pa tewal wan yok tiyolis. Ta amo tihkwepil, nihnek pa tihmatis kampa timikis tewal wan moshte ka tewal.
Mostatik kwalka omokets AbiMélek, wan otatake pa walaloskya moshte inintikipanolme wan melak kinmili mochi yewal ten tatemik, wan miyak momaptik.
―Ten yewal otitishchiwil! Pates otinishchiwil se ta'ihtakoliste we, yewal otishwalikil ipa newal wan ipa noreynaroliste? In yewal otikchi ka newal in ten amoyok mochi!
Niyok kili AbiMélek AbRaham:
―Kina titamatiya kwah yok otikchi in?
Wan AbRaham kinankili:
―Kampa nimo'il kampa in takam nika amo kimatil momaptil pa i'ishpa Dyos, wan nishmiktiloskya ika nosiwa.
Melak yewal nonohniSiwat, nikon notats wan amo nikon nonantsi; wan ashka nosiwa.
Kimani Dyos onishchiwil pa nimowikatinem, kwah onikis pa nikal notats, newal nikili nosiwa: “Pa moshte kaha tiyaske wan ti'astiyaske shikinmil kampa newal nimonohni.”
Kwakin AbiMélek okinwikil borrego' baka', wan tikipanolmeTakam wan tikipanolmeSiwam, wan kintemak AbRaham. Wan okikwepil AbRaham nisiwa Sara,
wan AbiMélek kili:
―Shikit nokwahmilme kat pa mota'ishpa; shimochanti kaha tihnekis.
―Nihmakatik monohni AbRaham mil tomiplata, yok timokishtiliske tehwante pa in amokwal yewal tewal timishchiwililoskya; yok moshte yehwante kat ka tewal kimatiske kampa tewal amo tikchi ten amokwal.
Kwakin AbRaham kitahtan Dyos, wan Dyos okinpahti AbiMélek nisiwa wan inintikipanolmeSiwam wan yok kinpiyak ininpilwam,
ika Sara nisiwa AbRaham, in WeTatsDyos kintsakwil kaha ta'apawal moshte in siwam pa nikal AbiMélek.
Takati Itsak
In WeTatsDyos kipashalo Sara, wan okichi pa yewal yok kina kili.
Wan Sara osti ta'apa wan okitakatilti se nikonTakat pa AbRaham katkaya kolinche, panok in tonatim omotachi yok kina Dyos kito.
Okitokayolti AbRaham nikonTakat Itsak, in piltonte yewal okitakatilti Sara.
AbRaham kikotonil nikwerit kaha mashishal nikon Itsak kwah kipiyaya chikweyi tonatim, yok kina Dyos kiliyaya.
Kimani otakat nikon Itsak AbRaham kipiyaya 100 shiwim.
Kwakin Sara kito: “Dyos onishpakilti, wan moshte yehwante kimatiske wetskaske ka newal.
Hagar wan Yishma'El kinkishtik pa nikal AbRaham
Omo'apa Itsak wan yahmo kichichiltiloya. Pa in tonat, kwah Itsak yahmo chichiyaya okichi AbRaham se mitotiliste we.
Wan Sara okit kina nikon Hagar in egiptiya okitakatilti pa AbRaham kiwetskiliyaya Itsak.
Yok Kili AbRaham:
―Shihkishti in tikipanolSiwat wan nikonTakat! Kampa nikonTakat in tikipanolSiwat amo kipiyas amoten ika nitakawaliste nokon Itsak.
Hyero tamat AbRaham kampa Yishma'El niyok katka nikon.
Ma yok Dyos kili AbRaham: “Amo hyero shitamat ka in takatYankwik ka motikipanolSiwat. Shihneltok Sara, pa mochiten kina michilis kampa ika Itsak tikinpiyas myak mokolinchim.
Niyok nikchiwas pa nikon motikipanolSiwat se pweblo, kampa mokon tewal.”
Mostatik, tahtanesti AbRaham, okimak ten pa kikwaloskya wan se kwero temi ka at, okitalil pa niyahkwal. Wan okimak piltonte okintake pa mowikaloskya. Yok panoti Hagar nehnemtinem pa in tal BérSheba pa se tal kaha tawak.
Otam in at pa in kwero, okital in piltonte itsinta se wiste.
Dyos okikak kwah chokaya piltonte, kwakin nitanawatilanhel Dyos okinots Hagar pa ilwikak wan kili: “Ten mishpano, Hagar? Amo shimomapti, kampa Dyos okikak nichokaliste piltonte.
Shimokets shikonan nimahwa mokon, kampa newal nikchiwas pa yewal se Wepweblo.”
Wan Dyos ki'ishtapol nishtololwam Hagar, wan okit se takoyonaliste ka at. Kwakin oy wan okitemilti in kwero wan okikonilti piltonte.
Dyos katka inak piltonte, wan in mo'apa; wan omochanti pa se tal kaha tawak wan oye tamotaliste ka mit;
mochantiti pa se tal kaha tawak Paran kaha ninantsi okisiyawat ka se siwat pa in tal Egipto.
Taketsaliste ika AbRaham wan AbiMélek
Pa inik tonatim AbiMélek, oy inak Pikol, yewal niwetatakewan igwacho', oy otahto ka AbRaham wan kili:
―Dyos onka ka tewal pa mochi yewal ten tikchi.
Ashka shinichil, pa i'ishpa Dyos, pa amo tinishkwamana newal, wan nopilwam wan nokolinchim. Tewal amo otitakat nika kwakin shinishchiwil kwal pa in tal kina newal onimishchiwil.
AbRaham kinankili:
Kwakin AbRaham ki'ahwa AbiMélek nahyewal nitakoyonaliste at yewal inintikipanolme AbiMélek kikishtilik.
AbiMélek kinankili:
―Amo nihmat ak yok okichi in. Amoten otichil wan ashka nihmatitik.
Okinonan AbRaham baka' wan borrego', okinmak AbiMélek wan in omente kichiwak se taketsaliste.
Wan AbRaham okinonan chikome borregito',
wan AbiMélek kitahtanili AbRaham:
―Pates tikinonan in chikome borregito'? Ten kinek kitos?
Kinankili AbRaham:
―In kinek kito kampa nimishmakas in chikome borregito'. Kampa yes kina se taneshtiliste kampa newal nitahtak nika pa nikitaskya at.
Kampa yok kitokayoltik ompa in tal BérSheba, kampa ompa in omente mochiwilik se tahtoliste.
AbRaham okitok se kwawit itok tamarisko' pa BérSheba wan ompa yewal okinots ni'itokaliste WeTatsDyos, in Dyos amo'ik tami.
Wan AbRaham mochantiti myak shiwim ompa pa inintal in peleshteko'.
Dyos kili AbRaham pa kichiwaskya ten yewal kineshtiliskya ta melak kineltokaya
Kwah panok myak tonatim, Dyos kitali ta melak taneltokaya AbRaham, wan okinots:
―AbRaham!
Wan yewal kinankili:
―Nika ni'onka!
Wan Dyos kili:
―Shikonan mokon Itsak, yewal han tikpi yewal tiktasot, wan shihwik pa tal MoriYah. Ompa shitateniwil, kina tamakaliste wan shikchichin pa in se tepetLom yewal nimishneshtilis.
Mostatik AbRaham kwalka omokets, okisiyat niburro wan okinkwik ome inintikipanolme wan nikon Itsak, okwahkwa kwakin okonan in ot kampa Dyos kili.
Kwakin AbRaham kinmili inintikipanolme:
―Shimokawak nika ka in burro. Newal wan nokon tiyaske ompa tiktankwaketsaliske Dyos, kwakin tiwalmokwepaske ka anmehwante.
Okonan AbRaham kwawit ka kichichinoskya tamakaliste wan kimamaltil Itsak, nikon; okonan teshoshte wan wildok wan panotiyak.
Kwakin Itsak kitakichili AbRaham:
―NoTats!
―Ten kwakin, nokon?
―Tikpiyal teshoshte wan in kwawit.
Kili Itsak:
―Kaha onka in borregit pa tamakaliste yewal tikchichinoske?
AbRaham kinankili:
Wan in omente hanse yaloya.
Kwah asik kaha Dyos kitatiniwili, AbRaham kinichiko tetelme kaha kitali in tamakaliste wan okital in kwawit. Wan ki'ilpi nikon Itsak okital ikpak kwawit.
Kwakin kimela nimahwa AbRaham pa kikitskiskya in wildok ka kimiktiskya nikon,
kwakin nitanawatilanhel in WeTatsDyos okinots pa in takpakIlwikak:
―AbRaham! AbRaham!
Wan yewal tanankili:
―Nika ni'onka.
In nitanawatilanhel kito:
―Amo shihmela momahwa ipa in piltonte, amoten shikchiwil. Newal nihmat kampa timomapti pa i'ishpa Dyos, kampa timochika pa tinishmakas mokonTakat in se yewal tikpi.
Kwakin otachi AbRaham, wan okit in kwawitwiste, okit se borregit' tilintikatka pa nikahilon pa in kwawitwiste, oy okiwalik okimikti wan otemak pa tamakaliste yewal okichichin wan yok amoten okichiwil nikon.
Oksep Nitanawatilanhel in WeTatsDyos okinots AbRaham pa in ilwikak,
wan kito:
―Newal in WeTatsDyos, onimo'ili wan nitemak notahtoliste, pa in ten tikchi kampa amo tishtasotil mokon in se tikpi,
newal melak nimishmashti kwal, wan nikinmiyaptis mokolinchim yeske kina sitalme pa in ilwikak wan kina in shal pa itenko in we'at. Mokolinchim mokawiliske mochi ininWepweblo' anmotakokolinilme.
Wan mokolinchim kiwalikaske tamashtiliste, Wehwepweblo pa mochi kishki tal, kampa otishneltok.
Walmokwep AbRaham kaha katkaloya inintikipanolme, wan moshte okonanak ni'ot pa BérSheba, ompa pa BérSheba omoka mochantiti AbRaham.
Ininpilwam Nahor
Kwah panok inik tonatim, kimashtik AbRaham kilik, shikit niyok Milka okimak ininpilwam monohni Nahor.
Wan kati okipewalti in takatiliste ye Uts, takwitap otakat ninohni Bus wan hani KemuEl. Yewal omochi nitats Aram,
Késed, Hasó, Pildásh, Idelap, wan BetuEl,
Niyok kipiyaya okse siwat Nahor, itoka Rehumá, okitakatilti Teba, Gáham, Tahash wan Maká.
Miki wan kitapachol Sara
Yolti Sara 127 shiwim,
omik Sara pa in Wepweblo Kiryat-arbá, yewal itok Hebrón, pa in tal Kanán. AbRaham oy okichokil Sara.
Kwah AbRaham otam okichokil nimihki Sara oy otahto ka heteteto' kinmili:
―Newal amo nika ika anmehwante; shinishnamakiltik tipit anmotal kaha niktapacho nomihki.
Inik heteteko' kinankilik AbRaham:
―Tats, shitishkak; ka tehwante tewal se niwe Dyos, shiktapach momihki pa in se tokweba yewal kwal, nimichilis kampa tihnikil pa tiktapachos momihki Teshkalkoyonke.
AbRaham omokets, omotankwakets pa i'ishpa heteteko' in pweblo pa in tal,
kinmili:
pa nishnamakiltis in kweba Makpela, yewal onka itenko nital. Shiktahtanik pa nishnamakiltis newal nitashtawas pa kishki kineki, pa yok nikpiyas kaha tikintapachoske tomihmiki.
In Eprón katka ompa, tsala in heteteko', ompa yowatikatka pa i'ishpa in heteteko wan moshte inik kalakilo kaha tatapoli pa in Wepweblo kinankili AbRaham wan kili:
―Amo, Tats newal, shinishkak. Nimishmak in kwahmil wan in kweba niyok yewal onka kalitik. Pa moshte ninishpa, inik masewalme nimishmak. Shiktapach momihki.
Kwakin AbRaham motsinkwep ka tamawishtiliste i'ishpa in masewalme pa in tal,
pa ininishpa in masewalme pa in tal kinankili Eprón, kili:
―Shinishkak, newal nitashtawas kishki ka tihnamak in kwahmil. Kwakin niktapachos ompa nomihki.
Eprón kinankili AbRaham wan kili:
―Tats newal, shinishkak. In tal nihnamak ka 400 tomiplata. Kwal onka in ka tewal wan newal? Shiktapach momihki.
Kwakin mokawak ka se tahtoliste AbRaham ka in tomi kili Eprón, wan kitamachiwilik kishki tomiplata kina okital Eprón, wan kikakik ininpilwam het: Katkaloya 400 tomiplata, kati takowaloya wan tanamakaloya pa in tal.
Yok kikowil kwahmil Eprón ompa Makpela, amo wEhka katka nital Mamré, in kinek kito, in kwahmil ka in kweba yewal katka pa yewal wan mochi kwawim yewal katkaloya pa in tal.
Kwah otam in, kwakin okitapach AbRaham nisiwa, Sara, pa in kweba nikwahmil pa Makpela amo wEhka katka nital Mamré, yewal pa in pweblo Hebrón, pa in tal Kanán.
Wan in kwahmil wan in kweba yewal ten takatka motakawil AbRaham, inik okinamakiltik heteteko'.
AbRaham kitemoli siwat Itsak
AbRaham katka kolinche kipiyaya myak shiwim, wan in WeTatsDyos kimashti kwal pa mochiten.
Wan AbRaham kili se nitikipanol yewal kolinche katka pa nikal, wan yewal niwetatakewan katka pa mochi nitomi wan pa kishki tapiyaya icha wan moshte tikipanolme:
―Shiktal momahwa itsinta nopyerna,
melak shinichil pa i'ishpa in WeTatsDyos, in Dyos pa in ilwikak wan in tal amo tikonanilis se siwat kananeyo', ka nokonTakat nika kaha timochantil tehwante
Kampa tiyas pa notal, ka nonohniwan wan ompa tikonanilis se siwat pa nokon Itsak.
NitikipanolTakat kinankili:
―Ten nikchiwas ta in siwat amo kinek walas nonawak pa in tal? Tihnek pa nihwikas mokon pa in tal kaha otikis?
―Amo'ik shihwik nokon ompa.
In WeTatsDyos, in Dyos pa in ilwikak, onishkishti pa nikal notats wan pa nital ka nonohniwan, yewal isel onishtakichil wan ka tahtol melak nichili in tal nikinmakas mokolinchim, yok yewal kiwaltitanis nitanawatilanhel pa ta'ishpa tewal wan ompa tikonanilis se siwat nokon.
Ta amo kinek walas in siwat monak, timokawas tamakawal ka in tahtol yewal otinichil; amo shihwik ompa nokon!
Kwakin nitikipanol okital nimahwa itsinta nipyerna AbRaham, niwetatakewan wan kichiwil tahtol melawak.
Kwakin okinonan matahti ikameyo' niwetatakewan, wan panoti pa ni'ot kiwikaya ka yewal myak tatemakaliste in miyak kostaro yewal kipiyaya niwetatakewan, wan asiloya pa Wepweblo Nahor pa MesoPotamya.
Okichi kampa motankwaketsaloskya kameyo' pa kiyawak in Wepweblo. Kaha temtikatka at katka tyotak, kwah kisaloya in siwam pa ta'onanaloya at.
Kwakin kito: “WeTatsDyos, niDyos nowetatakewan AbRaham, shinishmakawalti pa kisas kwal, in yewal nikchiptik ashka wan shikihnil nowetatakewan AbRaham.
Shichit nika, inak in nalkistik at, ashka ininpilwam in takam pa in Wepweblo kisal pa ta'onanaske.
Shihmakawalti yewal in siwatYankwik yewal newal nikili: “Shinishihnil, shiktemo mokom pa nikonis at”, wan yewal nishnankilis: “Shikon, wan nikinahmakas mokameyo'”, ma ye in siwatYankwik yewal tewal tikonanilis pa motikipanol Itsak. Yok nihmatis kampa tewal tikihnilitik nowetatakewan.”
Kwah ayamo'ok tamiyaya kitahtaniyaya Dyos omoneshti Rebeka, kiwalikaya nikomi pa niyahkwal. Rebeka katka nikonSiwat BetuEl, yewal katka nikonTakat Milka nisiwa Nahor, yewal ninohni AbRaham.
in tikipanol omotal kaha yewal wan kili:
―Shinishmak tipit at pa nikonis pa mokomi?
Kili:
―Shikon tats.
In siwatYankwik hani kitemowi ikomi wan oki'ahmak.
Kwah otam okinahmak, kili:
―Niyok nikinahmakas mokameyo' pa takoniske.
Motaloti okinok in at kaha takoniloya yolikilme, yawiya wan walmokwepaya wan ta'onanaya pa takoniloskya in kameyo'.
In takat omoka kitatik in siwatYankwik, amo nawatiyaya, pa kimatiskya ta in WeTatsDyos okichi pa kisaskya kwal pa ni'ot ka ten owal.
Kwah tamik takonik in kameyo', in takat okimak se aniyo tachiwal ka oro yetik katka ka chikwase gramo', niyok kimak ome yahyawaltik, tachiwal ka oro yehyetik kina 100 gramos.
―Akyewal motats wan kipi motats kaha tikochiske in tayo?
Wan yewal kinankili:
―Newal nikon BetuEl, yewal nikon Milka yewal kipi ka Nahor.
Wan niyok kili:
―Tikpiyal miyak tasol wan sakat, niyok tikpiyal kaha anpanoske in yowal.
Kwakin in takat motankwakets wan kimashti in WeTatsDyos,
wan kito: “Ma ye ka tamawishtiliste WeTatsDyos, yewal niDyos nowetatakewan AbRaham, amo'ik ki'ilka nowetatakewan ki'ihnili, wan melak onishwalik pa ot pa inikal niparyente nowetatakewan.”
Rebeka motalo pa nikal ninantsi, wan kitakichili ten kipan.
Yewal kipiya se ninohniTakat itoka Labán, wan yewal oy okinamik in takat, yewal omoka ompa kaha nalkistikatka at.
Kwah kinmitatikatka in aniyo wan in yahyawaltik pa nimahwa ninohniSiwat, wan takaktikatka kina taketstikatka ninohniSiwat kina kitowaya in takat. Labán oy okit in takat, wan moketstikatka ika kaha ta'onanal, ka nikameyo'.
Tamashti in WeTatsDyos! Pates timoketstik nika kiyawak?
Nikpi in kal kaha anmosewiske wan niyok in kameyo'!
In takat oy pa in kal, wan Labán kintatemowili in kameyo', wan kinmak tasol wan sakat, in takat wan inik yaloya inak kinmak at pa kinpakaloskya nikshiwam.
Kwah kikishtilik takwal pa takwaloskya, yewal kinmili:
―Ayamo'ok nitakwas ta ayamo annimichilis in yewal ten nikitos.
Wan Labán kili:
―Shitahto.
In takat kito:
―Ninewal nitikipanol AbRaham.
In WeTatsDyos kimashti miyak nowetatakewan wan yewal kimak myak borrego', baka', plata wan oro, tikipanolmeSiwam, tikipanolmeTakam, kameyo' wan burro'.
Wan nowetatakewan onishchiwalti melak pa ni'ishpa Dyos, wan nichili: “Amo shiksiyawat nokon ka ininpilwam Kananeyo', nika kaha timochantil.
Tiyas pa nital notats wan nonohniwan, wan ompa tikonanilis siwat nokon.”
Kwakin nowetatakewan nikili: “Wan ta in siwat amo kinek walas nonawak?”
Kwakin yewal nishnankili: “Newal hanse ninehnemtinem ka in WeTatsDyos, yok yewal kiwaltitanis nitanawatilanhel ka tewal, pa kisa kwal pa mo'ot wan tikonanili nokon se nisiwa ka nonohniwan wan pa nikal notats.
Yok titamakawal tiyes ka tahtol melawak, ta oti ka notiyahwan, wan yehwante amo mishmakal in siwatYankwik, kwakin titamakawal timokawas ka notahtol melawak.”
“Ashka kwah ni'as ka ta'onanal, nikito:
‘WeTatsDyos, niDyos nowetatakewan AbRaham, ta tewal tihnek, shikchi pa kisas kwal notikipanoliste yewal newal nikchiwas.’
Nika ni'onka ashka, ika in at kaha ta'onanal. Ta wal se siwatYankwik pa in pweblo pa ta'onanas wan nikilis:
‘Shinishmak tipit at pa mokomi,’
ta yewal nishnankili:
Ayamo'ok nitamiyaya niktahtaniyaya Dyos pa'itik noyol, onikit Rebeka walaya ka nikomi pa niyahkwal. Wan temo kaha ta'onanal, ta'onanaya. Kwakin nikili: “Nimishtahtani, shinishmak tipit at.”
Haniman yewal kitemo nikomi wan nichili: “Shikon, wan niyok nikinahmakas mokameyo'.”
Kwakin niktahtanili: “Akyewal motats?” Yewal nishnankili: “Newal nikon BetuEl, yewal nikon Nahor yewal kipi inak Milka.” Kwakin oniktalil in aniyo pa niyakatsol wan in yahyawaltik pa nimahwam,
hani nimotankwakets wan niktahtolti in WeTatsDyos nowetatakewan AbRaham, kampa yewal melahka nishwalik pa in ot, pa nikonanas nikonSiwat ninohni nikal pa yes nisiwa.
Wan ashka, ta anmehwante ankinekil ki'ihniliske nowetatakewan, shinichilik. Wan ta amoyok shinichilik niyok, pa nihmatis kina nikchiwas.
Labán wan BetuEl kinankilik:
―Mochi okichi in WeTatsDyos, wan amokwal ten tikitoske ta kwal wan amokwal.
Nika onka Rebeka; shikonan wan shihwik ma yes nisiwa nikon mowetatakewan, yok kina kito in WeTatsDyos.
Kwah nitikipanol AbRaham, kikak ten kilik, mopacho pa in tal pa i'ishpa in WeTatsDyos.
Kwakin in tikipanol okinkishti tachiwalme ka oro wan plata wan shashalme kwahkwalme, okinmak Rebeka. Niyok okinmak ninohni Labán wan ninantsi Rebeka.
Mostatik, watsinkit moketsak, wan in tikipanol kinmili:
―Shinishkwepak newal ka nowetatakewan.
Wan ninohni wan ninantsi kinankilik:
―Ma moka in siwatYankwik ka tehwante pa matahti tonatim, kwakin panotiyas.
Wan yewal kinmili:
―Shinishkawak pa niyas. Kampa in WeTatsDyos okichi pa kisaskya kwal in ka ten niwal. Shinishtakewak pa no'ot pa niyas ka nowetatakewan.
Kwakin yehwante kinankilik:
―Ma tihnotsak in siwatYankwik ma tiktahtanilik yewal.
Wan kinotsak Rebeka wan kitahtanilik:
―Tiyas inak in takat?
―Nihnek niyas inak yewal.
Wan yok panoti Rebeka inak in tikipanolSiwat yewal ki'apa wan niyok nitikipanol AbRaham wan inik tikipanolme.
Wan Rebeka kimashtik yok:
“TonohniSiwat ka tehwante:
ma yes ninantsitsi ka myak wan myak masewalme!
wan mokolinchim, ma kintanilik
inik Wehwepweblo' ka anmotakokolilme!”
Kwakin omokets Rebeka, inak nitikipanolmeSiwam wan omotalik pa kameyo' wan okitokak in takat tikipanol, yewal kati okonan Rebeka wan panoti.
Itsak, yewal mochantiyaya pa Négeb, walmokwepaya pa in ta'onanaliste itoka Beer-Lahay-Roy in kinek kili: “Takoyonaliste Dyos yewal yoltik wan nichit.”
Katka tyotak wan Itsak oyaya nehnemiya ka tashosholtik, kwah otachi wan okinmit kameyo' astiwalaloya.
wan kitahtanili in tikipanol:
―Akyewal in takat yewal nehnem pa in tashosholtik. Wan tishnamiktiwal?
In tikipanol kinankili:
―Yewal nowetatakewan.
Okonan Rebeka se tukuru belo wan motsakwili nishayak.
Wan in tikipanol kitakichili Itsak mochiten okichi.
Kwakin Itsak okonan Rebeka wan okiwalik ka nikal ninantsi Sara, in kal tachiwal ka shashal tilawak wan yok omonamikti ka Rebeka wan Itsak kitasot miyak. Wan yok Itsak moyolse kampa moyolkokotikatka kampa mikiya ninantsi.
Nikolinchim AbRaham wan Keturá
AbRaham okipi okse siwat, yewal itoka Keturá.
Yewal okintakatilti Simrán, Yokshán, Medán, Midyán, Yishbak wan Súa.
Nikolinchim Dedán yek in ashurteko', in letusheyo' wan in lehumeyo'.
In ninpilwam Midyán yek Epá, Éper, Henok, Abida wan ElDá, moshte inik yek ininpilwam Keturá.
Wan AbRaham kimak Itsak mochiten nitakawaliste.
Ininpilwam ka oksek ininsiwam, AbRaham okinmak nitemakaliste kwah ayamo'ok mikiyaya wan okintitan wEhka kaha takis in tonat, pa amo yeloskya kaha Itsak.
Mochi in shiwim yoliyaya AbRaham kipiyaya 175 shiwim,
wan AbRaham omik we, kwal katka, ka myak shiwim, wan panoti ka niwichalme yehwante mikik.
In omente ininpilwam Itsak wan Yishma'El kitapachok pa in koyonkekweba Makpela, katka nikwahmil Eprón nikon Tsohar, in heteteko, wan onka kaha waltakis tonat pa Mamré.
In kwahmil omokowil AbRaham ka inik heteteko'. Wan ompa kitapachok AbRaham kaha yewal kitapachowaya Sara nisiwa.
Kwah omik AbRaham, Dyos kimashti nikon Itsak, wan in moka mochantiti ka takoyonak yewal kitokayolti Beer-Lahay-Roy in kinek kili: “Takoyonaliste Dyos yewal yoltik wan nichit.”
Nikolinchim Yishma'El
Ni'itokalme ininpilwam Yishma'El, okintokayoltik kina takatik: Nebayot, yewal oye nikon ta'ishpa Yishma'El, takwitap otakat Kedar, AdBel wan Mibesam,
Mishemá, Dumá, Masá,
Hadad, Temá, Yetur, Napísh wan Kedemá.
Inik ininpilwam Yishma'El, wan ni'itokalme nipweblo wan nikalme tachiwalme ka shashal tilawak: 12 tatakewalme, pa sesen kat ininpweblo'.
Yishma'El yolti 137 shiwim. Kwakin okonan i'ihyo wan omik, wan oy monamik ka niwichalme yehwante mikik.
Wan miki pa ininishpa ka moshte ninohniwan. Wan yishma'elteko' mochantitikatkaloya pa in tal Hawilá wan asik pa Shur, kwah se wal pa Asirya. Moka i'ishpa in tal Egipto.
Nitakatiliste Yakob wan Esa'ú
Inik nikolinchim Itsak, nikon AbRaham: AbRaham okitakatilti Itsak.
Itsak kipiyaya 40 shiwim kwah omonamikti inak Rebeka, nikon BetuEl wan ninohniSiwat Labán inik aramteko' mochantiloya pa Padán-aram.
Itsak kitahtani in WeTatsDyos pa Rebeka, nisiwa, kampa amokwal kinpiyaskya ininpilwam. Wan in WeTatsDyos okikak Itsak in ten kitahtan, wan yewal o'osti ta'apa.
Wan kinankili in WeTatsDyos:
“Ome mopilwam tikinapapti;
ome pweblo' yeske tashelolme pa tewal.
Se pweblo yes ka miyak chikawaliste wan in okse amoyok miyak kipiyas chikawaliste,
wan in yewal takati ta'ishpa kitikipanolis ninohni tipichi.”
O'as in tonat pa takatiskya, wan katkaloya omente pa'itik yewal.
Yewal ta'ishpa okis katka chichiltik, mochi ikwerpit kipiyaya nitohmi okitokayoltik Esa'ú.
Takwitapit otakat ninohni, kikitskitiwalaya nikshi ninohni Esa'ú. Wan okitokayoltik Yakob. Itsak kipiyaya 60 shiwim kimani okintakatilti Rebeka.
Mo'apawak piltontim. Wan Esa'ú oye takat pa in tashosholtik wan ta'asiyaya ka mit, wan Yakob oye takat ka sewiliste momatiya ni'icha.
Itsak kitasotaya Esa'ú, kampa kikwaya nita'asil; wan Rebeka kitasotaya Yakob.
Kili Yakob:
―Nimishtahtani shinishmak tipit motaposonal chichiltik, kampa nimayantiwal wan hyero nisyaptiwal. Kampa yok kitokayoltil Edom.
Yakob kinankili:
―Nimishmakas ta tinishnamakiltis motamawistiliste ka motakatiliste in ta'ishpa.
Esa'ú kito:
―Inik nimikti ka mayanaliste. Ten monots takatiliste ta'ishpa?
Wan Yakob kito:
―Shinichil ka tahtol melawak ashka.
Wan Esa'ú kili ka tahtol melawak Yakob wan kinamakilti nitakatiliste ta'ishpa.
Kwakin Yakob, okimak Esa'ú pan wan nitaposonal ka lenteha'. Wan otakwa, otakon wan opanoti.
Itsak pa Gerar
Pa inik tonatim katka mayanaliste pa in tal, oye okse mayanaliste pa inik tonatim kwah AbRaham yoltikatka. Yok oy omochanti Itsak pa Gerar, inak AbiMélek ininwe in peleshteko'.
In WeTatsDyos omoneshti wan kili: “Amo shitem pa Egipto. Shimochanti pa in tal kaha nimichilis.
Shimochanti pa in tal kina se pashaloliste, wan newal niyes ka tewal wan nimishmashti. Tewal wan mokolinchim nikinmakas mochi in tal, wan yok nikchiwas in ka tahtolme melawak yewal ten nikili pa ni'ishpa motats AbRaham.
Nikinmiyaptis mokolinchim kina sitalme pa in ilwikak, wan mokolinchim nikinmakas mochi in talme. Moshte pweblo' pa in mochital yeske tamashtinilme ika mokolinchim,
kampa AbRaham onishneltok wan okichi ten oniktake, yoliyaya ka notamawishtiliste pa notahtolme wan nishneltok mochi notamashtiliste.”
Wan yok Itsak moka mochantiti pa in tal Gerar.
Inik takam yehwante ompa mochantiloya kitahtanililoya ka nisiwa wan yewal kinankili, in siwat nonohnisiwat. Wan momaptitikatka pa kinmiliskya yewal nosiwa, kampa tamatiya nishmiktiske kampa kinekiske konanaske Rebeka kampa yewal kwal tachiyaya.
Kipiyaya myak tonatim ompa, kimani AbiMélek, ininweRey in peleshteko', tachishtikatka pa se tatapoli, okit kampa Itsak kinapalotikatka nisiwa Rebeka.
Kwakin AbiMélek otatake pa kinotsaloskya Itsak wan kili:
Itsak kinankili:
―Newal nitamat ika yewal nishmiktiloskya.
AbiMélek kili:
―Pates yok otitishchiwil in? Pa tipit hanya motekaskya se takat ka mosiwa, wan titishchiwiliskya se ta'ihtakoliste!
Kwakin AbiMélek otatake pa kimatiloskya pa mochi in pweblo:
―Ta ak amokwal kichiwili in takat wan nisiwa, in takat mikis.
Itsak otatok pa in tal wan WeTatsDyos kimashti, pa in shiwit kipishka 100 pa mochi sesen.
Wan mochi ka miyak tomi, wan ka miyak chikawaliste.
Okinpi myak borrego', baka' wan myak inintikipanolme, inik peleshteko' amokwal kitak kampa kinekiloya tapiyaloskya kina yewal tapiyaya.
Moshte takoyonalme pa inik tonatim ka AbRaham, nitats, kinkoyonaloya inintikipanolme, inik peleshteko' kintapacholoya wan kintemiltililoya ka tal.
―Ya shi oksela kampa tewal titapi miyak mochikawaliste ka tehwante.
Kwakin Itsak panoti, wan okital nikal tachiwali ka shashal tilawak pa in tal ishtawak pa Gerar, wan ompa omoka mochantiti.
Oksep kinishtapok in takoyonalme ka at pa inik tonatim ka AbRaham, nitats kinishtapoloya kwah omik AbRaham inik peleshteko' kintapacholoya, wan oksep okintokayolti kina nitats kintokayoltiya.
Se tonat, inintikipanolme Itsak takoyanak, wan okitak nalkistikatka at.
Kwakin inik takwitawilme borrego' in Gerar mokwalantik ka inintakwitawilme borrego' Itsak, kampa kitoloya. In at ka tehwante kampa Itsak okitokayolti in takoyonaliste “Esek” in kinek kito momiktik, kampa momiktik ika yewal.
Takoyonak oksela, wan niyok kwalanik peleshteko'. Itsak okitokayolti “Sitna”.<sup>a</sup>
Panoti wEhka pa okse tal wan amo'ak okwalan yok kwakin okitokayolti Rehobot, kito: “Ashka in WeTatsDyos tishmakawalti pa titapiyaske mochiten pa in tal.”
Wan ompa Itsak panoti pa BérSheba.
Pa in yowal omonesti WeTatsDyos wan kili:
“Newal niDyos motats AbRaham.
Pa ika notikipanol AbRaham,
newal nimishmashti wan nikinmiyaptis mokolinchim.”
Itsak kinichiko tetelme pa kitaliskya tamakaliste wan okinots ka ni'itokaliste WeTatsDyos, ompa okital nikal tachiwali ka shashal tilawak wan inintikipanolme takoyonak pa kitaloskya at.
Pa inik tonatim AbiMélek walaya pa Gerar, pa tahtoskya inak Itsak. Wan kitokatiwalaya ninihni ka wetamatiliste Ahusat wan niyok Pikol, niwetatakewan nigwacho.
Wan kinmili Itsak:
―Pates anwalak ka newal? Kampa anmehwante annishkwalanilil, wan annishkishtik ika anmehwante.
Yehwante kinankilik:
―Ashka tikitak kampa WeTatsDyos onka ka tewal, kwakin timo'ilik: Ma ye se tahtoliste melawak ika tehwante, ika tewal wan tehwante. Tihnekil tikchiwaske se taketsaliste ka tewal,
kampa tewal amoten titishchiwili, tehwante amoten timishchiwilik, yok kina tehwante amoten timishchiwilil. Tehwante han timishchiwilik kwal, wan timishtakewak pa tiyas ka mosewiliste, wan ashka tewal mishmashtitik in WeTatsDyos!
Kwakin Itsak kichi se mitotiliste, wan yehwante takwak wan takonik.
Pa in tonat walak inintikipanolme Itsak oyak kinawatik ka in takoyonaliste yewal kikoyontikatkaloya, wan kilik:
―Otikitak at!
Itsak okitokayolti in takoyonaliste Shebá, kampa yok itok in Wepweblo' BérSheba wan pa ashka yok kitokayoltil.
Itsak kimashti Yakob
Kwah Esa'ú kipiyaya 40 shiwim, kimani monamikti ka se siwat itok Yehudit nikon Berí in heteteko', wan niyok monamikti ka Bashemat nikon Elón in heteteko'.
Wan yehwante omente ininsiwam kinkokolti miyak Itsak wan Rebeka.
Yakob okonan nitamashtiliste Itsak
Se tonat kwah kolinche katka Itsak yahmo tachiyaya. Okinots pa walaskya Esa'ú nikon we kili:
―Nokon.
Kinankili Esa'ú:
Itsak kili:
―Shichit ya nikolinche wan amo nihmat pa ten tonat nimikis.
Ashka, shikonan momit, wan motawitol shi kaha tashosholtik shi shita'as pa newal.
Shinishyokshitil takwal kwal welik yok kina newal nihmat nikwa, wan shinishwalikil pa nikwas. Yok newal nimishmashtis kampa ayamo'ok nimiki.
Kwah Itsak tahtotikatka inak nikon Esa'ú Rebeka takaktikatka. Wan Esa'ú oy pa tashosholtik pa ta'asiskya wan kiwalikaskya,
kwakin Rebeka oy otahto ka nikon Yakob wan kili:
―Onihkak motats tahtotikatka inak monohni Esa'ú
shita'as wan shinishwalikil shinishyokshitil pa newal nikwas. Wan nimishmashti i'ishpa in WeTatsDyos kampa ayamo'ok nimiki.
Yok ashka, nokon shinishkak kwal, wan shikchi kina nimichilis.
Shi kampa kat in chibo' wan shinishwalikil ome chibito', pa yok nikyokshitilis motats kina yewal kinek.
Yakob kili ninantsi Rebeka:
―Nonohni kipi miyak nitohmi wan newal amo nikpi notohmi.
Ta nishkitski notats, kwakin tamatis kampa nihwetskilitik yewal, kwakin nikchiwas pa amokwal nishyaptiyas wan yok amo nishmashtis.
Wan ninantsi kinankili:
―Nokon newal, ma ye pa newal ten amokwal mishyas. Shikchi kina nimichili. Shinishwalikil in chibito'.
Yakob oy okinwalik chibito' wan okinwikil ninantsi, wan yewal kinyokshit, kina kimat kikwa Itsak.
Kwakin Rebeka okonan nishashalme Esa'ú nikon we, nishashalme kwahkwalme yewal kipiyaya pa in kal, wan ka yewal okitakemilti Yakob nikon tipichi.
Kipepechol nikwero chibito' pa nimahwam wan pa nikich Yakob kaha amo kipiyaya nitohmi.
Wan okimak pa nimahwam Yakob, nikon, in takwal wan in pan yewal okiyokshitil.
Kwakin Yakob oy okit nitats wan kili:
Itsak kinankili:
―Nika ni'onka. Ak tewal, nokon?
Yakob kili nitats:
―Newal ni'Esa'ú, mokon we. Onikchi kina tinichili. Shimokets, shimotal, shitakwa yewal ten nita'as pa yok tishmashtis.
Itsak kili nikon:
―Kina haniman otikit, nokon?
Yakob kinankili:
―Kampa in WeTatsDyos nishpale pa nikitaskya.
Itsak kili Yakob:
―Pa nikek shimochi nokon, pa nimishkitski pa nihmati ta melak tewal nokon Esa'ú wan amo tewal.
―Nitahtoliste in Yakob. Ma nimahwam kat kina Esa'ú.
Wan amo ki'ishmat kampa nimahwam kipiyaya nitohmi kina ninohni Esa'ú. Yok okimashti
kitahtanili:
―Melak tewal nokon Esa'ú?
Yakob kinankili:
―Haha, ninewal.
Kito niyok Itsak:
―Shinishwalikil mota'asil, nokon pa nikwas, pa nimishmashtis.
Wan Yakob okiwalikil wan otakwa nitats wan okiwalikil nihugoUbaBino, wan okon.
Kwakin Itsak kili:
Yakob mo'asilti wan kitenamik. Kimani Itsak kinehnekwi nishashalme, kwakin kimashti:
“Shikit, kina ahwiyak nokon
kina ahwiyak tashosholtik yewal in WeTatsDyos kimashti.
Yewal Dyos ma mishmak in ahwishti pa in ilwikak takpak;
wan miyak tapishkaliste pa in tal wan miyak trigo
wan miyak nihugoUbaBino.
Ma mishtikipanolik masewalme pa in pweblo;
wan ma motankwaketsak moshte pa in mochital pa mo'ishpa.
Shiye wetatakewan pa monohniwan;
wan pa mo'ishpa ma motankwaketsak ininpilwam monantsi.
Wan ma kinmashti yehwante kwal mishmashtil.”
Kimani otam Itsak okimashti Yakob, wan anok kisaya Yakob pa i'ishpa nitats, ninohni Esa'ú walmokwepaya pa in ta'astiliste.
Niyok yewal kiyokshitil kiwikil nitats wan kili:
―Shimotal, tats, wan shikwa in ten mokon ta'as, pa tishmashtis.
Itsak, nitats, kili:
―Ak tewal?
Wan yewal kinankili:
―Ninewal Esa'ú, mokon we.
Wan Itsak amo kimat ten kitoskya wan ka moyoyokaliste, kito:
―Wan akyewal owal nika, wan okiwalik nita'asil? Wan onishmak takwaliste mochi in kwah ayamo'ok ti'asiyaya, wan newal nihmashti, wan kipi tamashtiliste.
―Shinishmashti niyok newal, notats!
Kili Itsak:
―Owal monohni wan omishkwaman okonan motamashtiliste.
Esa'ú kinankili:
―Melak yewal kinek kili kina itok Yakob! Yewal takwaman! Onishkwahkwaman sehpa wan oksep! Onishkishtil in yewal notakatiliste ta'ishpa wan ashka onishkishtil notamashtiliste! Kwakin kitahtanili, kili:
―Amo otinishkawil newal se tamashtiliste?
Itsak kinankili Esa'ú:
―Onikchi pa yewal yes mowetatakewan tewal wan oniktal pa moshte ninohniwan pa yeske inintikipanolme, wan melak kipiyas miyak trigo wan nihugoUbaBino. Ashka ten kwal nikchiwas pa tewal nokon?
Esa'ú kinankili nitats:
―Notats, hanwel tikpi se han tamashtiliste? Shinishmashti niyok newal, notats!
Kwakin nitats yok kinankili:
“Yes mokal kaha takwak amo'ik tiyes pa in tal temak miyak tapishkaliste,
wan wEhka ka in ahwishti pa in ilwikak.
Ka momachet timopalewis,
wan tiktikipanoli monohni.
Kwah tichikawiyas kina se we,
kwakin yok timokishtilis ka yewal.”
Yakob cholowaya pa nikal Labán
Esa'ú hyero kikwalanil Yakob kampa nitats kimashti wan mo'ili pa niyol: “Astiwalal in tonatim kwah tikchokiliske notats. Kwakin nihmiktis nonohni Yakob.”
Wan Rebeka otakak kina Esa'ú kitowaya pa kichiwaskya, kwakin otatitan pa kinotsaloskya Yakob nikon tipichi kili:
Yok ashka shinishkak, nokon, shichol pa nikal nonohni Labán yewal mochanti pa Harán.
Shimochanti ompa sek tonatim, pa kimani as moyolsewis monohni.
Kwah yahmo kwalantiyas monohni ka tewal, kwah ki'ilkawas ten tikchiwil, kwakin tiwalmokwepas. Kampa amo nihnek annimishpolos anmehwante omente nopilwam pa se tonat?
Kwakin Rebeka kili Itsak:
―Amo niyoltik ka pakiliste, kampa in siwam heteteko' yehwante mochantil nika pa in tal. Ta Yakob omonamikti ka se siwat heteteko', amo nihnek pa niyoltiyas!
Kwakin Itsak okinots Yakob, kimashti wan niyok in okitake:
―Amo shimonamikti ka inik siwam pa in tal Kanán.
Shi pa Padán-aram pa nikal BetuEl nitats monantsi, wan shikonan mosiwa ompa ka nikonSiwat Labán ninohni monantsi.
Yewal Dyos ka nichikawaliste ma mishmashti, wan ma kichi pa takatiske wan pa momiyaptiske, pa yok mochiwaske myak Wehwepweblo'.
Yewal Dyos ma mishmak nitamashtiliste in AbRaham, tewal wan mokolinchim, pa timokawilis in tal kaha ashka timochantitik, wan yewal okimak AbRaham.
Esa'ú okit kampa Itsak kimashtiyaya Yakob wan okititan pa Padán-aram kampa ompa monamiktiskya. Niyok okit kwah kimashtiyaya kili, amo shimonamikti ka inik siwam pa Kanán.
Wan Yakob okineltok nitats wan ninantsi wan oy pa Padán-aram.
Esa'ú kimatiya kina kinihyaya nitats in siwam kananteko'.
Yok oy okit Yishma'El nikon AbRaham wan omonamikti inak Mahalat yewal ninohniSiwat Nebayot nikon Yishma'El, kampa kinpiyaya oksek ininsiwam.
Yakob tatemikiyaya pa BetuEl
Yakob okis pa BérSheba wan oy pa Harán.
Wan pek o'as, ompa okoch in yowal kampa tamalinaya tonat. Okonan se tet omotetsonte wan ompa omotek okoch.
Wan okipi se tatemikiliste, kampa kitaya se eskaler moketstikatka pa in tal wan astikatka pa ilwikak wan kinmitaya kampa nitanawatilanhelmeDyos tehkoloya wan temoloya.
Pa takpak in eskaler, kitaya in WeTatsDyos yewal kiliyaya: “Newal ninewal, WeTatsDyos, niDyos mokolinche AbRaham wan moTats Itsak. Tewal wan mokolinchim annimishmakas in tal kaha ashka tikoshtik.
Mokolinchim yeske kina nipohtiTal. Wan mosesemanaske kampa kalaki in tonat wan kampa walkis in tonat wan nepa takpak wan nepa tatsinta, moshte masewalme yeske tamashtinilme pa tewal wan pa mokolinchim.
Kwah Yakob o'is ka nitatemikiliste kito: “Melak in WeTatsDyos nika onka, wan newal amo nihmatiya.”
Tamakas wan kito: “Tatatsot in tal! Nika onka nikal WeTatsDyos; wan nitatapoli ilwikak!”
Mostatik tahtanesti okonan Yakob in tet yewal motetsonte, wan okikitski wan okikets in tet, kina se ta'ilnamikiliste wan kishawil aseyte ikpak yewal.
Ompa pa in Wepweblo ta'itokaya Luts wan Yakob okitokayolti BetuEl.
Kwakin Yakob okichi ka tahtol melawak: “Ta Dyos nishtokati newal wan nishkwitapti pa ot kaha niyapti, wan ta nishmak ten nikwas wan shashalme ka nimotakemilti,
wan nishwalkwepas ka sewiliste pa nikal notats, kwakin in WeTatsDyos yes noDyos.
Wan in tet yewal nihkets kina se ta'ilnamikiliste, yes nikal Dyos. Wan mochiten tishmakas, newal nimishmakas matahti pa sesen mochiten nikpiyas.”
Yakob o'as pa Padán-aram
Yakob okonan ni'ot, wan o'as pa tal kaha waltakis tonat.
Otachi wan okit takoyonaliste, amo wEhka katkaloya yey tanichikolme borrego', kampa pa in takoyonaliste takoniloya yolikilme. Se tet we kitsakwaya in takoyonaliste.
Yakob kinmili:
―Nonihniwan, kaha anmochantil anmehwante?
Wan yehwante kinankilik:
―Tehwante timochantil pa Harán.
Kwakin kinmili:
―Anki'ishmatil anmehwante Labán, in nikon Nahor?
Wan yehwante kitok:
―Haha, tikishmatil.
Yakob kinmili:
―Kina onka?
―Yewal kwal onka. Shikit tewal nepa wal nikonSiwat Rakel ka borrego'.
Kwakin yewal kito:
―Shikitak, ayamo tyotak, ayamo kwal tikintsakwaske in borrego'. Shikinahmakak wan shikinwikak ma takwak.
Yehwante kinankilik:
―Amokwal yok tikchiwaske, monek pa monichikoske moshte tanichikolme borrego'. Kwakin mokishti in tet we pa takoyonaliste wan tikinahmakaske in borrego'.
Taketstikatka inak yehwante, kwah o'as Rakel ka ininborrego' nitats yewal kinkwitawiyaya.
Rakel katka nikon Labán, ninohni ninantsi Yakob, wan in borrego' katka ka Labán. Kimani Yakob okit Rakel, o'as wan kikishti in tet we ka ta'ahmakaliste wan kinahmakak in borrego'.
Kwakin Yakob kitahpalo ka tenamikiliste Rakel, wan kipewalti chokaliste.
Kwakin Yakob kili Rakel yewal katka nikon ninohni nitats, wan katka nikon Rebeka. Kwakin yewal motalo pa kinawatiskya nitats.
Kwah okikak Labán in taketsaliste ka Yakob, nikon ninohniSiwat, motaloti oy okinamik, wan kinapalo wan kitenamiki, wan okiwik icha, ompa Yakob kitakichili Labán mochi inik ten.
Yakob monamikti inak Le'a wan Rakel
Kwakin Labán kili Yakob:
―Amoyok han tinishtikipanoli, kampa tewal nikon nonohni, shinichil kishki tihnek pa nimishtashtawilis.
Labán kinpiyaya ome ininpilwaSiwam. In we itoka Le'a wan in tipichi itoka Rakel.
Le'a kwal nesiloya nishtololme, Rakel kwal nesiya.
Yakob kinekiya Rakel, wan kili:
―Nimishtikipanolis chikome shiwim pa nimonamiktis ka mokon tipichi, Rakel.
Wan Labán tanankili:
―Kwal onka, pa nimishmakas tewal, pa amo monamiktis inak okse takat. Shimoka ka newal.
Yok ye kina Yakob otikipan chikome shiwim ka Rakel, kitamashti kina sek tonatim, kampa hyero kinekiya.
―Ashka onitam onimishtikipanol mochi in shiwim. Shinishmak nosiwa pa nimonamiktis inak yewal.
Kwakin kinnichiko Labán moshte masewalme wan okichi se mitotiliste.
Kwah tayoway, Labán konan nikon Le'a, wan okiwikil Yakob, wan yewal omotek inak yewal.
Niyok Labán okimak nikon Le'a, se tikipanolSiwat itok Silpa.
Mostatik kwah tanes, Yakob okit kampa katka inak Le'a, kampa yok kili Labán:
―Ten yewal otinishchiwil? Nimishtikipanol pa nikonanas Rakel? Pates otishkwaman?
Labán kinankili:
―Inik, tehwante amo titemakal pa monamiktis se nikon tipichi ta ayamo'ok monamikti nikon we.
Shitakis in chikome tonatim, kwakin nimishmakas in nokse, ta tinishtikipanoli oksek chikome shiwim pa newal.
Yok okichi Yakob, mo'ashilti in chikweyi tonatim, kwakin Labán okimak nikonSiwat Rakel pa yeskya nisiwa.
Wan Yakob omotek niyok ka Rakel, wan okinek miyak Rakel, amoyok okinek Le'a, wan kitikipanoli Labán oksek chikome shiwim.
Ininpilwam Yakob
In WeTatsDyos kitaya kina Yakob amo kinekiya Le'a. Okichi pa kinpiyaskya ininpilwam, wan Rakel amokwal kinpiyaskya ininpilwam.
Le'a o'osti ta'apa wan okitakatilti se nikonTakat wan okitokayolti Rubén<sup>a</sup>, kampa kito: “In WeTatsDyos okit kina nimoyolkokotikatka. Yok ashka nishtasota notaka.”
Oksep osti ta'apa wan okitakatilti okse nikonTakat, kwakin kito: “In WeTatsDyos takak kampa amo nishnek notaka, kampa onishmak in okse nokon.” Kampa yok kitokayolti Shime'ón.
Oksep o'osti ta'apa wan okitakatilti se nikonTakat, wan kito: “Kampa ashka notaka mokawas nonak, kampa nikintakatilti yey ininpilwam takam.” Wan okitokayolti Lewí.
Osti ta'apa oksep, wan okitakatilti okse nikonTakat, wan kito: “Ashka nikilis tahtolme wehwe pa in WeTatsDyos.” Kampa yok okitokayolti Yehudá. Kwakin yahmo okinpi ininpilwam.
Rakel okit kina amo kintakatiltiyaya ininpilwam ka Yakob kwakin kikwalaniliyaya ninohni Le'a. Kwakin kiliyaya Yakob:
―Shinishtakatilti nopilwam, ma yok nimikis!
Yakob okwalan inak Rakel wan kili:
Kwakin Rakel kito:
―Nika onka Bilha notikipanol. Shimotek inak yewal pa yok yewal nishtakatiltis nopilwam kampa pa yewal, newal yok nikinpiyas nopilwam.
Wan Rakel okimak Yakob nitikipanolSiwat Bilha pa yeskya nisiwa wan omotek inak yewal.
Bilha o'osti ta'apa wan okitakatilti se nikon Yakob.
Kwakin Rakel kito: “Dyos onishmak notamawishtiliste wan onishkak kwah niktahtan se nokon takat.” Kwakin okitokayolti Dan.
Rakel nitikipanolSiwat Bilha o'osti ta'apa oksep, wan okitakatilti okse nikonTakat ka Yakob.
Kwakin Rakel kito: “Kina miyak nimomikti ka nonohni Le'a wan ashka niktanil.” Wan okitokayolti nikon Neptalí.
Kwah Le'a okimat kwah ayahmo kintakatiltiyaya ininpilwam, kwakin okonan nitikipanolSiwat Silpa wan okimak Yakob pa yeskya nisiwa.
Wan Silpa nitikipanolSiwat Le'a okitakatilti se nikonTakat pa Yakob.
Wan Le'a kito: “Dyos onishchiwil okse tachiwaliste kwal!” Ashka nikpi okse!, kwakin okitokayolti Gad.
Wan Le'a kito: “Nikpi miyak pakiliste ka newal! In siwam nichiliske newal nimo'itok Pakiliste.” Wan okitokayolti Asher.
Se tonat kwah kipishkaloya trigo, oy Rubén pa in kwahmil. Okit mandragora' yewal kiwikil Le'a ninantsi. Wan Rakel kili Le'a:
―Shinishmak sek mandragora' yewal kiwalik mokon.
Wan Le'a kili Rakel:
―Tewal otinishkishtil notaka, wan ashka tihnek tinishkishtilis nimandragora' nokon?
Rakel kito:
―Ma tikchiwak se tahtoliste kampa ashka yewal pa in yowal kochi monak, ta tinishmak sek mandragora'.
Katka pa kwahmil Yakob wan pa tyotak kwah walmokwep, okinamik Le'a, kili:
―Pa in yowal tikochi nonak, kampa onitashta ka nimandragora' nokon yewal okiwalik.
Wan Yakob okoch ka Le'a.
Kwakin Le'a kito: “Dyos onishchiwil kwal ka in tashtawaliste kampa onihmak notikipanol pa yeskya nisiwa.” Kwakin okitokayolti Isakar.
Le'a o'osti ta'apa oksep, okitakatilti okse nikonTakat ka in katkaloya chikwase ininpilwam Yakob.
Kwakin Le'a kito: “Dyos onishmak se temakaliste yewal kostaro. Ka in nopilwam, notaka nishmawishtilis kampa nikintakatilti chikwase ininpilwaTakam.” Kwakin okitokayolti Sabulón.
Kwakin okitakatilti okse nikonSiwat wan okitokayolti Dína.
Kwakin Dyos ki'ilnamik Rakel, okikak nitahtolme wan okimak pa kinpiyas ininpilwam.
Osti ta'apa wan okitakatilti se nikonTakat pa Yakob, kito: “Dyos onishkishtil nopinawiliste.”
Okitokayolti Yosé, kitowaya: “Nishmakaskya in WeTatsDyos okse nokonTakat.”
Niyashka Yakob momiyaptiloya
Panok tonatim kwah Rakel okitakatilti Yosé, wan Yakob kili Laban:
―Shinishtake pa no'ot pa nimokwepas pa notal.
Ma yok Labán kili:
―Nimishtahtani ka tamawishtiliste shimoka ka newal, kampa nihmat ipa se taneshtiliste, kampa in WeTatsDyos nishmashtitik ipa tewal.
Wan kili:
―Shinichil kishki tihnek nimishtashtawilis wan yok nimishmakas.
Yakob kinankili:
―Wan tihmat kina nitikipanowaya ka moyolikilme kina newal nikinkwitawiyaya.
Amoyok miyak titapiyaya kwah newal ayamo ni'asiyaya, motachi miyak kwah ni'as, wan in WeTatsDyos mishmashti. Kimani ten nikchiwas pa nokal.
Wan Laban kitahtanili:
―Ten tihnek pa nimishmakas?
Yakob kinankili:
Ashka nipanos pa mochi moyolikilme, wan nikinonana moshte in borrego' tamahwilme wan ta'ahwicholme, wan mochi borrego' tihtiltik, wan in chiba' ta'ahwicholme, moshte yehwante yeske notashtawaliste.
Kwah tihnekis tihmatis in notashtawaliste, yok ta onka sek chibo' pa notanichikoliste yewal amo tamahwilme wan sek borrego' yewal amo tihtiltik, kwakin yok tihmatis. Kampa yok nimishta'ishtikilitik.
Kwakin Labán kito:
―Kwal onka yok kina tinichili.
Pa in tonat Labán kinonan mochi in chibo' tamahwilme wan tapahwilme wan in chiba' tamahwilme wan ta'ahwicholme', wan kishki kipiyaloya tipit ihistak wan moshte in borrego' tihtiltik, wan okinmak ininpilwam pa kinkwitawiloskya.
Kwakin kinwikak wEhka, kaha amo yeskya Yakob. Kinwikak kina pa yey tonatim pa ot, wan Yakob omoka kinkwitapti in oksek niborrego' Labán.
Okonan Yakob kwawit pihpitsawak ka kapul wan wachalala wan amakwawit wan kinkishtil ininkashkar pa nesiskya ni'istak in kwawim.
Kwakin okintal in kwawitito ni'ishpa kaha walaloya takoniloya in yolikilme. Wan yehwante motohtokaloya ni'ishpa kwawitito,
yok ta'apawaloya in borrego' i'ishpa in kwawim wan kinmishiwiltiloya borrego' tamahwilme wan tapahwilme wan ta'ahwicholme ka myak tapahwilme.
Kwakin Yakob okinonan wan kinkawaya i'ishpa yolikilme niktihtiltik wan tapahwilme pa nitanichikolme Laban. Yok Yakob mokawiliti pa kipiyaskya isel nitanichikol amo kinnelowaya inak niborrego' Labán.
Kwah walaloya in yolikilme amokwal nesiloya, amo kintaliyaya ma yok, in amo kwahkwalme mokawiliyaya Labán wan in kwahkwalme mokawiliyaya Yakob.
Yok oye in takat kina omochi ka myak mochiten. Wan okinpi myak borrego' wan tikipanolmeSiwam, tikipanolmeTakam, kameyo' wan burro'.
Cholowaya Yakob kampa yahmo yeskya ka Labán
Kwah Yakob kimat kina Labán ininpilwam kililoya: “Yakob ki'ishtikili totats mochi yewal ten tapiyaya, wan mochi in yewal ashka tapi mokawili yewal niyashka totats.”
Kitaya Yakob, kina amokwal kitaya Labán kina kwah o'as.
Kwakin in WeTatsDyos kili Yakob: “Shimokwep pa nital mowichalme wan monohniwan, wan newal nimishpalewis wan niyes ka tewal.”
Kwakin tatake Yakob pa kinnotsaloskya Rakel wan Le'a pa in kwahmil kaha katkaloya in yolikilme,
kinmili:
―Nikit kina anmotats amokwal nichit ashka, kina kwah nichitaya kwah oni'as. Ma yok niDyos notats onka ka newal.
Anmehwante ankimatil kina niktikipanoli anmotats ka mochi nochikawaliste.
Ta yewal kitowaya: “In yolikilme tamahwilme yes motashtawaliste”, kwakin mochi in yolikilme kintakatiltiloya tamahwilme; wan ta yok kitowaya: “Nimishtashtawilis ka in yolikilme tsehtsepestik yes motashtawaliste”, kwakin mochi inik yolikilme kintakatiltiloya tsehtsepestik.
Yok Dyos kikishtil yolikilme anmotats wan onishmak newal.
“Pa se tonat kwah tatohtokaloya in yolikilme, nikpi se tatemikiliste kampa nikinmitaya in toro' kintohtokatikatkaloya in chiba' katkaloya tapahwilme, tamahwilme wan ta'ahwicholme.
Kwakin nitanawatilanhelDyos nishtakichil pa tatemikiliste, nichili: “Yakob!” Newal nihnankili: “Nika ni'onka.”
Wan kito: “Shitachi wan shikit kampa mochi toro kintohtokal ka in tanichikolme tamahwilme wan tsehtsepestek. Onikit kina mishchiwili Labán.
Newal niDyos yewal omoneshte ompa BetuEl, kaha tikshawil moyEste in tet weyak yewal tihkets, ompa otichil newal, ashka shihka in tal shimokwep pa motal kaha otitakat.”
Kwakin Rakel wan Le'a kinankilik:
―Ayamo tikpiyal ka yewal nitakawaliste pa mochiten ka totats.
Yewal tichit kina amo otitakatik nika. Otishnamak tehwante, niyok okitam in yewal totashtawaliste.
Melak kampa mochi in Dyos okikishtil totats ka toyashka wan niyashka topilwam. Ashka shikchi kina Dyos michili.
wan okinpewalti mochi yolikilme tanichikolme. Niyok okinwik mochi inik yewal okinonan ompa pa Padán-aram, yok omokwep pa tal Kanán, kaha katka nitats Itsak.
Kwah oy Labán okinshim niborrego', Rakel kinishtek imono tachiwal ka tal ka nitats yewal katkaloya pa nikal.
Yakob kikwaman Labán in aramteko, amo kinawat kwah panoti.
Kwakin panoti ka mochiten yewal tapiyaya wan panok in atenko Éprates. Kwakin okonan ot pa talTepet Gile'ad.
Labán kitohtok Yakob
Panok yey tonatim, oyak kilik Labán kaha yok cholowaya Yakob.
Kwakin Labán okinwik ka yewal ninihniwan pa oksek kalme wan kitohtokaya Yakob pa chikome tonatim wan oki'as pa tepetLom pa Gile'ad.
Kwakin moneshte Dyos ka Labán in aramteko pa tatemikiliste kili: “Amoten shikil Yakob, amo shihkwalanti!”
Yakob okital nikal tachiwali ka shashal tilawak pa tepetLom pa Gile'ad kwah ki'as Yakob, wan Labán inak ninihniwan ompa niyok mokawak.
Kwakin Labán kili Yakob:
Pates tichol kampa amo'ak kimatiskya wan tishkwahkwaman? Pates amoten otichil? Yok nimishtitaneskya pa mo'ot ka pakiliste wan ka tatsotsonaliste ka arpas?
Wan amo otinishmakawalti pa nikintenamikiskya nopilwam. Otikchi kina se yewal amo mo'ilnamik kwal.
Newal nikpi chikawaliste pa nimishchiwilis takokoliste kampa nichili niDyos motats: “Shimo'it pa amo'ik tikilis amoten Yakob!”
Ashka otimowik kampa hyero tihnek timokwepas pa nikal motats. Ma yok, pates otinishishtikil nomono'?
Yakob kinankili Labán:
―Nimomapti, ompa nimo'il kampa tinishkishtiliskya mopilwam ka chikawaliste.
Ma yok, tatikit se ka tehwante yewal kinpi modyose', ma mik. Ininishpa tonohniwan, shitatem tewal ta tikit ten moyashka nika ka newal, wan shikonan.
Yakob amo kimatiya kampa Rakel kinishtek in mono tachiwal ka tal.
Yok okalak Labán pa nikal Yakob niyok pa nikal Le'a wan okalak pa ininkal in ome tikipanolmeSiwam. Amoten okit, kwakin kwah okis pa nikal Le'a, okalak pa nikal Rakel.
Kwah ayamo'ok asiyaya Labán pa nikal Rakel, kintat pa nisiya ikameyo wan omotal ipa. Labán tatemowaya pa in kal tachiwal ka shashal tilawak, amoten okit.
―Amo shikwalan tats, amokwal nimoketsa mo'ishpa. Nishastik nomeste.
Tatemo Labán wan amo okinmit in mono tachiwal ka tal.
Okwalan Yakob wan oki'ahwa Labán, kitahtanili:
―Ten yewal amokwal onikchi? Ten onimishchiwil pa yok tinishtohtokatiwal kaha niwal?
Ashka otitam otitatem pa mochi yewal noyashka. Ten otikit yewal ka tewal pa mokal? Shiktal nika ininishpa nonohniwan wan ma motishpawilik ka tewal wan newal.
Pa inik 20 shiwim ka tewal. Amo ni se tamaya moborrego' wan mochiba' wan newal amo nikwa ni se moborrego' yewal katkaloya pa motanichikolme.
Amo'ik nimishwalikil moyolikilme yewal kati tekwanim pa kwawim kinmiktiyaya, kampa nimishtashtawiliyaya yewal kati poliwiloya. Wan nimishtashtawiliyaya newal ta nishishtikililoya pa tahka wan pa tayo.
Wan newal yok niyoliyaya kimani nimishtikipanoliyaya. Pa tahka nitolnamikiyaya hyero tona katka, wan pa inik yowalme hyero nisekwalowaya amo nikochiyaya.
Ma yok oniye pa in 20 shiwim kwah nikatka ka anmehwante pa mokal. Onimishtikipanol 14 shiwim pa tinishmakaskya in omente mopilwam pa yeloskya nosiwam onimishtikipanoli chikwase shiwim pa motanichikolme ka yolikilme. Wan tishkistil notashtawaliste ka matahti tashtawaliste.
Tats niDyos notats, niDyos AbRaham, wan notats Itsak, ta yewal amo yeskya ka newal, melak tewal tinishtakewaskya pa kiyawak mokal amo nikpiyaskya amoten. Ma yok, Dyos okit kina nimoyolkokotitikatka kina onitikipan miyak, pa yowal omishahwa.
―In siwam yehwante nopilwam, inik ininpilwam kat nopilwam wan in yolikilme. Mochi yewal tikit ka noyashka. Ma yok, ten wel nikchiwas ashka yehwante inik nopilwaSiwam wan nahyehwante in ininpilwam yewal kintakatiltik?
Aska shiwal, ma timochiwilik se taketsaliste tewal wan newal, wan ma ye kina se tachiwaliste ka taneshtiliste ka tehwante omente.
Kwakin okonan Yakob se tet wan kiketsak,
kinmili Yakob ninihniwan:
―Shikinnichikok tetelme!
Wan kinnichikok tetelme ompa takwak ipa in tetelme.
Labán okitokayolti Yegar Sahaduta wan Yakob okitokayolti Gile'ad.
Labán kito:
―Inik tanichikolme tetelme ka totahtol melawak ka tewal wan newal ashka.
Kwakin kitokayoltil Gile'ad,
―Ma kit in WeTatsDyos pa tewal wan newal kwah temosesemanaske se ka okse.
Ta amokwal tikinchiwil nopilwaSiwam ta tikinonan oksek siwam pa niyok yeske mosiwam, kwakin amo'ak yes ka tehwante, ma yok shikilnamik kampa Dyos okit mochi yewal ka tewal wan newal.
Niyok Labán kili Yakob:
―Shikit in tanichikolme nika ka in tetelme yewal nihkets, pa tewal wan newal.
In tanichikol ka in tetelme, wan in taneshtiliste pa yok tihmatiske in: Newal amo nipanos in tanichikolme ka tetelme pa niyas ka tewal, pa nimishchiwilis ten amokwal wan tewal amo tiyas kaha newal pa tinishchiwilis ten amokwal.
NiDyos AbRaham wan niDyos Nahor, ininDyos inintahwan ma motishpawilik ka tehwante ta amo tikchiwak kina tikitok.
Yok kili melak Yakob pa i'ishpa Dyos, kinotstikatka niDyos yewal nitats Itsak wan kimakasiyaya.
Yakob okital ompa se tatemakal pa in lom wan okinnots ninohniwan pa takwaloskya. Kwakin kwah takwak, panok ompa in yowal.
Mostatik kwalka kintenamiki Labán nikolinchim wan ininpilwaSiwam, kinmashti. Kwakin omokwek pa nikal.
Monamikil Yakob wan Esa'ú
Kwah okinmit Yakob kito: “In kaha mosewil iningwacho' Dyos!” Yok yewal kaha okitokayolti Mahanayim.
Yakob okintake sek tanawatilme, yehwante yaloskya ka ninohni Esa'ú pa tal Se'ir, pa in nikwahmil Edom.
Wan kinmili: “Shikilik notats Esa'ú, yok kito motikipanol Yakob wan pa ashka nimochantitik inak Labán,
nikinpi baka', borrego', tikipanolmeTakam wan tikipanolmeSiwan. Onikintitan in notanawatilme, pa kiliske notats pa niktahtanis pa nishnamikis ka ta'ihniliste.”
Kwah walmokwepak in tanawatilme kilik Yakob: “Tiyak ka monohni Esa'ú wan ashka wal pa mishnamikis ka yewal walal 400 takam.”
Yakob hyero momapti, moka moyokoltiti, kwakin kinshel pa ome tanichikolme ka masewalme yehwante katkaloya inak yewal, wan niyok inik tanichikolme borrego', baka' wan inik kameyo',
wan kito: “Ta wal Esa'ú wan momikti ka in se tanichikol, kwakin in okse tanichikol kwal choloske.”
Niyok kito Yakob: “Tats, niDyos nokolinche AbRaham wan niDyos notats Itsak, tewal yok tinichil shimokwep pa motal wan ka motahwan wan newal nimishchiwilis kwal:
newal amo nimonots pa nikpiyas ta'ihniliste wan ka melak kina tihkwitawi in motikipanol tewal, newal nimopanolti ka no'ota in atenko Yordán. Wan ashka nikpi ome wehwe tanichikolme.
Nimishtahtani, shinishpale ka nonohni Esa'ú, kampa nihmakasi pa walas nishmiktis, wan kinmiktis nosiwam ka ininpilwam!
Pano pa in yowal, wan ka inik yolikilme yewal kinpiyaya, kinkitske tahko pa kimakas ninohni Esa'ú.
Kinkishtili 200 chiba' wan 20 chibo', 200 borrega' wan 20 borrego',
30 kameyo' siwam ka ininpilwam, 40 baka' wan matahti toro' wan 20 burra' ka matahti burro'.
Pa sesen inintikipanolme okintake pa kinmitatiyaloskya se tanichikol, wan kinmili: “Shinimik ta'ishpa wan ma yaptiyak wehwehkito pa mochi sesen ka in tanichikolme.”
Okititan se ta'ishpa, kiliyaya:
―Ta nonohni Esa'ú mishnamiki wan mishtahtanili: “Akyewal mowetatakewan? Kampa ti?, akyewal niyolikilme yewal tikinwik?
Kwakin tikilis: “Niyashka motikipanol Yakob yewal otishtake pa nimishmakas tewal, notats Esa'ú, Yakob wal takwitap ka tehwante.”
Niyok okintake in oksek inintikipanolme wan moshte in oksek yewal kintitan takwitap ka inik tanichikolme, kinmili: “Anmehwante ankiliske yok in tahtolme Esa'ú, kwah ankinamikiske,
wan niyok ankiliske: ’Wal takwitap motikipanol Yakob.’ Wan yewal tamat: ’Nikyolsewis ka inik yolikilme yewal nikintitanilitik ta'ishpa, kimani timonamikiske yok yewal nishnamikis kwal.’”
Yok in yolikilme kintitaniliyaya ta'ishpa Yakob, ma yok Yakob pano in yowal, kaha kikets nikal pa mosewiskya.
Pa in yowal omokets Yakob, okinonan in ome siwam wan in ome nitikipanolmeSiwam wan in 11 ininpilwam, okinpanolti pa in atenko, Yakob.
Kwakin okinpanolti in atenko we, otatake pa kinpanoltiloskya mochi yewal niyashka.
Yok omoka Yakob isel wan omo'onan ka yewal se takat, pa mochi yowal kwah takistiwalaya tonat.
Kwah okit in takat kina amokwal kitaniliskya, okite pa niseltik kaha takitskitik nipyerna, kwah momiktitikatkaloya nipyerna Yakob okopin niweso.
Kwakin in takat kili:
―Shinishmaka, kampa oksep waltakistiwal tonat!
Yakob kinankili:
―Amo nimishmakawas ta amo tinichil motahtoliste kwal pa newal!
In takat kitahtanili:
―Kina ti'itok?
―Ni'itok Yakob.
Wan in masewal kili:
―Yahmo ti'itokas Yakob. Ashka ti'itokas Isra'El, kampa otimo'onan ka Dyos wan ka masewalme tikintanil.
Yakob kili:
―Tihnek tinichilis kina ti'itok tewal.
Wan in takat kinankili:
―Pates tinishtahtanilitik kina ni'itok?
Kwakin in takat kili Yakob nitahtoliste kwal pa yewal.
Yakob okitokayolti PenuEl ompa kaha katkaloya: “Kampa inak Dyos timo'itak, ma yok amo onishkishtil noyoliliste.”
Kwah waltakis in tonat, kwah Yakob panowaya PenuEl, wan kikokowaya nipyerna<sup>a</sup> amokwal kina nehnemiskya.
Kimani Yakob kinamik Esa'ú
Yakob otachi wan astiwalaya Esa'ú wan in 400 takam. Yakob kinmak ininpilwam se ka okse Le'a, Rakel wan in ome inintikipanolmeSiwam.
Ta'ishpa okinkets inintikipanolmeSiwam wan ininpilwam, takwitapit okikets Le'a ka ininpilwam, kampa takwitap okikets Rakel wan Yosé.
Yakob, okinpana moshte wan omotankwaketsaya ka chikome han pa tal kwah astiyaya ninohni.
Ma yok Esa'ú omotal okinamik Yakob wan okinapal wan okitenamik. Wan chokaloya in omente.
Kwakin otachi Esa'ú wan okinmit in siwam wan ininpilwam, kitahtanili:
―Akyehwante inik yewal kat monak?
Yakob kinankili:
―Yehwante nopilwam, yewal Dyos onishmak newal, motikipanol tewal.
Kwakin walaloya inintikipanolmeSiwam ka ininpilwam wan omotankwaketsak pa i'ishpa yewal.
Esa'ú kitahtanili:
―Ten tihnek tikitos ka mochi inik tanichikolme yewal onikinnamiktiwal pa ot?
Yakob kili:
―Nihnekiya niktaniskya tikipanoliste kwal pa notats.
Kwakin Esa'ú kito:
―Miyak nitapi nonohni. Shimokawil in yewal tikpi pa tewal.
Yakob kinankili:
―Nimishtahtani, ta melak kwal tishnamiktik shikonan in temakaliste, kwah onikit moshayak, onikit kina nishayak Dyos. Tewal otishnamik kwal.
Shikinonan in yewal nimishwalikilitiwal, kampa Dyos kwal nishchiwili newal, wan nikpi mochiten moteshmonek.
Kampa Yakob hyero kimakatikatkaya pa kinonanaskya, yok Esa'ú okinonan.
―Ma tiyaptiyak pa ot. Newal nimishtokas.
Yakob kinankili:
―Notats kimat kina piltontim kat sehseltik wan monek pa nikinmitatiyas in borrega' yewal tachichiltil. Ta tikinwikal kongana pa se tonat mikiske mochi in yohyolkilme.
Nimishtahtani, notats, shiyapti ta'ishpa ka motikipanol, wan newal yolikit niyaptiyas kina tatiliktsatiyal yolikilme wan kina tatiliktsatiyal piltontim newal ompa nikasis notats pa Se'ir.
Kwakin Esa'ú kili:
―Nimishkawilis tahko nomasewalme yewal walal ka newal pa mishpalewiske.
Yakob kinankili:
―Amo nishteshmonikil? Kampa melak kwal tishnamik notats.
Yok, pa in tonat Esa'ú omokwep pa ni'ot pa Se'ir.
Wan Yakob, yawiya pa in ot pa Sukot, ompa okichi nikal wan okinchi tasoway ka inik nimahmashaltik kwawim pa yolikilme ompa okitokayolti Sokot (kinek kito ramada').
Mokowili tal kaha kikets nikal, okinkowil ininpilwam Hamor, nitats Sikem, otashta 100 tomi tachiwali ka plata.
Ompa okinnichik tetelme kaha kitaliskya tamakaliste wan okitokayolti, El Elohe Isra'El.<sup>a</sup>
Sikem kikatsawilti Dína
Dína, nikonSiwat Le'a yewal kipi inak Yakob, Dína yawiya kinpashalowaya inik siwam pa in pweblo.
Sikem nikon Hamor in heweteko yewal katka kapitan pa in pweblo okit Dína, wan okonan omotek inak yewal.
Kwakin in takat okitasot miyak Dína, kili tahtolme sehseltek ka in siwatPiltonte.
Kwakin Sikem kili nitats Hamor: “Shitahtan in siwatPiltonte kampa yewal yes nosiwa.”
Kwah Yakob kimat kina in takat kikatsawilti nikon Dína, ininpilwaTakam katkaloya pa in tashosholtik ka in yohyolkilme. Yok amo nawat Yakob, omochi pa walmokwepaloskya ininpilwam.
Kwakin Hamor nitats Sikem oy okit pa tahtoskya ka Yakob.
Kwah walmokwepak ininpilwam Yakob, walaloya pa in kwahmilme kaha katkaloya, kwah okimatik in yewal ten okipan Dína, okinkok miyak ininyolme wan hyero kwalanik. Pates Sikem okichi yewal ten amokwal ka siwatPiltonte Isra'El kampa omotek ka nikonSiwat Yakob. Katka ten pa amo'ik panoskya ten, kina in.
―Nokon Sikem kinek monamiktis ka mokonSiwat. Shihmakak pa monamiktis inak yewal.
Ma timonamiktik tehwante ka anmehwante. Shitishmakak anmopilwaSiwam wan shikinonanak topilwaSiwam pa anmehwante.
Shimokawak wan shimochantik nika ka tehwante, in tal onka pa mota'ishpa. Shiyolik nika, shitakowak wan shitanamakak pa in tal shimokowilik kwahmilme pa in tal.
Kwakin Sikem kili Dína nitats wan ninohniwan:
―Ma nikpi tekipanoliste kwal ka anmehwante, wan annimishmakas ten annishtahtaniske.
Shiktalik in tashtawaliste pa in siwat, shinichilik kishki monek pa annimishwalikili, ma ye we kina ankinekil, wan annimishtashtawilis ten annishtahtaniske. Shinishmakak in siwatPiltonte pa yok yes nosiwa.
Yakob ininpilwam kwah tahtok ka Sikem wan nitats Hamor kikwahkwamanak kampa ninohni Dína ye takatsawaltil.
Kilik:
―Amokwal yok tikchiwaske, pa antimishmakaske tonohniSiwat se takat yewal amo kipi takotonili nikwerit kaha mashishal. In yewal tepinawaliste pa tehwante.
Antimishmakaske pa timonamiktis ka yewal, anmehwante ta ankichiwak kina tehwante: shimokotonilik anmokwerit kaha anmashishal moshte takam ka anmehwante.
Wan ta amo ankinekil ankichiwaske se tahtoliste pa ankipiyaske takotonili nikwerit kaha mashishal, kwakin tikonanaske tonohniSiwat wan tihwikaske.
Yok kikakik kwal Hamor wan nikon Sikem in tahtol;
in takatYankwik Sikem kimawishtililoya yehwante in takam pa in pweblo, wan amo owehkA pa kichiwaskya in yewal kilik ininpilwam Yakob.
Kampa yok miyak kinekiya nikonSiwat Yakob.
Yok Hamor wan nikon Sikem kampa kalakik pa in pweblo pa tahtoloskya ka in takam pa ininpweblo, ompa kaha kalakil moshte.
Kinmilik:
―Mochantil ka sewiliste ka tehwante in takam israelita'. Mochantiske nika pa takowaske wan tanamakaske. Kampa we tal pa yehwante, kampa timonamiktiske ka ininpilwaSiwam, wan yehwante monamiktiske ka topilwam.
Ma yok, in takam mokawaske mochantitiyaske yok ka tehwante tikpiyaske takotonili nikwerit kaha mashishal tehwante, kina yehwante kipiyal.
Yeske toyashka inintanichikolme ka borrego', chibo' wan ininkwahmilme wan in oksek anmoyolikilme, kwakin ma tikinmilik yehwante kampa yeske ka se tahtoliste pa mochantiske ka tehwante.
Kwakin moshte in takam yewal kisaloya ompa kaha kalakil pa in Wepweblo mokawak ka se tahtoliste ka Hamor wan nikon Sikem, wan moshte pa in Wepweblo mochiwilik takotonili.
Tamiktik Hamor wan Sikem wan kikishtik Dína ompa kaha katka pa nikal Sikem wan kiwikak.
Kwakin walak ininpilwam Yakob kaha katkaloya mochi in mihmihke, kalakik wan ta'ishtikik mochi pa in pweblo.
Kinishtikik mochi borrego' wan chibo' wan mochi inik oksek yewal katkaloya ininyashka yehwante pa in Wepweblo, wan yewal katka pa kiyawak pa ininkwahmilme.
Kinsasakak mochiten wan moshte siwam wan ininpilwam. Konanak mochiten yewal katka pa kalitik pa in kalme.
Kwakin Yakob kinmili Shime'ón wan Lewí:
―Annishtalik pa polewiliste annishchiwilik pa annishkokoliske yehwante inik mochantilme pa in tal in kananeyo' wan in pereseyo'. Tehwante amo timiyak takam wan ta yehwante monichikok pa mo'onanaske ka newal, kwakin newal wan moshte pa nokal tiyeske tamiktilme.
Ma yok, in omente ininpilwam kinankilik:
―Kitoloya kampa amokwal katka pa kichiwiliskya tonohni kina se siwat yewal motek ka moshte takam?
Yakob mokwep pa BetEl
Kwakin Dyos kili Yakob: “Shimokets, shi shimochanti pa BetEl ompa shimoka. Ompa tikchiwas tanichikoliste tetelme pa Dyos yewal omoneshti kwah ticholotiyaya ka monohni Esa'ú.”
Ma timoketsak ma tiyak pa BetEl. Ompa nihnichikos tetelme pa niktalis tamakaliste pa Dyos yewal nishpale pa in tonat kwah nikatka pa in polewiliste, yewal hanse tonatim katka ka newal kaha niyaptiyas.”
Kwakin kimakak Yakob mochi in oksek dyose' yewal kinpiyaloya, wan temakak mochi inik sarsiya' yewal kiwikaloya pa ninnaka, wan Yakob kintapach itsinta tepotskwawit yewal amowEhka katka pa Sikem.
Kwakin panotiyak, wan Dyos kintitanil tamaptiliste pa mochi inik Wehwepweblo' yewal katkaloya itehtenko, yok amo'ak kintohtok ininpilwam Yakob.
Yakob wan moshte yehwante yaloya asik pa Luts,<sup>a</sup> yewal niyok kitokayoltil BetEl, pa in tal Kanán.
Wan Yakob kinichiko tetelme ka tatamakal pa Dyos in tal okitokayolti In-BetEl, yewal kinek kili in Dyos pa BetEl kampa ompa omoneshti Dyos kwah yewal cholowaya ka ninohni.
Wan Débora omik, yewal ki'apa Rebeka, wan kitapachok itsinta tepotskwawit amo wEhka katka BetEl. Kwakin kitokayoltik kaha kitapachok Alon-bakut yewal kinek kito in tepotskwawit kaha chokaloya.
Kwah walmokwep Yakob pa Padán-aram, oksep omoneshti Dyos wan kimashti
Dyos kili: “Ti'itok Yakob, ma yok yahmo ti'itokas Yakob. Ti'itokas Isra'El.” Kwakin Dyos okitokayolti Isra'El.
Wan Dyos kili: “Newal niDyos kipi chikawaliste. Shikinpi mopilwam wan shimomiyaptik. Pa tewal kisas se pweblo ka masewalme, wan takwitap yeske myak tanichikolme ka masewalme wan ika mokolinchim yeske reye'.
In tal yewal onihmak AbRaham wan Itsak, nimishmak tewal niyok, wan nikinmakas in tal mokolinchim yewal takatiske kwah timiki.”
Kikets Yakob se tet kina se taneshtiliste. Ompa kaha Dyos tahtowaya inak yewal. Wan kitekili nihugoUbaBino wan kishawili aseyte ipa tet,
ompa kaha Dyos okitakichil yewal, Yakob okitokayolti BetEl.
Miki Rakel
Panotiyak pa BetEl. Kwah amo wehkA katkaloya pa asiloskya pa Eprata, kwah Rakel okitakatilti nikonTakat, wan hyero kitakokolti.
Kwah kipanowaya takokoliste pa kitakatiltiskya, in siwat tapahti kili: “Amo shimomapti; kampa tikpiya okse mokonTakat!”
Kwah Rakel miktiyaya, wan tamtiyaya ni'ihyo okitokayolti Ben-oní, ma yok nitats Yakob, okitokayolti BenYamín.
Yok miki Rakel, wan kitapachok pa ot yewal ya pa Eprata, wan niyok itok BetLéhem.
Pa in tal kaha kitapachok kikets Yakob se tet weyak, wan pa ashka nestik nitaneshtiliste kaha kitapachok Rakel.
Isra'El okonan ni'ot wan kikets nikal tachiwal ka shashal tilawak ompa Migdal-Éder.
Kwah mochantiyaya Isra'El ompa pa tal, okalak Rubén nikon we kaha katka Bilha, wan Rubén omotek inak kwah panok myak tonatim kimat Isra'El.
Ininpilwam Le'a ye Rubén, yewal otakat ta'ishpa in oksek yek Shime'ón, Lewí, Yehudá, Isakar wan Sabulón.
Ininpilwam Rakel yek Yosé wan BenYamín.
Ininpilwam Bilha, nitikipanol siwat Rakel, yek Dan wan Neptalí.
Ininpilwam Silpa, nitikipanol siwat Le'a, yek Gad wan Asher.
Inik yek ininpilwam Yakob yewal kitakatiltik ompa Padán-aram.
Omokwep Yakob pa nikal nitats Itsak yewal katka pa Mamré, amo wEhka kaha katka Arba, yewal niyok itok, Hebrón, katka kaha mochantiyaya Itsak wan AbRaham.
Oyolti Itsak 180 shiwim
kwakin omihyot wan omik, kimani omonichik ka niwichalme yewal mikik. Omochi awel Itsak ompa oyol myak tonatim, kitapachok ininpilwam Esa'ú wan Yakob.
Nikolinchim Esa'ú
Inik yewal nikolinchim Esa'ú, yewal niyok itoka Edom.
niyok omonamikti ka Bashemat, nikon Yishma'El katka ninohniSiwat Nebayot.
Esa'ú ina yek ininpilwam: inak Ada okintakatilti EliPas; Bashemat, okitakatilti RehuEl;
wan Oholibamá, okintakatilti Yehúsh, Yálam wan Kora. Inik yek ininpilwam Esa'ú yewal okintakatilti pa Kanán.
Okinwik Esa'ú ininsiwam, ininpilwaTakam, ininpilwaSiwam, wan moshte yehwante mochantiloya pa nikal, wan niyolikilme wan mochi tekwanim kintikipanol takam wan mochi pa kishki tapiyaya pa in tal Kanán, wan panoti pa okse tal yok moseseman ka ninohni Yakob.
Yehwante in omente tapiyaloya miyak wan amokwal pa mochantiloskya se ka okse; kampa yok amo kipiyaloya ten kikwaloskya in yolikilme.
Yok Esa'ú, oy omochanti talTepet pa Se'ir, yewal niyok itoka Edom.
Ina yewal nikolinchim Esa'ú, in edomteko', yehwante mochantik talTepet pa Se'ir.
Ni'itokalme ininpilwam Esa'ú:EliPas nikon Ada, yewal ye nisiwa Esa'ú; RehuEl nikon Bashemat, wan nisiwa Esa'ú.
Ininpilwam EliPas yek Temán, Omar, Tsepó, Gatam, wan Kenas.
EliPas nikon Esa'ú niyok kipiyaya okse nikon, nisiwa itoka Timená, yewal okitakatilti Amalek.Moshte inik yek nikolinchim Ada, nisiwa Esa'ú.
Inik ininpilwam Oholibamá nisiwa Esa'ú, nikon Haná yewal katka nikon Sibeón, wan okintakatilti Esa'ú ininpilwam Yehúsh, Yálam wan Kora.
Inik yek wehwe nikolinchim Esa'ú:EliPas, ye nikon we Esa'ú, wan ininpilwam EliPas mochiwak tatakewalme Temán, Omar, Tsepó wan Kenas,
wan Kora, Gatam wan Amalek. Inik yek tatakewalme ka EliPas pa in tal Edom, ina yek nikolinchim Ada.
Okse nikon RehuEl, nikon in Esa'ú, wan ka ininpilwam RehuEl mochiwak tatakewalme Náhat, Séra, Shamá wan Misa.
Inik yek inintatakewalme ka ininpilwam RehuEl pa in tal Edom, wan inik nikolinchim Bashemat wan nisiwa Esa'ú.
Esaú wan nisiwa Oholibama, ininpilwam mochiwak tatakewalme Yehúsh, Yálam wan Kora. Ina yek tatakewalme nisiwa Esa'ú, Oholibamá ye nikon Haná.
Ina yewal nikolinchim Esa'ú, wan inintatakewalme yewal niyok itoka Edom.
Inik yek ininpilwam Se'ir in horeteko, yewal mochantiloya pa in tal:Lotán, Shobal, Sibeón wan Haná,
Dishón, Éser wan Dishán. Ina yewal yek tatakewalme ka horeteko' ininpilwam Se'ir ompa pa tal Edom.
Ininpilwam Lotán yek: Horí wan Hemam. Timená ye ninohniSiwat Lotán.
Ininpilwam Sibeón yek: Ayá wan Haná. In Haná yewal okit in nishtolol at ompa kaha amo'ak mochantiyaya, kaha okinwik niburro' nitats pa kikwaloskya sakat.
Ininpilwam Haná: Dishón wan Oholibamá, nikonSiwat Haná.
Ininpilwam Dishón yek: Hemdán, Eshbán, Itrán wan Kerán.
Ininpilwam Éser yek: Bilhán, Sawán wan Akán.
Ininpilwam Dishán yek: Uts wan Arán.
In wetatakewalme takam horeteko' yek: in Lotán, Sobal, Sibeón, Haná,
wan Dishón, Éser wan Dishán. Inik yek tatakewalme in takam horeteko' kina tatakewal pa in tal Se'ir.
In nireye' Edom
Inik yek reye' yewal reynarok pa mochital Edom kwah ayamo'ok katkaloya reye', ininpilwam Isra'El:
Bela nikon Be'or, reynar pa Edom. Nipweblo we kaha reynarowaya itoka Dinhaba.
Kimani omik Yobab, moka reynaroti Husham, yewal nital in pweblo Temán.
Kimani omik Husham, moka reynaroti Hadad nikon Bedad. In Hadad kintanili Midyán pa in tal Mo'Ab. Kwah mo'onanaloya Hadad Wepweblo kaha reynarowaya itok Awit.
Kimani omik Hadad, moka reynaroti Samlá, yewal nital in Wepweblo Masreká.
Kimani omik Samlá, moka reynaroti Sha'úl yewal nital in pweblo Rehobot katka pa itenko atenko Eprates.
Kimani omik Sha'úl, moka reynaroti Bál-hanán nikon Akbor.
Kimani omik Bál-hanán nikon Akbor, moka reynaroti Hadad. Wan nipweblo itoka Pahú. Nisiwa itoka MehetabEl, nikonSiwat Matred yewal ye nikonSiwat MeSaháb.
Ina ni'itokalme ka wetatakewalme Esa'ú, ka nikolinchim, wan niyok itokanilme kaha mochantiloya: Timená, Alwá, Yeter,
Oholibamá, Elá, Pinón,
Kenas, Temán, Mibetsár,
MagdiEl wan Iram. Esa'ú niyok itokaya Edom, wan inik yek niwetatakewalme Edom, kaha mochantiloya wan inintalme katkaloya.
Yakob wan ininpilwam
Yakob omochanti pa tal kaha mochantiyaya nitats, pa tal Kanán.
In tapowaliste ika Yakob wan ininpilwam.
Yosé kipiyaya 17 shiwim, kinkwitawiyaya borrego' wan chibo' ka ninohniwan, ininpilwam Bilha wan Silpa, in oksek ininsiwam nitats. Wan Yosé kinawatiyaya nitats Yakob ten amokwal yehwante kichiwaloya.
Isra'El kitasotaya miyak Yosé amoyok miyak kintasotaya in oksek ininpilwam, kampa okitakatilti kwah Isra'El katka kolinche. Wan Isra'El kichiwil Yosé se tilma kwal nesiya.
Kwah kitaloya ninohniwan itats kishki miyak kitasotaya Yosé wan yehwante amoyok kintasotaya, kwakin kikokoliloya amo kitakichililoya Yosé.
Se yowal Yosé tatemiki, kwah kinmili ninohniwan in tatemikiliste, kikwalanilik miyak,
kampa kinmiliyaya:
―Shinishkakik, annimishtakichilis in tatemikiliste yewal nikpi.
Tikatkaloya pa se tashosholtik tikinihilpitikatkaloya trigo ka manoho. Haniman nomanoho walmokets wan moka moketstik melahka, kampa anmomanoho' anmehwante kiyawaloloya ka ninewal wan mokwalpacholoya pa ni'ishpa yewal.
―Tihnek tikito tewal timochiwas towe, wan titichili mochi yewal tikpiyaske pa tikchiwaske?
Wan kikokoliloya miyak kina taketsaya ka nitatemikiliste ten kitemikiyaya.
Kwakin oksep tatemik, wan kinmili ninohniwan in yewal ten kitemiki:
―Shitakakik oksep nitatemik, yewal pa in tatemikiliste nikitaya in tonat, in meste wan 11 sitalme mokwalpacholoya no'ishpa newal.
Wan kitakichil nitats in tatemikiliste wan ninohniwan, nitats ki'ahwa kili:
―Ten tatemikiliste yewal ten tiktemik? Melak timotankwaketsaske mo'ishpa tewal monantsi wan newal wan niyok monohniwan?
Wan ninohniwan ki'ihyaloya, kampa kinekiloya yeloskya kina Yosé, ma yok nitats ki'ilnamikiyaya miyak in tatemikiliste.
Ninohniwan kinamakal Yosé
Se tonat, ninohniwan oyak takwitawik niborrego' nitats kaha tashosholtik pa Sikem.
Wan Isra'El kili Yosé:
Kinankili Yosé:
―Kwal onka.
―Shi shikinmit ta kwal kat monohniwan wan in borrego' wan hani shiwalmokwep pa tinishnawatis.
Wan okitetan Isra'El pa in ishtawak Hebron, wan Yosé asi pa Sikem. O'as Yosé pa Sikem,
wan se takat okit nehnemtikatka pa in ishtawak ompa wan kitahtinili:
―Ten tiktemotik?
Yosé kinankili:
―Nikintemotik nonohniwan. Shinichil kaha takwitaptikat borrego'?
Kinankili in takat:
―Panotiyak. Ompa onikinkak mo'ililoya ma tiyak pa Dotán.
Kwah yehwante kitak walaya wEhka Yosé, kwah ayamo'ok asiyaya yehwante motakichililoya kina kwal kimiktiloskya.
Mo'ilik sek ka oksek:
―Pa wal in tatemikiliste.
Ma tihmiktik wan ma tiktasak pa se takoyonke, wan tikinmiliske moshte kikwa se tekwan yolil pa kwawim. Kwakin tikitaske kina tamis nitatemikiliste!
Kwah kikak Ruben in, kinek kipale ka ninohniwam, kinmili:
―Amo tihmiktiske.
Anmehwante amo ankimiktiske. Shiktasak pa in takoyonke pa se tal kaha tawak, wan amoten shikchiwilik.
Kinmili Rubén kampa yewal kinek kipalewiskya Yosé pa yok kiwikaskya ka nitats.
Kwah o'as Yosé ka ninohniwan, kikishtilik nitilma kwal nesiya yewal nitats kichiwiliya yewal kikimtiyaya,
kikitskik wan kitasak pa in koyonke katka wak wan amo kipiyaya at.
Wan Yehudá kinmili ninohniwan:
―Ten tihtaniske ta tihmiktik tonohni wan kina tiktatiske, ta tihmiktik?
Ma tikinnamakiltik in takam yishma'elteko'; amoten tikchiwiliske. Shikilnamikik yewal tonohni.
Mokawak ka se tahtoliste ninohniwan,
kwakin kwah panotiyaloya in takam midyanteko', kikishtik Yosé ninohniwan pa in koyonke wan kinnamakiltik pa 20 tomiplata. In yishma'elteko' wan yehwante kiwikak pa Egipto.
Mokwep Rubén pa in koyonke wan tachi ompa amoten katka Yosé, kwakin kitsayani nishashalme.<sup>a</sup>
Mokwep kaha katkaloya ninohniwan, kinmili:
―In takatYankwik yahmo ten onka! Ashka ten nikchiwas?
Kwakin konanak itakemtel Yosé, kimiktik se chibo, wan kishashawilik yEste tilma.
Mokwepak ka itats kineshtilik tilma: “Tikitak in. Shikit ta nitilma mokon.”
Wan kitsayani nishashalme<sup>b</sup> Yakob wan motakemilti ka shashalme tiltik, yok ki'ahkok pa myak tonatim kikokowaya niyol.
Moshte ininpilwaTakam wan ininpilwaSiwam walaloya kiyolsewiloya, ma yok yewal amo kinekiya moyolsewiskya yok kitowaya: “Nikchokilis nokon hanse tonatim, kimani nimikis nitemos pa She'ol<sup>c</sup> kaha kat mimihke kaha onka nokon.” Wan nitats kichokiliyaya.
Asik pa Egipto, in takam madyanteko' wan kinamakiltik Potipar, Potipar in wetatakewan katka nitikipanol para'ó katka niwetatakewan gwacho'.
Yehudá wan Tamár
Pa inik tonatim, Yehudá kinka ninohniwan wan oy omochanti inak se adulamteko, itoka Hirá.
Ompa Yehudá ki'ishmat se siwat, nikonSiwat se takat kananeyo itoka Sú'a, omonamikti Yehudá inak yewal,
o'osti ta'apa nisiwa wan okitakatilti se nikonTakat, yewal kitokayolti Er.
Oksep o'osti ta'apa wan okitakatilti okse nikonTakat, yewal okitokayolti Onán.
Wan okipi okse nikon, yewal kitokayolti Selá, Yehudá katka pa in pweblo Kesib kwah takati Sela.
Kikonanil Yehudá se siwat itoka Tamár, pa monamiktiskya nikon we Er.
Kwakin Yehudá kili Onán: “Shimonamikti ka nisiwa monohni, kina kimatil kichiwal kwah miki se ninohni pa yok kinpiyas nikolinchim mopa tewal.”
Ma yok kimatiya Onán kampa amo yesloskya nikolinchim yewal. Kampa yok kwah motekaya inak yewal, tanokiyaya talpa pa amo kipiyaskya nikon, wan yok amo kipiyaskya nikolinchim ninohni mihke.
Wan in WeTatsDyos, amokwal okit kina okichi Onán, wan niyok kikishtil niyoliliste.
Kwakin Yehudá kili nisiwamon Tamar: “Shimoka pa nikal motats, pa kimani mo'apawa nokon Selá.” Kampa yewal tamat: Aso niyok miki kina ninohniwan. Yok Tamár panoti wan oy omochanti ka nitats.
Panok myak tonatim, wan omik nisiwa Yehudá, yewal nikonSiwat Sú'a. Kwah otam okichokil, Yehudá panoti pa in pweblo Timenat kaha katkaloya in takam kinshimtikatkaloya niborrego'. Wan ninihni Hirá, in adulamteko kitokatiya.
Kinawatik Tamár kampa nimontats panoti pa Timenat pa kinshimaskya niborrego',
kwakin mokishtil nishashalme wan kati motakemiltiloya siwam yewal kwah mikiloya inintaka inintawikal, kitapach itsontek ka se rebos pa yok amo'ak ki'ishmatiskya, kwakin omotal pa in ot kaha kalakil pa in pweblo itoka Enayim, yewal onka pa in ot Timenat. Tamar okit kina omo'apawaya Selá, ma yok Yehudá amo kimak Selá pa yok yeskya nitaka.
Wan Yehudá okit kwah panotiyaya wan mo'il pa niyol yewal siwat motek ka moshte, kampa tapachotikatka nishayak.
Kwakin sela mochi pa ot pa ki'asiskya yewal wan kili:
―Shimotemak pa nimotekas ka tewal. Kampa amo kimatiya kampa yewal katka nisiwamon.
―Wan ten tinishmakas ta nimotemak pa timotekas ka newal?
Yewal kinakili:
―Nimishtitanilis se chibo yewal nikinpi pa noyolikilme.
Wan yewal kinankili:
―Shinishkawil pek ten ka tewal kampa nihmatis ta melak tishwaltitanilis.
Wan Yehudá kili:
―Ten tihnek pa nimishmakas?
Wan Tamár kinankili:
―Moseyo kipi ikpal, wan mobara yewal tihwik.
Wan Yehudá okinmak, wan omotek inak yewal, wan pa yewal ta'apa.
O'as Yehudá kaha nitanichikolme, konan se chibo wan kititanili in siwat inak in ninihni in adulamteko, pa yok kiwalkwepaskya oksep inik yewal kikawil in siwat; ma yok amo kit in siwat.
Kintahtanili inik takam yehwante ompa katkaloya:
―Kaha onka in siwat yewal motek ka moshte takam nika pa Enayim, yewal katka pa sela in ot?
Yehwante kinankilik:
―Nika amo onka siwat yewal motek ka moshte takam.
Ninihni mokwep kaha katka Yehudá kili:
―Amo nikit yewal. Nichilik in takam yewal mochantil ompa amo katka se siwat kina yewal.
Wan Yehudá kito:
―Ma motakawil ka yewal ten nihkawil. Pa amo'ak wetskas pa tehwante. Kampa melak newal niktitanil in chibo, wan tewal amo tikit.
Panok yey mestim, wan kinawatik Yehudá, kilik:
Kwakin Yehudá kinmili:
―Shihkishtik shikchichinok ma mik!
Kwah kikishtitiyaloya yewal tatitan pa kinawatiloskya nimontats: “Nimishtahtani, shikit akyewal niseyo kipi ikpal, wan in bara, yewal nishta'apawilti.”
Kimani Yehudá kinishmat wan kito: “Yewal okichi kwal wan newal amokwal onikchi, kampa amo nihnamikti inak nokon Selá.” Wan amo'ik oksep omotek inak yewal.
O'as in tonat yewal takatiloskya, wan katkaloya omente piltontim pa'itik yewal.
Kwah takatitiyaloya se kikishti nimahwa; kwakin in siwatTapahti ki'ilpil se ikpal chichiltik pa nimahwa wan kito: “In okis ta'ishpa.”
Oksep kikalakti nimahwa in piltonte, kwakin okis ninohni. Wan in siwatTapahti kito: “Kina otikchi pa tikisaskya!” Wan kitokayolti Perets.<sup>a</sup>
Kwakin kis ninohni, yewal kipiyaya ta'ilpil pa nimahwa in ikpal chichiltik, wan kitokayoltik Séra.
Yosé wan nisiwa Potipar
Asik pa Egipto in takam, yishma'elteko' wan kinamakiltik Potipar, Potipar in wetatakewan katka nitikipanol para'ó katka niwetatakewan gwacho'.
kwah okit niwetatakewan kina katka in WeTatsDyos wan kina kipalewiyaya Yosé pa mochiten kichiwaya kisaya kwal.
Kwakin Potipar kitaya Yosé kina kwal kichiwaya, kitokayolti pa nikal kampa okitake pa takwitaptiyaskya mochi kishki tapiyaya.
Pa in tonat kimani Potipar kitakawili pa kikwitaptiyaskya nikal wan pa mochi kishki tapiyaya. Wan in WeTatsDyos kimashtiyaya Potipar, yok kina pa nikal wan yok kina pa nitashosholtik.
Yok Potipar in egiptiyo okitakawil pa takwitaptiyaskya Yosé pa mochi kishki tapiyaya, yahmo kimatiya pa kishki tapiyaya hanwel ten kikwaskya.
Yosé katka se takat kwal tachiyaya.
Kwah panok myak tonatim, nisiwa niwetatakewan kwal okit Yosé wan kili:
―Shimotek nonak.
Yosé amo kinek wan kili:
―Ka newal onka mochi yewal niyashka nowetatakewan pa nikal, wan yewal amoten ki'ilnamik pa nikal mochi yewal nishtake niyashka pa nikitatiyas.
Amo onka okse yok wetatakewan kina newal. Wan amoten nishtatsotili pa kishki tapi, kampa hanwel tewal, kampa tewal ti'isiwa. Kina kwal nikchiwaskya ten amokwal wan nimokatsawiliskya inak Dyos?
Pa se tonat, Yosé kalak kalitik pa kal pa kichiwaskya nitikipanoliste, amo'ak katka pa kalitik.
Wan in siwat kikitski Yosé pa nishashal kili: “Shiwal shimotek nonak!” Ma yok Yosé, kikawil nishashal pa nimahwam in siwat, motal pa kiyawak in kal.
Kimani yewal okit kina okikawil nishashal pa nimahwam wan motaloti okis pa in kal,
in siwat okinnots yehwante tikipanolme pa in kal wan kinmili: “Shikitak!, in hebreteko yewal notaka otishwalikil kinekiya tishpenawaltiskya tehwante. Okalak nika kinek motekaskya nonawak, wan wehwe nitsats.
Kwah nishkak nitsats, kika nishashal ka newal wan motaloti pa kiyawak.”
Wan yewal okital nishashalme Yosé sela pa kimani nitaka walmokwepaskya icha.
Kwakin kinawati kili: “In tikipanol hebreteko yewal titishwalikil owal ka newal kinek omotek nonawak.
Kwah nitsats pa nishpalewiloskya, okika itakemtel nahnewal wan omotal pa kiyawak.”
Kwah niwetatakewan kikak kina kitakichili nisiwa, yok onishchiwil motikipanol, yewal hyero kwalan
kikitskik Yosé kitsakwak pa in kalitik kaha kintsakwaloya yehwante nitakam in we para'ó.
katka WeTatsDyos inak Yosé kaha tatsakwal wan ki'ihniliyaya. Okichi kampa kwal kiwetsiskya in wetatakewan pa in tatsakwal,
niwe nitatsakwalme kimak Yosé pa kinkwitawiskya moshte yehwante ompa katkaloya, kitaliyaya Yosé pa kinkwitawiskya mochi in tikipanoliste yewal mochiwaya ompa kalitik.
In wetatakewan kaha tatsakwal amo monekiya pa takwitawiskya, amoten pa kishki takwitaptikatkaya Yosé kampa katka in WeTatsDyos inak yewal, wan kiyawiya kwal pa mochiten yewal kichiwaya.
Nitatemikiliste in kopero wan in panadero
Panok tonatim, ka in wetatakewan in kopero wan ka in wetatakewan panadero pa in werey Egipto kichiwak ten amokwal ika in tats.
Wan in okwalan ka in omente tatakewalme, inak in wetatakewan kopero wan in wetatakewan panadero,
wan tatake pa kintsakwaloskya kaha tatsawal katka Yosé, pa nikal niwetatakewan gwacho'.
In wetatakewan gwacho okitake Yosé pa kinkwitaptiyaskya yehwante wan yewal kintikipanoliyaya wan yehwante oyek miyak tonatim tatsakwalme.
Wan yehwante miyak tonatim tsaktiyak,
ompa pa in tatsakwaliste, pa se yowal in kopero wan in panadero ka in werey pa Egipto, kipiyak pa sesen se tatemikiliste pa se yowal wan pa sesen kipiyaloya ten kinek kitoskya.
kwakin kintahtanili inik wetatakewalme para'ó yewal katkaloya tatsakwalme kina yewal pa nikal in Tats:
―Pates anmoshayak amokwal nesil?
Yehwante kinankilik:
―Moshte omente titatemikik wan amo'ak onka ak tishnawati ten kinek kito totatemikiliste.
Kwakin Yosé kinmili:
―Han Dyos yewal kipi chikawaliste pa tishmashtis ten kinek kili se tatemikiliste. Shichilik ten ankitemikik?
Kwakin in wetatakewan ka in kopero kitakichili Yosé ten kitemiki:
―Pa notatemikiliste nikit se kwahmil ka uba' pa no'ishpa,
pa in uba' katkaya yey tsimolinke uba'. Kikisaya nishoch; wan hani nitaki yoksiyaya.
Nikpiyaya pa nomahwa nitapalkatonte para'ó. Nihkitske in uba', nikpatska nihugoUba pa in tapalkatonte, wan niktal pa nimahwam para'ó.
―In kinek kili: in yey tsimolinke kat yey tonatim.
Ma yok kwah panoske yey tonatim mishkishti para'ó wan mishtali oksep pa tiktikipanoli. Wan tiktali nitapalkatonte pa nimahwa para'ó, han kina tikchiwiliyaya, kwah tikatka nikopero.
Kwah yok motachiwas in newal nimishtahtani kampa shinishihnil. Wan shikilnamikiltil nahnewal in para'ó pa yok nishkishti pa in tatsakwal.
Kampa newal nishishtikik, pa in tal hebreteko'. Wan amoten onikchi pa nishtsakwaloskya!
Kwakin in panadero in wetatakewan kikak kina kili Yosé in kopero kina kwal katka tatemikiliste yewal kitakichiliya Yosé kili:
―Newal niyok nitatemik. Nikinmit yey chikiwim pa notsontek ka pan.
Pa in chikiwit katka takpak, katka ka miyak kwal nesiloya pane' ka in para'ó, wan inik totom walaloya kikwaloya inik pane' pa in chikiwit yewal katka ipa notsontek.
Kito Yosé:
In kinek kito:
―In yey chikiwim kat yey tonatim.
Kwakin pa yey tonatim katka in tonat yewal nitakatiliste para'ó, wan temak miyak takwaliste pa mitotiliste pa moshte inik inintikipanolme wetatakewalme. Tatake kinkishtik in wetatakewan kopero wan in wetatakewan panadero yehwante katkaloya tatsakwalme kinwalikak ininishpa inik inintikipanolme wetatakewalme.
Kikwipil in we kopero pa kitikipanoli wan yok oksep kital nitapalkatonte pa nimahwam para'ó pa koniskya nihugoubaBino.
Ma yok kisal pa se kwawit in we panadero han kina kili Yosé, kwah kinawat ten kinek kitoskya nitatemikiliste.
Ma yok, in we kopero amo ki'ilnamik Yosé, ki'ilka.
Itatemikiliste para'ó
Yok panok ome shiwim, wan se yowal tatemiki para'ó: Omo'it moketstikatka itenko atenko Nilo
okit kampa, kisaloya pa atenko chikome baka' wan tohtomawak kikwatikatkaloya sakat.
Haniman takwitap yehwante kisak oksek chikome baka', pa atenko Nilo pihpitsawak wan hyero nesiloya, moketsak itenko atenko Nilo, nahyehwante baka' kwal nesiloya.
Wan in baka' pihpitsawak wan hyero nesiloya kinkwaloya in chikome baka' kwahkwalme wan tohtomawak!
Haniman para'ó wal o'is.
Wan haniman kisaloya oksek chikome trigo, pihpitsawak kwihkwitanki kampa walyehyekaya kaha walkis tonat.
Wan in chikome trigo pihpitsawak kinkwaloya in chikome trigo kwal nesiloya!
Temtikatkaloya ka trigo wan o'is para'ó amo kimatiya ten kinek kitoskya nitatemikiliste.
Watsinko, amokwal nesiya hyero tamatiya yok kina tatemikiyaya, kwakin tatake pa walaloskya moshte in tashoshanilme wan in takam kimatiloya ten panoskya pa in Egipto, kintakichili nitatemikiliste. Ma yok amo'ak kinawatiyaya ten kinek kitoskya.
Kwakin in wetatakewan kopero wan kili para'ó: “Ashka nikilnamik ten yewal amokwal nikchi.
Se tonat kwah kwalan para'ó ka inintikipanolme, wan otishtsakwa newal wan niyok in wetatakewan panadero', pa nikal in wetatakewan gwacho'.
Pa se yowal, titatemikik moshte omente, ka sesen tehwante tikpiyaloya se ka okse tatemikiliste.
Katka ompa se takatYankwik se hebreteko, katka ka tehwante, nitikipanol in wetatakewan gwacho'. Tiktakichilik totatemikiliste, wan yewal tichili ten kinek kitoskya.
Wan yok motachi yok kina otichil! Newal nishtalik oksep kaha notikipanol, wan in okse kisalok.”
Kwakin tatake para'ó pa kiwalikaloskya Yosé, hanimam kikishtik kampa tsaktikatka. Kwakin moshim wan malti yok motakemilti okse nishashal, wan yok oy ka para'ó,
―Nikpi se tatemikiliste amo onka amo'ak nishnawatis. Kampa nitakak kwah tewal tihkak se tatemikiliste, tihmat ten kinek kitos.
Yosé kinankili para'ó:
―Ma yok amo pa newal onka, Dyos kimakas para'ó se tanankiliste kwal.
Kwakin para'ó kili Yosé:
―Pa notatemikiliste, onimo'it nimoketstikatka pa itenko in atenko Nilo.
Pa in atenko walkisaloya chikome baka' hyero tohtomawak wan kwal nesiloya, takwatikatkaloya sakat pa itenko in atenko.
Haniman takwitapit ka yehwante kisaloya oksek chikome baka' pihpitsawak hyero nesiloya. Yok amo'ik nikinmitaya baka' hyero nesiloya pa in tal Egipto!
Kwakin in baka' pihpitsawak hyero nesiloya, kinkwaloya in chikome baka' yehwante tohtomawak.
Ma yok, kwah tamik kinkwak, nesiloya han amoten kikwaloya, yok han pihpitsawak katkaloya hyero nesiloya. Kwakin niwal is.
“Nikpi okse tatemikiliste: Niyok pa notatemikiliste nikinmit chikome miyawalme trigo, temtikatkaloya ka trigo kwal nesiloya mo'apawaloya pa se nitankwa.
Wan in miyawalme pihpitsawak kinkwaloya in chikome miyawalme kwal nesiloya. Nikintakichili in tashoshanilme, wan amo'ak kimat ten kinek kitos.”
Kwakin Yosé kinankili para'ó:
―Melawak, in ome nitatemikiliste para'ó onka pa se. Dyos kinawati ten kinek kichiwas.
In chikome baka' kwal nesiloya chikome shiwim. Wan in chikome miyawalme kwal nesiloya niyok chikome shiwim. Inik tatemikiliste in pa se han.
Inik chikome baka' pihpitsawak wan hyero nesiloya, yewal takwitapit waltakisaloya ka yehwante, chikome shiwim wan niyok in chikome miyawalme pihpitsawak wan tachichinolme ka yehyekat totonki kaha takis tonat yok yeske chikome shiwim ka mayanaliste.
Yok nihnankili para'ó, Dyos kineshtili ten para'ó ten kichiwas.
Walaske chikome shiwim kwah moshte tapishkaske miyak pa mochi in tal Egipto,
kwakin walaske chikome shiwim ka mayanaliste, wan ki'ilkawaske mochi in miyak tapishkaliste yewal katka. Kwakin in mayanaliste kishitinis in tal!
Kampa yes miyak mayanaliste, yahmo ki'ilnamikiske in miyak tapishkaliste.
Wan para'ó kipi ohpa tatemikiliste kampa melak Dyos yok kichiwas, amo wehkAwas pa yok motachiwas.
Ma kintal para'ó wetakwitawilme ma yak pa mochital Egipto, ma konanak pa sesen makwil kostal se han ka in tapishkaliste kwah yeske in chikome shiwim ka miyak tapishkaliste.
Monek pa ankinichikoske mochi in trigo wan oksek shinashte pa inik shiwim ka miyak tapishkaliste shihwikak pa nichahpilme para'ó wan shikahkokik pa kishki Wehwepweblo', ka kintamakaske masewalme.
Kampa yewal ta'ahkokil yes ten kikwaske pa mochital pa kwah asiske inik chikome shiwim ka mayanaliste, pa yok in masewalme amo mikiske ka mayanaliste.”
Yok para'ó kwal kikak nitahtol Yosé wan moshte inik tikipanolme wetatakewalme.
Wan para'ó kintahtanili:
―Aso tikitaske okse takat kina yewal, kipi pa'itik ni'Espíritu Dyos?
Yok para'ó kili Yosé:
―Dyos mishmashti mochi in, se takat kimat hani motanishtili amo onka okse yok kina tewal, se takat yewal hanse tonatim kimatitiya ten monek pa kichiwas.
Nimishtalis niwetatakewan nokal wan moshte masewalme mishmawishtilitiyaske, pa mochiten tikintakiptiyas. Tewal tikpiyas chikawaliste, hanwel newal nikpiyas we chikawaliste ipa tewal, kampa newal niwerey.
Yosé wetatakewan ipa mochital Egipto
―Nimishtali niwetatakewan ipa mochital Egipto.
Kwakin para'ó mokishtil ni'aniyo yewal kiwikaya wan okitalil Yosé. Kitakemilti ka takemtel tachiwal ka lino, wan kitalil se koskat tachiwal ka oro.
Wan Yosé kitehkolti pa se yawaltik tatilanal ka kabayo' yewal takwitap kitokatiwalaya yewal wan yok tatake pa tsatsiloskya: “Shimotankwaketsak!” Yok para'ó kitali ipa mochital Egipto.
Wan para'ó kili Yosé:
―Newal nipara'ó, amo'ak pa mochi Egipto ki'olini nimahwa wan niyok nitankwa, ta tewal amo tikinmakawalti.
Para'ó kitokayolti Yosé, Tsapenat-panéha; wan kimak Asenat, nikonSiwat Potipera, totats in On pa yeskya nisiwa Yosé. Wan nehnemtinem Yosé ipa mochital Egipto.
Kipiyaya Yosé 30 shiwim kwah kiwikak ka para'ó, in weRey pa Egipto.
Wan okis Yosé kaha katka para'ó, wan nehnemtinem pa mochital Egipto.
Pa in chikome shiwim ye miyak tapishkaliste,
kinichiko Yosé mochi in tapishkaliste pa in chikome shiwim, kimani tapishkaloya miyak wan ki'ahkokiloya tapishkaliste pa in kwahmilme kitaliyaya pa inik Wehwepweblo' yewal amo katkaloya wEhka kampa katkaloya in kwahmilme.
Pa in tonatim kwah astiwalaloya in shiwim kampa yeskya in mayanaliste, Yosé nisiwa Asenat, okintakatilti ome ininpilwaTakam Asenat ye nikonSiwat Potipera in totats On.
Yosé nikon yewal okitakatilti ta'ishpa kitokayolti Manashé, kampa kito: “Niktokayolti yok kampa Dyos nishilkawilti mochi noyolkokoliste yewal nipan, wan moshte pa nikal notats.”
Okse nikon okitokayolti Eprayím, wan kito: “Kampa Dyos nishneshti kina se kwawit kimat taki pa in tal kampa newal onipan noyolkokoliste.”
Kwakin tamik in chikome shiwim ka miyak tapishkaliste pa in tal Egipto
kwakin asiyaya in chikome shiwim ka mayanaliste, kina kinmili Yosé. Katka mayanaliste pa mochital ma yok pa in tal Egipto katka pan.
Kwah moshte yehwante pa Egipto mayanak, in masewalme kitsatsilik para'ó pa kinmakaskya ten kikwaloskya. Wan para'ó kinmili moshte in egiptiyo': “Shiyak ka Yosé wan shikchiwak kina anmichili.”
Wan kimani o'as in mayanaliste pa mochi in tal, kwakin kintapo Yosé in kalme kaha kinahkokiloya in trigo wan kinnamakilti in egiptiyo' kampa katka miyak mayanaliste pa Egipto.
Wan pa mochi in oksek talme walak pa Egipto pa kikowililoskya trigo Yosé, kampa katka miyak mayanaliste pa mochi kishki tal.
Yosé ninohniwan yal pa Egipto
Kwah Yakob kimat kampa pa Egipto, katka takwal kwakin kinmili ininpilwam: “Ten ankichiptikak kan, pates anmo'itatikat ka anmehwante sek ka oksek?
Kwakin inik matahti ninohniwan Yosé yak pa Egipto kikowak trigo.
Ma yok Yakob amo kititan ka yehwante BenYamín, ninohni Yosé, kampa ma yok tamatiya pek ten kipanoskya pek ten amokwal.
Oyak ininpilwam Isra'El okikowak takwal, niyok yaloya oksek, kampa mayanaliste katka pa tal Kanán.
Wan Yosé reynarowaya pa Egipto, yewal kinnamakiltiya trigo moshte yehwante pa mochi kishki tal. Kwah asik Yosé ninohniwan, motankwaketsak talpa.
Kwah kinmit Yosé ninohniwan, haniman kinishmat; ma yok, omochi kina amo kinishmatiya, wan kintakichili ka kwalaniliste; kintahtanili:
―Wan anmehwante!, kampa anwalal?
Kinankilik:
―Tiwalal pa tal Kanán, pa timishkowiliske takwal.
Ma yok kinishmat Yosé, yehwante amo ki'ishmatik.
Kwakin ki'ilnamik Yosé nitatemikiliste nahyehwante, wan kinmili:
Yehwante kinankilil:
―Amoyok, Tats! In motikipanolme tewal, walal kikowal takwal.
Moshte tehwante ininpilwam se takat kwal, tehwante titakam kwahkwalme. Amo tiwalal tita'ispiyarol!
Yosé kinmili:
―Amo melak! Anwalal antachiyal kaha kwal kalakiske pa total ka anmogwacho' pa mo'onanaske.
Yehwante kinankilik:
―Tehwante, motikipanolme, titakatilme 12 ininpilwam, pa se takat yewal mochanti pa tal Kanán. In tipichi moka ka nitats, wan in okse nikon yahmo yoltik.
Yosé kinmili:
―Yok kina annimichilis. Amehwante anta'ispiyarotikat!
Wan ka in nihmati: Nimishmak notahtoliste ka niyoliliste in para'ó, wan amo kisaske nika kaha kat hanwel kwah walas monohni tipichi.
Kintsakwa Yosé pa yey tonatim.
Pa in yey tonatim kinmili Yosé:
―Ta ankinekil yoliske shikchiwak in kampa newal nimomapti pa i'ishpa Dyos.
Ta ankat takam kwahkwalme, ma moka se anmonohni tsaktiyas wan in oksek ma mokwepak wan ma ankiwikak trigo pa yok antakwaske pa anmo'icha.
Shihwalikak anmonohni tipichi pa nihmatis ta ankitotikat melawak. Wan yok amo anmikiske.
Wan yehwante kitol haha,
mo'ililoya sek ka oksek:
―Tehwante timokatsawaltik ka tonohni. Moyolkokotikatkaya wan tishtahtaniyaya pa tikihnililoskya wan amo tihnekik tihkakik. Kampa ashka tishpanotik in amokwal.
Rubén kinnankili:
―Amo annimichili pa amo kikatsawiltiloskya in takatYankwik, wan amo ankinekik annishkakik. Ashka monek pa titashtawaske kampa tihmiktik!
Yosé panoti oksela ka yehwante wan chokaya, kwakin, walmokwep pa tahtoskya ka yehwante, wan ika ka yehwante kikitski Shime'ón pa i'ishpa moshte yehwante kitsakwak.
Kinmili Yosé ininwetatakewan pa nikal pa kintemiltililoskya inintamamal ka trigo, wan pa kinkwepililoskya mochi sesen inintomi kintalilik pa sesen inintamamal, wan kinmakaloskya takwaliste pa kikwaloskya pa ot. Wan yok kichiwak.
Kwakin yehwante kintamamaltilik ininburro' ka trigo wan mokwepak.
Asik ompa kaha panoloskya in yowal se ka yehwante kitapo nitamamal pa kitamakaskya niburro, wan okit nitomi pa ikamak nitamamal!
Kinmili ninohniwan:
―Nishkwepilik notomi! Shikitak, nika onka, pa nokostal!
Wan hyero moyoyokatikatkaloya, mo'ililoya sek ka oksek:
―Ten yewal Dyos tishchiwilitik?
Asik pa ikal itats Yakob pa in tal Kanán, kitakichilik ten kinpanowaya, wan kilik:
―In takat tahto ka tehwante ka kwalaniliste pa mochital tichiliyaya kampa tikatkaloya kina ta'ishpiyaroliste.
“Tikat 12 tinohniwan, ininpilwam totats. Se amo yoltik, wan tonohni tipichi onka ka totats pa Kanán.”
’Kwakin in takat yewal niwetatakewan in tal tichili: “Ashka nihmati ta anmehwante ankat takam kwahkwalme: Shihkawak se anmonohni, ka newal wan shiyak shihwikak takwaliste pa amo mayanaske pa anmokal.
Shinishwalikilik anmonohni tipichi ka newal. Pa yok nihmati kampa amo ta'ispiyarotikat kampa ta melak kat takam kwahkwalme. Kwakin annimishkwepili anmonohni, wan annimishmakawalti pa antakowaske wan antanamakaske pa mochital.”
Kwah kinokiloya inintamamal, ninohniwan Yosé kitak pa sesen inintamamal katka inintomi yehwante. Kwah yehwante wan nitats kitak inintomi, hyero momaptik.
Kwakin Yakob kinmili:
―Anmehwante annishkistiliske mochi nopilwam! Yosé yahmo onka ka tehwante, niyok Shime'ón, wan ashka ankinekil ankiwikaske BenYamín! Mochi inik tachiwaliste wetsil nopa newal!
Kwakin Rubén kili nitats:
―Tikinmikti in omente nopilwam ta amo nimishwalkwepil BenYamín. Shinishkawil kampa newal nihkwitawis wan nimishwalkwepilis.
Yakob kili:
―Nokon amo yas ka anmehwante! Kampa omik ninohni, wan yewal han moka. Ta ten okipan pa ot yewal kampa yal, kwakin anmehwante ankipiyaske teshpawiliste kampa nimikis pa nimoyolkokos nitemos pa She'ol<sup>a</sup> kaha kat mihmihke.
Katka we mayanaliste pa tal Kanán.
Kwah kitamik in trigo yewal kiwalikak pa Egipto. Yakob kinmili:
―Shimokwepak, wan shiyak shihkowak oksep trigo pa titakwaske.
Wan Yehudá tanankili:
―Wan yewal takat otichil ta amo ankwalikal anmonohni tipichi, amo shiwalak shichitak.
Ta tiktitan tonohni ka tehwante, titemoske timishkowiliske trigo.
Ta amo tihnek tiktakewas amo titemoske. Kampa in takat tichili amo annimichitas ta amo ankwalikal ka anmehwante.
Kwakin kito Isra'El:
―Pates yok okilik kampa ankipiyaloya okse takat anmonohni?
Yehwante tanankilik:
Kwakin Yehudá kili Isra'El:
―Shiktitan takatYankwik ka newal wan ma tiyaptiyak, kampa yok tewal wan topilwam tiyoliske amo timikiske.
Newal nihkwitawis; pa amoten kipanos yewal. Newal tinishtahtanis in tapowaliste ten panos, ta amo nimishwalkwepil nika kaha tikat, newal nikpiyas tateshpawiliste pa hanse.
Ta amo inik timochiptiyaloskya, ashka yatiyaloskya wan tiwalmokwepalosya ohpa!
Kwakin nitats Isra'El, kinmili:
―Ta amo onka kina kwal, kwakin shikchiwak in: Shihwikilik pa anmotamamal temakaliste kwal in takat, yewal tikchiwal wan mo'apawal pa in tal, shihwikilik tipit balsamo, tipit nekti, wan sek yewal fragante, wan mira yewal fragante, wan sek nwese', wan almendra'.
Shihwikilik in tomi yewal anmishwalkwepil kwah anwalmokwepak, yewal ankitak pa nikamak anmotamamal. Wan shihwikilik oksep in tomi wan niyok shihwikak ka tashtawaske, kampa oksela okital.
Shihwikak anmonohni tipichi wan shimokwepak ka in takat.
Yewal in Dyos kipi chikawaliste ma kichi pa in takat pa kipiyas ta'ihnililiste pa anmehwante pa yok kimakawas in okse anmonohni wan BenYamín! Pa kishki newal, hanwel ta monek pa nikinpolos nopilwam, yewal ten nikchiwas! Ma nimoka ka amoten nokon!
Kwakin kiwikak yehwante takam inik temakaliste, wan niyok kiwikak tomi, pa kikwepililoskya wan ka takowaloskya wan niyok kiwikaloya ninohni BenYamín, temok pa Egipto. Wan moneshtik pa i'ishpa Yosé.
In takat kichi kina kili Yosé wan kinwik pa nikal.
Kampa yehwante momaptitikatkaloya in takam kwah kinwikaloya pa nikal Yosé: “Kitoloya ka in tomi yewal tishkwepilik kwah timokwepaloya pa tokal. Ashka kinek tishkitskis, pa tishchiwas inintikipanolme, wan pa tishkishtilis toburro'.”
Kwakin ki'asik in wetatakewan pa nikal Yosé, wan pa in tatapoli pa in kal tahtok inak yewal kilik:
Shitishihnil, tats:
―Melak setonatim tehwante tiwalak timokowilik takwal;
kwah timokwepak, timoketsak kaha timosewiloskya in yowal, kwah tikintapok totamamal ompa katka totomi pa sesen nikamak totamamal mochi totomi. Yok tihwalikak oksep in tomi ka tehwante!
Niyok tihwalikak tomi pa titashtawaske in trigo yewal tihkowaske. Amo tihmatil akyewal kital totomi pa totamamal!
Wan in wetatakewan pa nikal kinnankili:
―Amo shimomaptik. AnmoDyos anmehwante wan niDyos anmotats anmishtalil in tomi pa anmotamamal. Newal nikonan anmotomi yewal nishtashtawilik.
Kwakin kiwalikak Shime'ón ka yehwante,
Yehwante, kichiwak temakaliste, inik yewal kiwalikilik Yosé kwah asiskya takwalispa, kampa takakik ompa takwaloskya.
O'as Yosé pa nikal, ninohniwan kimakak inik yewal kiwalikilik, wan mopachok ni'ishpa pa in tal.
Kintahtanili Yosé kina katkaloya, kwakin kinmili:
―Kina onka anmotats, in tats kolinche yewal annichilik? Yoltik?
Yehwante kinankilik:
―Totats, motikipanol, kwal onka, wan yoltik.
Wan mopachok ni'ishpa yewal pa kichiwililoskya tamawishtiliste.
Kwakin Yosé otachi wan okit BenYamín, ninohni in okse nikon nitats wan ninantsi, wan kito:
―In yewal anmonohni tipichi, in yewal nishtakichilik anmehwante? Ma mishmashti Dyos, nokon!
Kwah kit Yosé ninohni, kinekiya chokaskya, kampa kinekiya kinapaloskya yok yewal mo'isiwilti. Okalak pa nikwarto wan ompa chokaya.
Yosé takwaya oksela, katkaloya ninohniwan pa okse, kaha takwal wan in egiptiyo katkaloya ka Yosé takwaloya pa okse kaha takwal. Katka in egiptiyo' kampa amokwal takwaloskya kaha takwaloya hebreteko', kampa tatatsotal katka pa egiptiyo'.
Motalik Yosé ninohniwan pa annimesa han kina shiwim kinpiyaloya, kina takatiloya yewal we ka Rubén wan tam ka BenYamín kwah tamik motalik, ninohniwan Yosé mokawak mo'itatikat.
Katka in takwaliste kaha takwa Yosé, wan nitikipanol ki'onan in takwaliste wan kinwalikilik sesen wan sesen ninohniwan se shikal temtiyaya ka takwaliste wan kiwikilil BenYamín we takwal kina makwil shikalme pa nishikal, yok we katka nitakwal. Wan takonik ka Yosé, wan kipiyaloya pakiliste ka yewal.
Yosé okital tapalkatonte tachiwali ka plata pa BenYamín
Kwakin Yosé okinots niwetatakewan pa nikal: “Shikintemiltil inintamamal inik takam ka trigo kishki temi, shikintalil inintomi pa mochi sesen pa nikamak inintamamal.
Shiktal niyok notapalkatonte tachiwal ka plata pa itik nitamamal in tipichi yankwik ika nitomi, ka tashta trigo.” Wan niwetatakewan pa nikal kichi kina kili Yosé.
Tahtanesti, ninohniwan Yosé kintakewak pa yaloskya pa mokwepaloskya inak ininburro'.
Ayamo'ok yaloya wEhka pa in wepweblo' wan Yosé okinots niwetatakewan pa nikal: “Shi! Shikinas in takam! Kwah tikinasis, shikinmil: ’Pates annishtashtawilik amokwal wan anmishmak in kwal?
Pates anki'ishtikilik yewal nitapalkatonte tachiwal ka plata wan kaha nowetatakewan takoni wan kaha kit ten panos? In amokwal ten ankichiwak!”
Kwah niwetatakewan pa nikal kinas, kinmili oksep inik tahtolme.
―Pates yok tikito, notats we in? Tehwante motikipanol amo'ik tikchiwal ten yok!
Shikit, timishwalkwepilik tomi yewal tikitak pa'itik nikamak totamamal sesen ka tehwante, tihwalikak kwah tikisak pa Kanán. Kina yok tikishtikililoskya plata, oro pa nikal in tats?
Ta se ka tehwante motikipanol tikit, ma kimiktik wan tehwante, in oksek timochiwaske nitikipanol nikal in notats.
Wan niwetatakewan pa nikal kito:
―Ma ye kina ankitol, akyewal kipiyas tapalkatonte tachiwal ka plata yes notikipanol; wan anmehwante mokawaske tamakawaliste pa in tateshpawiliste.
Kintemowik sesen inintamamal wan kitalik pa tal, wan ka sesen kintapok.
In wetatakewan otatem okipewalti ka ninnohni we wan otam ka ninohni tipichi. Kitak yawiya pa nitamamal BenYamím in tapalkatonte tachiwali ka plata!
Kwakin motsayanilik ininshashalme.<sup>a</sup> Kintamamaltilik ininburro' wan mokwepak pa in Wepweblo.
Kimani Yehudá wan ninohniwan asik pa nikal Yosé, yewal ompa katkaya ayamo yawiya tikipanowaya. Kwakin motankwawetsak pa tal ni'ishpa yewal,
kinmili Yosé:
Kinankili Yehudá:
―Kina timichiliske Tats! Ten tikitoske! Kina timishnishtiliske kampa amo tikpiyal takokoliste? Ka Dyos yewal kineshti totakokoliste tehwante motikipanol. Ashka tehwante tiyeske motikipanol, notats we, tehwante tonohniwan wan in se yewal kipiyaya in tapalkatonte tachiwal ka plata.
Yosé kinmili:
―Amo'ik pek ten nikchiwaskya! In yewal aki kipiyaya tapalkatonte yes notikipanol. Wan in oksek mokwepaske ka anmotats ka mosewiliste, amo'ak anmehwante anmishtsakwili.
Kwakin Yehudá o'as ka yewal wan kili:
―Newal nimishtahtani tewal, Tats, shikit newal nimishtahtani motikipanol nimichili tewal tats sek tahtolme pa monaka. Amo shikwalan ka newal motikipanol, kampa newal, nimichit tewal ti'onka kina para'ó.
Tewal tats titishtahtanil tehwante motikipanol ta ankipiyal anmotats wan okse anmonohni,
wan tehwante titanankilik tikpiyal totats kipi myak shiwim, wan se tonohni tipichi yewal okitakatilti kwah notats kolinche katka ka myak shiwim. Wan niyok tikitok kampa totats hyero miyak kinek wan yewal hanse mokawiliyaya nikon ka in se han nisiwa, kampa nokse ninohni omik.
Kwakin tewal timotikipanolme otishtahtan pa tihwalikaloskya kampa tihnek tikishmatiskya.
Wan timichilik tewal notats kolinche amo kika in piltonte nitats kampa, ta kika, kwakin nitats miki.
Timokwepak kaha motikipanol notats, wan tikilik in tewal tats titichili.
Kwah tichili totats: “Shimokwepak shihkowak tipit takwaliste pa tehwante.”
Wan tehwante titanankilik: “Amokwal tiyaske ta amo ya ka tehwante tonohni tipichi amo tiyaske. Amo tikitaske nishayak in takat ta amo oy ka tehwante tonohni tipichi.”
Totats, in motikipanol, kito: “Ankimatil kina annishtakatilti nosiwa ome nopilwam.
Ka in omente se yahmo onka ka newal. Wan nikito kampa melak se yolikilme kika tahtakito, wan ashka amo'ik nikita pa mochi in shiwim.
Ta annishkishtilik niyok nokon, wan niyok ta okipan pek ten, kwakin kichiwaske kampa in tsontek temos pa She'ol<sup>b</sup> kaha kat mihmihke!”
’Ashka, shikit, kimani nimokwepas newal motikipanol, ta in takatYankwik ta amo ya ka tehwante, in niyoliliste notats pipichotik inak niyoliliste in takatYankwik,
in panos kimani ta amo okit in piltonte, mikis, wan motikipanolme kichiwaske pa moyokoltis kampa notsontek istak yok temos pa She'ol kaha kat mihmihke.
Newal motikipanol nikili notats melak kampa nihkwepiliskya in piltonte. Nikili: “Ta amo nihwalik oksep ka tewal, noTats newal, kwakin newal nikpiyas hanse tateshpawiliste mo'ishpa.”
Ashka, shinishmakawilti pa newal motikipanol nimokawas nika pa niyes motikipanol pa tewal, tats ma nimoka wan in piltonte shihmaka pa mokwepas ka ninohniwan.
Yosé kinmashti ninohniwan
Kwakin Yosé yahmo kwal kina motsakwiliskya ininishpa pa moshte inintikipanolme, yewal tsats: ''Shikisak moshte anmehwante nika!” Yok amo katkaya ni se inintikipanolme Yosé hanwel ninohniwan. Kwah yewal kinnawati akyewal katka,
kwakin walchokaya chikawak wan kimatik inik egiptiyo', wan niyok kimatik yehwante pa nikal para'ó.
Newal niYosé kinmili ninohniwan:
―Yoltik notats?
Wan amokwal kina kinankililoskya ninohniwan kampa momaptiloya i'ishpa yewal.
Kwakin Yosé kinmili:
―Shiwalak ka newal!
Yehwante monichikok ka yewal, wan kinmili:
―Newal annimonohni Yosé, in yewal ankinamakak pa Egipto.
Ashka panok ome shiwim ka mayanaliste pa in tal, wan pa inik oksek makwil shiwim amo yes tatokaliste wan tapishkaliste.
Dyos onishwaltitan ta'ishpa ka anmehwante: pa yok mokawaloskya anmokolinchim pa in mochital wan pa anmishmakas yoliliste ka we tapololtiliste.
Amo anmehwante aki annishtakewak pa nikek han Dyos. Kampa onishtal kina nitats para'ó wan niwetatakewan pa mochi nikal, wan in wetatakewan pa mochi in tal Egipto.
Ashka, shi'isiwik! Shimokwepak kaha notats wan shikilik: “Yok kito yewal mokon Yosé: Dyos nishchi we nireynaroliste pa mochi Egipto. Ma wal ka newal. Amo shiwehkA.
Timochanti pa in tal Goshen, amo wEhka kaha newal niyes, ompa anyeske tewal wan anmopilwam, wan anmokolinchim wan mochi inik tanichikolme borrego', chibo', baka' wan mochi yewal ten tikpi.
Nika annimishmakas takwaliste tewal wan moshte mochantilme pa mokal. Wan moshte yehwante kat ka tewal, pa mochiten kipiyaske, kampa yeske oksek makwil shiwim ka mayanaliste.’”
Anmehwante ankital wan BenYamín kampa melak newal nitahtotik ka anmehwante.
Shikilik notats kina niWe nitatakewan nika Egipto, wan shikilik mochi yewal ankitak. Wan shi'isiwik wan shihwalikak notats!
Kwakin Yosé kinapalo ninohni BenYamín, wan walchokaya BenYamín wan Yosé.
Chokaya niyok, kintenamikik moshte ninohniwan wan walchokaya ka yehwante. Kwakin ninohniwan kiwaltakichilik.
Wan kili para'ó Yosé: “Shikinmil monohniwan ma kintamamaltilik anniyolikilme wan ma mokwepak pa in tal Kanán.
Shinishwalikilik anmotats wan moshte mochantilme pa nikal. Wan newal annimishmakas in kwahkwalme talme pa Egipto, wan anmehwante ankikwaske in kwal yewal pa in mochital.
Niyok shikinmil, shikinwikak sek yawalokilme nika pa in tal Egipto pa ankwalikaske anmosiwam wan anmopilwam, wan shihwalikak anmotats,
amo shikilnamikik amoten yewal pa anmoyashka, kampa mochi yewal onka kwal pa Egipto wan yok anyes anmoyashka.”
Yok kichiwak ininpilwam Isra'El. wan Yosé kinmak yawalokilme kina kili para'ó, wan niyok kinmak takwaliste ten monekiskya pa ot.
Kinmak sesen wan sesen shashalme yahyankwik, wan BenYamín kimak 300 tomiplata wan makwil takemiltiliste shashalme.
Wan nitats kititanil matahti burro' ka tamamaltiliste ka in kwahkwal ten onka pa Egipto, wan matahti burra' tamamtiyaloya trigo, wan ten monekiya pa ot.
Kwakin Yosé kintake ninohniwan pa yaloskya pa in ot kinmili: “Amo shimokwalantik pa ot!”
Yok kisak pa in tal Egipto wan asik kaha nitats in Yakob, pa in tal Kanán.
Kilik: “Yosé yoltik! Yewal reynarotik pa mochi Egipto!” Amo kimat ten kitoskya Yakob amo kinneltokaya,
Kwakin kito: “Melak! Yoltik nokon Yosé! Niyas nikitas ashka kwah ayamo'ok nimiki.”
Yakob wan ininpilwam pa Egipto
Yok panoti Isra'El ka mochiten tapiyaya. Yok o'as pa BérSheba, kitalili tatamakal niDyos nitats Itsak.
Pa se tayo Dyos otahto ka Isra'El tachiyaya kina tatemiktiyaskya kili:
―Yakob! Yakob!
Kinankili:
―Nika ni'onka.
Kili:
―Newal niDyos, niDyos motats. Amo shimomaptiti pa tiyas Egipto, kampa ompa nikchiwas se tanichikol we.
Niyas monak Egipto, wan niyok nikchiwas pa tiwalmokwepas. Wan Yosé yes ka tewal pa kintsakwas moshtololme kwah timiki.
Niyok kinwikak ininyolikilme wan kinwikak mochi ininyashka, yewal Yakob tapiyaya pa Kanán.
Yok Yakob kinwik pa Egipto ininpilwaTakam wan ininpilwaSiwam wan nikolinchimTakam wan nikolinchimSiwam, moshte yehwante oyak inak yewal.
Yok itokaloya ininpilwam Isra'El wan Yakob nikolinchim yehwante oyak pa Egipto:Rubén ye nikon we, Yakob.
Ininpilwam Rubén yek: Henok, Palú, Hesrón wan Karmí.
Ininpilwam Shime'ón yek: YemuEl, Yamín, Óhad, Yakín, Tsohar wan Sha'úl, yewal katka nikonSiwat kananeya.
Ininpilwam Lewí yek: Gershón, Koat wan Merarí.
Ininpilwam Yehudá yek: Er, Onán, Selá, Perets wan Séra. (Er wan Onán mikik pa in tal Kanán.)Ininpilwam Perets yek: Hesrón wan Hamul.
Ininpilwam Isakar yek: Tolá, Puwá, Iyob wan Shimróm.
Ininpilwam Sabulón yek: Séred, Elón wan YahalelEl.
Niyok yek ininpilwaTakam yewal Le'a okitakatilti Yakob pa in tal Padán-aram, wan niyok okitakatilti nikonSiwat Dína. IninpilwaTakam wan ininpilwaSiwam yek 33 masewalme.
Ininpilwam Asher yek: Imná, Yishwá, Yishwí, Berihá wan Séra, ninohniSiwat yehwante.Ininpilwam Berihá yek: Héber wan MalkiEl.
Yehwante okintakatilti Silpa ininpilwam Yakob. Yewal Labán okimak Le'a pa yeskya nitikipanolSiwat. Katkaloya 16 masewalme.
Inik yek ininpilwam Rakel, nisiwa Yakob: Yosé wan BenYamín.
Pa Egipto, okitakatilti Yosé ka nisiwa Asenat, nikonSiwat Potipera, totats On: Manashé wan Eprayím.
Ininpilwam BenYamín yek: Bela, Beker, Ashbel, Gerar, Namán, Ehi, Rosh, Mupim, Hupam wan Ard.
Inik yek ininpilwam Rakel, okintakatilti Yakob katkaloya 14 masewalme.
Nikon Dan ye: Hushim.
Ininpilwam Neptalí yek: YahetsEl, Guní, Yeser wan Shilem.
Inik yek ininpilwam Yakob yewal okinpi inak Bilha. In tikipanolSiwat yewal Labán kimak nikonSiwat Rakel. Yek chikome masewalme.
Moshte inik masewalme yehwante yaloya inak Yakob pa Egipto, moshte katkaloya nikolinchim wan katkaloya 66, amo katkaloya tapowalme ininsiwamom.
Kwakin Yakob kitake Yehudá kampa katka Yosé pa yok kiliskya Yosé pa kinamikiskya pa in tal Goshen.
Kinmili Yosé nitakam pa kipiyaloskya nikareta, pa yok yaskya pa Goshen pa kinamikiskya nitats Isra'El. Haniman kwah okit Yosé pa i'ishpa nitats kinapalo, nitats wan owehkA moka chokati.
Isra'El kili Yosé:
―Ashka kwal pa nimikis! kampa nimichit tewal kampa tiyoltik!
Kwakin kinmili Yosé ninohniwan wan yehwante pa nikal nitats:
―Ma nitakis pa nitahto ka para'ó pa nikili nonohniwan, wan yehwante kat ka nikal notats, yewal mochantiloya pa in tal Kanán, yehwante walak ka newal.
In takam takwitawilme tanichikolme ka yolikilme kinpiyal borrégo', chibo' wan baka', kinwalikak wan mochiten tapiyaloya.
Kwah anmishnotsa wan anmishtahtanili pa ten tikipanoloya,
shikilik pa kishki tiyoltikat wan pa ashka inik tehwante timotikipanolme tewal tikinkwitawil yolikilme, kina inik towichalme yehwante mikik. Yok anmokawaske pa in tal Goshen, kampa inik egiptiyo' kipiyal tatatsotalme pa mochantiske inak yehwante takwitawilme yolikilme borrego.
Yosé oy ka para'ó, wan kili:
Kinonan Yosé makwil ninohniwan wan kinwalik pa ni'ishpa para'ó.
Kinmili para'ó ninohniwan Yosé:
―Ten tikipanoliste ankimatil?
Yehwante kinankilik para'ó:
―Tehwante motikipanol titakwitawilme tanichikolme ka yolikilme yok kina towichalme yehwante mikik tishkawilik.
Niyok kilik para'ó tiwalak pa timochantiske nika kampa onka miyak mayanaliste pa Kanán, amo onka sakat pa niyolikilme motikipanolme. Kampa mayanaliste hyero we! Timishtahtanil kampa titishmakas pa timochantiske pa in tal Goshen.
Para'ó kili Yosé:
―Motats wan monohniwan ashka walak ka tewal.
Wan in tal Egipto pa mo'ishpa onka tewal. Shikinmak motats wan monohniwan pa in tal kwal, ma mochantik pa Goshen. Ta tihmat ta ka yehwante kat sek kimatil takwitawil yolikilme, kwakin shikintal pa yeske notatakewalme pa noyolikilme.
Yosé kiwik niyok Yakob, nitats kaha para'ó, pa ki'ishmatiskya wan Yakob kimashti para'ó.
―Kishki shiwim tikpi?
Yakob kinankili para'ó:
―Newal nikpi 130 shiwim niyaptinem nika nepa amo myak shiwim nikpi pa niyoltik wan inik shiwim amokwal onipan, ayamo'ok nikashilti pa niyolis kina ininyoliliste nowichalme yehwante mikik, pa inik tonatim yaptinemil nika nepa.
Kwakin Yakob kimashti para'ó, wan okis pa ni'ishpa.
Yok Yosé kinmak nitats wan ninohniwan talme pa Egipto, in tal kwal amoyok kina oksek talme kaha ta'itok Ramsés, kichi kina kili para'ó.
Niyok Yosé kinmakaya takwaliste ninohniwan, pa moshte nikal nitats, pa kishki myak ininpilwam katkaloya pa sesen nikal.
Yosé tikipanowaya pa in tonatim pa mayanaliste
Amo katka ten kikwaloskya, pa mochi in tal kampa katka miyak mayanaliste pa Egipto wan pa Kanán. Amo kipiyaloya ten kikwaloskya, miktiyaloya ka mayanaliste.
Yosé kinichiko mochi in tomi pa in tal Egipto wan pa tal Kanán, kampa kinamakaya trigo wan yewal kitashtawililoya in tomi kiwalikaya pa nikal para'ó.
Kwah yahmo katka tomi pa egiptiyo' wan pa Kanán, kwakin walak moshte egiptiyo' kaha Yosé kilik:
Wan kinmili Yosé:
―Shikinwalikak anmoyolikilme, annimishmakas ten ankikwaske kampa antashtawaske ka anmoyolikilme.
Yok kiwalikilik Yosé ininyolikilme, wan kinmak ten kikwaloskya, tashtawak ka ininkabayo', ininborrego', ininchibo', ininbaka' wan ininburro', yok Yosé in egiptiyo' kinnamakiltiyaya ten kikwaloskya yehwante tashtawaloya ka nitanichikolme yolikilme.
Kwah otam in shiwit walak ka Yosé oksep pa okse shiwit kilik:
―Amo tikpiyal ten, kampa otam totomi wan toyolikilme. Amo tikpiyal amoten pa timishmakaske, hanwel tokwerpo tonakayo wan totalme.
Kampa timikiske mo'ishpa ka tewal wan ka totalme niyok? Shitishko tehwante wan totalme. Pa yok tishmakas ten tikwaske. Tehwante wan totalme tiyeske inintikipanolme para'ó. Hanwel shitishmak shinashte, pa yok tiyoliske wan yok in tal amo mo'ihtakos wan mokawas tawak!
Kwakin Yosé kinkowili mochi in talme pa Egipto, wan yok oye kina mokawil mochi in tal para'ó moshte in egiptiyo', kinnamakak inintalme kampa mayanaliste katka chikawak ipa yehwante,
wan yok Yosé kintikipanolti inik egiptiyo' pa itenko in mochital Egipto, han itenko analko.
Amo kiko nitalme in totatsim. Yehwante amo kinnamakak inintalme, kampa totatsim takwaloya ka nitomi para'ó, amo monekya pa kinnamakaloskya inintalme.
Wan in egiptiyo' kinmili Yosé:
Pa sesen makwil kostal se han ka in tapishkaliste kimakaske para'ó. In oksek nawi kostale' ka in tapishkaliste yeske pa anmehwante, pa yok tatokaske in talme wan ka kintamakaske yehwante mochantilme pa anmokal wan pa takwaske anmopilwam.
Yehwante kinankilik:
―Tewal tishwalkwepil toyoliliste! Ma tiyek inintikipanolme in para'ó!
Yok kina Yosé okital tahtoliste pa mochital Egipto pa kimakaloskya para'ó. Pa sesen makwil kostal se han ka in tapishkaliste, wan pa ashka in tahtoliste kipiyal pa yok kichiwaske. Hanwel in talme ka in totatsim amo temakaloya in sesen makwil kostal, kampa amo katkaloya pa para'ó.
Wan yok ye kina moka mochantiti Isra'El pa in tal Egipto, pa in pweblo Goshen. Ompa mokowilik kwahmilme, wan kinpiyaloya ininpilwam wan momiyaptik hyero myak.
Wan mochanti Yakob 17 shiwim pa Egipto, yolti pa 147 shiwim.
Kwah astiwalaya in tonat pa mikiskya Isra'El, okinots Yosé nikon wan kili:
―Ta melak tinishtasot, shiktal momahwa itsinta nopyerna wan shinichil motahtol ka ni'itokaliste Dyos. Kampa tinishchiwilis kwal ka ta'ihniliste wan melak nimishtahtani amo shinishtapach pa Egipto!
Kwah nimosewis ompa kaha nowichalme yehwante mikik, shinishwik pa kiyawak Egipto, shinishtapach kaha yehwante tapachotikat.
Kili Yosé:
Isra'El kito:
―Shinishmak motahtol ka ni'itokaliste Dyos!
Kwakin Yosé kimak se tahtol ka ni'itokaliste Dyos, kwakin Isra'El motankwakets kaha westotikatka.
Manashé wan Eprayím
Panok sek tonatim wan kinawatik Yosé kampa kitakoko motats. Óy Yosé okit wan okinwik in omente ininpilwam, Manashé wan Eprayím.
Kimani kinawatiloya Yakob kampa mokon Yosé owal omichit, kwakin konan Isra'El nichikawaliste, pa motaliskya pa nitapeshte.
Yakob kili Yosé:
―Ones ka newal Dyos ka miyak chikawaliste pa in Wepweblo Luts, pa in tal Kanán, wan nishmashti
wan nichili: “Nimishchiwas pa momiyaptiske mopilwam, nimishchiwas pa tewal kisas se pweblo ka masewalme. Wan takwitap yeske myak tanichikolme ka masewalme wan nikinmakas in tal pa mokawiliske mokolinchim pa hanse.”
Ashka, mopilwam in omente yehwante takatik nika Egipto kwah ayamo'ok ni'asiyaya. Eprayím wan Manashé yeske nopilwam kina yehwante nopilwam Rubén wan Shime'ón.
Kimani niwalaya pa Padán-aram pa nimokwepaskya pa Kanán, kampa omik Rakel pa tal Kanán kwah tikatkaloya pa ot, opoli amo wEhka katka in pweblo Eprata. Ompa niktapach pa Eprata, yewal niyok itok BetLéhem.
Isra'El okinmit ininpilwam Yosé wan kitahtanili:
―Akyehwante inik?
Kili Yosé nitats:
―Yehwante nopilwam onihsmak Dyos nika.
Kwakin Isra'El kili:
―Shiwalak pa nikek yok nimishmashti ika Dyos.
Nishtololwa Isra'El shiyaptikatkaloya kampa kolinche katka amo tachiyaya; kwakin kinwalikil Yosé ininpilwam ka nitats kintenamik wan kinnapalo.
Wan Isra'El kili Yosé:
―Nitamatiya kampa amo nimichitaskya, wan ashka Dyos onishmakawalti pa nikinmitaskya nokolinchim!
Wan kinonan Yosé in omente, kikets Eprayím pa nimahwakwal wan kikets Manashé pa nimahwamapoch wan kinashilti ka nitats. Wan Eprayín moka pa nimahwamapoch Manashé pa nimahwakwal.
Kwakin Isra'El, kimela nimahwam, kipanolti wan okital nimahwakwal ipa itsontek Eprayím, yewal otakat takwitap, kwakin okital nimahwamapoch ipa nitsontek Manashé, yewal otakat ta'ishpa.
Wan kinmashti Yosé ka inik tahtolme:
“In Dyos yewal
nehnemtiyak inak notahwan, AbRaham wan Itsak,
yewal in Dyos hanse tonatim nishkwitawiyaya
wan pa ashka in tonat,
in nitakwitawilanhel pa in takpakIlwikak yewal nishkishti pa mochiten amokwal,
ma kinmashti inik piltontim.
yewal no'itokaliste yes ta'ilnamikiliste
Ma kinpiyak myak ininpilwam wan ma yek wehwe tanichikolme ka masewalme
pa in mochital.”
Okit Yosé kina nitats kital nimahwakwal pa itsontek Eprayím, wan mokwalanti kikitski nimahwa nitats, pa kitaliskya pa itsontek Manashé,
Yosé kili nitats:
―Amoyok tats! Kampa in okse nitakatiliste ta'ishpa nokon! Shiktal momahwakwal pa nitsontek!
Kampa nitats amo kinek kichi, yok:
―Nihmat nokon, nihmat! Yewal niyok momiyaptiske pa mochiwas se tanichikol we. Ma yok ninohni tipichi yes hyero we amoyok kina Manashé, ninohni tipichi nikolinchim yeske myak tanichikolme pa Wehwepweblo.
Pa in tonat Yakob kinmashti ka inik tahtolme:
“Kimani Isra'El kimashti kito
ka mo'itokalme anmehwante:
kina kichi pa Eprayím wan Manashé.”
Yok Isra'El kital Eprayím ta'ishpa yewal ka Manashé.
Kwakin Isra'El, kili Yosé:
―Newal nimikis pa se tonat; ma yok Dyos yes ka anmehwante wan anmishkwepas oksep pa nital mowichalme yehwante mikik.
Wan tewal, nimishmak ma we amoyok nikinmak monohniwan, nimishmak in tal yewal onikinkishtil in amoreteko' ka noteposte pa momiktiliste ka notawitol.
Yakob kinmashti ininpilwam
Kwakin Yakob kinnots pa walaloskya ininpilwam wan kinmili: “Shimonichikok, pa yok annimichilis ten anmishpanos pa inik tonatim yewal astiwalal:
’Ininpilwam Yakob: Shimonichikok wan shitakakik;
shihkakik anmotats Isra'El.
’Rubén, tewal, titakat ta'ishpa,
tikpi ipewaliste ka tamawishtiliste, wan nichikawaliste.
Amo tihmat titamawishtili kina atim,
yahmo tiyes ta'ishpa:
kampa otikoch inak nosiwa;
wan tihkatsawilti kaha nikochi.
’Shime'ón wan Lewí kat ninohni;
ininmomiktiliste ka miyak motakokoltil.
Amo nihnek niyes kaha taketsal,
kampa kwah kwalantikatkaloya!
kinmiktik takam
Ma amokwal yes mokwalaniliste,
anmokwalaniliste ka chikawaliste!
Nikinsesemana pa in tal ka Yakob,
pa mochi in tal Isra'El.
’Yehudá, wan monohniwan; michiliske tahtolme wehwe,
tikinkitski yehwante mishkokolil,
ininpilwam motats motankwaketsaske pa mo'ishpa.
Tewal Yehudá nokon newal! Ti'onka kina se nikon leon,
kwah tami kikwa nita'asil:
mowalpacho, motek talpa kina se leon,
Yehudá hanse tonatim kipiyas bordon bara, pa reynaros, han amo kikawaya,
kaha ipanta inintankwam nibordon nibara, han amo kikawas
kwah walas yewal yes niyashka pa reynaros,
wan kineltokas mochi pweblo.
Yewal ki'ilpi burro pa se kwawitUba,
nikon niburro ki'ilpis kaha kwal tatsimolinke;
kipak nishashal ka nihugoUbaBino,
wan kipak nitakemtel ka niyEste nihugoubaBino.
Nishtololme tihtiltik amoyok onka nihugoubaBino;
wan nitankochowam ihistak kina lech.
nital mochiwas kaha asil barko',
Astiyaske pa itenko Tsidón.
’Isakar kina se burro yewal kitamamaltilil yetik
yewal motek ipanta ka ome tatsakwalme.
Kampa okit kina kwal katka pa mosewiskya
wan in tal kina kwal katka pa kitikipanoskya,
wan mokwalpacho pa kiwikas tamamaltiliste pa niyahkwal
wan motemak pa kitikipanoltiske.
’Dan yes se wetatakewan pa nipweblo,
onka in se tanichikolme ka Isra'El.
se kowat kochi pa itenko ot,
kikwa nitankwam kabayo'
kampa kichi pa wetsis pa takwitap takat.
’Nikchishtik pa tinishkishti pa in polewiliste, WeTatsDyos!
’Gad kinamiki se tanichikol gwacho' ta'ishtikiyanilme,
wan kinekiske kimiktiske ma yok yewal kintohtokas.
’Asher kipiyas miyak takwaliste;
in takwaliste yeske kina nitakwalme in reye'.
’Neptalí onka kina se masatSiwat,
yewal onka kina tamakawal okintakatilti ininpilwam kwahkwalme.
kimat miyak taki kaha nalkistik at,
wan nimahmashaltik mowilanal pa tepante.
Masewalme ka inintawitolme, kiminaloya
amo kipiyalo ta'ihniliste kikwalanililoya.
Ma yok amo ki'oliniyaya nitawitol Yosé,
mo'isiwiloya ininmahwam.
Tashta ka Dyos nichikawaliste Yakob,
ka ni'itokaliste in takwitawilme borrego', yewal tatsakwili pa Isra'El!
Tashta ka niDyos motats, yewal mishpalewis!
In Dyos niChikawaliste, yewal mishmashti!
Ka tamashtiliste pa in we'at wehwekatim!
Ka tamashtiliste ka myak mopilwam wan myak yolikilme!
Nitamashtiliste oye we motats
amoyok we kina nitamashtiliste notahwan,
asis itenko in tepetLom amoTamis.
Inik tamashtiliste yeske
ipa nitsontek Yosé,
yewal oye ta'onanal ka ninohniwan!
’BenYamín onka kina se lobo tekwanim
yewal ta'asi pa watsinko kikwa
Moshte yehwante in 12 tanichikolme Isra'El, wan in yewal nitats kinmili kwah kinmashti ka sesen ka yehwante.
Miki Yakob
Kwakin, Yakob kinmashti: “Ashka nimonelo ka nonohniwan. Shinishtapachok ka nowichalme yehwante mikik, in koyonke kweba yewal onka pa nikwahmil Eprón in heteteko.
In kweba onka pa in kwahmil Makpela, amo wEhka onka Mamré pa Kanán. Yewal kiko AbRaham, kinamakilti Eprón in heteteko, kampa kintapacholoskya nikolinchim kiko in Teshkalkoyonke pa in kwahmil.
Ompa tapachotikat AbRaham wan nisiwa Sara, ompa tapachotikat Itsak wan Rebeka, wan ompa niyok tapachotik Le'a.
In kwahmil wan kweba tishnamakiltik in heteteko'.”
Kwah Yakob otam okinmil inik tahtolme ininpilwam, Isra'El walmotek pa nitapeshte, mihyot, yok omik yok oy omonel inak niwichalme yehwante mikik.
Kwakin kinapalo Yosé nitats, wan chokaya ipa nimihki, wan kitenamiki.
Kwakin Yosé kinmili in tapahtilme walaloskya kishiloloskya pa kishawililoskya ahwiyawiliste pa amo palaniskya nimihki nitats, wan in tapahtilme ki'ahwiyawiltik Isra'El, wan yok kichiwak.
Panok 40 tonatim, kina kimatil kichiwal ka ta'ahwiyawilme. Inik egiptiyo', kichokililoya Isra'El 70 tonatim.
―Ta annichital kwal, shiyak ka para'ó wan shikilik ika newal
kampa notats, onishchiwalti ka tahtol melawak shikit newal nimikti, nihnek pa tinishtapachos ompa kaha nitahtak newal pa in tal Kanán ompa shinishtapach. Ashka ma nishmakawalti, ma ni niktapach notats, wan hani niwalmokwepas.
In para'ó kinankili:
―Shi shiktapach motats, kina yewal michili pa i'ishpa Dyos.
Yosé oy ompa ikpak pa kitapacholoskya nitats wan kitokak moshte masewalme ka para'ó, in Abwelolme Wehwetsim pa nikal pa mochi tal Egipto.
Moshte yehwante oyak pa nikal Yosé, wan ninohniwan pa nikal nitats. Kinkawak ininpilwam tipichim wan ininyolikilme pa Goshen.
Niyok kintokatiyaloya yawalolme tatilanilme ka kabayo', wan niyok yaloya masewalme pa kabayo', yaloya hyero myak masewalme.
Kwah asik kaha kipohpowal trigo ta'itok Atad, kaha waltakis tonat pa analko in atenko Yordán, wan ompa hyero kichokililoya Isra'El. Wan ompa Yosé omo'ahkokil chikome tonatim kampa omik nitats.
Kwah kitak in kananeyo', inik mochantiloya ompa pa in tal wan kitak in chokiliste katka pa tepet ta'itoka Atad kitok: “Hyero we ininchokiliste egiptiyo', omik se wemonots.” Yok okitokayoltik Abel-misrayim<sup>a</sup> kaha waltakis tonat pa analko in atenko Yordán.
Yok kichiwak ininpilwam Yakob kina kinmili:
Kwah otam kitapachok nitats, omokwep Yosé pa Egipto wan mokwepak ka yewal moshte ninohniwan wan kishki kitokatiyaloya.
Yosé kinmili ninohniwan amo momaptiloskya
Taketstikatkaloya ninohniwan Yosé kampa nitats omikiya kitoloya: “Ten tikchiwaske ta Yosé tishkokoli, wan ta ashka tishkwepilis mochiten amokwal tikchiwilik.”
Kwakin tatakewak pa kililoskya: “Kwah ayamo'ok mikiyaya motats, otichil:
‘Shikilik Yosé in nimishtahtani pa tikinihnilis inintakokoliste monohniwan, in yewal amokwal mishchiwilik.’ Yok otichil motats ashka timishtahtanil shitishihnil totakokoliste, kampa tehwante inintikipanolme niDyos motats.”
Kwah in tanawatilme kinawatiloya Yosé chokaya.
Walak ninohniwan ka Yosé, wan motankwaketsak pa tal ni'ishpa Yosé wan kilik:
―Tehwante tiyeske motikipanolme.
Yosé kinnankili:
―Amo shimomaptik. Newal amo niDyos pa annimishkokoltis?
Yok yewal, amo shimomaptik! Annimishtamakas anmehwante wan anmopilwam.
Wan yok, takets ka yehwante pa amo momaptiloskya.
Miki Yosé
Moka mochantiti Yosé pa Egipto. Yewal wan moshte ininpilwam wan nitahwan Yakob, yolti Yosé pa 110 shiwim,
wan okinmit takatik niwichalme ka Eprayím niyok kinmit takatik ininpilwam nikolinche. Makir yewal nikon Manashé, yewal kinapa Yosé.
Kwakin pa se tonat, kinmili Yosé ninohniwan: “Newal amo niwehkAwas pa nimikis, ma yok melak Dyos anmishpalewis, wan anmishwikas pa kiyawak pa in tal yok kinmili pa i'ishpa AbRaham, Itsak wan Yakob.”
Kwakin Yosé kinmili ininpilwam Isra'El pa kililoskya ni'ishpa Dyos kinmili: “Melak Dyos walas anmishpalewis. Kimani panos in, anmehwante ankiwikaske noweso nika kimani nimikis.”
Omik Yosé kwah kipiyaya 110 shiwim. Kwah ki'ahwiyawiltik, ki'ahkokik nimihki kitalik pa se tatsakwal pa Egipto.
Videos
Episodios del video de Génesis
NitamashtilisteKwal Yehshwa-Kristo yewal kikwihkwilo Markus
Yuhanes takwateki ka miyak takam pa se tal kaha tawak amo'ak mochanti
Yok okipewaltik nitamashtilisteKwal ipa Yehshwa-Kristo, nikonDyos.
Yok kina kikwihkwilo YeshaYah niTaketsal nitahtolDyos:
Newal niktake notanawatil ta'ishpa pa tewal,
pa tikchiwas ni'otim pa ininyoliliste masewalme.
Mokaki tsatsiliste ompa pa se tal kaha tawak:
“Shikchiwak ni'otim pa ininyoliliste masewalme pa kwah walas TATS.<sup>a</sup>
Shiktapolik ot.”
Takwatekiyaya Yuhanes pa se tal kaha tawak, kinmiliyaya masewalme pa yeloskya takwatekilme, pa kichiwaloskya ten kwal pa kineshtiloskya kampa kikweptikatkaloya ininta’ilnamikiliste wan kineshtiloskya kampa kikweptikatkaloya ininyolme ka Dyos ka inintachiwaliste kwahkwalme, yok yeloskya ta'ihnililme ininta'ihtakoliste.
Yuhanes kipiyaya nishashalme tachiwalme ka nitohmi kameyo, mokwehtiyaya ka kwero, kikwaya chapolme wan nekti ta'onanal pa kwawim.
Kinmiliyaya, nitanawatilisteDyos inik masewalme:
―Walas se yewal kipiyas miyak chikawaliste yewal newal amo nikpi, amo nimonots pa nimopachos niktomilis nikorreya niwarach wan pa niktikipanolili nihan tipit.
Newal annimishkwatekiyaya ka at; yewal anmishkwatekis ka in EspirituSanto.
Yuhanes kikwatek Yehshwa
Pa inik tonatim Yehshwa katka pa pweblo itok Nasaret, yewal onka pa in tal Galileya, wan Yuhanes kikwatekiyaya Yehshwa pa atenko itok Yordán.
Okis Yehshwa pa at, haniman okit motap in takpakIlwikak, okit kampa in ilwikak motapowaya wan in EspirituSanto temowaya ipa yewal kina se wilot.
Mokak Dyos nitahtol pa ilwikak kiliyaya:
―Tewal nokon niktasot; nikpi miyak pakiliste pa tewal.
Satán kinek kitilanas niyol Yehshwa
Wan ompa omoka 40 tonatim ompa katka Satán, kinekiya kitaniliskya Yehshwa niyol pa kichiwaskya ten kitsakwili ka Dyos. Ompa katkaloya inik tekwanim yewal yolil pa kwawim, walak nitanawatilanhelme wan kitikipanoliloya.
Nitikipanoliste Yehshwa
Se tonat kitsakwak Yuhanes, Yehshwa oy pa Galileya, kinnawatiyaya masewalme nitamashtilisteKwal kina reynaro Dyos.
Kinmiliyaya:
―Ashka o'as in tonat, amo wehkawas tonat kwah Dyos reynaro. Shihkwepak anmoyol pa Dyos kina kinek, shihneltokak Dyos nitamashtilisteKwal.
Yehshwa kinnots nawi ta'asyanilme michim
Ompa panowaya Yehshwa itenko in we'atTemtik pa Galileya, ompa okinmit Shimón wan ninohni André'as. Katkaloya ta'asyanilme michim, kintastikatkaloya mataraya ipanta we'atTemtik.
Yehshwa kinmili:
―Shinishtokak newal, annimishnishtili kina ankinpihpiloske takam.
Kinkawak ininmataraya' ka ta'asiloya wan haniman kitokak Yehshwa.
Haniman okinnots Yehshwa; yehwante kinkawak pa in barkit nitats SebadYah niyok yehwante tapalewilme hani kitokak Yehshwa.
Se takat kipiyaya yehyekat katsak
Asik pa tal itok KaparNahum; pa in tonatmosewilyudiyo okalak Yehshwa pa in tyopYudiyo ompa taneshtiliyaya.
Inik masewalme kintaneshtiliyaya ka chikawaliste kina se wetatakewan, amo taneshtiliyaya kina yehwante Tamashtinilme NitanawatilMoshé.
Wan ompa katka pa in tyopYudiyo se takat kipiyaya yehyekat katsak, kipewalti tsatsiliste:
―Yehshwa tewal otikis pa in pweblo Nasaret! Ten tikpi ka tehwante? Otiwal pa titishtamis? Nihmat ak tewal, niChipawak Dyos.
Kwakin Yehshwa oki'ahwa chikawak yehyekat, wan kili:
―Amo shinawatiti, wan shikis pa yewal!
Kwakin in yehyekat katsak kitsehsel chikawak takat, wan tsatsi chikawak, okis pa takat.
Wan ompa moshte momaptitikatkaloya, motahtanililoya sek ka oksek:
Haniman moshte kimatiloya pa tal Galileya yewal kichiwaya Yehshwa.
Yehshwa kipahti nimonantsi Petros
Kwah okisak pa in tyopYudiyo, ompa Yehshwa oy inak Yakobo wan Yuhanes pa nikal Shimón wan André'as.
Nimonantsi Shimón tastikatka pa nitapeshte kipiyaya atonawiste; wan kinawatik Yehshwa kampa katka kokoshke.
Kwakin mo'ashilti Yehshwa, okikitski nimahwa okital pa nitapeshte; opahti siwat yahmo kipiyaya atonawiste, kwakin kintamakaya.
Yehshwa okinpahti myak pa in tonat
Kwah otamalin tonat wan tapohpoyapti, kinwalikilik Yehshwa moshte kokoshkim wan yehwante kipiyaloya niyehyekatim tawalilom;
wan moshte pa in Wepweblo monichikoloya pa nitatapoli kaha kalakil.
Okinpahti Yehshwa myak kokoshkim ka myak takokoliste, ma yok amo kinmakawalti Yehshwa niyehyekatim tawalilom pa tahtoloskya, kampa kimatiloya akyewal.
Yehshwa kintakichilitinem pa Galileya
Shimón wan in oksek ninihniwan katkaloya inak yewal wan oyak kitemok,
kwah kitak kilik:
―Moshte mishtemotikat.
Yehshwa kinmili:
―Ma tiyak pa oksek pweblo', ma tikintakichilik ompa niyok nitanawatilisteDyos: Kampa ka yewal niwal.
Yok kintakichiliyaya nitanawatilisteDyos pa in tyopalmeYudiyo', pa kishki Galileya, wan niyok kinkishtiliyaya ininyehyekatim tawalilom.
Yehshwa kipahti se yewal palantikatka inakayo
O'as se takat ka Yehshwa kipiyaya kokoliste itok lepra,<sup>b</sup> yewal mokahkashkarotikatka nikwero inakayo. Motankwakets ka Yehshwa wan kili:
―Ta hanwel tihnek, shinishpohpo shinishpahti.
Yehshwa ki'ihnil, wan kitalil nimahwa, wan kili:
Kwah kito in tahtolme, yahmo ones ninaka palanki itok lepra, wan yok moka tapohpowali opahti.
Haniman Yehshwa okitake pa mokwepaskya, ma yok ka miyak chikawaliste, kili:
―Shikit, amo'ak shikil amoten; shi shimoneshti ka totats, wan shitemak mochipawaliste, yewal kina tatake Moshé pa yes taneshtiliste, ka in tachiwaliste kampa tewal otipahti.
Ma yok kwah okis in takat, taketstinem wan tanawatitinem kaha han kina okipan. Kwakin Yehshwa amokwal kalakiskya inik Wehwepweblo', kampa takam kimatiloya kaha katka yewal. Yok omoka kiyawak kaha amo'ak mochantiyaya; walaloya takam kitaloya pa mochi inik pweblo'.
Yehshwa kipahti se takat amo nehnemiyaya
Panok sek tonatim, Yehshwa walmokwep oksep pa in pweblo KaparNahum; kimatik masewalme kampa katka pa kal.
Monichikoloya myak masewalme, yok yahmo kinasiyaya pa kiyawak in kal nitatapoli kaha kalakil; Yehshwa kimashtiyaya nitahtolmeDyos.
Kwakin asik nawi takam, kiwalikaloya se yewal amo nehnemiyaya.
Wan amokwal kina asiloskya ka yewal, kampa katkaloya myak, kikoyonak ikpak takalchiwal melahka kaha katka Yehshwa, kitemowik pa nitapech in amo nehnemiyaya.
Yehshwa okit kina kineltokaloya pa kipahtiskya, kili kokoshke:
Katkaloya sek takam Tamashtinilme NitanawatilMoshé ompa yowatikatkaloya, tamatiloya pa ininyololme:
“Pates yok tahtotik kina se we? Yok kina kitotik amokimawishtiliDyos, akyewal ta'ihnili ta'ihtakoliste, amo hanwel Dyos ta'ihnili.”
Kimat Yehshwa pa niyol kina tamatiloya yehwante, kwakin kinmili:
―Pates yok antamatitikat pa anmoyolme?
Ta hanwel antamatil ta yok kwal nikilis in amo nehnemi: “Mo'ihtakoliste onka tapohpowali”, ma yok ta nikil: “Shimokets, shikonan motapech wan shiyapti”?
Ta yok omotachi kwakin mokawas taneshtiliste kampa NitakaTakpakIlwikak<sup>a</sup> kipi pa tal chikawaliste pa ta'ihnilis katsawiliste.
Kwakin Yehshwa kili in takat yewal amo nehnemiyaya:
―Shimokets, shikonan motapech wan shiyapti kaha timochanti.
Kwakin haniman omokets in takat; wan okonan nitapech, okis pa ininishpa moshte. Kwakin moshte mo'ihitatikatkaloya wan kililoya tahtolme wehwe pa Dyos, kitoloya:
―Amo'ik tikitaloya, kina in ten kichi.
Oksep okis Yehshwa pa itenko in we'atTemtik; wan moshte walaloya kaha yewal, wan yewal kinmashtiyaya.
Ompa kwah panotiyaya pa ot, okit nikon Halpayo, itok Lewí yowatikatka kaha tahtanil miyak tapishkalisteTomi,<sup>b</sup> wan Yehshwa kili:
―Shinishtok.
Omokets Lewí wan okitok.
Kimani Yehshwa takwatikatkaya pa nikal Lewí, niyok yehwante myak tahtaniloya tapishkalisteTomi<sup>c</sup> wan ta'ihtakolilme motalik kaha takwal inak Yehshwa wan nimoneshtililme; kampa katkaloya myak yehwante kitokaloya.
Wan sek Tamashtinilme NitanawatilMoshé wan inik parisheyo', kitatikatkaloya kina takwatikatkaloya ka Yehshwa moshte yehwante, wan kintahtanilik nimoneshtililme:
―Pates ompa yowatik anmotamashtini kaha takwatikat wan takontikat takam yehwante tahtaniloya tapishkalisteTomi wan ta'ihtakolilme?
Kwah okikak in, Yehshwa kinmili:
―Amo moteshmonekil tapahtinilme nahyehwante amo kokoshkim, hanwel moteshmonekil ka in kokoshkim. Newal amo niwal nikinnots in kwahkwalme, hanwel nikinnotsas in ta'ihtakolme.
Yehshwa kitahtanilil pates amo mosawal nimoneshtililme
―Pates mosawal nimoneshtililme Yuhanes yewal takwateki wan in parisheyo', tewal momoneshtililme amo mosawal?
Yehshwa kinmili:
―Amo monek mosawaske ninihniwan ka in mitotiliste, kwah monamiktil, kimani yewal monamikti onka ka yehwante?
Ma yok, asis in tonat kaha kikishtiliske yewal monamikti; kwakin mosawaske.
’Amo'ak kiteki se koton shashal pa kitsomilis se trapo yankwik; kwakin in yankwik ki'ololo in koton shashal, wan kitsayana oksep.
Niyok amo'ak kitali nihugoUbaBino yankwik pa'itik pa in tekomat tachiwal ka kwero yewal kipi miyak tonatim; ta yok okichi kwakin nihugoUbaBino yankwik kitsayana in kwero, kampa amowel motilana, nihugoUbaBino mo'ihtako. Wan monek pa kitali nihugoUbaBino yankwik pa in tekomat tachiwal ka kwero yankwik.
Nimoneshtililme Yehshwa kiwihwitaloya nitaki trigo pa in tonatmosewilyudiyo
Pa se tonatmosewilyudiyo kwah Yehshwa panowaya kaha tatoktikatkaya trigo; nimoneshtililme kitekiloya nimiyawal.
Kwakin inik parisheyo' kilik:
―Shikit, Pates kichiwal momoneshtililme pa in se tonatmosewilyudiyo yewal ten amokwal kichiwaske?
―Amo anmomashtik ten okichi Dawid pa se tonat kwah yewal wan ninihniwan mayanak?
Yok okalak pa nikalDyos, katka ompa AbYatar in TotatsWe, kikwa Dawid in pan tatasotalme pa Dyos, han TotatsimWehwe kwal kikwaloskya; wan niyok okinmak pa kikwaloskya yehwante katkaloya inak.
Niyok kinmili:
―Dyos okichi se tonatmosewilyudiyo ten kwal pa se masewal, Dyos amo okichi masewal pa yok kichiwas se tonatmosewilyudiyo.
Kampa, NitakaTakpakIlwikak yewal niyok TATS kipi chikawaliste pa nikinnawatis ten kichiwaske masewalme pa in se tonatmosewilyudiyo.
In takat yewal kipiyaya se nimahwa wak
Oksep okalak Yehshwa kalitik pa in tyopYudiyo; ompa katka se takat kipiyaya se nimahwa wak.
Kikwitaptikatkaloya Yehshwa inik takam kitatikatkaloya ta kipahtiskya pa se tonatmosewilyudiyo, kampa kinekiloya kitsakwaloskya.
Kwakin Yehshwa okinots in takat kili:
―Shimokets ipanta ka tehwante tikat.
―Ma yok kwal tikchiwaske pa in se tonatmosewilyudiyo, tikchiwaske pek ten kwal, tikchiwaske ten amokwal? Ma tikpalewik ma yol, hanwel ma mik?
Amo'ak nawatiyaya.
Kwakin Yehshwa kinmitatikatka ka kwalaniliste, wan moyokoltitikatkaya kampa ininyolme katkaloya chikawak, wan kili in takat:
―Shihmela momahwa.
Wan kimela, wan opahti nimahwa.
Kwakin kisak in parisheyo' haniman yehwante oyak ka Herodes taketsak, kinekiloya kimatiloskya kina kwal kimiktiloskya Yehshwa.
Miyak kitokatiyaloya Yehshwa wan asiloya pa itenko we'atTemtik
Yehshwa okis pa in we'atTemtik ka nimoneshtililme, wan niyok kitokatiyaloya myak masewalme mochantilme pa Galileya wan pa Yudaya.
Wan pa in Wepweblo Yerushalém wan Idumeya, niyok walak pa analko in atenko Yordán, Tiros wan Tsidón oyak kitak Yehshwa kwah kimatik kina wehwe kichiwaya taneshtiliste.
Kwakin Yehshwa kinmili nimoneshtililme pa kipiyaloskya se barkit kaha yewal kalakiskya, kampa myak masewalme yaloya kampa yok amo kipacholoskya.
Kwah in yehyekatim kahkatsak kwah kitaloya, motankwaketsaloya ni'ishpa yewal wan ka tsatsiliste kitoloya:
―Tewal nikonDyos!
Wan yewal okinahwa chikawak pa amo kitoloskya akyewal.
Yehshwa kinonan 12 tatitanilme
Yehshwa takis pa se tepetLom, okinnots pa walaloskya aki yewal kinek, wan yehwante monamikik ka yewal.
Kinonan 12 tatitanilme yehwante yeloskya ka yewal wan pa kitotiyaloskya tanawatiliste;
niyok okinmak chikawaliste pa tapahtiloskya wan niyok kinkishtililoskya ininyehyekatim tawalilom.
In 12 katkaloya: Shimón yewal niyok okitokayolti Petros;
Yakobo wan ninohni Yuhanes, yehwante ininpilwam SebadYah, Yehshwa okintokayolti Banerges, in kinek kili kampa inik takam katkaloya kina komoniliste;
in oksek katkaloya André'as, Pilipos, BarTolomay, Matayos, Tomás, wan Yakobo nikon Halpayos, wan Tadayo wan Shimón yewal kananteko,
Sek takam kitoloya kampa Yehshwa kipiyaya yehyekat katsak
Yehshwa okalak pa se kal wan oksep monichikok myak masewalme, kampa amokwal takwaloskya Yehshwa wan nimoneshtililme.
Kwah kimatik yehwante nitahwan Yehshwa, oyak pa kwalikaloskya kampa kitoloya, amokwal onka yewal, kitol kampa kipol nita'ilnamikiliste.
Sek Tamashtinilme NitanawatilMoshé walak pa Yerushalém, kitoloya:
―Kipi pa'itik yewal in yehyekat itok BálSebúb, wan ka nichikawaliste kinkishtili takam ininyehyekatim tawalilom ika nitapalewiliste niwetatakewan tawalilom.
Kwakin Yehshwa okinnots, okinmil se tapowaliste:
―Kina kwal se Satán mokishtili isel, ta onka pa itik Satán?
Ta se mochital tashelol ika isel, in mochital amo wehkawas;
wan yehwante mochantil pa se kal, ta mokwalanilik se ka okse mosesemanaske, kwakin yahmo monichikoske pa mochantiske oksep pa in se kal.
Ta hanwel yok Satán wan niyehyekatim mokwalanilil wan yok mosesemanaske, kwakin yahmo wehkawas tawalilot, tami nichikawaliste.
’Annimichilis melak, moshte inik ta'ihtakolme wan moshte inik amo kimawishtililDyos yeske tapohpowalme;
ma yok, Dyos amo kinpohpowilis yewal aki amo kimawishtili in EspirituSanto, amo'ik yes tapohpowali kampa kipiyas tawikiliste hanse.
Yehshwa kito kampa yehwante kitoloya yewal kipi yehyekat katsak.
Ninantsi wan ninohniwan Yehshwa
Kwakin walak ninantsi wan ninohniwan, mokawak pa kiyawak, tatakewak pa kinotsaloskya Yehshwa.
Yehwante yowatikatkaloya inak Yehshwa kilik:
―Monantsi wan monohniwanTakam wan monohniwanSiwam mishchishtikat kiyawak, mishtemotikat.
Yehshwa kinnankili:
―Akyewal nonantsi wan nonohniwan?
Kinmitaya yehwante kiyawalotikatkaloya, ka yewal, kito:
Hanwel ak kichi kina kinek Dyos, yewal nonohniTakat, wan nonohniSiwat wan nonantsi.
Yehshwa kinmili tapowaliste ka in tatok
Oksep kinmashtiyaya Yehshwa pa itenko in we'atTemtik, wan walak kitak myak masewalme. Kwakin okalak pa se barkit moka wehkit pa in we'atTemtik wan ompa omotal, wan mokawak in masewalme pa itenko in we'atTemtik.
Kwakin kinmashtiyaya myak tachiwaliste ka tapowaliste; wan kinmiliyaya se tamashtiliste:
―Shihkakik in: Se takat oy tatok trigo.
Kwah tatokatiyaya, westiyaloya sek shinashte itenko ot; walak in totom pa ilwikak wan kikwak.
Oksek shinashte wetsik pa itsalaTetelme, kaha amowel kipiyaya we tal; amo wehkawak haniman walkisak kampa amowel kipiyaya tal.
Kwah takis tonat, walkwitanik, kampa amowel kipiyaloya ninelwa, walwakik.
Oksek wetsik tsalaWistim; mo'apawak in wistim kintapach, in shinashtim amo takilme.
Oksek shinashtim wetsik pa tal kwal. Omo'apawak wan temakak taki, pa se inintankwam kisaloya 30 wan 60 wan pa oksek 100 pa sesen.
―Yewal melak aki kipi ninakas ka takakis, shitakakik kwal.
Pates kinmashtiya ka tapowaliste
Yok otam okinmashti, isel omoka Yehshwa, nahyehwante katkaloya kaha yewal inak tatitanilme ka 12 kitahtanilik ten kinek kitos tapowaliste.
Kinmili:
―Anmehwante anmishmashtitik Dyos ten oksek amo kimatil, anmishmashtitik kina Dyos reynaro pa mochital; wan yehwante amo kat ka tehwante, yewal kinmashti mochi ka tapowaliste yewal nitamatiliste;
ta hanwel tachiyal amo kitaske wan yok, ta hanwel takaktiyaloskya amo kimatiloskya ten kinek kitos, wan shimochipawaltik pa anmoyol wan shiktahtanik Dyos mishpohpowilis mota'ihtakoliste.
Yehshwa kinmili ten kinek kili nitapowaliste
Wan Yehshwa kinmili:
―Amo ankimatil ten kinek kitos in tapowaliste? Kwakin kina ankimatiske ten kinek kitos mochi in tapowaliste?
In takat yewal tatokatiyaya shinashte kina nitahtolmeDyos.
Oksek kat kina in tatokal yewal kisal pa itsalaTetelme: kikakil nitahtolmeDyos kineltokal ka pakiliste,
kat kina in shinashtim yewal amo kipiyal ninelwa hanwel yok amo wehkawal; kwah walal inik tonatim yewal kinpano se takokoliste niyok kwah kintohtokal in takam kampa kineltokal nitahtolmeDyos, yok yahmo kinekil kineltokaske.
In tatokal yewal katka nishinashte pa in wistim: kina yehwante niyok kikakil nitahtolmeDyos, haniman moyokoltil,
ma yok amo ki'ilkawal pa ki'ilnamiktiyaske yewal kat pa mochi kishki tal, pa inik shiwim yehwante kinektiyaske kina kwal konanaske tomi wan kati mokwahkwamanal yewal kichiwal amokwal, kinektiyaske myak ten amokwal. Yok mochi kinihtako takam pa ininyolme yok kitapacho itahtol, kina se tatokal yok amo temakas taki.
Wan in tatokal yewal katka nishinashte pa tal kwal, yehwante kikakil nitahtolmeDyos wan kineltokal, sek kitakiltil 30 pa se nitankwa, sek 60 oksek 100.
Tapowaliste ka in tawiliste
Niyok kinmili:
―Ak kiwalik se kandel wan kitali pa itsinta komit niyok itsinta tapeshte? Amo, ankitalil kandel takpak, kaha kintawili moshte.
Ma yok ten tatitikat wan yewal amo kimatil, kampa yok se tonat kimatiske.
Ta anmelak ankipiyal anmonakam, shitakakik.
―Shikilnamiktiyak in yewal ten ankikakik. Hanwel ta anki'ilnamiktiyal, yok ankimatiske in ten kinek kitos. Hanwel yok kina antemakal, hanwel yok anmishkwepiliske. Wan yok anmehwante ankipiyaske miyak yewal antakakil kwal.
Ak kipi han, kimakaske oksep, wan aki amo kipi, yok kikishtiliske yewal tipit kipiyaya.
Tapowaliste ka in shinashte
Niyok kitowaya:
―Yok kina Dyos reynaro yok onka se takat yewal kitok shinashte pa tal;
kwah in takat kochis pa tayo, nehnemis tahka, in shinashte mo'apaptiyas wan amo kimat in takat kina mo'apaptiyas.
Mochi pa in tal isel nesi ninelwa; kwakin in shinashte, kikis nitankwa in tsimolinke ka nishinashte wan ka miyak nimiyawal;
kwah yoksi in taki, kwakin kisal takam pa kitekiske ka se wako, kampa o'as in tonat pa tapishkaske.
Tapowaliste ka nishinashte mostasa
Niyok Yehshwa kito:
Onka kina nishinashte mostasa kwah kitokal pa in tal shinashte tipichi, amo onka okse shinashte tipichi yok kina ina pa mochital;
ma yok, kwah mo'apa in kwawit mochi we amo onka yok wehwe ka in oksek shinashtim ka in kwahmil, wan in totom pa in takpakIlwikak kinchiwal ininkalme ka nitasoway nimashaltik.
Yehshwa tamashtiyaya ka tapowaliste
(Mt. 13:34-35)
Yehshwa kinmili ka myak tapowaliste kina in, kintakichiliyaya ka nitahtolmeDyos kina hanwel kimatiloskya kikakiloskya.
Hanwel kintakichiliyaya ka tapowaliste, ma yok kwah katka ka nimoneshtililme kinmiliyaya ka iselte ten kinek kitos tapowaliste.
Yehshwa ki'ahwa in yehyekat wan in we'atTemtik
Pa in tonat, kwah tapohpoyapti, Yehshwa kinmili:
―Ma tipanok pa analko in we'atTemtik.
Kwakin in masewalme mokawak wan nimoneshtililme Yehshwa kiwikak pa in barkit, niyok oksek barkito' oyak.
Wan Yehshwa koshtikatka pa ikwitap barkit motitsontitikatka se tetsonteyamanke; ki'ishiltik kitsatsilik:
―Tamashtini! Amo titishtatsot kampa tipolaktiyal?
Kwakin omokets oki'ahwa in yehyekat; wan kili in we'atTemtik:
―Amo shinawatitiyak! Haniman walmoyolsewik!
Wan amo molin in yehyekat, wan in we'atTemtik yahmo mo'ahkokiyaya.
Kwakin Yehshwa kinmili:
―Pates anmomaptitikatkaloya? Amo nishneltokal newal?
Yehwante hyero momaptitikatkaloya, mo'ilitikatkaloya sek ka oksek:
―Ak aso in yewal takat, yewal kineltokal in yehyekat wan in we'atTemtik?
Yehshwa kinkishtiliya myak yehyekatim tawalilom se takat pa in tal Gadara
Kwah okis Yehshwa pa in barkit, mo'ashilti se takat yewal kipiya yehyekat katsak.
Mochantiyaya in takat kaha kintapachol mihmihki wan amo'ak kikitskiyaya, pa ki'ilpiskya ka kadena'.
Pa myak tonatim ki'ilpiloya ka se yawaltik patawak kina kadena' pa nikshiwam wan niyok nimahwam, ma yok yewal kikohkotonaya kadena' wan amo'ak kimansot.
In takat nehnemtinem tsatsitinem pa tahka wan pa yowal, pa tepetLom wan kaha kintapachol mihmihki, niyok motehtewiyaya ka tetelme.
Kwah okit wEhka Yehshwa, walmotal motankwakets pa i'ishpa yewal,
wan tsatsi chikawak kito:
―Ten tikpi ka newal, Yehshwa, nikonDyos HyeroTakpak? Nimichilis pa tinichilis pa i'ishpa Dyos kampa amo tishkokoltis.
Kampa Yehshwa yok kili:
―Yehyekat katsak, shikis pa'itik in takat!
Yehshwa kitahtanili:
Wan yewal kinankili:
―Ni'itok Legyon, kampa tikat myak niyehyekatim tawalilom.
Kitahtaniyaya miyak ka niyol Yehshwa pa amo kintetaniskya okse tal.
Amo wEhka katkaloya myak pitsom pa se tepetLom takwatikatkaloya,
wan moshte niyehyekatim tawalilom kitahtaniloya miyak ka niyol Yehshwa:
―Shitishtake pa in pitsom; shitishmakawilti ma tikalakik pa yehwante.
Kwakin Yehshwa okinmak, kwah kisak in yehyekatim tawalilom pa'itik in takat kalakik pa pitsom. Katkaloya 2,000 pitsom, wan tsikwinik pa se teshkal kaha we'atTemtik, wan ompa kohkonik.
Yehwante takwitaptikatkaloya pitsom, cholok oyak taketsak pa mochi Wepweblo wan pa mochi tashosholtik. In masewalme okisak pa tachiyaloskya ten opan.
Asik kaha Yehshwa, kitak in takat yewal kipiyaya niyehyekatim tawalilom, ashka yowatikatka, wan tatakemiltil katka wan kwal mo'ilnamikiya; wan moshte momaptik.
Wan yehwante aki kitak, ten okipan in takat yewal kipiyaya niyehyekatim tawalilom, kintakichilik kina oye wan kina okinpan in pitsom.
Kimani Yehshwa tehko pa in barkit, in takat yewal takishtilil niyehyekatim tawalilom kitahtani pa mokawaskya inak yewal.
Ma yok Yehshwa amo okikawil, kili:
―Shi kaha timochanti, ka moparyente, wan shikintakichil mochi in ten TATS okichi ka tewal.
In takat opanoti, wan taketstinem mochi pa in MatahtiPweblo'<sup>b</sup> yewal ten okichi Dyos pa yewal; wan moshte motapololtiloya.
NikonSiwatPiltonte Ya'iros wan in siwat yewal kikitski nitakemtel Yehshwa
Wan Yehshwa omokwep oksep pa barkit pa analko in we'atTemtik, monichikok kiyawalok myak masewalme, yok omoka pa itenko in we'atTemtik.
Kwakin owal se takat itoka Ya'iros; yewal wetatakewan pa in tyopYudiyo, okit Yehshwa, motankwakets pa nikshiwam
kitahtani miyak, kiliyaya:
―Nokon siwatPiltonte mikti; Shiwal shiktal momahwam pa yewal, pa pahti wan pa yolis.
Oy inak Ya'iros, wan kitokatiyaloya Yehshwa myak masewalme, wan kitiliniloya.
Panotikatka miyak takokoliste kichiwilik myak tapahtinilme, ki'ihtakowaya nitomi mochi kishki kipiyaya, han amo'ak okipahti.
Kwah kimat kina taketsaloya ka Yehshwa, o'as takwitap ika masewalme, wan okikitski pa nishashal.
Wan mo'iliyaya pa'itik yewal: “Ta nihkitskiskya nitakemtel, kwakin yok nipahtiskya.”
Haniman wak niyEste, kimat pa'itik ikwerpo kampa opahti.
Yehshwa haniman okimat kampa pa newal okis chikawaliste; omomalin okinmit myak masewalme wan kinmili:
―Ak okikitski notakemtel?
Nimoneshtililme kilik:
―Tikinmitatik kina in myak masewalme mishtilintikat wan titahtani: “Ak nishkitski?”
Ma yok, yewal omoka tachishti pa kitaskya ak yok okichiwil.
Kwakin in siwat momaptitikatka, moyoyokatikatka, kampa kimat ten kipanotikatka pa'itik ikwerpo, mo'ashilti, omotankwakets pa ni'ishpa Yehshwa, wan kili mochiten yewal kipanotikatka.
―NonohniSiwat, ashka otipahti kampa otiktal motaneltokaliste ka newal. Shiyapti ashka ka sewiliste, wan timoka tapahtil.
Ayamo'ok tamiyaya tahtowaya Yehshwa, kwah walak yehwante katkaloya pa nikal wetatakewan pa in tyopYudiyo wan kilik:
―Pates tikilitik in tamashtini; kampa omik mokonsiwat?
Yehshwa, amo kinkak in yewal ten kitoloya, wan kili wetatakewan pa in tyopYudiyo:
―Amo shimomapti; shiktal motaneltokaliste ka newal.
Wan amo kinek kinnosti moshte hanwel Petros, Yakobo wan Yuhanes, ninohni Yakobo.
Asik pa nikal ka wetatakewan pa in tyopYudiyo, Yehshwa okit kina hyero mochiwaloya, chokatikatkaloya wan tsatsiloya.
Okalak wan kinmili:
―Pates anchokatikat wan antsatsitikat? Amo mihki in siwatPiltonte, hanwel koshtik.
In masewalme kiwetskililoya yewal. Otatake pa kisaloskya moshte, okalak inak nitats wan ninantsi wan yehwante walaloya inak yewal, kaha katka in siwatPiltonte.
―Talita, kumi ―yewal kinek kito: SiwatPiltonte, nimichili, shimokets.
Wan haniman onehnem in siwatPiltonte, yewal kipiyaya 12 shiwim, omokets wan hani onehnem. Wan in masewalme miyak momaptik.
Ma yok Yehshwa okintake pa amoten kitoloskya amo'ak, in ten opan wan okintake pa kitamakaloskya in siwatPiltonte.
Yehshwa pa Nasaret
Yehshwa omokwep pa nital kaha omo'apa, yaloya niyok nimoneshtililme.
Kwah mo'as in tonatmosewilyudiyo, tamashtiyaya pa in tyopYudiyo. Wan in myak kikaktikatkaloya, motapololtiloya wan kitoloya:
―Kampa omoneshtil mochi in taneshtiliste? Ten tamatiliste yewal kipi, wan kinchi taneshtiliste ka chikawaliste ka nimahwam?
Amo in se karpintero, nikon Marya wan ninohniwan Yakobo, Yosé, Yudas wan Shimón, amo niyok inik mochantil ninohniwanSiwam pa in pweblo.
Wan amo kinekik kikakik.
Wan Yehshwa kinmili:
Wan ompa amo okichi se taneshtiliste, hanwel okintalil nimahwam pa sek kokoshkim wan okinpahti.
Wan motapololtiya Yehshwa ompa yehwante amo kinekik kineltokak. Yawiya pa ranchito' amo wEhka, kinmashtiyaya.
Yehshwa kintitani in 12 nimoneshtililme pa tamashtiloskya wan yaptinem pa oksek pweblo' tihtipichim ompa tamashtiyaya amo wEhka
Kwakin okinnots in 12 nimoneshtililme, wan ompa okintake pa yaloskya ka ohome, okinmak chikawaliste pa kinkishtililoskya yehyekatim tawalilom.
Wan kinmili amo shihwikak amoten pa ot, hanwel se bordon. Amo shihwikak wangoch, nipan, nitomi.
Niyok kinmili shiktalik anmowarachim wan amo shihkwikak ome shashalme.
Kinmili:
―Kimani asiske pa se kal, ompa shimokawak pa mochi tonatim pa kimani kisaske.
Ta yehwante pa in pweblo amo anmishnamikil wan amo kinekil anmishkakiske, kwakin haniman shikisak ompa shimotsehtselok nipohtiTal pa mo'ikshiwam, yok kimatiske kina kichiwilitikat Dyos ten amokwal. Annimichili melak, pa in tonat Dyos kintakokoltis amoyok miyak panoske takokoliste yehwante pa in Wepweblo, Sodoma wan in Wepweblo Gomora.
Yok kisak in 12 nimoneshtililme, pa kintakichilil nitanawatilisteDyos pa kikwepaloskya ininyolme.
Kimiktil Yuhanes yewal takwateki
In weRey itok Herodes Antipas kimat, ten kichiwaya Yehshwa. Kampa ni'itokaliste moshte kitaketsaloya kina katka yewal sek kililoya:
―Yehshwa katka Yuhanes yewal takwateki oksep walyoliya, kampa yok kipi chikawaliste yewal kichiwaya myak taneshtiliste.
Oksek kililoya:
―Yewal EliYah.
Wan oksek kililoya:
―Yewal se ka niTaketsal nitahtolDyos yewal yoliwiya ya wehkA.
Kwah okikak Herodes, kito:
―In yewal Yuhanes, yewal newal onitatake pa kikotonililoskya nikich, kampa yewal oyol oksep.
Yuhanes oki'ahwa Herodes, kampa okonan Herodyas yewal ye nisiwa Pilipos wan Pilipos, ye ninohni Herodes, kwakin Herodes otatake pa kikitskiloskya Yuhanes, pa kitsakwaloskya wan pa ki'ilpiloskya ka kadena'.
―Ma yok amokwal pa tikonanas nisiwa monohni.
Ma yok Herodyas, okwalan ka Yuhanes kinekiya kimiktiskya, ma yok amokwal kina kimiktiskya;
kampa Herodes kimawishtiliyaya Yuhanes kimatiya kampa katka se takat kwal kipiyaya niyol chipawak, yewal mochantiyaya kina Dyos nitamashtiliste. Kimani kikakiyaya Herodes, kina taketsaya Yuhanes amo kimatiya ten kichiwaskya ma yok kikakiyaya kwal kampa niyok kipalewiyaya.
Kwakin o'as in tonat kimani Herodyas, okit kina kimiktiskya Yuhanes in tonat kampa omonamik kwah otakat Herodes, okinnots pa takwaloskya yehwante wehwe monotsalme wan wehwetatakewalme wan niwehwe gwacho' pa in Galileya.
Takwatikatkaloya okalak nikonSiwat Herodyas wan ompa omitot, yok okinmak pakiliste Herodes wan yehwante ompa katkaloya. Kwakin in weRey Herodes kili in siwat:
―Shinishtahtan ten tihnekis, wan newal nimishmakas.
Wan kili tahtol melawak newal nimishmakas ten tinishtahtanis, ta tinishtahtan notahko ka noreynaroliste.
Okis in siwatYankwik, kili ninantsi:
―Ten kwal niktahtani?
Wan ninantsi kinankili:
Haniman ka isewiliste in siwatYankwik okalak kaha katka weRey Herodes, wan kili:
―Nihnek pa tinishmakas ashkit nitsontek Yuhanes yewal takwateki pa se tapalkat.
Kwakin kikok niyol in weRey; yok kina kili in siwat ka nitahtol amo kinek kikwep yewal ten kili pa i'ishpa yehwante wehwe tatakewaloya.
Yok okitake in weRey se nigwacho, kili shinishwalikil itsontek Yuhanes.
In gwacho oy kaha katka tatsakwal Yuhanes, kikotonil nitsontek wan okiwik pa se tapalkat. Okimak in siwatYankwik, wan yewal okiwikil ninantsi.
Kimani nimoneshtililme Yuhanes kimatik in, oyak konanak ikwerpo pa kitapacholoskya.
Yehshwa kintamakaya 5,000 masewalme
Inik 12 tatitanilme monichikok ka Yehshwa wan kitakichilik mochiten okichiwak, wan in ten kinmashtik.
Kwakin Yehshwa kinmili:
―Ma tiyak pa oksela kaha amo'ak onka, ompa timosewiske tipit.
Yok oyak pa se barkit kampa amo'ak katka.
Ma yok myak kinmitak kimani oyak yehwante, wan ki'ishmatik, kwakin kisak pa mochi inik Wehwepweblo', haniman motalotiyak, asik kwah ayamo'ok asiyaya.
Kwah Yehshwa okis pa in barkit, okinmit myak masewalme wan kinihnil, kampa katkaloya kina borrego' yewal amo'ak kinkwitawiyaya; haniman miyak okinmashti.
Kwah tamalinti tonat, walak nimoneshtililme ka yewal wan kilik:
―Hyero ya tyotak, kampa nika amoten onka.
Shikintake ma yayak pa tashosholtik wan inik ranchito' pa mokowiliske ten kikwaske.
Yewal kinnankili:
―Anmehwante shikintamakak.
Kitahtatanilik:
―Tikpiyaloskya pa titikipanoloskya pa myak mestim pa yok tikpiyaloskya myak tomi pa titakowaloskya takwal pa moshte masewalme?
―Kishki pan ankipiyal? Shiyak shikitak.
Kwah kimatik kishki, kwakin kilik:
―Makwil pane' wan ome michim.
Kwakin kinmili in masewalme pa mosewiloskya wan monechikoloskya ka tihtipitot ka se wan oksek ompa pa in sakat shosholtik;
yok monichikok yehwante wan motalik ka myak tanichikolme sek ka 100 oksek ka 50 takam.
Wan Yehshwa okonan in makwil pane' wan in ome michim, otachi pa ilwikak, kimashtiyaya haniman kitahtapan tatahtahko, wan okinmak nimoneshtililme pa kinmakaloskya masewalme. Wan niyok kinmak tahtahko in ome michim ka moshte.
Yok moshte takwak wan pachiwik;
kinichikok mochi inik tahtahko ka michim kishki amo kikwak, kintemiltik 12 chikiwim.
Katkaloya 5,000 takam yehwante kikwak pane'.
Yehshwa nehnemiyaya ipa we'atTemtik
Haniman Yehshwa kinmili nimoneshtililme pa tehkoloskya pa in barkit niyok kinmil kampa panoloskya pa BetSayda yewal katka analko in we'atTemtik, wan yewal omoka kinmiliti in masewalme ma yayaptiyak pa ninicha.
Kwah otam okintitan moshte, oy Yehshwa pa in tepetLom ompa Dyos kitahtaniyaya.
Kwah tapohpoyaptiyaya, wan katka in barkit ipanta in we'atTemtik, wan mokawaya Yehshwa isel pa tal.
Wan kinmitaya Yehshwa nimoneshtililme kampa hyero siyaptikatkaloya kitaneloltitikatkaloya in barkit, kampa kinnamikiyaya in yehyekat chikawak, tahtanesti Yehshwa owal ka yehwante nehnemiyaya ipa we'atTemtik, mochi kina kinpanawiskya.
Kwah kitak yewal nehnemiyaya pa in we'atTemtik, tamatiloya kampa katka se tamaptiliste wan kipewaltik tsatsiliste;
kampa moshte kitatikatkaloya wan momaptitikatkaloya. Ma yok kinnots Yehshwa kinmili:
―Shikchikawaltik anmoyol; amo shimomaptik newal ninewal!
Tehko pa in barkit ka yehwante, in yehyekat moyolse; wan nimoneshtililme mokawak tachishtikat.
Kampa yehwante amo kimatiloya takakiloya wan ayamo'ok kimatiloya kikakiloya kina opan, ompa kaha kinmakaya tahtahko in pan.
Yehshwa kinpahti myak kokoshkim pa in tal Genesaret
Kwah panok in we'atTemtik asik pa in tal itok Genesaret, wan kilpik in barkit pa itenko in we'atTemtik.
Kwah kisak pa in barkit, wan haniman in masewalme ki'ishmatik Yehshwa.
Yok nehnemtinem pa moshte yehwante ompa mochantiloya, kinwalikilik in kokoshkim pa tapeshtim, kimatik kaha katka Yehshwa.
Kaha han kalakiyaya yewal, pa ranchito', pa Wehwepweblo' pa tashosholtik, kintaliloya in kokoshkim kaha mosewiloya wan panoloya masewalme kitahtaniloya ka ininyolme Yehshwa pa kinmakawaltiskya pa kikitskiloskya hanwel itenko nishashal; wan moshte yehwante kishki kikitskiloya, mokawaloya tapahtilme.
Ten ki'ihtako se masewal
(Mt. 15:1-20)
Wan walak kaha katka Yehshwa in parisheyo', wan sek Tamashtinilme NitanawatilMoshé walaloya pa Yerushalém.
Kitak kina sek nimoneshtililme takwaloya ka ininmahwam kahkatsak, kinek kito, amo mopakalme.
Inik parisheyo' wan moshte yudiyo' kichiwal, amo takwal ta ayamo mopakal ininmahwam yok kina kimatiloya kichiwaloya inik ininwichalme.
Wan ta han yal takowal wan tanamakal, kimani walmokwepal pa ininicha, amo takwal ta ayamo mopakal yok kina kimatiloya kichiwaloya, wan kat oksek myak taneltokaliste yewal kintemakak ininwichalme, in yudiyo' kipiyal oksek tachiwaliste, kinpakal inik baso', komim wan komim wehwe ka tayokshitil tatsilinilme wan tapeshtim.
―Pates amo kichiwal momoneshtililme yok kina kimatiloya kichiwaloya towichalme, kampa takwal ka ininmahwam kahkatsawak?
Yehshwa kinnankili:
―Ome ininshayak kwal kitowaya YeshaYah kimani kimashtiyaya nitahtolDyos inak mehwante:
Inik masewalme tamawishtilil kina kitol ka in kamak,
wan melak ka inyol amo nishmawishtilil.
Motankwaketsal hanya han,
kampa tamashtil kina nitahtolme masewalme.
Kampa anmehwante ankikawal nitamashtilisteDyos wan amo ankikawal pa ankichiwaske in taneltokaliste yewal kikwihkwilok takam ya wehkA: kina tapakaliste komim wehwe wan tihtipichim, wan myak oksek taneltokaliste.
Niyok kinmili:
―Kwal anmoneshtilik kina amo kinekil nitamashtilisteDyos kampa yok ankinpiyal anmotaneltokaliste.
Ma yok anmehwante ankilil kampa ta se takat kili nitats wan ninantsi: “Amo annimishpalewis ka notomi wan mochi yewal ten yes tasot in Korbán” (Korbán kinek kili, kampa notemakalisteDyos);
kwakin yok, anmehwante ayamo ankimakal pa ankinpalewis nitats wan ninantsi.
Yok ankichiwal, wan yok anmehwante yahmo kimawishtilil nitahtolmeDyos ka anmotamatiliste in tamatiliste anmishtemakak ya wehkA inik takam, wan anmehwante ankitemakak anmopilwam in tamatiliste. Niyok kat myak oksek tamatiliste kina inik ankinchiwal.
Oksep Yehshwa okinnots in masewalme, kinmili:
―Shinishkakik moshte, wan shihmatik in ten kinek kitos:
Amoten yewal ten kikwa se, yewal ki'ihtako. Yewal ten kis pa niyol se yewal ki'ihtako.
Aki kipi ninakas, ka takakis, shitakak kwal.
Kimani Yehshwa panoti ka in myak masewalme okalak pa kal, nimoneshtililme kitahtanilik ten kinek kitos in tapowaliste.
Yewal kinmili:
―Niyok amo ankimatil anmehwante ten kinek kitos? Amo ankimatil kampa mochi yewal kikwa se, amo ki'ihtako,
Ina kitowaya Yehshwa kampa moshte takwalme kwal pa kikwaloskya.
Niyok kinmili:
―Ten hanwel yewal kis pa niyol se takat, yewal ki'ihtako.
Kampa pa'itik ininyolme inik takam amo kwahkwalme kisal inintamatiliste, inik amo tasiyawatilme<sup>a</sup> motekal sek ka oksek, in ta'ishtikiyanilme, wan in tamiktilme,
inik tasiyawatilme motekal sek ka oksek, kinektiyaske mochiten, kichiwal ten amokwal, takwahkwamanal, amo kimatil pinawal ka inintachiwaliste amo kwahkwalme, kinkokolitiyaske, takwahkwamantiyaske, mopantilitiyaske, wan amo mo'ilnamiktiyaske.
Mochi inik kisal pa'itik, ininyolme se ki'ihtako niyol takat.
Nitaneltokaliste in siwat SiroPoynikya
(Mt. 15:21-28)
Kwakin okis Yehshwa ompa, oy pa tal Tiros wan Tsidón. Ompa okalak pa se kal amo'ak kinek pa kimatiskya; kampa ompa katka ma yok amokwal kina motatiskya.
Ompa katka se siwat kipiyaya se nikonSiwatPiltonte kipiyaya se yehyekat tawalilot; otakak in siwat kina tapahtiyaya Yehshwa, wan haniman owal okit, omotankwakets pa nikshiwam.
Yehshwa kili:
―Ta'ishpa ma takwak topilwam pa pachiwiske. Amokwal tikinkishtiliske in yewal kikwal topilwam pa tikinmakaske pa kikwaske chichim.
Wan in siwat kili:
―Haha, TATS; ma yok yewal wetsi tahtahko itsinta in kaha takwal topilwam yewal chichim kikwal.
Yehshwa kili:
―Hanwel kwal in yewal tikito; kampa shimowik. Ashka okikis niyehyekat tawalilot mokon.
Kwah o'as in siwat pa nikal, okit in siwatPiltonte pa nitapeshte, yahmo kipiyaya niyehyekat tawalilot.
Yehshwa kipahti se yewal amo takakiya wan amo tahtowaya
Okis Yehshwa pa in tal Tiros, wan panoti pa Tsidón itenko in we'atTemtik pa Galileya, kaha katkaloya MatahtiPweblo'.<sup>b</sup>
Kiwalikilik se takat yewal amo takakiya wan amowel tahtowaya kwal, wan kilik: Kitahtaniloya pa kitaliliskya nimahwa pa yewal.
Kwakin tachi pa in takpakIlwikak, mihyot, kito:
―Hepata! ―yewal kinek kito: Ma motap!
Haniman, mo'ishtapok ininnakaswam, momaka nilengua wan okipewalti tahtoliste kwal.
Okinmil Yehshwa pa amo tanawatiloskya; ma yok miyak kintahtan, se wan oksep ma yok yehwante kitaketstinemil miyak.
Wan in masewalme motapololtiloya miyak, kitoloya:
―Yewal mochi kwal kichi; yehwante amo takakiloya kintakakilti wan aki amo tahtoloya ashka yehwante tahtol.
Yehshwa kintamakaya 4,000 takam
(Mt. 15:32-39)
Pa in tonatim monichikok oksep myak masewalme, wan amo kipiyaloya ten kikwaloskya. Okinnots Yehshwa nimoneshtililme kinmili:
―Nikinihnili in masewalme kampa kipiyal yey tonatim tonawak wan ashka amo kipiyal ten kikwaske.
Kinankilik nimoneshtililme:
―Kina kwal tikintamakaske amo'ak mochanti nika?
Yehshwa kintahtanili:
―Kishki pan ankipiyal?
Yehwante kinankilik:
―Chikome.
Kwakin Yehshwa kintake pa motaliloskya talpa, okinonan in chikome pane' kimak tashtawiliste Dyos. Okinmak tahtahko' nimoneshtililme pa yok yehwante kinmakaloskya masewalme, yehwante yok okichiwak.
Kinpiyaloya niyok sek michitito', yok Yehshwa kinmashtiyaya, wan kinmili niyok nimoneshtililme pa kintalililoskya ininishpa pa kikwaloskya.
Takwak wan pachiwik. Kwakin kinpehpenak inik tahtahkito' kinichikok chikome chikiwim.
Yehwante kishki takwak katkaloya 4,000 masewalme. Kwakin kinmili Yehshwa pa mokwepaloskya,
Sek parisheyo' kitahtaniloya se taneshtiliste ka nichikawalisteDyos
Walak kitak Yehshwa sek parisheyo' wan okipewaltik kwalaniliste ka Yehshwa. Shikchi se nitanishtiliste Dyos pa yok kikitskiloskya, kitahtaniloya taneshtiliste pa in ilwikak.
Yehshwa wehwe mihyoti kwah kinmili:
―Pates pa inik shiwim inik takam tahtanil se taneshtiliste? Annimichilis melak amo nesis se taneshtiliste ka chikawaliste.
Okinka, omokwep okalak pa in barkit, opanoti pa analko in we'atTemtik.
Yehshwa kintakechili ika motaposhawaltil in parisheyo'
(Mt. 16:5-12)
Nimoneshtililme ki'ilkawak pa kiwikaloskya ten kikwaloskya, kipiyaloya se pan pa in barkit.
Yehshwa kinmili ka tahtolme:
―Shimokwitawik ka nitaposhawaltiliste parisheyo' wan ka Herodes.
―Yewal yok kitotik kampa amo tihwalikak ten tikwaske.
Yehshwa okimat ten mo'ilitikatkaloya, kinmili:
―Pates anmokwalantitikat kampa amo ankipiyal ten ankikwaske? Ayamo'ok ankitalil pa anmotsontek wan ayamo anmishasi pa anmoyol in yewal nihnek annimishmashti? Amo ankinekil ankimatiske ten kinek kili notahtolme?
Ankinpiyal anmoshtololme, amo antachiyal? Ankinpiyal anmonakaswam amo antakakil? Amo anki'ilnamikil?
Kwah nikinmak tahtahko in makwil pane' ka in 5,000 takam, kishki chikiwim ankintemiltik ka tahtahkito' yewal amo kikwak?
Yehwante kinankilik:
―(Dose) 12.
―Kimani nikinmak tahtahko in chikome pane' ka in 4,000 takam, kishki chikiwim ankinnichikok wan ankintemiltik ka tahtahkito?
Yehwante tanankilik:
―Chikome.
―Ayamo ankimatil ten annimishmashtitik?
Yehshwa kipahti se amo tachiyaya pa BetSaida
Kwah asik pa BetSayda; sek masewalme kiwikak kaha Yehshwa se takat amo tachiyaya, kitahtaniloya pa kikitskiskya.
Kwakin Yehshwa okikitski pa nimahwa, okikishti kiyawak pa in ranchit. Ompa kishashawil nichihchal pa nishtololwam, okitalil nimahwam pa yewal wan kitahtanili: Tikit ten.
Tachi in yewal amo tachiyaya, wan kito:
―Nikinmit masewalme. Nikinmit kina kwawim, yewal nehnemil.
Oksep okital Yehshwa nimahwam pa nishtololwam, wan ashka tachiyaya kwal, kampa pahtik nishtololwam, wEhka tachiyaya mochiten kinmitaya.
Wan Yehshwa okitake pa yaskya pa nikal, wan kili:
―Amo shikalak pa in ranchit, wan amo'ak shikil amoten ompa.
Petros kito kampa Yehshwa onka yewal Dyos okitake
―Ten kitol masewalme kampa ak ninewal?
Yehwante kinankilik:
―Sek kitol tewal tiYuhanes yewal takwateki, oksek kitol tewal tiEliYah, wan oksek kitol kampa titewal se niTaketsal nitahtolDyos.
Oksep yewal kintahtanili:
―Anmehwante, kampa ak kitol yewal ninewal?
Petros kinankili:
―Tewal ti'onka in Kristo.
Wan Yehshwa kinmili pa amo'ak kililoskya amoten.
Yehshwa kinnawati nimikiliste
Kwakin Yehshwa kinmashtiya nimoneshtililme, in ten kipanoskya in NitakaTakpakIlwikak kipi pa moyolkoltis ka miyak takokoliste mochiten, yes ta'ihyal ka in Abwelolme Wehwetsim, wan TotatsimWehwe wan ka inik Tamashtinilme NitanawatilMoshé, wan ma mik wan walyolis kwah panoske yey tonatim.
Ma yok walmo'ishkwep Yehshwa kinmitaya nimoneshtililme, oki'ahwa Petros kili:
―Shime pano'ishpa!, titahtotik kina Satán!, kampa mota'ilnamikiliste amo ka Dyos, hanwel kina masewalme.
Kwakin okinnots Yehshwa nimoneshtililme wan masewalme, wan kinmili:
―Ta ak kinek nishtokas, amo kichiwas kina yewal kinek, ma konan nikruskwawit, ma nishtok.
Kampa yewal aki kineki kikwitawis niyoliliste, kipolos; wan aki momakawaltis pa kipolos niyoliliste ika newal wan ka noTamashtilistekwal, mokishtilis niyoliliste.
Ten kitanis se takat ta motakowil mochiten pa kishki tal ma yok miki kipolo niyoliliste, kwakin ten kipiyas?
Kina kwal tashtawas se takat pa oksep kipiyas niyoliliste?
Kampa ta ak nishpinawilis pa newal wan ka notahtolme ka inik ta'ihtakolilme, niyok in NitakaTakpakIlwikak kipinawilis yewal kimani walas ka nitawiliste ka niTatsDyos ka nichihchipawak nitanawatilanhelme.
Niyok Yehshwa kinmili:
―Melak annimichilis, sek inik yehwante ashka nika kat ankitaske, kina walas nireynarolisteDyos ka chikawaliste ankitaske yehwante ayamo'ok mikil.
Panok chikwase tonatim, Yehshwa okinwik Petros, Yakobo wan Yuhanes; tehkok iselte pa tepetLom wan ompa amoyok nesiyaya ni'ishpa yehwante.
Ompa nitakemtel hyero istayaya wan tipitakaya, amoyok se tapakaliste yeskya pa kishki tal, amo'ak kipakaskya istak kina in.
Kwakin nesik EliYah inak Moshé, ka Yehshwa taketstikatkaloya.<sup>a</sup>
Kwakin Petros kili Yehshwa:
―Tamashtini, kwal onka kampa tikat nika! Ma tikchiwak yey kalme tachiwalme ka iswat: se pa tewal, okse pa Moshé wan in okse pa EliYah.
Amo kimatiya ten kitotikatka Petros, kampa momaptitikatkaloya in yey monishtililme.
Kwakin owal se ayawit okintasowalti, wan pa in ayawit kikakik se tahtol kitowaya:
―In yewal nokon niktasot; yewal shihkaktiyak.
Haniman, momalinak tachiyak, amo'ak kitak Yehshwa han.
Kimani temotiwalaloya pa in tepetLom, Yehshwa kinmili: Amo'ak shikilik amoten ten ankitak, hanwel kimani NitakaTakpakIlwikak mikiskya wan yoliskya oksep.
Kwakin kitahtanilik Yehshwa:
―Pates yok tishmashtil inik Tamashtinilme NitanawatilMoshé kito monek pa walas ta'ishpa EliYah kwakin walas Kristo?
Yehshwa kinnankili:
―Melak pa walas ta'ishpa EliYah, pa takawas kwal pa mochiten. Kina kwakin kito nitakwihkwiloliste in NitakaTakpakIlwikak? Kipi kampa panos miyak takokoliste wan yes ta'ihyaliste.
Wan annimichilis kampa EliYah ya owal, kampa sek kichiwilik kina ankinekik, kina onka pa takwihkwiloli inak yewal.
Yehshwa kipahti se piltonte yewal kiyehyekaltitiyaya niyehyekat tawalilot
Kwah asik kampa katkaloya in oksek nimoneshtililme, kinmitak myak masewalme kinyawalotikatkaloya; wan sek Tamashtinilme NitanawatilMoshé momiktitikatkaloya ka yehwante nimoneshtililme Yehshwa.
Kwah, kitak Yehshwa, mokawak tachishtiyak in masewalme wan motalok kitahpalok.
Wan Yehshwa kintahtanili:
―Ten ika momiktitikat ka yehwante?
―Tamashtini, onimishwalikil nokon, kipi se yehyekat kampa amo tahto.
Kaha yes, in yehyekat kalaki kitaweteki pa tal kitsehtselo, kikis nichihchal ka espom pa ikamak, kahkakistil nitankochowam wan moka kwapistik. Wan nikintahtan momonishtililme pa kikishtililoskya wan amo kikishtilik.
Kinankili Yehshwa:
―Ah, masewalme yewal amo ankineltokal Dyos! Kishki tonatim monek pa niyes ka anmehwante? Kishki tonatim monek pa annimishkaktiyas? Shinishwalikilik in piltonte.
Kiwalikilik, kwah in yehyekat okit Yehshwa, haniman okitsehtselo chikawak piltonte, okimaya talpa, momihmilowaya kikis nichihchal ka espom pa ikamak.
Wan Yehshwa kitahtanili nitats, kili:
―Kishki tonatim kipi ka in?
Wan nitats kinankili:
―Kwah katka tipichi;
pa myak tonatim kimayawiyaya pa teshoshte wan kimayawiyaya pa at, kinekiya kimiktiskya. Ta kwal tikchiwas ten, kwakin shitishihnil shitishpale.
―Pates tikito, ta kwal tikchiwas ten, ak taneltok mochiten kwal panos.
Haniman otsats nitats in piltonte kito:
―Newal nitaneltok; shinishpale kampa amo we notaneltokaliste!
Kwah Yehshwa okinmit kampa monichikotiyaloya myak masewalme, oki'ahwa in yehyekat katsak, kili:
―Tewal yehyekat amo tahto wan amo takak, ashka nimichili shikis pa yewal; wan amo shikalak oksep pa yewal.
Kwakin in yehyekat tsatsi, kitsehtselo chikawak in piltonte wan okis, omoka kwapistik kina mihki in piltonte, myak masewalme kitoloya kampa ashka omik.
Ma yok okikitski Yehshwa pa nimahwa, wan okikets; in piltonte omokets.
Kwah okalak Yehshwa pa in kal, wan nimoneshtililme iselte kitahtanilik kilik:
―Pates tehwante amokwal tihkishtilik in yehyekat?
Wan Yehshwa kinankili:
Yehshwa kinnawati oksep nimikiliste
Kwah kisak ompa, panok pa Galileya. Wan Yehshwa amo kinekiya pa amo'ak kimatiskya,
kampa kinmashtiyaya nimoneshtililme kinmiliyaya NitakaTakpakIlwikak kikitskiske wan kitemakaske ka masewalme, wan kimiktiske; kwah panoske yey tonatim yoliskya oksep.
Ma yok yehwante amo kimatiloya kikakiloya kina tahtowaya, wan kimakasiloya kitahtanililoskya ten kinek kitoskya.
Akyewal we yes nimonotsaliste?
Asik KaparNahum; katkaloya kalitik pa kal, Yehshwa kintahtanili:
―Pates anmo'ahwatiwalaloya pa ot?
Yehwante amo nawatiloya, kampa mo'ahwatiwalaloya pa ot in ak yeskya in we ka yehwante.
Kwakin omotal Yehshwa okinnots 12 nimoneshtililme, kinmili:
―Ta se kinek monotsa we ika anmehwante, kwakin ma monots tipichi ka moshte, yewal yes nitikipanol pa moshte.
―Ta'ak kinamiki ka no'itokaliste se piltonte kina in, yok yewal nishnamiktik newal; wan akyewal nishnamiktik newal, yewal amo hanwel nishnamiktik newal, niyok kinamiktik ak onishwaltitan.
Yehwante amo tishkokolil, yehwante kat ka tehwante
Yuhanes kinankili:
―Tamashtini, tikitak se takat ka mo'itokaliste kinkishtiliyaya niyehyekat tawalilot, wan tehwante tikilik pa amoyok kichiptiyas, kampa yewal amo tishtokatiyaya.
Kwakin Yehshwa kito:
―Amo shiktasotilik; kampa amo onka amo'ak yewal kichi se taneshtiliste ka no'itokaliste, kampa amoyok pek nishtaketstinemis.
Annimichilis kampa akyewal amo tishkokoli, yok yewal onka ka tehwante.
Wan akyewal anmishmakas se shikal ka at pa ankoniske ka no'itokaliste, kampa kat anmehwante in Kristo, melak annimichilis kampa amo ankipoloske nitashtawiliste.
Shimokwitawik pa amo anyoliske pa se ta'ihtakoliste
’Ta ak kichiwilitik se ta'ihtakoliste ka in tipichim yewal kipi nitaneltokaliste pa newal, yeskya kwal pa ki'ilpililoskya se metatWe pa nikich in kitasaloskya ipanta we'atTemtik.
kampa inik okwilme kikwal ikwerpo yehwante amo mikil wan niyok amoSewiTeshoshte.
Ta mokshi mishchiwili ta'ihtakoliste, kwakin shihkoton; kwal katka pa yoliliste ka se mokshi wan amo shikalak ka ome mokshiwim wan tiyas kaha amoSewiTeshoshte,
kampa inik okwilme kikwal ikwerpo yehwante amo mikil wan niyok amoSewiTeshoshte.
Ta moshtolol mishchiwili ta'ihtakoliste, kwakin shihkopin, kina kwal katka, ta tewal tikalakiskya ka se moshtolol ka nireynarolisteDyos, ma yok yewal ka ome moshtololwam wan mishtasaske kaha amoSewiTeshoshte,
kampa inik okwilme kikwal ikwerpo yehwante amo mikil, wan niyok amoSewiTeshoshte.
’Kampa moshte mopoyawaltiske pa teshoshte.
Kina kwal in istat; ma yok ta kipol in istat nipoyak, amo tapoyawaltitiyas, kina kwal mopoyawaltis oksep? Ma ankipiyak istat pa'itik anmehwante, wan yok anyoliske ka sewiliste sek ka oksek.
Yehshwa tamashtiyaya ka masewalme yehwante tasiyawatilme wan takawalme
Ompa okis Yehshwa, oy pa tal Yudaya pa analko in atenko Yordán. Wan oksep monichikotikatkaloya masewalme kaha yewal, wan oksep kinmashtiyaya kina kimat kichiwaya.
Kwakin asik sek parisheyo' ka Yehshwa wan pa yok kikitskiloskya, kitahtanilik ta kwal se takat kikawas nisiwa ka yewal omonamikti.
―Ten anmishtake Moshé?
Yehwante kinankilik:
―Moshé kinmakawilti se amatTakwihkwilol ka takawas pa yok kikawas nisiwa.
Yehshwa kinankili:
―Moshé kikwihkwilo nitamashtilisteDyos kampa anmehwante amo ankimatil takakil.
Kwah nipewaliste, mochiten Dyos, “okichi takat wan siwat”.
“Kampa se takat kikawas nitats wan ninantsi motakitskilti inak nisiwa,
wan yeske se han inakayo.” Yok in omente yahmo yeske ome, mochiwaske se han.
Dyos okichi pa yeske se han, amo kishelo masewal.
Kwah mokwepak pa in kal, nimoneshtililme kitahtaniloya Yehshwa oksep ika in tahtol.
―Ta se okika nisiwa wan mosiyawati inak okse siwat, in kichiptik katsawiliste ika nisiwa ta'ishpa;
wan ta se siwat okika nitaka wan omosiyawat ka okse takat, in kichiptik katsawiliste ika nitaka ta'ishpa.
Yehshwa kinmashti inik piltontim
Kinwalikililoya Yehshwa piltontim, kampa yewal kintaliliskya nimahwa; wan nimoneshtililme kinahwaloya yehwante kinwalikaloya.
Yehshwa okinmit, kina kichiptikatkaloya kwalani wan kinmili:
―Shikinmakawak in piltontim ma walak ka newal, amo shikintsakwilik, kampa nireynarolisteDyos ka yehwante yok kina nesil piltontim.
Wan melak annimichilis, ta se amo kitali nitaneltokaliste ka nireynarolisteDyos kina se piltonte, kwakin in se amo'ik kalakis kampa reynaro Dyos.
Wan kinnapalowaya mochi inik piltontim, wan okintalil nimahwam ipa yehwante wan kinmashtiyaya.
Se takat yewal kipiyaya miyak tomi taketsaya inak Yehshwa
Kwakin okonan ot Yehshwa, walmotalotiwalaya se takat kaha yawiya yewal, omotankwakets pa ni'ishpa kitahtanili:
Yehshwa kinankili:
―Pates tinichili kampa newal nikwal? Amo'ak se yok onka kwal, han Dyos.
Tewal tihmat nitamashtilisteDyos: “Amo shikonan se siwat tasiyawatil; amo shitamikti; amo shita'ishtikti; amo shikintaketsti; amo shitakwahkwamanti; shiktasot motats wan monantsi.”
In takatYankwik kinankili:
―Tamashtini, pa kimani nikatka nipiltonte nihneltokatiwal wan pa ashka.
Kwakin Yehshwa kitatikatka in takatYankwik okitasot, wan kili:
―Monek pa tikchiwas okse tachiwaliste. Shi, shihnamak mochiten tikpi kwakin in tomi yewal tikonanas shikinmak yehwante amoten kipiyal, yok tikpiyas myak moyashka pa in takpakIlwikak; wan shiwal, shinishtok.<sup>a</sup>
Kwakin hyero tamat in takatYankwik kwah kikak in tahtolme, moyolkokotiyaya kampa kipiyaya miyak niyashka.
Kwakin Yehshwa momalinaya, tachiyaya kaha katkaloya nimoneshtililme kinmili:
―Kina kital kina aso kwal pa kalakis se takat yewal kipi miyak tomi kaha reynaro Dyos!
―Nonihniwan, kina aso kwal kalakiske kaha reynaro Dyos yehwante kitalil nitaneltokaliste pa mochi kishki tapiyal!
Aso kwal panoskya se kameyo pa se nishtolol tatsomal, yewal amo kalakiskya se yewal kipi miyak tomi kaha reynaro Dyos.
Wan motapololtiloya nimoneshtililme motahtanililoya se ka okse:
―Kwakin, ak mokishtilis niyoliliste?
Yehshwa kinmitaya, wan kinmili:
―Pa takam amoten kwal, ma amo pa Dyos; ma yok Dyos mochiten kwal kichiwas.
Kwakin Petros kili:
―Shikit, tehwante tihkawak mochiten yewal tikpiyaloya, wan timishtokak.
Yehshwa kinnankili:
―Melak annimichilis, in masewal yewal kikawaya nikal, ninohniwanTakam, ninohniwanSiwam, nitats, ninantsi, ininpilwam, ininkwahmilme, kampa taneltokal pa newal wan pa in tamashtilisteKwal,
Myak in kishki ashka we monotsalme, yeske monotsalme tipichim; wan kishki ashka monotsalme tipichim, yeske we monotsalme.
Oksep Yehshwa kinmili nimikiliste
Yaloya pa in ot, takistiyaloya pa Yerushalém, Yehshwa yawiya ta'ishpa wan yehwante motapololtiloya wan yaloya ka miyak tamaptiliste. Kwakin okinwik Yehshwa inak yewal iselte inik 12 nimoneshtililme, kipewalti ten yewal kipanos.
Shikitak:
―Titakisaske pa Yerushalém, wan NitakaTakpakIlwikak kitemakaske ka in TotatsimWehwe wan ka in Tamashtinilme NitanawatilMoshé, kiteshpawiliske kimiktiske kwakin kitemakaske ka yehwante amo yudiyo'.
Yehwante kiwetskiliske wan kiwitekiske wan kichihchaske, wan kimiktiske. Kimani panos yey tonatim, yolis oksep.
Yakobo wan Yuhanes kitemachililoya
(Mt. 20:20-28)
Kwakin Yakobo wan Yuhanes ininpilwam SebadYah, asik kaha Yehshwa, kilik:
―Tamashtini, tihnekil pa titishchiwilis se yewal timishtahtaniske.
―Ten ankinekil pa annimishchiwilis?
Yehwante kinankilik:
―Shitishkawil in tonat kimani tireynarotiyas ka tawiliste pa timotaliske, se ka momahwakwal wan okse pa momahwamapoch.
Yehshwa kinmili:
―Anmehwante amo ankimatil ten antahtantikat. Anmochikawal ankoniske nihugoUba chichik yewal newal nikonis, anmokwatekiloskya ka in takwatekiliste ka in yewal newal nimokwatekis?
Yehwante kinankilik:
―Tehwante tikchiwaske.
Yehshwa kinmili:
―Melak, ankoniske nihugoUba chichik, yewal newal nikonis wan niyok takwatekilme ka in takwatekiliste yewal newal ka nimokwatekis;
ma yok aki motalis pa nomahwakwal wan pa nomahwamapoch, amo newal nikinonanas, Dyos kinonanas pa motaliske ompa.
Kwakin Yehshwa okinnots, wan kinmili:
―Anmehwante ankimatil, inik tatakewalme pa in masewalme kichiwal kina kinekil, wan wehwetatakewalme kipiyal chikawaliste pa kinchiwaltiske takam.
Ma yok amoyok yes ka anmehwante. Akyewal kinekiskya pa mochiwas kina in we pa anmehwante, yewal yes anmotikipanol;
wan ak yes ka anmehwante ta mochiwaskya in se ta'ishpa, ma yok pa yes nitikipanol ka moshte.
Kampa in NitakaTakpakIlwikak amo owal pa kitikipanoliske, hanwel pa kintikipanoli, wan pa temakas niyoliliste pa kinmakawaltis myak.
Yehshwa kipahti BarTimayos amo tachiyaya
Kwakin asik pa in Wepweblo Yerikó. Kwah kistiyaloya pa in Wepweblo Yehshwa wan nimoneshtililme wan myak masewalme, se itoka BarTimayos amo tachiyaya yewal Timayos nikon, ompa yowatikatka pa itenko in ot tahtantikatka tomi.
Kwah ompa otakak kampa panowaya Yehshwa in nasareteko, okipewalti tsatsiliste:
―Yehshwa, tewal nikon Dawid, shinishihnil newal!
Myak ka yehwante ki'ahwaloya, kililoya pa amo nawatitiyaskya. Ma yok, yewal wehwe tsatsiyaya:
Kwakin omokets Yehshwa, wan kinmili:
―Shihnotsak ma wal.
Wan kinotsak in yewal amo tachiyaya wan kilik:
―Shimochikawalti, shimokets, Yehshwa mishnotstik.
Yewal kwakin okitas nishashal, haniman walmokets, oy kaha Yehshwa.
Yehshwa kitahtanili:
―Ashka ten tihnek pa nikchiwas pa tewal?
Kili in amo tachiyaya:
―Tamashtini, shikchi pa nitachiyas.
Wan Yehshwa kili:
Wan haniman otachi wan kitokatiyaya Yehshwa pa ot.
Yehshwa okalak Yerushalém
Kwah astiyaloya pa Yerushalém, ika inik BetPagé wan BetAnya, pa i'ishpa in tepetLom itok Oliwo', Yehshwa okintetan ome nimoneshtililme,
kinmili:
―Shiyak pa in ranchit yewal nepa ta'ishpa nestik ka anmehwante, wan haniman ankalaktiyal, ankitaske se burroyankwik ilpitik, yewal ayamo'ak motali. Shiktomak shihwalikak.
Ta ak anmishtahtanili pates ankitomtikat, kwakin shikilik in TATS kiteshmonék, wan haniman kiwalkwepas.
Oyak, wan kitak kampa ilpitikatka in burroyankwik katka pa kiyawak inawak ka nitatapoli, wan kitomak.
Wan sek yehwante katkaloya ompa moketstikatkaloya kintahtanilik:
―Ten ankichiptikat? Pates ankitomtikat in burroyankwik?
Yehwante kinankilik kina Yehshwa kinmili; wan kinmakawak pa yaloskya.
Niyok myak kinsowaloya inintakemtel pa ot, oksek kintehtektiyaloya nimahmashaltikito kwawim wan kintastiyaloya pa ot.
Yehwante yaloya ta'ishpa, wan yehwante yaloya takwitap tsatsitiyaloya, kitotiyaloya:
―Osana!<sup>a</sup> Ma kimashti akyewal wal ka ni'itokaliste in TATS!
Ma kimashti nireynaroliste totats Dawid, yewal walas! Tawiliste takpakIlwikak!
Okalak Yehshwa pa Yerushalém, wan oy pa in tyopWe; wan tahtachiyaya mochiten ompa katka, kina tapohpoyaptiyaya panoti inak nimoneshtililme pa BetAnya.
Yehshwa ki'ahwa se kwawitIgero amo taki
(Mt. 21:18-19)
Mostatik, kwah kisak pa BetAnya, yewal walmayan.
Okit pa wEhka se kwawitIgero yewal kipiyaya ni'iswam; oy okit ta kipiyaya nitaki kwah o'as amoten okit kipiyaya ni'iswam, ayamo'ok katka nitonat pa kipiyaskya nitaki.
Kwakin Yehshwa tahto ka kwawitIgero, wan kili:
Kikakik nimoneshtililme in yewal ten kito.
Yehshwa kinkishti yehwante tanamakaloya pa in tyopWe
Kwakin asik pa Yerushalém. Wan ompa okalak Yehshwa pa in tyopWe, okinkishti pa kiyawak yehwante tanamakaloya wan takowaloya pa in tyopWe. Kinishkwepil ininmesa' kaha yehwante tataliloya tomi<sup>b</sup> wan niyok kaha mosewilme yehwante tanamakaloya wilom;
wan amo kinmakawaltiyaya pa panoloskya pa in tyopWe ka tamamaliste.
Wan kinmashtiyaya, kinmiliyaya:
―In takwihkwiloli kito: “Nokal kitokayoltiske se kal kaha Dyos kitahtaniske pa moshte masewalme”; ma yok anmehwante ankipiyal in tyopWe kina se teshkalkoyonke kampa motatil ta'ishtikiyanilme.
Kwah kikakik inik Tamashtinilme NitanawatilMoshé wan inik TotatsimWehwe, kitemoloya kina kimiktiloskya, ma yok kimakasiloya, kampa moshte masewalme katkaloya tapololme ka nitamashtiliste.
Kwah katka tyotak, Yehshwa okis pa in Wepweblo.
In kwawitIgero owak
(Mt. 21:20-22)
Kwakin ki'ilnamik Petros, wan kili:
―Tamashtini, shikit, in kwawitIgero tikili pa amokwal kiyaptiyas, ashka owak.
Yehshwa kinankili:
―Shiyoltiyak kina kinek Dyos.<sup>c</sup>
Annimichilis melak, ta anmehwante ankilil in tepetLom nika: “Shimokets wan shimotamot pa in we'at”, wan ta taneltok ka niyol, yok motachiwas kina tahtan.
Kampa yok annimichilis in, mochi inik kitahtaniske Dyos, shitaneltokak kampa ankipiyaske wan yok anmishmakaske.
Kwah ankitahtantiyaske Dyos, ta ak ankikwalanilil kwakin shikpohpowilik nita'ihtakoliste, kampa niyok anmoTatsDyos yewal onka pa in takpakIlwikak, yok anmishpohpowas anmota'ihtakoliste.
Anta amo ankinpohpowak, niyok anmoTatsDyos yewal onka pa in takpakIlwikak amo anmishpohpowas anmota'ihtakoliste.
Nitatakewaliste Yehshwa
Wan oksep asik Yerushalém. Wan yewal nehnemiya kalitik pa in tyopWe, asik ka yewal in TotatsimWehwe, in Tamashtinilme NitanawatilMoshé wan in Abwelolme Wehwetsim,
―Pa ten nitatakewaliste tikchiptik inik tachiwaliste? Ak mishmak tatakewaliste ika tikchiptik in?
Yehshwa kinnankili:
―Niyok annimishtahtanili se tahtol; wan shinishnankilik, kwakin annimichilis pa ten tatakewaliste nikchiptik.
Nitakwatekiliste Yuhanes, katka yewal Dyos okitake pa in takpakIlwikak?, katka yewal masewalme? Shinishnankilik.
Kwakin yehwante mo'ililoya se ka okse, kitoloya:
―Ta tikilik pa in takpakIlwikak tichili: “Pates amo ankineltokak?”
Wan ta tikitok kampa masewalme?
Ma yok kinmakasiloya masewalme, kampa moshte yehwante kimatiloya kampa Yuhanes katka se niTaketsal nitahtolDyos.
Yok kinankilik Yehshwa:
―Amo tihmatil.
―Newal niyok amo annimichilis pa ten tatakewaliste nikchiptik inik tachiwaliste.
Tapowaliste ka tikipanolme amo kwahkwalme ka kwahmilUba
Okipewalti Yehshwa taketsaliste ka se tapowaliste, wan kinmili:
―Se takat okitok se kwahmilUba, otatsakwa itenko; otahtak kaha kitesiloskya uba, wan okikets se kalWeyakPitsak.
’Wan okintane pa kimakaloskya nitaki tahko sek tikipanolme, kwakin panoti wEhka.
O'as in tonat yewal yoksi, okitake se nitikipanol pa yaskya konanaskya yewal nitakilme kwahmilUba.
Ma yehwante kikitskik kitehtewik, wan kiwalkwepak amoten kimakak.
Okse nitikipanol okititan; kimohmotak, kikoyonilik itsontek wan niyok kilitinemil kina yehwante kinekik.
Okititan okse, wan yewal kimiktik. Takwitap okintitan myak oksek; sek kintehtewik wan oksek kinmiktik.
’Mokawiliyaya in se han nikon, yewal kitasotaya miyak; niyok kititani ka yehwante, mo'iliyaya: “Kipiyaske tamawishtiliste ka nokon.”
Wan kiwalkitskik, kimiktik wan kitasak nimihki pa kiyawak in kwahmilUba.
Kwakin Yehshwa otahtan:
―Ten kichiwas in tats ka kwahmilUba? Walas wan kinmiktis in tikipanolme wan kinmakas in kwahmilUba oksek.
’Ayamo momashtil in takwihkwiloli ipa ni'amaDyos? Yewal kito:
In tet kitasaloya yehwante kichiptikatkaloya in kal,
ma yok in tet omochi nitsontek mochi in kal.<sup>a</sup>
In TATS okichi in, wan in tachiwaliste timotapololtiloya yewal tikitaloya in okichi.
Wan yok kinekiloya kikitskiloskya kampa kimatiloya kikakiloya, kampa kitowaya ika yehwante in tapowaliste. Ma yok kinmakasiloya in masewalme, wan kikawak opanotiyak.
NitapishkalisteTomi ka tashtawaliste
Kwakin kititanilik sek parisheyo' wan ka in herodeyo', ta kitoskya ten amokwal, pa yok kikitskiloskya.
―Tamashtini, tehwante titamatil kampa tewal melak titanawati, wan amo timokwitawi pa amo'ak wan amo tikinmitatiyas kina nestiyaske takam, yok kampa melak titamashti kina Dyos. Ma yok kwal pa tiktashtawiliske in Kaysar nitapishkalisteTomi, amo ayak? Titemakaske, amo titemakaske?
Ma yok yewal kimat kampa kipiyaloya ome nishayak ka takwahkwamanaliste, wan kinmili:
―Pates kinekil nishkwahkwamanaske? Shihwalikak se tomiDenario, pa nikita.
Yehwante kiwalikilik, wan kintahtanili:
―Ak nitakopinal in, wan ak nitakwihkwiloliste?
Yehwante kinankilik:
―In Kaysar nishayak.
Kinnankili Yehshwa:
―Shihmakak Kaysar ten niyashka Kaysar, wan shihmakak Dyos niyashka Dyos.
Wan motapololtiloya ka yewal.
Kwakin walak sek yewal kineltokaloya nitamatiliste in saduseyo'. Kampa kitol amo yolil oksep; wan kitahtanilik:
―Tamashtini, Moshé nitakwihkwiloliste pa in tahtol kito ta se takat mik wan kika nisiwa isel, wan amo kipiyak ininpilwam, kwakin ninohni in takat yewal omik, kipi pa monamikti ka nisiwa isel in kichiwas pa yok kipiyaske ininpilwam yewal itokaske kina in se yewal poli.
Katkaloya chikome ninohniwan. In ta'ishpa omonamikti, wan omik amo kika nikon.
Wan in takwitapik monamikti ka in siwat, yewal omik niyok amo kika nikon; yok opan niyok ka in yey ninohniwan.
Wan yok okinpan in chikome amo kinkawak ininpilwam ka in siwat. Kwah moshte mikik wan niyok omik in siwat.
Kina oksep yolis, kimani walyoliske oksep, kati yes nitaka in siwat, kampa in chikome monamiktik inak yewal?
Kwakin Yehshwa kinnankili:
―Anmehwante anmopololtitikat, amo ankimatil nitakwihkwiloliste wan nichikawaliste Dyos.
Kampa pa in tonat yewal yoliske oksep inik mihmihki, amo monamiktiske wan amo kitemakaske pa monamiktis, antamo yoliske kina nitanawatilanhelmeDyos yehwante kat pa in takpakIlwikak.
Wan nahyehwante mihmihki yoliske oksep, amo anmomashtik pa amatTakwihkwilol Moshé, kina okinots Dyos pa in wiste tatatitikatka? Yok kito: “Newal ninewal niDyos AbRaham, wan niDyos Itsak wan niDyos Yakob.”
NiweTanawatilisteDyos
(Mt. 22:34-40)
O'as se Tamashtini NitanawatilMoshé, yewal kinkak kwah taketstikatkaloya, kimat kampa Yehshwa kinnankili kwal wan kitahtanili:
―Kati yewal niWeTanawatilisteDyos pa mochi?
Kinnankili Yehshwa:
―In tanawatiliste monots we ka inik: “Shihkak, Isra'El, in TATS, toDyos, in se han noTATS.
Wan shiktasot in TATS moDyos ka mochi moyoliliste, ka mochi mo'ihyo, wan ka mochi mota'ilnamikiliste wan ka mochi mochikawaliste.”
Wan in takwitapit, in monots we kito: “Shiktasot monihni kina tewal timotasot.” Amo onka okse monotsaliste we ka nitanawatilisteDyos yok kina inik.
Kwakin in Tamashtini NitanawatilMoshé kili:
―Kwal tikito, tamashtini. Melawak tikito, kampa se han onka Dyos, wan amo onka okse Dyos.
Kwakin, Yehshwa okit kina kwal kinankili ka tamatiliste, wan kito:
―Amo wEhka timo'it ka nireynarolisteDyos.
Kwakin moshte kimakasiloya pa kitahtanililoskya oksep.
Akyewal nikon in Kristo?
Yehshwa tamashtiyaya pa in tyopWe, kinmiliyaya:
―Pates kitol in Tamashtinilme NitanawatilMoshé kampa yewal Kristo onka nikon Dawid?
Yewal isel Dawid kito, ka in EspirituSanto:
In TATS kili noTATS:
“Shimotal pa nomahwakwal,
pa kimani nikintalis itsinta motankwa yehwante mishkokolil.”<sup>b</sup>
Wan myak masewalme, takaktikatkaloya ka pakiliste.
Yehshwa kinteshpawiliyaya inik Tamashtinilme NitanawatilMoshé
Wan kinmiliyaya nitamashtiliste Yehshwa:
―Shimokwitawik ka Tamashtinilme NitanawatilMoshé, <sup>c</sup> kampa kinektiyaske nehnemtiyaske ka inintakemtel wehweyak, pa moshte kintahpaloske ka miyak tamawishtiliste pa inik plasa'.
Kinektiyaske motaliske kaha motalilme monotsalme we pa in siya' pa in tyopalmeYudiyo' niyok kinektiyaske motaliske kaha motalilme monotsalme we pa takwaliste,
kinkishtili mochiten tapiyal in siwam inintakam mihmihki, mokwamanal ka tahtanilisteDyos ka miyak tahtolme. Yehwante kinmakas miyak takokoliste Dyos.
NitemakalisteDyos ika se siwat isel ka se tomi tipichi
Yehshwa yowatikatka pa i'ishpa komit ka temakalisteDyos in tyopWe, wan kinmitatikatka kina kitastikatkaloya tomi pa itik komit, nahyehwante kipiyaloya miyak tomi kitasaloya miyak tomi.
Wan o'as se siwat yewal nitaka mihki, amoten kipiyaya wan okitas ome tomitonte.<sup>d</sup>
Yehshwa okinnots nimoneshtililme, wan kinmili:
yehwante temakaloya tipit han kishki amo kiteshmonekiloya; wan in siwat nitaka mihki, amoten kipiyaya, otemak mochi yewal kishki ka yoliskya.
Yehshwa kinmili kina kishitiniske tyopWe
Yehshwa kisaya kiyawak in tyopWe, kwah se nimoneshtililme kili:
―Tamashtini, shikit inik tetelme yewal takalchiwalme!
Yehshwa kinankili:
―Tikit inik wehwe takalchiwalme? Amo mokawas tet ipa okse tet pa in kalme. Mochi motashitinis yok amoten mokawas.
Ten taneshtiliste yeske ka in tamiliste
Katka Yehshwa yowatikatka pa tepetLom kaha ta'itok Oliwo', yewal katka i'ishpa in tyopWe. Wan Petros, Yakobo, Yuhanes wan André'as kitahtanilik ka iselte:
―Shitichil kimani panos in. Wan kati yes taneshtiliste pa mochi inik tachiwaliste ten kat pa monamikiske?
Yehshwa tanankili:
Kampa myak walaske ka no'itokaliste kitotiwalaske: “Newal ninewal niKristo”; yok kinkwahkwamanaske myak.
’Kwah antakakiske kampa momiktitikat wan mota'itotiyas kampa momiktitikat, amo shimomaptitiyak, kampa yok monek pa motachiwas ta'ishpa; wan ayamo tamis in mochital.
Kampa masewalme mo'onanaske pa se pweblo' ika okse pweblo'; yehwante reynarotikat mo'onanaske ka okse reynaroliste, yeske tamolinilme hyero wehwe in tal, kampa niyok yes mayanaliste. In nipewaliste yes takokoliste inik yeske.
’Anmehwante shimokwitaptiyak; kampa anmishtemakaske ka nichikawaliste nitanichikolme in Abwelolme Wehwetsim, wan anmishwitikiske pa in tyopalmeYudiyo'. Kampa annishneltokal newal anmishwikaske pa nita'ishpa tatakewalme wan weReye' pa yok temakaske tachiwaliste; ka newal pa yehwante.
Wan monek ta'ishpa, nitamashtilisteKwal, kipi pa yes nitanawatiliste pa mochi inik masewalme.
Kwah anmishkitskiske wan anmishtemakaske amo shimomaptik, kampa ten ankitoske. Han shikitok yewal ten anmishilnamikiltis pa ankitoske; kampa amo anmehwante antahtoske, hanwel EspirituSanto.
In ninohni kitemakaske pa kimiktiske ninohni wan inintahwan kintemakaske ininpilwam, wan ininpilwam kinkwalaniliske inintahwan kintemakaske pa kinmiktiske.
Wan moshte anmishkokoliske kampa annishneltokal ka no'itokaliste; ma yok akyewal amo momakawilti pa newal, yewal mokishtilis niyoliliste.
’Danyel niTaketsal nitahtolDyos kikwihkwilo pa ni'ama kwah ankitaske se tachiwaliste ten amokwal ka ta'ihyaliste; ta onka ompa kampa amoyok pa ta yeskya —ma kimat ten kinek kito in yewal momashtitik—, kwakin ma cholok pa tepetLom yehwante yeske pa in Yudaya.
Ak yes ikpak kal amo temos, amo kalakis pa kikishtis pek ten pa ni'icha;
Kina kinyas yehwante ostitikat wan yehwante kinpiyal ininpilwam wan aki tachichiltitiyaske pa inik tonatim!
Wan shiktahtanik Dyos, kampa inik amo panos kwah sewalko;
kampa pa inik tonatim yeske ka miyak takokoliste yes kina yewal amo'ik kinpanowaya, kimani okipewalti Dyos mochiten okichi, wan amo yes okse amo'ik.
Ta in TATS kiwehkawaltiskya pa inik tonatim, amo'ak mokishtiliskya niyoliliste; ma yok amo okiwehkawalti, ka in ta'onanilme.
’Kwakin ta ak anmichil: “Shikitak, nika onka in Kristo”, “Wan Shikitak, nepa onka”, amo shihneltokak.
Kampa walaske amo yeske melawak Kristo' wan niyok walaske ka nitikwamanaliste in niTaketsalme nitahtolmeDyos; kinchiwaske pa moneshtiske wan kinchiwaske taneshtiliste ka chikawaliste pa yok kinkwamanaske, niyok yehwante ta'onanilme.
Anmehwante shitachishtiyak ashka annimichilis kampa mochiten yewal panos.
Kimani walas NitakaTakpakIlwikak
’Pa inik tonatim, kwah tamiske panoske takokoliste in tonat waltayowaya, wan meste amo mestona,
in sitalme walwetsiske pa in ilwikak, wan in tatakewalme pa ilwikak motsehtseloske.
Wan yewal kintakewas nitanawatilanhelme, pa kinnichikoske Dyos nita'onanalme kaha waltakis tonat, kaha tamalin tonat kaha takpak kaha pa tatsinta ka itenko mochital ka itenko ilwikak.
’Shihmatik ka kwawitIgero inak in tapowaliste: Kwah nimashaltik seseltik, wan kikisal ni'iswam, kwakin ankimatil kampa amo wehkawas shopanta.
Yok niyok anmehwante kwah ankitaske in panotik mochi yewal annimichilitik, kwakin ankimatiske kampa astiwalal in tonatim, kampa onka pa in tatapoli.
Melak annimichilis in, panos mochi in kwah ayamo mikiske masewalme ashka yoltikat pa in tonatim.
In takpakIlwikak wan in mochital panoske, ma yok notahtolme amo panoske.
’Amo'ak kimat in tonat wan in ora, kimani panos in, niyok amo kimatil nitanawatilanhelme pa in takpakIlwikak, niKon niyok amo kimat. Han in TatsDyos yewal kimat.
’Anmehwante shitachishtiyak shi'isatiyak, wan shiktahtoltik Dyos, kampa amo ankimatil ten tonat asis.
Kina se masewal yawiya wEhka, okika nikal wan kinmak tatakewaliste inintikipanolme, sesen kinpiyal inintikipanoliste wan kitake ka tatapoli pa takwitaptiyas.
Yok shi'isatiyak anmehwante, kampa amo ankimatil kimani walas in tats nikal, amo ankimatil ta walas pa tyotak, ipanta yowal, kimani tsatsi in gayo, kwah tahtanesti;
ta yewal walas kimani amo ankichishtiyaske yok anmishasis ankoshtiyaske.
Kitemol kina kwal kikitskiske Yehshwa
Pa ome tonatim pa asiskya ipaskwa yudiyo' wan katka mitotiliste nitonatilme kwah kikwal pan yewal amo kipi taposhawalti. Wan kitemoloya ka tekwamanaliste inik TotatsimWehwe wan Tamashtinilme NitanawatilMoshé pa kikitskiloskya Yehshwa pa kimiktiloskya.
Yok kitoloya:
―Amo tihkitskiske pa in mitotiliste, kampa mokwalantiske masewalme.
Yehshwa kishawililoya yewal kwal ahwiyak pa BetAnya
(Mt. 26:6-13; Yh. 12:1-8)
Kwah katka Yehshwa pa BetAnya, yowatikatka kaha takwal pa nikal Shimón yewal okipi kokoliste itok lepra; o'as se siwat kiwalikaya se tapalkatonte tachiwal ka se tet itok alabastro ka aseyte kwal ahwiyak itok nardo chipak, kostarowaya miyak. Kwakin okitapan in tapalkatonte wan kishawili in ahwiyak pa nitsontek Yehshwa.
Sek yehwante ompa katkaloya mokwalantik iseltek, mo'ilik:
―Pates mo'ihtako yok in aseyte kwal ahwiyalme?
Kwal tihnamakaloskya ka 300 tomiPlata<sup>a</sup> wan in tomi tikinmakaloskya yehwante amoten kipiyal.
Yehshwa kinmili:
―Shihkawak; pates hyero kilitikat? Yewal onishchiwil se tachiwaliste kwal.
Hanse kat ka anmehwante yewal amoten kipiyal, kimani ankinektiyaloskya pa kichiwaloskya kwal ka yehwante; wan newal amo hanse nishpiyaske.
Ina siwat okichi kina ten kwal katka; okichi kina kimani pa asis in tonat wan okishawil nokwerpo pa kimani nishtapacholoskya.
Melak annimichilis, kaha han yes nitanawatilisteDyos in nitamashtilisteKwal, pa mochi kishki tal, niyok taketsaske ten okichi in siwat, yes ta'ilnamikiliste.
Yudas tatenewili pa kitemaka Yehshwa
Kwakin Yudas IshKaryót, yewal oye se ka in 12 oy okinmit TotatsimWehwe pa kitemakaskya.
Kwah yehwante okikakik, pakiloya, wan kitenewilik pa kimakaloskya tomi. Wan Yudas kitemowaya kina kitemakaskya.
Takwaliste ka ta'ilnamikiliste pa in TATS
Katka in se ta'ishpa tonat ka mitotiliste kwah kikwaloya pan yewal amo kipi taposhawalti, kwah kimiktiloya kina ofrenda in borrego pa in paskwa, nimoneshtililme kitahtanilik Yehshwa kilik:
Yehshwa okintetan ome nimoneshtililme, kinmili:
―Shiyak pa in Wepweblo, ompa ankitaske se takat kimamti se komit ka at. Shiktokak,
kampa kalaki, shikilik in nikal in tats: “Kito in tamashtini: Kaha onka in kalitik kampa nitakwas in paskwa ka nomoneshtililme?”
In nikal in tats anmishnishtili se kalitik we pa takpak, ompa yes mochiten moteshmonek; shitayokshitik ompa pa tehwante.
Oyak nimoneshtililme wan kalakik pa in Wepweblo, wan kitak kina Yehshwa kinmili; wan tayokshitik nitakwaliste paskwa.
Kwah tapohpoyapti, owal Yehshwa ka in 12 nimoneshtililme.
Kwah katkaloya kaha takwal, kimani takwatikatkaloya kito Yehshwa:
―Melak annimichilis se ka anmehwante, nishtemakas ashka takwatik ka newal.
Kwakin yehwante moyokoltiloya wan se ka okse, kitahtanilik:
―Newal niyes?
―Se yewal ka anmehwante onka 12, yewal kipaltili nipan ka newal pa in tapalkat.
Kampa melak, NitakaTakpakIlwikak kipanos kina onka takwihkwiloliste ka yewal; ma yok panos takokoliste in takat yewal kitemakas pa kimiktiske! Kwal katka ta in takat pa amo takatiskya.
Kimani takwaloya, Yehshwa okonan pan, wan kimashti Dyos, wan kintalil tahtahko, kinmili:
―Shikwak in, yewal nokwerpo.
Okonan tapalkatonte kimak tashtawiliste Dyos, kwakin okinmak yehwante wan moshte takonik.
Kwakin kinmili:
―Ina noyEste ka yewal se taketsalisteYankwik<sup>b</sup>, in nikchiwas pa myak masewalme mototokaltis.
Melak annimichilis, kampa amo nikonis oksep nihugoUbaBino, pa kimani asis in tonat nikonis yewal nihugoUbaBino yankwik kaha Dyos reynaro.
Petros kito kampa amo ki'ishmat Yehshwa
Kwah tamik nitatsotsonaliste Dyos, kwakin panotiyak pa in tepetLom itok Oliwo'.
―Moshte anmehwante kipoloske anmotaneltokaliste ka newal ashka pa in yowal; kina onka nitakwihkwilolisteDyos: “Nihmikti yewal kinkwitawi in borrego', wan in borrego' mosesemanaske.”
Ma yok, newal niyolis oksep, kwakin niyas ta'ishpa ka anmehwante pa Galileya.
Kwakin Petros kili:
―Yok moshte kipoloske motaneltokaliste, newal amo nikpolos.
Yehshwa kili:
―Melak nimichili ashka pa in yowal, ayamo'ok tsatsi ohpa in gayo, tewal pa yeshpa tikitos kampa amo tinishishmat.
Ma yok Petros mochikawalti:
―Ta yok monek pa nimikis monak tewal, amo'ik nikitos kampa amo nimishishmat.
Wan moshte yok kitoloya.
Yehshwa kitahtolti Dyos pa GetSemani
―Shimotalik nika, ma yok newal niyas niktahtoltis Dyos.
Okinwik Petros, Yakobo wan Yuhanes, wan okipewalti yolkokoliste wan momaptitikatka.
Wan kinmili:
―Hyero nitamat pa noyol yok hyero we nimoyolkokotik kina ta newal nihnekiskya nimikiskya. Nika shimokawak, wan shi'isatiyak.
Wan oy Yehshwa amo wEhka, motankwakets pa tal, Dyos kitahtaniyaya ta kwal katka, pa yewal amo kipiyaskya pa kipanoskya in takokoliste.
Kitowaya:
―Abba, noTatsDyos, mochiten kwal tikchiwas tewal; shihkishti pa newal in takoniliste chichik, ma yok amo shikchi in yewal newal nihnek, ma yok shikchi in yewal tewal tihnek.
Kwakin omokwep kaha katkaloya nimoneshtililme, okinmit koshtikatkaloya; kwakin kili Petros:
―Shimón, tikoshtik? Pates amo oti'isati se ora?
Shi'isatiyak shiktahtanik Dyos, pa amo mishkwamana tawalilot. Melak annimichilis, anmota'ilnamikiliste kinek kichiwas kina Dyos, ma amoyok ininkwerpo amo chikawak.
Kwah oksep omokwep, kaha katkaloya okinmit koshtikatkaloya, kampa kipiyaloya miyak kochmikiliste. Wan amo kimatiloya kina kinankililoskya.
Mokwepaya pa yeshpa, kinmili:
―Ankoshtikat wan anmoseptikat. Yaaa, ashka o'as in ora shikitak NitakaTakpakIlwikak yes tatemakal ka masewalme ka ta'ihtakolme.
Shimoketsak, ma tiyak; shikitak ashka wal yewal nishtemakas.
Kikitskil Yehshwa
Ayamo'ok tamiyaya tahtowaya Yehshwa wan o'as Yudas, yewal se ka in 12, ka yewal walaloya myak masewalme kinwalikaloya kawayan ka momiktiliste wan kwawim. Kintakewak in TotatsimWehwe, wan in Tamashtinilme NitanawatilMoshé wan oksek Abwelolme Wehwetsim.
In kitemak yewal kinmak se taneshtiliste:
―Ak niktenamiki, yewal yes; shihkitskik wan shihwikak kwal shihilpik.
Kwakin Yudas astiwalaya kaha Yehshwa kili:
―Tamashtini.
Kwakin yehwante kikitskik Yehshwa, wan ki'ilpik.
Wan se ka inik katkaloya ka Yehshwa okikishti niteposte ka momiktiliste kikotonil se ninaka nitikipanol TotatsWe.
Kinnankili Yehshwa kinmili:
―Kina ika se ta'ishtikiyan anwalal ka kawayan wan ka kwawim pa annishkitskiske?
Hanse tonatim nikatka ka anmehwante nitamashtiyaya pa in tyopWe, wan ompa amo annishkitskik. Ma yok panotik in yok pa tamis motachiwas kina kito nitakwihkwilolisteDyos.
Kwakin moshte nimoneshtililme kikawak wan cholok.
Se takatYankwik ochol
Wan se takatYankwik yewal kitokatiyaya, liyarotiyaya ka se tilmaShashal, kikitskik;
yewal haniman ochol mokopin nitilmaShashal, wan nakatil panoti.
Yehshwa ininishpa wehwetatakewalme
Petros kitokatiyaya pa wEhkit o'as wan okalak ka nipatyo nikal TotatsWe, ompa moka yowati ka in tikipanolme mototontikatka ka teshoshte.
In TotatsimWehwe wan moshte in kaha tahosgaroloya in tanichikolme tatakewalme yudiyo' kitemoloya ta ak kitenewaskya se tachiwaliste ika Yehshwa, pa yok kimiktiloskya; wan amo kitak.
Myak kitekwamanaliloya ka sek tachiwaliste ika yewal, ma yok inintachiwaliste kina kitoloya amoyok katka kina oksek kitoloya.
Kwakin moketsak sek kitekwamanaliloya ka tachiwaliste ika yewal, kitoloya:
―Tehwante tihkakik yewal kito: “Nikinshitinilis in tyopWe yewal kichiwak takam, wan panoske yey tonatim nikchiwas okse tyopWe yewal amo kichiwaske takam ka ininmahwam.”
Ma yok yehwante amo monamikiloya pa inintachiwaliste.
Kwakin omokets TotatsWe kitahtanili Yehshwa, kili:
―Amo titanankili? In yewal ten mishtaketstikat?
Yehshwa amo nawati, wan amoten kito. Kwakin oksep kitahtanili in TotatsWe, kili:
―Tewal tiKristo, Tewal nikonDyos tamashti?
―Newal ninewal. Wan anmehwante ankitaske NitakaTakpakIlwikak yowatiyas pa nimahwakwalDyos yewal kipi nichikawaliste, wan walatiwalas pa ayawim ka ilwikak.
Kwakin in TotatsWe kitsayani nishashal<sup>c</sup>, wan kito:
Pates tihnekil oksek tachiwaliste?
Anmehwante ankikakil yewal amo kimawishtiliDyos; ten ankitol?
Wan moshte yehwante kiteshpawililoya kitoloya ma mik.
Kwakin sek kichihchaloya, kitapacholoya nishayak ka shashal kwakin kitihtiwiloya, kililoya:
―Shitichil ak mishte!
In gwacho' kiwachililoya pa nishayak.
Petros kito amo ki'ishmat Yehshwa
Kwah Petros katka tatsinta pa patyo kiyawak, o'as se nitikipanolSiwat in TotatsWe;
―Tewal niyok tikatka ka Yehshwa in nasareteko.
Petros kitat melawak, kitowaya:
―Amo nikishmat, wan amo nihmat ten tinichilitik.
Wan okis pa kiyawak nitatapol in kal. Kwah tsatsi gayo.
Wan in tikipanolSiwat okit oksep wan okipewalti kinmili yehwante katkaloya ompa:
―Ina se yewal ka yehwante.
Wan Petros oksep kito kampa amo nikishmat. Wan amo wehkawak, yehwante oksep kililoya:
―Melak, tewal se ka yehwante; kampa tewal ti'onka, tigalileyo.
Kwakin Petros kipewalti ka nitahtol wan ma amokwal nishyas:
―Amo nikishmat in takat yewal anmehwante taketstikat.
Yehshwa ni'ishpa Pilatos
Kwah tanes, wan hani monichikok inik TotatsimWehwe wan Abwelolme Wehwetsim, wan Tamashtinilme NitanawatilMoshé wan moshte inik kaha tahosgaroloya in tanichikolme tatakewalme yudiyo'. Kiwikak Yehshwa ki'ilpik wan kimakak Pilatos.
Pilatos kitahtanili:
―Tewal ininWeReyYudiyo'?
―Yehshwa kinankili: Tewal tikito.
In TotatsimWehwe wan kiteshpawililoya ka myak tachiwaliste.
Yok Pilatos kitahtanili oksep:
―Amoten titanankili? Shikit kina mishteshpawilitikat ka myak chikawaliste.
Wan Yehshwa amo tanankil; motapolowaya miyak Pilatos.
Kitoloya kampa Yehshwa kipiyaskya pa mikiskya
Katka se itoka BarAbas, katka tatsakwal ka ininnihniwan nahyehwante momiktik ka gwacho' romano' wan kinmiktik masewalme.
Kwah myak masewalme yak, kitahtanik Pilatos pa kichiwaskya yok kina kimatiya kichiwaya.
Pilatos kinnankili:
―Ankinekil pa annimishmakawiltis ininWeReyYudiyo'?
Kimatiya Pilatos kampa TotatsimWehwe kitemakaloya kampa kikokoliloya.
Wan TotatsimWehwe kinchiwaltik myak masewalme pa kitahtaniloskya Pilatos pa kimakawaloskya BarAbas.
Pilatos kintahtanili:
―Wan ten ankinekil nikchiwilis yewal anmehwante kilil ininWeReyYudiyo'?
Wan yehwante tanankilik ka tsatsiliste:
―Shikilpik pa se kruskwawit!
―Ten amokwal okichi?
Ma yok yehwante ka chikawaliste tsatsiloya:
―Shikilpik pa se kruskwawit!
Kwakin Pilatos kinmakawil BarAbas; pa kinpakiltiskya masewalme wan otatake pa kiwihwitekiloskya Yehshwa, wan kitemak pa ki'ilpiloskya pa kruskwawit.
In gwacho' kiwikak kalitik pa nipatyo nikalGobernador, wan kinnichikok mochi Igwacho'.
Wan kitakemiltik Yehshwa ka se shashal morado, wan kichiwilik se yawaltik wiste wan kitalilik pa nitsontek.
Kwakin kitahpaloloya:
―Ma yol ininWeReyYudiyo'!
Kiwitekiloya pa itsontek ka se otat, kichihchaloya, kitankwaketsaliloya pa ni'ishpa.
Yok tamik kiwetskilik, kwakin kikishtilik nitakemtel morado kitakemiltik ka nitakemtel. Wan ompa kikishtik pa kisaloloskya pa nikruskwawit.
Wan okitakewak se yewal panowaya yewal mochantiyaya pa Kirene, itoka Shimón, yewal nitats Alesandros wan Rupus, kampa walaya pa in tashosholtik; kimamaltilik nikruskwawit Yehshwa.
Yok okiwikak Yehshwa kaha ta'itok Golgota, in kinek kito nitsontek mihki.
Kimakak pa koniskya nihugoUbaBino inak se chichik itok mirra, wan Yehshwa amo okon.
Kwah ki'ilpik pa kruskwawit; kichiwak ten itonal kipiyaloskya ka nishashasalme Yehshwa, pa kimatiloskya ten motakawililoskya sesen in gwacho'.
Kwah ki'ilpik pa kruskwawit katka chiknawi ora pa watsinko.
Wan takwihkwilok pates katka tateshpawiliste wan in takwihkwiloliste kitowaya: “IninWeReyYudiyo'.”
Wan ka yewal niyok ki'ilpik pa kruskwawit ome ta'ishtikiyanim, se katka pa nimahwakwal wan okse pa nimahwamapoch.
Yok omonamik nitakwihkwilolisteDyos yewal kito: “Wan yok tapowal yes ka inik amokwal kichiwal.”<sup>a</sup>
Yehwante panoloya hyero kililoya, ki'oliniloya inintsontek kililoya:
―Aaah! Tewal in takat yewal kito nikinshitinilis nityopWe kwah panos yey tonatim nikalchiwas oksep,
Yok niyok kiwetskililoya, in TotatsimWehwe mo'ililoya sek ka oksek ka Tamashtinilme NitanawatilMoshé:
―Okinkishti oksek, ma yok amo mokishtili isel.
Ta in Kristo, in weRey pa Isra'El, ma tem pa in nikruskwawit, yok tikitaske wan tihneltokaske.
Wan niyok hyero kililoya yehwante salotikatkaloya pa kruskwawit ka yewal.
Yehshwa omik
Pa takwalispa, waltayoway pa mochital wan yok omoka pa yey ora'.
Wan pa yey ora' pa tyotak Yehshwa tsatsi ka chikawaliste kito:
―Elohi, Elohi! Lama sabaktani? ―Kinek kito: NoDyos, noDyos, Pates otinishka?
Kwah kikakik sek yehwante ompa katkaloya, kitoloya:
―Shihkakik, kinostik EliYah.
―Shihkawak; ma tikitak ta EliYah walas kitemowis.
Kwakin Yehshwa tsats ka chikawaliste, wan omik.
Kwakin in tatahkitil weyak tilawak pa in tyopWe tsayani ipanta omochi ome, takpak waltsayan o'as tatsinta.
In we tatakewan gwacho' moketstikatka pa'ishpa yewal kitatikatka kina tsatsi Yehshwa, wan omik, kwakin kito:
―Melak in takat katka nikonDyos.
Niyok sek siwam tachishtikatkaloya wEhkit; yehwante katkaloya Marya in siwat takati pa Magdala, Marya yewal katka ninantsi Yakobo yewal tipichi wan Yosé, wan Salomé, niyok ompa katkaloya oksek siwam ka yehwante.
Inik siwam nehnemtinemiloya wan kitikipanoliloya Yehshwa, kwah katka pa Galileya. Wan katkaloya oksek myak siwam, yehwante yaloya inak yewal pa Yerushalém.
Yehshwa kitapachok
Kwah tapohpoyapti, in tonat kampa katka nitayokshitiliste,<sup>b</sup> in kinek kito, kampa mostatik amo motikipanowaya in tonatmosewilyudiyo,<sup>c</sup>
Yosé yewal katka pa in pweblo Arimataya ka in wehwetatakewalme yewal niyok kichishtikatka nireynarolisteDyos, oy kaha Pilatos amo momaptiyaya pa kitahtanis nimihki Yehshwa.
Kinankili in wetatakewan gwacho' kampa omik. Kwakin Pilatos kikawili Yosé, ma kiwik nimihki Yehshwa.
Wan Yosé okiko se shashal wan okitemo nimihki Yehshwa, okilyar pa shashal. Wan kitali kahakoyonkeTeshkal, kimihmilo se tet ka kitsakwa kahakoyonkeTeshkal.
Wan Marya in siwat takati pa Magdala, wan Marya ninantsi Yosé, tachishtikatkaloya kaha kitaliloskya nimihki Yehshwa.
Yehshwa oyol oksep
Kwah opan in tonatmosewilyudiyo, Marya in siwat takati pa Magdala, Salomé wan Marya ninantsi Yakobo, kikowak aseyte kwal ahwiyalme yaloya kishawililoya nimihki Yehshwa.
Katka watsinkit, in tonat kipewalti ta'ishpa yewal chikomeTonatim wan oyak yehwante asik kaha kintapachol mihmihki, kwah kistiwalaya tonat.
Yehwante pa ot mo'ilitiyaloya:
―Ak tishmihmilo'ili in tet ka tatsakwal kahakoyonkeTeshkal?
Ma yok tachiyak, kitak tamihmilol in tet, yewal hyero we.
Kwah kalakik kahakoyonkeTeshkal, kitak se takatYankwik yowatikatka pa nimahwakwal, katka tatakemiltili ka se takemtel istak weyak; wan yehwante momaptik.
―Amo shimomaptik; ankitemotikat Yehshwa in nasareteko, yewal ki'ilpik pa kruskwawit. Oyol oksep; amo nika onka. Shitachiyak kaha kitalik.
Shiyak wan shikinmilik nimoneshtililme, wan Petros: “Yewal anmishchishtiyas anmehwante pa Galileya ompa ankitaske, yok kina kitowaya.”
Kwakin siwam kisak pa in kahakoyonkeTeshkal, motalotiyaloya kampa momaptitiyaloya, moyoyokatiyaloya. Amo'ak amoten kinawatik pates momaptitiyaloya.
Yehshwa moneshti ka Marya in siwat takati pa Magdala
(Yh. 20:11-18)
Kwah oksep yoliyaya Yehshwa pa watsinko in tonat kipewalti ta'ishpa yewal chikomeTonatim, omoneshti yewal ta'ishpa pa Marya in siwat takati pa Magdala, yewal okinkishtil chikome niyehyekat tawalilot.
Wan in siwat oy kinmashti yehwante nehnemtinemiloya inak Yehshwa, kampa katkaloya moyokoltitikatkaloya wan chokatikatkaloya.
Kimani yehwante kikakik kampa Yehshwa yoltikatka, wan Marya okit, amo kineltokak.
Yehshwa moneshti ka in ome nimoneshtililme
Hani takwitap, Yehshwa amoyok omoneshti ka in omente nimoneshtililme yaloya pa ot kaha tashosholtik.
Yehshwa okintetan pa yaloskya pa mochital in tatitanilme
Kwah opan in kwakin omoneshti Yehshwa ka in 11, yowatikatkaloya kaha takwal; wan okinahwa kampa amo taneltokaloya kampa ininyolme kipiyaloya chikawaliste, kampa amo kinneltokaloya nahyehwante kitak kampa yoltikatka.
Wan kinmili:
―Shiyak pa mochi kishki tal, shikinmilik tamashtilisteKwal pa mochi yoliliste.
Aki taneltok wan yes takwatekil, yok yes takishtiliste; wan aki amo taneltoka, yes tateshpawiliste.
Wan inik taneshtiliste kitokaske yehwante taneltokal: Ka no'itokaliste kinkishtiliske niyehyekatim tawalilom; tahtoske ka oksek tahtolme;
kinketskiski kowam ka ininmahwam, wan ta konik ten tatawanti, amo kinkokolti; wan kintaliliske ininmahwam pa kokoshkim wan inik kokoshkim pahtiske.
Yehshwa tehko pa takpakIlwikak
In TATS Yehshwa otam otahto, takis pa ilwikak wan omotal pa nimahwakwalDyos.
Wan yehwante kwakin kisak, wan tamashtitinemil pa kaha han. Wan in TATS kinpalewiya, yok in tahtolme katka melawak ka in taneshtiliste ka chikawaliste yehwante tanishtililoya. Yok ma ye.
Lukas kikwihkwiloli Te'ópilo
Tasotili Te'ópilos, myak takam motalik kwihkwilok in tapowaliste kina omotachi kampa melawak yok panok ika tehwante,
kina tishnishtilik yehwante nitahtolme kitak kina omotachi kimani omopewalti, wan yehwante kinonanak in tikipanoliste pa kitotiyaloskya nitahtolmeDyos.
Newal niyok tasotili Te'ópilos, onimomashti kwal mochi pa kimani omopewalti, wan kwal pa nimishmashtis ka takwihkwiloliste pa tihmatiskya kina opan,
pa timomashtis kwal in melawak in ten mishmashtik.
Tanawatiliste ka in takatiliste pa Yuhanes
Pa inik tonatim in Herodes katka Rey pa Yudaya, katka se totats itoka SakarYah, yewal katka pa se tanichikol ka in totatsim kintokayoltiloya AbíYah. Nisiwa itokaya EliSabet, yewal katka nikolinche Arón.
Moshte omente, SakarYah wan EliSabet kwal kichiwaloya i'ishpa Dyos wan kimawishtililoya mochi tamawishtiliste wan nitahtolmeDyos pa in TATS.
Ma yok, amo kipiyaloya ininpilwam, kampa EliSabet amokwal kinpiyaskya ininpilwam, moshte omente kolinche katkaloya.
Pa se tonat, SakarYah tikipanowaya kina se totats pa kalitik in tyopWe pa i'ishpa Dyos kampa kitokarowaya nitanichikol AbíYah,
Kwah tapopochotikatka, moshte masewalme katkaloya kiyawak pa in tyopWe kitahtoltitikatkaloya Dyos.
Kwah NitanawatilanhelTATS omoneshti ka SakarYah, moketstikatka pa nitankwakwal, kaha tatamakal kaha kitalil poposhte.
Kwah SakarYah okit in Nitanawatilanhel, motapololtiyaya wan amo kimatiya ten kichiwaskya.
Wan in Nitanawatilanhel kili:
―SakarYah, amo shimomapti, kampa Dyos okikak motahtol yewal mishnankili, mosiwa EliSabet mishmakas se mokon, wan tewal tiktokayoltis Yuhanes.
Tikpiyas pakiliste, wan myak kipiyaske pakiliste ka nitakatiliste;
kampa mokon we yes pa i'ishpa in TATS. Amo konis nihugoUbaBino wan amo konis alkol, wan kipiyas miyak EspirituSanto pa kimani ayamo takatis.
Kichiwas yewal myak pa in pweblo Isra'El pa kikwepaske taneltokaliste ka TATS ininDyos.
In Yuhanes yaptiyas ta'ishpa pa in TATS, ka in Espiritu wan in nichikawaliste in niTaketsal nitahtolDyos EliYah, pa kwal motakichilitiyaske nitats inak ininpilwam, wan inik yehwante amo kimatil takakil kimatiske takakiske. Yok kichiwas ka in masewalme pa kinamikiske in TatsDyos.
SakarYah kitahtanili Nitanawatilanhel:
In Nitanawatilanhel kinankili:
―Newal niGabriEl, wan newal niktikipanoli Dyos; yewal onishtake pa nitahtos monak wan nimishmakas nitamashtilisteKwal.
Kina amo otishneltok ka notahtolme, amokwal titahtos pa kimani takatis mokon. Yok kimani motachiwas pa inik tonatim kina nimichili.
Moshte masewalme, katkaloya pa kiyawak kichishtikatkaloya SakarYah, wan motahtanililoya pates wehkaptikatka kisaskya pa in tyopWe.
Kimani okis, amokwal kina tahtoskya; kimatik kampa tachiyaya kina tatimiktiyaskya pa in tyopWe. Wan kintakichiliyaya ka nimahwam.
Kwah omotam nitikipanoliste SakarYah opanoti icha.
Wan amo wehkA, nisiwa EliSabet moka ostiti ta'apa, wan pa makwil meste amo okis pa nikal, tamatiti:
“In TATS onishchiwil in ashka, pa yok in masewalme yahmo nishihyaske.”
Tanawatiliste ka nitakatiliste Yehshwa
Pa chikwase meste ostitikatka tomaptikatka EliSabet, Dyos okitake Nitanawatilanhel GabriEl pa in Wepweblo Galileya itoka Nasaret,
In Nitanawatilanhel okalak kaha katka yewal wan kili:
―Shikpi pakiliste, Dyos mishmashti kwal! In TATS onka ka tewal.
Marya motapololti ka in tahtolme, wan motahtaniliyaya ten okinek okit tatahpalol.
In Nitanawatilanhel kili:
―Marya, amo shimomapti, kampa tikpi pakiliste ka ta'ihniliste ka Dyos.
Ashka, ti'ostitiya tita'apawas wan tikpiyas se mokon, wan tiktokayoltis Yehshwa.
Ina yes se we takat; yewal kitokayoltiske Nikon in Dyos HyeroTakpak, wan TATS kichiwas weRey kina niwichal Dawid,
pa yok reynaros hanse ipa nipweblo Yakob; nireynaroliste amo kipiyas tamiliste.
Marya kitahtanili Nitanawatilanhel:
―Kina kwal motachiwas in, ta amo nimochanti inak takat?
―Yewal in EspirituSanto walas ipa tewal, wan in nichikawaliste Dyos HyeroTakpak mishtsakwilis ka nitasoway. Kampa yok, in piltonte yewal takatis itokas NikonDyos.
Niyok moparyente EliSabet kipiyas se nikon kampa yok abwel katka; yewal kililoya kaha yok amokwal kinpiyaskya ininpilwam ashka ta'ostitik ta'apaptik kipi chikwase meste.
Ma yok Dyos mochiten kwal kichiwas.
Kwakin Marya kito:
―Newal nitikipanol in TATS; ma kichi Dyos pa newal kina tichili.
Ka in, Nitanawatilanhel panoti.
Marya kipashalo EliSabet
Pa inik tonatim Marya panoti ka isewiliste pa talTepet, pa se Wepweblo Yudaya,
okalak pa nikal SakarYah wan kitahpal EliSabet.
Kwah EliSabet kikak nitahtol Marya, mohmolin nikon pa'itik yewal, wan yewal kipi in EspirituSanto.
―Dyos mishmashti pa inik siwam, wan niyok kimashti mokon yewal tikpiyas.
Ak ninewal, pa yewal owal onishpashal ninantsi noTATS?
Kwah kikak motahtol, nokon mohmolin ka pakiliste pa itik newal.
Dyos mishmak miyak pakiliste, kampa otihneltok kampa monamikis kina yewal michili in TATS.
Marya kito:
No'ihyo kishki we kitahtolti pa noyol in TATS,
wan no'espiritu kwal tamat pa Dyos nishkishti pa nota'ihtakoliste.
Kampa Dyos okital nishtololwam pa newal nitikipanol amoten kipi,
wan pa ashka nishtokayoltiske pakiliste wan moshte mokolinchim yehwante takatitiwalaske.
Kampa in kipi chikawaliste okichi pa newal wehwe tachiwaliste;
Dyos kipi hanse ta'ihniliste aki yehwante kimawishtilil.
Okichi ka mochi nipoderoliste;
kinshitin yehwante hyero wehwe tamatiloya.
Okinkishti inik weReye' ompa kaha motaliloya,
wan okintal kishki amoten kipiyaloya.
Inik mayantikatkaloya kinmak mochiten,
wan inik yehwante kishki mochiten kipiyaloya ka miyak tomi kinka ka amoten.
Kipale in pweblo Isra'El nitikipanol;
amo ki'ilka pa kwal kichiwiliskya ka ta'ihniliste,
yok tishtenewilik towichalme,
Marya omoka yey meste ka EliSabet, kwakin omokwep pa nikal.
Nitakatiliste Yuhanes takwatiki
Kwah mo'as in tonat EliSabet, okitakatilti nikonTakat.
Wan moshte kishki ompa mochantiloya wan niparyente hyero kwal tamatiloya, kampa kitak yewal TATS kineshtili niwe ta'ihniliste.
Pa in chikweyi tonatim, kiwikak pa yeskya takotonil nikwerit kaha mashishal, wan kinekiloya kitokayoltiloskya kina nitats, SakarYah.
Wan ninantsi kito:
―Amo. Itokas Yuhanes.
Kilik:
―Amo'ak yok itok pa mokal.
Kwakin kitahtanilik ka taneshtiliste nitats in piltonte, pa yok kimatiloskya kina kinek kitokayoltiloskya.
Hani SakarYah oksep waltahto, wan kipewaya tahtolme wehwe pa Dyos.
Moshte yehwante ompa mochantiloya motapololtiloya, wan pa mochi talTepet Yudaya taketsaloya yewal ten motachi.
Moshte kishki takakiloya, motahtanililoya wan mo'ililoya:
―Ten yes in piltonte kwah we yes?
Kampa melak in TATS kineshtiyaya nichikawaliste ipa yewal.
SakarYah kimashtiyaya nitahtolDyos
SakarYah nitats in piltonte, ka miyak EspirituSanto wan kimani kimashtiyaya nitahtolDyos kito:
Ma kimashti in TATS, niDyos Isra'El,
kampa wal kinkishti pa amo poliwiloskya pa nipweblo.
Otishwaltitanil se ka miyak chikawaliste pa tishkishti pa poliwiste
In yewal tishtenewiliyaya ya wehkA ka inkamak ininsanto in Taketsalme nitahtolmeDyos:
Yewal tishpalewiskya ka yehwante tishkokolil wan moshte kishki tishihyal,
kipiyaskya ta'ihniliste ka towichalme,
wan ki'ilnamikiskya in nitahtoliste.
Wan ka tahtol melawak kichiwili totats AbRaham: Yewal tishmakaskya.
Yolil, titamakawalme ka in tishkokolil,
pa tiktikipanoliske amo timomaptitiyaske,
kwal timochantitiyaske wan chipawiliste pa toyol, mochi inik tonatim i'ishpa yewal.
Wan tewal piltonte, ti'itokas in niTaketsal nitahtolDyos HyeroTakpak,
kampa tewal tiyaptiyas ta'ishpa ka in TATS pa titahtotiyas Dyos nitahtol tikchiwas ni'otim pa ininyoliliste masewalme,
kina Dyos kinkishti pa amo poliwiloskya.
Kampa toDyos, ka we nita'ihniliste,
tishwalikili tonat pa okse tanes,
pa kintawilis kishki mochantil pa se tayowaliste wan pa se hyero we tatikomat,
wan tiyaske tipanoske ka totankwa pa in ot ka sewiliste.
In piltonte mo'apaptiyaya wan ka chikawaliste pa in espiritu, wan mochantiti pa se tal kaha tawak yok panok inik shiwim kwah o'as in tonat kimani omomashti pa Isra'El.
Nitakatiliste Yehshwa
(Mt. 1:18-25)
Pa inik tonatim in wetatakewan Awgustus Kaysar otatake pa kichiwaloskya se tapowaliste pa moshte masewalme pa mochi kishki tal.
In tapowaliste oye in ta'ishpa kwah Kirino katka wetatakewan pa Sirya.
Kina Yosé katka nikolinche Dawid wan mochantiyaya pa Nasaret, yewal Wepweblo katka in tal Galileya, wan opanoti pa BetLéhem, pa niWepweblo Dawid kaha otakat, yewal katka pa Yudaya.
Pa mokwihkwiloskya, inak Marya, nisiwa, kampa yewal ostitikatka tomawak katka.
Kwah katkaloya pa BetLéhem ompa, omo'ashilti in tonat pa kitakatiltiskya nikon.
Wan ompa okipi nikon okipewalti takatiliste ta'ishpa, wan kilyaro ka shashal, okitek pa se kano, kaha kintamakal yolikilme kampa amo katka kaha wel mokawaloskya yehwante pa in kalme.
Nitanawatilanhelme wan inik takwitawilme borrego'
Amo wEhka pa BetLéhem katkaloya sek takam takwitawilme borrego' panoloya in yowal pa in tashosholtik kinkwitaptikatkaloya ininborrego'.
Wan se NitanawatilanhelTATS omoneshti, wan nitawiliste in TATS kinyawalowaya nitapitaniliste ka yehwante; wan hyero momaptik.
In Nitanawatilanhel kinmili:
―Amo shimomaptik, kampa annimishwalikilitiwal se tanawatiliste kwal, yewal yes pa mochi pweblo ka miyak pakiliste:
ashka, pa in Wepweblo Dawid, otakat se yewal tishkishtis pa tota'ihtakoliste, yewal Kristo in TATS.
Hani omoneshti inak in Nitanawatilanhel, se tanichikol ka nitanawatilanhelme pa in ilwikak, kililoya tahtolme wehwe Dyos wan kitoloya:
Nitawiliste in Dyos pa in takpakIlwikak,
ma yolik ka sewiliste pa in tal moshte nahyehwante kipakiltil Dyos!
Kwah inik nitanawatilanhelme mokwepak pa ilwikak, inik takwitawilme borrego' mo'ilik sek ka oksek:
―Ma tiyak, pa BetLéhem, wan tiyaske tikitaske ten motachi, wan yewal in TATS ten tishnishtili.
Yok oyak ka isewiliste wan okitak Marya wan Yosé, wan in piltonte wistotikatka pa kano kaha kintamakal in yolikilme.
Kwah kitak in piltonte, taketsak kina kinmilik ika yewal,
moshte kishki takaktikatkaloya motapololtiloya kina taketsaloya in takwitawilme borrego'.
Marya mochi mokawiliyaya pa niyol, wan hanse ki'ilnamiktiya.
In takwitawilme borrego', walmokwepak ka tawiliste wan ka tahtolme wehwe pa Dyos pa mochi yewal ten kitaloya wan kikakiloya, kampa mochi opan kina kinmililoya.
Kimani monamikik chikweyi tonatim kampa in piltonte kipiyaskya takotonili nikwerit kaha mashishal, wan okitokayoltik Yehshwa, yewal kitokayoltiyaya in Nitanawatilanhel ka in itokaliste kwah Marya ayamo'ok ta'ostiyaya ta'apawaya.
Kimani mo'asik in tonatim in yewal yok kina kito NitanawatilMoshé, yehwante yeloskya chihchipak okiwikak in piltonte pa Yerushalém pa kineshtiloskya ka in TATS.
Yok ki'ashiltiloskya kina onka takwihkwilol ka nitanawatilTATS:<sup>a</sup> “Moshte in siwan kishki kinpiyaske ta'ishpa ininpilwaTakam in kintemakaske pa TATS.”
Oyak temakak, yok kina kito nitanawatilTATS: yewal tahtani ome poporishim hanwel ome wilom.
Pa Yerushalém mochantiyaya se takat han kwal kimatitiya kikaktiya nitahtoliste Dyos itoka Shime'ón. In takat mochistikatka pa kimani asiskya Dyos pa temakas takishtiliste ka niyoliliste pa Isra'El. In EspirituSanto katka ipa yewal,
wan kili amo timikis ma yok tikitas niKristo in TATS.
Shime'ón melahka tawikal, ka in Espiritu pa in tyopWe; kimani nitahwan in piltonte Yehshwa okiwikak pa in tyopWe pa motamiloskya kina kitowaya nitanawatil nitahtolmeMoshé,
Shime'ón okinapal in piltonte wan okimashti Dyos, ka in tahtolme:
Ashka, in Tats wetatake pa mochiten, shihmak motikipanol ma mik ka sewiliste,
kina tiktenewil.
yewal tikchi pa tikitaske moshte inik pweblo'.
Dyos yes kina se tawiliste yewal kintawilis in masewalme amo yudiyo',
wan yes nitawiliste pa mopweblo Isra'El.
Wan nitats wan ninantsi Yehshwa mokawak mo'itatikat ipa ten kitoloya pa yewal.
Kwakin Shime'ón okinmashti, wan kili Marya ninantsi Yehshwa:
―Shikit, in piltonte kichiwas kampa myak masewalme pa Isra'El wetsiske wan moketsaske. Yewal yes taneshtiliste kampa myak amo kinekiske,
yok momatis in ten melawak ten tamatil sesen. Wan tewal Marya mishkokoltis kina ta ka se teposte mishtsopiniloskya pa moyol.
Niyok ompa katka Hana, nikonSiwat Fanuel, ka in tanichikol Asher. Hana katka se siwat in niTaketsal nitahtolDyos katka abwel. Wan omonamikti tipichi, wan omochantiti inak nitaka pa chikome shiwim,
wan ashka katka se siwat mihki nitaka ka 84 shiwim. Amo'ik kisaya pa in tyopWe, kampa yok kitikipanoliya pa tahka wan pa tayo in Tats, mosaptiyas wan kitahtoltiyaya Dyos.
Pa haniman omoneshti Hana, wan temak tashtawaliste pa Dyos wan takets ka in piltonte pa moshte kishki kichishtikatkaloya nitamakawaliste Yerushalém.
Kwah tamik kichiwak mochi kina kito nitakwihkwilol in TATS, mokwepak pa ininpweblo Nasaret, yewal katka tal Galileya.
Wan in piltonte mo'apapti wan mochiwaya ka miyak chikawaliste, kipiyaya miyak tamatiliste wan Dyos kipi pakiliste ka ta'ihniliste ipa yewal.
In piltonte Yehshwa okitak pa in tyopWe
Nitahwan Yehshwa yaloya mochi inik shiwim pa Yerushalém pa in mitotiliste Paskwa.
Wan yok kina kimatiloya kichiwaloya kwah Yehshwa kipiyaya 12 shiwim, yehwante oyak pa Yerushalém pa in mitotiliste Paskwa.
Kimani otam in mitotiliste Paskwa, mokwepak in icha, in piltonte Yehshwa moka pa Yerushalém, amo kimatik nitahwan.
Yehwante tamatiloya kampa Yehshwa yawiya itsala masewalme, kichiwak se tonat pa ot; kimani kitemoloya ka niparyente wan kishki ki'ishmatiloya,
amo kitak. Kwakin mokwepak pa Yerushalém pa kitemoloskya ompa.
Pa yey tonatim okitak pa in tyopWe, yowatikatka ika in Tamashtinilme NitanawatilMoshé, kinkaktikatka wan kintahtanilitikatka.
Wan moshte kishki kikaktikatkaloya motapololtiloya kina miyak kimatiya wan niyok kina tanankiliya.
―Nokon newal, pates yok otishchiwil in? Motats wan newal timishtemotinemil kampa hyero titamatiloya.
Yehshwa kinnankili:
―Pates nishtemotikatkaloya? Amo ankimatiloya kampa newal niyes kampa nikal noTats?
Yehwante amo kimatik kikakik ten kinmili.
Kwakin mokwep inak nitahwan pa Nasaret, kampa mochantiti kinneltokati pa mochi. Ninantsi mokawiliyaya mochi pa niyol.
Wan Yehshwa kimatitiyaya miyak tamatiliste wan mo'apaptiyaya, kipiyaya pakiliste ka ta'ihniliste pa Dyos wan pa ka masewalme.
Yuhanes takwateki ka myak takam pa se tal kaha tawak
Katka in shiwit 15 yewal tatakewaya ipa se tal Roma in weTanotsal Kaysar<sup>a</sup> Tiberyo, Wan Pontyus Pilatos yewal katka wetatakewan pa in tal Yudaya, kwah Herodes reynarowaya pa in tal Galileya, wan ninohni Pilipos reynarowaya pa in tal Itureya wan Trakonitis, wan Lisanyas reynarowaya pa in tal Abilene.
Hanás wan Kaypas katkaloya TotatsimWehwe. Pa inik tonatim Dyos okitakichil Yuhanes, nikon SakarYah pa se tal kaha tawak;
wan Yuhanes kwakin opanoti pa in tal amo wEhka katka Yordán, kinmiliyaya masewalme pa yeloskya takwatekilme, pa kichiwaloskya ten kwal pa kineshtiske kampa kikweptikat ininta’ilnamikiliste wan kineshtitikat kampa kikweptikat ininyolme ka Dyos ka inintachiwaliste kwahkwalme, yok yeloskya ta'ihnililme ininta'ihtakoliste.
Mokaki tsatsiliste ompa pa se tal kaha tawak:
“Shikchiwak ni'otim pa ininyoliliste masewalme pa kimani walas TATS;
Shikchiwak anmoyolme kwal, ankikishtitikat yewal mochi ta'ihtakotik. Shihmelawak anmoyolme kina kimehmelawaloskya ni'ot se we.
Yok shiyaptiyak melawak kina monek.
Mochi kaha taposo ma yek ishtawak tatemiltilil,
mochi tepetLom wan talTepet momehmelawaske,
inik otim kohkoltik yeske mehmelawak,
inik otim chichakwashtik yeske otim tsehtsepestik;
moshte in masewalme kitaske in takishtiliste ka toyololiste yewal Dyos kiwaltitanis.”
Hyero myak masewalme walaloya ka Yuhanes pa kinkwatekiskya, yewal kinmiliyaya:
Shikchiwak ten kwal pa ankineshtiske kampa ankikweptikat anmota’ilnamikiliste wan ankineshtitikat kampa ankikweptikat anmoyolme ka Dyos ka anmotachiwaliste kwahkwalme wan amo shikitok ika anmehwante: “Tehwante nikolinchim AbRaham”; kampa melak annimichilis niyok in tetelme Dyos kwal ankinchiwas nikolinchim AbRaham.
Kampa in acha onka ika in kwawim pa kikotonas ninelwa, mochi kwawit amo kimat taki kwal mokotoni wan kitasal pa teshoshte.
Kwakin masewalme kitahtanililoya:
―Ten monek tikchiwaske?
Wan Yuhanes kinnankili:
―Yewal aki kipi ome shashalme, ma kimak se yewal amo kipi; wan aki kipi takwal, ma kimak yewal amo kipi.
Niyok sek tahtaniloya miyak tapishkalisteTomi<sup>b</sup> asik pa yeloskya takwatikilme wan kitahtanilik Yuhanes:
―Tamashtini, ten monek tikchiwaske tehwante?
Yuhanes kinmili:
―Amo miyak shitahtantiyak tapishkalisteTomi han kishki han motashta.
―Wan tehwante, ten monek pa tikchiwaske?
Wan Yuhanes kinmili:
―Amo shikinkishtilik amoten amo'ak ka chikawaliste, amo shikinchikawaltik masewalme ta amo tawikilil; amo shikinkwamanak yehwante amoten kichiwak wan kwal shitamatitiyak kishki kitanil.
Moshte masewalme kichiyaloya Kristo, wan kinekiloya kimatiloskya ta Yuhanes yewal yeskya in Kristo;
Yuhanes kinmili moshte:
―Newal, annimishkwatekis ka at; ma yok wal se takwitapit ka newal yewal kipi miyak chikawaliste amoyok kina newal, yewal newal amo nimonots pa nimopachos niktomilis nikorreya niwarach, in anmishkwatekis ka in EspirituSanto wan ka teshoshte.
Kipi pa nimahwa in pala, pa kiyehyekalti in trigo pa kikishtilis nitasol. Ki'ahkokis in trigo pa chahpil, wan kichichinos tasol pa se teshoshte yewal amo'ik sewis.
Yok kina in wan yok ka oksek myak taketsaliste, Yuhanes kinmashtiyaya tamashtilisteKwal ka masewalme.
Niyok Yuhanes ki'ahwa in wetatakewan Herodes kampa kipiyaya kina isiwa Herodyas, yewal katka nisiwa ninohni Pilipos, wan niyok pa mochi in amokwal yewal kichiwaya;
kampa Herodes, ka mochi nitachiwaliste amokwal, okichi oksek tachiwaliste amokwal: otatake pa kitsakwaloskya Yuhanes.
Pa se tonat moshte pa in pweblo katkaloya takwatekilme, niyok Yehshwa katka takwatekil; kwah Yehshwa tahtowaya inak Dyos, in ilwikak motap
wan in EspirituSanto temotiwalaya kina se wilot wan omokets ipa yewal, wan mokak Dyos nitahtol pa in takpakIlwikak kiliyaya:
―Tewal nokon niktasot; wan nikpi miyak pakiliste pa tewal.
Niwichalme Yehshwa
(Mt. 1:1-17)
Wan Yehshwa kipiyaya 30 shiwim kimani okipewalti nitaketsaliste Dyos, yok kitoloya, oye nikon Yosé, yewal Yosé oye nikon Elí,
Elí oye nikon Matat, Matat oye nikon Lewí, Lewí oye nikon Melki, Melki oye nikon Yanay, Yanay oye nikon Yosé,
Yosé oye nikon MatatíYah, MatatíYah oye nikon Amós, Amós oye nikon Nahúm, Nahúm oye nikon Heslí, Heslí oye nikon Nagay,
Nagay oye nikon Máhat, Máhat oye nikon MatatíYah, MatatíYah oye nikon Shímehi, Shímehi oye nikon Yosek, Yosek oye nikon Yodá,
Yodá oye nikon YoHanan, YoHanan oye nikon Resa, Resa oye nikon Serobabel, Serobabel oye nikon ShaltiEl, ShaltiEl oye nikon Neri,
Er oye nikon YehoShu'a, YehoShu'a oye nikon EliÉser, EliÉser oye nikon Yorin, Yorin oye nikon Matat, Matat oye nikon Lewí,
Lewí oye nikon Shime'ón, Shime'ón oye nikon Yehudá, Yehudá oye nikon Yosé, Yosé oye nikon Yonam, Yonam oye nikon ElYakim,
ElYakim oye nikon Mele'á, Mele'á oye nikon Mená, Mená oye nikon Matata, Matata oye nikon Natán,
Natán oye nikon Dawid, Dawid oye nikon Yesé, Yesé oye nikon Obed, Obed oye nikon Bo'as, Bo'as oye nikon Salmón, Salmón oye nikon Nahashón,
Nahashón oye nikon AmiNadab, AmiNadab oye nikon Aram, Aram oye nikon Hesron, Hesron oye nikon Perets, Perets oye nikon Yehudá,
Yehudá oye nikon Yakob, Yakob oye nikon Itsak, Itsak oye nikon AbRaham, AbRaham oye nikon Téra, Téra oye nikon Nahor,
Nahor oye nikon Serug, Serug oye nikon Rehu, Rehu oye nikon Peleg, Peleg oye nikon Éber, Éber oye nikon Shelá,
Shelá oye nikon Kaynán, Kaynán oye nikon Arpashad, Arpashad oye nikon Shem, Shem oye nikon No'á, No'á oye nikon Lamek,
Lamek oye nikon Metushala, Metushala oye nikon Henok, Henok oye nikon Yared, Yared oye nikon MahalalEl, MahalalEl oye nikon Kaynán,
Kaynán oye nikon Enósh, Enósh oye nikon Shet, Shet oye nikon Adán, yewal okichi Dyos.
Yehshwa, walmokwep pa atenko Yordán nehnemiyaya ka miyak EspirituSanto, wan in Espiritu okichiwalti pa yaskya Yehshwa pa se tal kaha tawak amo'ak mochanti.
Ompa omoka 40 tonatim, wan Satán kinekiya kitaniliskya Yehshwa niyol pa kichiwaskya ten kitsakwili ka Dyos. Kwah opan inik tonatim, amoten okikwa wan hyero walmayan.
Kwakin Satán kili:
―Ta melawak tewal nikonDyos, shikil in tet ma mochi pan.
Yehshwa kinankili:
―In takwihkwilol kito: “Amo hanwel ka pan yoltik takat.”<sup>a</sup>
Kwakin in Satán okiwik Yehshwa pa se tepetLom takpak, wan han kineshtil mochi nireynaroliste pa mochi kishki tal.
Wan in Satán kili:
―Newal nimishmakas chikawaliste ipa mochi in reynaroliste wan ipa mochiten in miyak tapiyal. Kampa newal nishmakak, wan newal kwal nihmakas ak newal nihnekis nihmakas.
Ta timotankwakets no'ishpa newal, mochi yeske pa tewal.
―Yok takwihkwilol in: “In TATS moDyos, shiktankwaketsalil hanwel yewal tiktikipanolis.”
Kwakin Satán okiwik Yehshwa pa Yerushalém wan okitakishti takpak pa tyopWe wan kili:
―Ta melawak tewal nikonDyos, shitsikwin pa tatsinta;
kampa onka takwihkwiloli:
Nitanawatilhelme kintakewas pa mishkwitawiske tewal pa mishtsawiliske.
Ka nimahwam mishkitskiske,
pa amo timotsohtsowis pa tetelme.
Yehshwa kinankili:
―Niyok kito nitakwihkwilolisteDyos: “Amo shikchi ten pa kitilanas niyol in TATS moDyos.”
Kimani in Satán yahmo kimatiya ten kichiwaskya ka Yehshwa pa kitilaniliskya niyol, ma yok panoti wEhka yewal pa kishki tonatim.
Nehnemiyaya ka miyak EspirituSanto Yehshwa walmokwep pa Galileya, wan taketsaloya ka yewal pa mochi pweblo pa tal.
Tamashtiyaya pa in tyopalmeYudiyo', wan moshte kililoya tahtolme wehwe pa Dyos.
Yehshwa pa Nasaret
Yehshwa oy pa Nasaret, in pweblo kaha mo'apa. Pa se tonatmosewilyudiyo okalak pa in tyopYudiyo, kina kimatiloya kichiwaloya, wan omokets pa kimashtiskya nitakwihkwilolisteDyos.
Okimakak in amat yewal nitakwihkwilol niTaketsal nitahtolDyos YeshaYah; wan Yehshwa ki'istap in amat, wan okit kaha katka tapahwil yewal kito:
In niEspiritu TATS onka ipa newal,
onishtashawil pa nitemakas tamashtilisteKwal ka yehwante amoten kipiyal;
onishwaltitan pa nikinnawatis inik kat tatsakwalme, wan nikinmakas
pa tachiyaske in amo tachiyalme;
pa nikinkawas tamakawalme in kintakokoltil;
Kwakin Yehshwa ki'olol in amat, okimak in tikipanol yewal tapalewiyaya pa in tyopYudiyo wan omotal. Moshte kishki ompa katkaloya mokawak kitatiyak,
kwakin Yehshwa kinmili:
―Ashka pa in tonat omonamik ka in takwihkwiloli ika ni'ama in WeTatsDyos anmo'ishpa anmehwante.
Moshte kwal kitoloya ika yewal wan motapololtiloya kampa kwal kichiwiliyaya ka nitahtolme yewal ten kitowaya. Wan motahtanililoya:
―Amo yewal nikon Yosé?
Yehshwa kinmili:
―Melak anmehwante annishilnamikiltiske in tahtol yewal kito miyak taketsaliste: “Tapahtini, shimopahti tewal mosel”; wan niyok nichiliske: “Ten tihkakik yewal otikchi pa KaparNahum, niyok shikchi nika pa motal kaha titakat.”
Wan yok kitowaya:
―Melak annimichilis, kampa amo'ak niTaketsal nitahtolDyos kinamikiske kwal pa nital kaha takat.
Wan melak annimichilis katkaloya myak siwam mihmihki inintaka pa in tal Isra'El pa inik tonatim ka niTaketsal nitahtolDyos EliYah, kimani amo okiya pa yey shiwim wan tahko, oye miyak mayanaliste pa mochi Isra'El;
Yok niyok, pa in tal Isra'El katkaloya myak kokoshkim ka in kokoliste itok lepra,<sup>b</sup> pa in tonatim ka niTaketsal nitahtolDyos ka Elisha, ma yok amo'ak okipahti ka yehwante hanwel Namán yewal katka sireteko.
Kwah kikakik moshte kishki katkaloya pa in tyopYudiyo hyero kwalanik.
Walmoketsak wan kikishtik Yehshwa pa kiyawak pa in Wepweblo, kiwikaloya ikpak in tepetLom yewal in Wepweblo ompa katka tachiwal, pa kitasaloskya ompa pa tatsinta.
Ma yok yewal opan ipanta ka yehwante wan opanoti.
Se takat kipiyaya yehyekat katsak
Yehshwa oy KaparNahum, pa in Wepweblo Galileya, wan ompa kinmashtiyaya masewalme pa in tonatmosewilyudiyo.
Wan in masewalme motapololtiloya kina tamashtiyaya, kampa kintakichiliyaya ka wetatakewaliste.
Katkaya pa in tyopYudiyo se takat kipiyaya se yehyekat katsak yewal waltsats ka chikawaliste:
―Shitishka; ten tikpi ka tehwante, Yehshwa, tewal otikis pa in pweblo Nasaret? Otiwal pa titishtamis? Nihmat ak tewal, wan tewal NiChipawak Dyos.
Kwakin Yehshwa oki'ahwa in yehyekat, kili:
Kwakin in yehyekat katsak kitsehtsel chikawak in takat ipanta yehwante, wan okis pa takat amo kikokolti.
Moshte momaptitikatkaloya, wan motahtanililoya sek ka oksek:
―Ten tahtolme yewal in? Ka wetatakewaliste wan chikawaliste kintake yehyekatim kahkatsak wan kineltokal, wan yehwante kisal!
Haniman moshte kimatiloya pa kishki itenko mochital yewal ten kichiwaya Yehshwa.
Yehshwa kipahti nimonantsi Petros
Yehshwa okis pa in tyopYudiyo wan panoti ka nikal Shimón. Nimonantsi Shimóm kipiyaya miyak atonawiste wan kitahtanik Yehshwa pa yewal.
Yehshwa mokwalpach ka yewal wan oki'ahwa in atonawiste, wan in atonawiste okikis. Haniman yewal omokets wan haniman kintayokshitil.
Yehshwa kinpahti myak kokoshkim
Kwah otamalin in tonat, moshte kishki kinpiyaloya kokoshkim pa mochi'as kokoliste kinwalikilik Yehshwa; kintaliliyaya nimahwam ipa sesen yehwante wan kinpahtiyaya.
Pa myak kokoshkim niyok kisak myak yehyekatim kahkatsak, yehwante tsatsiloya:
Yehshwa kinahwaya in tawalilom wan amo kinmakawaltiyaya pa tahtoloskya, kampa yehwante kimatiloya yewal katka Kristo.
Yehshwa kintakichilitinem pa tal Galileya
Tahtanesti, Yehshwa okis pa in pweblo, oy kaha amo'ak katka, in masewalme kitemoloya, kwah kitak hyero miyak kitahtaniloya pa mokawaskya ka yehwante,
yewal kinmili:
―Niyok monek kampa newal nikinnawatis nitamashtilisteKwal ka nireynarolisteDyos pa oksek Wehwepweblo', kampa ka yewal onishwaltitanik.
Yok nehnemiya Yehshwa kintakichiliyaya nitanawatilisteDyos pa in tyopalmeYudiyo' pa tal Galileya.
Ta'asyanilme michim ka taneshtiliste
Se tonat Yehshwa katka pa itenko in we'atTemtik pa Genesaret; wan masewalme monichikoloya, wan kiyawaloloya pa kikakiloskya in ItahtolDyos.
Yehshwa okinmit ome barkito' pa itenko in we'atTemtik, inik ta'asyanilme temok pa kipakaloskya ininmataraya.
Yehshwa otakis pa se barkit, yewal katka nibarkit Shimón, wan kitahtani pa kiwikaskya wehkit ka itenko. Kwakin omotal pa barkit, wan ompa kinmashtiyaya masewalme.
―Shihwik in barkit kaha wehkat, wan shikintasak ompa anmomataraya' pa ankinkishtiske michim.
Shimón kili:
―Tamashtini, pa mochi yowal titikipanotiyak wan amoten tihkitskik; kampa yok tewal tishtahtani, niktasas in mataraya.
Yok okichiwak, wan okinkishtik myak michim kampa ininmataraya' tsayaniyaya.
Kwakin okinnotsak ka taneshtiliste ininnihniwan yehwante katkaloya pa in okse barkit, pa walaloskya kinpalewiloskya. Kimani yehwante asik kintemiltik moshte omente barkito' hanwel tipit pa polakiloskya.
Kwah Shimón Petros okit in, omotankwakets i'ishpa Yehshwa wan kili:
―Shikis ka newal, TATS, kampa newal nikatsawak pa noyol.
Wan yok kina yewal wan in moshte ininnihniwan motapololtiloya, ka ininta'asil michim yewal kinkishtiloya.
Niyok motapololtiloya Yakobo wan Yuhanes, ininpilwam SebadYah, yewal katkaloya ininnihniwan Shimón. Wan Yehshwa kili Shimón:
―Amo shimomapti; kampa ashka tiyes ta'asiyan pa takam.
Yehshwa kipahti se yewal palantikatka inakayo
Se tonat katka Yehshwa pa se in Wehwepweblo, o'as se takat kipiyaya kokoliste itok lepra,<sup>a</sup> kwah okit Yehshwa, omotankwakets wan nishayak ki'asilti talpa kitahtaniyaya:
―Tats, ta tihnek, shinishpohpo ka notakokoliste.
Kwakin Yehshwa kimela nimahwa, kikitski wan kili:
―Newal nihnek, timoka tapohpowal!
Wan haniman okikis nikokoliste lepra.
Amo'ak shikil amoten. Kili:
―Hanwel shi shimoneshti ka totats, wan shitemak mochipawaliste yewal kina tatake Moshé, pa yes taneshtiliste ka in tachiwaliste kampa tewal timoka tapohpowal motakokoliste.
Yok moshte kitaketsaloya yewal ten kichiwaya Yehshwa, wan myak masewalme monichikoloya pa kikakiloskya wan pa kinpahtiskya inintakokoliste.
Wan Yehshwa yawiya kaha amo'ak katka pa tahtoskya inak Dyos.
Pa se tonat, kimani Yehshwa tamashtiyaya, yowatikatkaloya in parisheyo' wan Tamashtinilme NitanawatilMoshé walaloya moshte pa inik ranchito Galileya, Yudaya wan Yerushalém; wan nichikawaliste in TATS katka pa Yehshwa pa tapahtiskya.
Kwakin asik sek takam kiwalikaloya pa tapeshte, se yewal amo nehnemiyaya, kinekiloya kiwikililoskya pa kalitik wan kitaliloskya i'ishpa Yehshwa.
Yok amokwal kina kikalaktiloskya, kampa katkaloya myak masewalme. Wan takisak ikpak takalchiwal kikoyonak, kitemowik ka nitapech in amo nehnemiyaya yok kitalik ipanta masewalme, wan i'ishpa Yehshwa.
Yehshwa okit kina taneltokaloya yehwante, kili in kokoshke:
―Takat, ashka mota'ihtakoliste moka ka ta'ihniliste.
Inik Tamashtinilme NitanawatilMoshé wan inik parisheyo' tamatiloya: “Ak tamat kampa yewal, yok kina kitotik amoTamawishtili pa Dyos? Akyewal ta'ihnili ta'ihtakoliste? Amo hanwel Dyos ta'ihnili.”
Yehshwa kimat kina tamatitikatkaloya yehwante, kwakin kinmili:
―Pates yok antamatitikat anmehwante pa anmoyol?
Kina aso kwal? Ta nikil in amo nehnem: “Mo'ihtakoliste onka tapohpowali”, ma yok ta nikil: “Shimokets, wan shiyapti”?
Shihmatik anmehwante kampa NitakaTakpakIlwikak<sup>b</sup> kipi tatakewaliste pa tal pa ta'ihnilis katsawiliste.
―Shimokets, shikonan motapech wan shiyapti kaha timochanti.
Kwakin haniman, in takat omokets i'ishpa yehwante, okonan nitapech yewal wistotikatka wan panoti kaha mochanti kitotiyaya tahtolme wehwe pa Dyos.
Moshte motapololtiloya wan kililoya wehwe tahtolme Dyos, wan ka miyak tamaptiliste kitoloya:
―Aska tikitak tachiwaliste tapololti.
Yehshwa okinots Lewí
Kwah opan in Yehshwa okis, wan okit se yewal tahtanil miyak tapishkalisteTomi<sup>c</sup> itok Lewí, yowatikatka pa in kal kaha tashtawaloya tapishkalisteTomi, Yehshwa kili:
―Shinishtok.
Kwakin Lewí omokets, okika mochi, okitok Yehshwa.
Pa tyotak, Lewí okichi se we mitotiliste pa ika Yehshwa, wan ompa katkaloya miyak tapishkalisteTomi inak oksek masewalme yowatikatkaloya kaha takwal.
Inik parisheyo' wan inik Tamashtinilme NitanawatilMoshé kinwaltaketsak nimoneshtililme Yehshwa, wan kinmilik:
Yehshwa kinnankili:
―Amo moteshmonekil tapahtinilme nahyehwante amo kokoshkim, hanwel moteshmonekil ka in kokoshkim.
Newal amo niwal nikinnots in kwahkwalme, hanwel nikinnotsas in ta'ihtakolme, pa kichiwaske ten kwal pa kineshtiske kampa kikweptikat ininta’ilnamikiliste wan kineshtiske kampa kikweptikat ininmoyolme ka Dyos ka inintachiwaliste kwahkwalme.
Yehshwa kitahtanililoya pates amo mosawal nimoneshtililme
Kilik Yehshwa:
―Pates ininmoneshtililme Yuhanes wan in parisheyo', hyero miyak mosawal wan kichiwal myak tahtolme pa Dyos wan tewal anmomoneshtililme hanwel takwal wan takonil?
Yehshwa kinnankili:
―Aso anmehwante kwal ankichiwaske pa mosawaske ininnihniwan ka in mitotiliste kwah monamiktil, kimani yewal monamikti onka ka yehwante?
Ma yok, asi in tonat yewal monamikti yahmo yes ka yehwante; kimani asi in tonat kwakin han mosawaske.
Kwakin kinmashti se tapowaliste:
Niyok amo'ak kitali nihugoUbaBino yankwik pa'itik pa in tekomat tachiwal ka kwero yewal kipi miyak tonatim; kampa nihugoUbaBino yankwik kitsayanas in kwero kweponis, kwakin nihugoUbaBino monokis wan in kwero mo'ihtakos.
NihugoUbaBino yankwik monek kiteka pa se tekomat tachiwal ka kwero yankwik, yok in nihugoUbaBino kina in tekomat tachiwal ka kwero mo'ahkokis.
Wan ta ak kipal nihugoUbaBino yewal kipi miyak shiwim, yahmo kinekis kones nihugoUbaBino yankwik, kampa kitos: “In nihugoUbaBino yewal kipi miyak shiwim kwal welek.”
Nimoneshtililme Yehshwa kiwihwitaloya nitaki trigo pa in tonatmosewilyudiyo
Pa in tonatmosewilyudiyo, kwah Yehshwa panowaya kaha tatoktikatkaya trigo, nimoneshtililme kitekiloya nimiyawal; wan ki'oyalotiyaloya ka ininmahwam wan kikwatiyaloya nishinashte.
Kwakin sek parisheyo' kilik:
―Pates kichiwal anmomoneshtililme yewal ten amokwal kichiwaske pa in se tonatmosewilyudiyo?
Yehshwa kinmili:
―Amo anmomashtik ten okichi Dawid pa se tonat kwah yewal wan ininnihniwan mayanak?
Yok okalak pa nikalDyos wan okonan okikwa in pan tatasotal pa Dyos, han TotatsimWehwe kwal kikwaloskya, wan okikwa Dawid wan okinmak ininnihniwan.
―NitakaTakpakIlwikak in TATS kipi wetatakewan ten kwal kichiwas wan ten amokwal kichiwas ipa in se tonatmosewilyudiyo.
In takat yewal kipiyaya se nimahwa wak
Pa okse tonatmosewilyudiyo, Yehshwa okalak pa in tyopYudiyo wan tamashtiyaya. Ompa katka se takat kipiyaya nimahwakwal wak;
wan inik Tamashtinilme NitanawatilMoshé wan inik parisheyo' kitatikatkaloya Yehshwa ta tapahtiskya, ta yok kichiwaskya kwal kiteshpawililoskya kampa tikipanotikatka pa in se tonatmosewilyudiyo.
Wan Yehshwa kimatiya kina tamatiloya, yok okinots in takat yewal amokwal ki'oliniskya nimahwa wan kili:
―Shimokets wan shi ipanta ka moshte.
In takat omokets wan oy omokets ipanta.
Wan Yehshwa kinmili moshte yehwante ompa katkaloya:
―Annimishtahtanili: Ten aso kwal tikchiwas pa in se tonatmosewilyudiyo, tikchiwas pek ten kwal tikchiwas ten amokwal? Ma tikpalewik ma yol, hanwel ma mik?
Kwakin kinmitatikatkaya moshte kishki kiyawalotikatkaloya, wan kili in takat:
In takat kimela, wan opahti nimahwa.
Inik Tamashtinilme NitanawatilMoshé wan parisheyo' hyero kwalanik, wan motahtanililoya ten kwal kichiwaloskya ika Yehshwa.
Yehshwa okinonan 12 tatitanilme
Wan pa inik tonatim Yehshwa oy pa in tepetLom ompa kitahtoltiyaya Dyos, wan yok kipanolti yowal kitahtoltiti Dyos.
Kimani otanes, okinnots ininmoneshtililme, wan kinonan 12 ka yehwante, in kintokayolti tatitanilme.
Inik oyek: Shimón yewal niyok okitokayolti Petros; ninohni André'as, Yakobo, Yuhanes, Pilipos wan BarTolomay,
Matayos, wan Tomás, Yakobo nikon Halpayos; Shimón niyok kitokayoltiloya yewal kananeyo, katka pa se tanichikol kananeyo;
Yudas nikon Yakobo; wan Yudas IshKaryót, yewal kitemak Yehshwa.
Yehshwa kinmashtiyaya myak masewalme
(Mt. 4:23-25)
Niyok katkaloya tapahtilme, in katkaloya takwesolme ka yehyekatim kahkatsak.
Moshte masewalme kinekiloya kikitskiloskya Yehshwa, kampa pa yewal kisaya se chikawaliste yewal kinpahtiyaya moshte.
Pakiliste wan moyolkokoske
(Mt. 5:1-12)
Kimani Yehshwa kinmitaya nimoneshtilime wan kinmili:
―Shikpiyak pakiliste anmehwante kishki amoten kipiyal, kampa Dyos reynaros pa ininyolme.
’Shikpiyak pakiliste anmehwante kishki anpanotikat mayanaliste, kampa hyero anpachiwiske.
’Shikpiyak pakiliste anmehwante kishki ashka anchokatikat, kampa anwetskaske.
’Shikpiyak pakiliste anmehwante anmishihyal, pa ika NitakaTakpakIlwikak, in masewalme anmishkwalaniliske, kimani anmishkishtiske, kimani hyero anmichiliske wan kimani ki'ihyaske ni'itokaliste kina se ten amokwal.
Kimani asis in tonat kwal shitamatik wan shikpiyak miyak pakiliste, kampa anmehwante anmishmakaske se we temakaliste pa in takpakIlwikak; yok niyok kinkokoltik in Taketsalme nitahtolmeDyos inik niwichalme ka in masewalme.
’Ma yok kina anmishyas anmehwante ashka ankat tapachiwilme, kampa panoske mayanaliste.
’Ma yok kina anmishyas anmehwante ashka anwetskal, kampa anchokaske wan moyolkokoske.
’Ma yok kina anmishyas anmehwante kimani moshte anmichiliske tahtolme wehwe, kampa yok ankichiwaloya ka nitikwamanaliste in Taketsalme nitahtolmeDyos in towichalme ka in masewalme.
Shikintasot yehwante mishkokolil
(Mt. 5:38-48; 7:12)
’Anmehwante kishki annishkakil annimichilis: Shikintasotak yehwante anmishkokolil, shikinchiwilik kwal yehwante anmishihyal,
shikinmashtik yehwante kitol ma amokwal anmishyas, wan shiktahtanik Dyos ka yehwante anmishtaketsal.
Ta ak omishwachil pa se moshayak, shiktenewil niyok nokse; wan ta ak omishkishtil moshashal, shihka ma kiwik niyok mokoton.
Ta ak mishtahtani pek ten shihmak; wan ta ak mishkishtil ten, amo shiktahtan pa mishkwipilis.
Shikinchiwilik kwal kina anmehwante ankinektiyaloskya pa anmishchiwililoskya.
Wan ta anmehwante ankinchiwilil kwal hanwel yehwante anmishchiwilil kwal, ten kwal okichiwak? Yok niyok kichiwal in ta'ihtakolme.
Ta otatanewik pek ten akyehwante wan anmehwante ankichishtikat pa anmishmakaske pek ten, ten kwal kichiwak? Niyok in ta'ihtakolme motanewil sek ka oksek pa kintemakaske okse tipit.
Anmehwante shikintasotak yehwante anmishkokolil, shikchiwak kwal wan shitatanewik amo shikchishtiyak amoten. Yok hyero we yes anmotashtawaliste, wan anmehwante yeske ininpilwam Dyos HyeroTakpak; kampa yewal niyok kinihnili yehwante amo kimatil temakal tashtawiliste wan niyok yehwante hyero momatil.
Yok shiyek anmehwante shita'ihnilitiyak, kina niyok TatsDyos ta'ihnili.
Amo shikintaketstiyak oksek.
(Mt. 7:1-5)
’Amo shitateshpawilitiyak, wan yok amo anmishtateshpawiliske. Amo shikintaketstiyak wan amo yeske taketsalme. Shikinihnilik wan yeske ta'ihnililme.
Shitemakak wan anmishmakaske se tamachiwal kwal tilinke, kwal tapowal wan kwal tatemiltilil. Kampa ka in tamachiwal anmehwante tamachiwaske, yeske tamachiwalme.
Kinmili niyok se tapowaliste:
―Ma yok se yewal amo tachi, kwal kiwikas okse amo tachi? Ma yok moshte omente wetsitske pa se takoyonke?
’Pates tikit in tasol yewal onka pa nishtolol monohni, wan amo tikit in kwawit yewal onka pa tewal moshtolol?
Ta amo tikit in kwawit yewal tikpi tewal pa moshtolol, kina kwal tikilis monohni: “Nonohni, ma nimishkishtil in tasol yewal tikpi pa moshtolol”? Ome nishayak! Shimokishtil in kwawit pa tewal moshtolol, wan kwakin kwal tikitas pa tihkishtilis in tasol yewal onka pa nishtolol monohni.
Ka itakilme yeske ta'ishmatilme
(Mt. 7:17-20; 12:33-35)
’Amo onka se kwakit kwal yewal amokwal taki; wan niyok amo onka se kwawit amokwal yewal kwal taki.
Kampa se kwawit mo'ishmat ka nitakilme: amo moteki nitakiTsalat pa wistim, amo mopishka uba pa se wiste.
Se takat kwal kito tahtolme kwahkwal kampa niyol kwal onka; wan in takat amokwal kito tahtolme amo kwahkwalme kampa niyol amokwal onka. Kampa yok kina tamat onka pa niyol yok tahto nikamak.
Ome kalme.
(Mt. 7:24-27)
’Pates nishnotsal anmehwante, “TATS, TATS”, wan amo ankichiwal yewal ten annimishtake?
In kina yewal in kalchiwal se kal, ta wehkat takoyon, wan kikehkets nitankwa kal ipa in tet. Kimani tehko atenko, wan kiwiteki kongana ika in kal, in moka amo wetsi kampa kwal tachiwal.
Wan aki kikak notahtolme wan amo kinchi, in kina aki kalchi nikal ipa tal, wan amo kitalili nitankwa in kal; wan kimani atenko kiwitek ka chikawaliste in kal kimayawis wan kikawas tashitinil.
Yehshwa kipahti nitikipanol se wetatakewan gwacho
(Mt. 8:5-13)
Kimani Yehshwa otam okintakichil ka masewalme, opanoti KaparNahum.
Ompa katka se wetatakewan gwacho kipiyaya se tikipanol yewal hyero kitatsotaya, yewal miktiyaya.
Kimani in wetatakewan gwacho otakak kina taketsaloya ka Yehshwa, okintake sek Abwelolme Wehwetsim yudiyo' pa kitahtaniloskya pa kipahtiskya nitikipanol.
Yehwante oyak taketsak ka Yehshwa wan kitahtanik miyak ka ininyolme, kililoya:
―In wetatakewan kwal monek pa tikpalewis ten yewal tahtani;
kampa yewal kintasot masewalme yudiyo', wan otishchiwil se tyopYudiyo.
―Tats, amo shimochikawalti, kampa newal amo nimonots pa tikalakis nocha;
kampa amo nimochika newal oninimishtem. Ta tikit se tahtol tewal, wan notikipanol pahtis.
Newal nihmat kampa nikpi pa nihneltokas tatakewaliste, wan niyok nikpi gwacho' yewal newal nikintake wan nishneltokal. Ta se nikili shi ompa, yewal ya; wan ta okse nikili shiwal, yewal wal; wan ta notikipanol nikil shikchi in, kichi.
Kimani Yehshwa okikak in, moka motapololtiti ka in wetatakewan gwacho, wan kinmitaya masewalme yehwante kitokatiyaloya kito:
―Kampa melak, amo'ak pa Isra'El onikit ka miyak taneltokaliste.
In tatitanilme, kwah mokwepak pa in kal, wan okitak in tikipanol katka tapahtil.
Yehshwa kiyolti nikon se siwat mihki nitaka yewal pa Na'ín
Kwah opan in, Yehshwa opanoti pa in Wepweblo Na'ín, kitokatiyaloya myak nimoneshtililme wan myak masewalme.
Kimani astiyaya pa nitatapoli in Wepweblo, okit kampa yaloya kitapacholoya se mihki, katka in se han nikon in siwat, mihki nitaka. Myak masewalme pa in Wepweblo kitokatiyaloya ninantsi in mihki.
Kimani in TATS okit, oki'ihnil yewal, wan kili:
Kwakin Yehshwa mo'ashilti wan kikitski in tapeshte tachiwal ka kwawim; wan yehwante kiwikaloya moketsak. Yehshwa kili in mihki:
―TakatYankwik, tewal nimichili: Shimokets!
Kwakin yewal katkaya mihki omotal wan okipewalti tahtoliste, wan Yehshwa okimak ninantsi.
Moshte momaptik wan kipewaloya tahtolme wehwe pa Dyos, wan kitoloya:
―Se we niTaketsal nitahtolDyos omoneshti ika tehwante.
Wan oksek kitoloya:
―Dyos owal pa kipalewis nipweblo.
Wan taketsaloya ka Yehshwa pa kishki tal Yudaya wan pa kishki itenko tal ka oksek pweblo'.
Nitanawatilme Yuhanes takwateki
(Mt. 11:2-19)
wan okintitan ka TATS pa kitahtaniliske ta tewal yewal in walaskya, wan ta okse tikchiyaske.
Yehwante oyak kitak Yehshwa, wan kilik:
―Yuhanes takwateki otishwaltitan pa timishtahtaniliske ta tewal yewal walaskya, wan ta tikchiyaske okse.
Pa haniman Yehshwa okinpahti myak yehwante kipiyaloya kokoliste wan kokoliste hanse kinkokoltiyaya, wan yehyekatim kahkatsawak, wan myak kishki amo tachiyaloya kichi pa tachiyaloskya.
Kwakin Yehshwa kinnankili:
―Shiyak wan shikilik Yuhanes yewal ten okitak wan in yewal ten ankikakik. Inik amo tachiyaloya kichi pa tachiyaske, inik amo nehnemiloya, ashka nehnemil, inik kishki kipiyalo kokoliste itok lepra<sup>a</sup> kat tapohpowalme, inik amo takakiloya ashka takakil, inik mihmihki walyolik, wan inik amoten kipiyal kintakichili tamashtilisteKwal.
Ma kipi pakiliste yehwante kitalil inintaneltokaliste ka newal.
Kimani nitanawaltilme Yuhanes panotiyak, Yehshwa kinwaltakichili masewalme ika Yuhanes, kinmiliya:
―Ten anyak anmehwante ankitak pa se tal kaha takwak amo'ak mochantiyaya? Kinekiloya kitaloskya se otat tatsehtselol ka yehyekat?
Ten oyak ankitak? Se takat takemtiyas ka shashal kwahkwal? Kishki yok takemil ka shashal kwahkwal wan mopanoltitikat kwal nika wan ashka tapiyal mochiten kwahkwal, wan kat pa in kalme ka in weReye'.
Yuhanes pa yewal onka takwihkwiloli:
Shikit newal niktitanis notanawatil ta'ishpa ka tewal,
pa mishchiwilis se ot pa ininyolme masewalme.
Newal annimichilis, yewal pa in mochital ayamo takati se takat we monots kina Yuhanes takwateki; ma yok, akyewal amo we monots pa nireynarolisteDyos in yewal amoyok we monots Yuhanes.
Kimani kikakik in, moshte masewalme wan in tahtaniloya miyak tapishkalisteTomi mokawak ka se tahtol kampa ni'ot in Dyos katka melawak, kampa yek takwatekilme ka Yuhanes;
inik parisheyo' wan in Tamashtinilme NitanawatilMoshé, amo kinekik nitahtolmeDyos wan amo mokwatekik ka Yuhanes.
In Tats kito:
―Ka ak nikintamachiwas in masewalme yehwante ashka yolil? Ka ten kwal nikintamachiwas?
Kat kina piltontim yehwante motalil pa in plasa' wan motsatsilil sek ka okse: “Titatsotsonak ka flawta wan anmehwante amo anmitotik; tikantarok tatsotsonaliste tayokokolti wan anmehwante amo anchokak.”
Kampa owal Yuhanes takwateki, yewal amo kikwaya pan niyok amo takoniya nihugoUbaBino, wan anmehwante ankitoloya kipiyaya se niyehyekat tawalilot.
Yok in tamatiliste pa Dyos moneshti ka tachiwaliste.
Yehshwa pa nikal Shimón in parisheyo
Se ka in parisheyo' kinosti Yehshwa pa takwaskya, yok Yehshwa oy icha in parisheyo wan omotal kaha takwal.
Kimani se siwat pa in Wepweblo yewal katka ta'ihtakoliste, okimat kampa Yehshwa katka kaha takwal pa nikal parisheyo, o'as ka se tapalkatonte tachiwal ka se tet itok alabastro temi ka aseyte kwal ahwiyak.
Chokatiyaya omotankwakets pa nikshiwam Yehshwa wan ki'alti ka ni'atim. Wan kinwaktil ka ni'itso, niyok kitinamikiyaya wan kinshawiliyaya in aseyte kwal ahwiyak.
Kwah in parisheyo yewal okinosti kwah okit in, tamat: “Ta in yeskya se niTaketsal nitahtolDyos, kimatiskya kampa in siwat yewal kikitskitik se ta'ihtakoliste.”
Kwakin Yehshwa kili:
―Shimón, nihnek nimichilis pek ten.
Shimón kito:
―Shinichil, tamashtini.
―Se tatanewiTomi kiwikililoya omente takam. Se tawikiliyaya 500 denario' tomi, wan in okse tawikiliyaya 50 denario' tomi;
Kina amo'ak kitashtawiliyaya ka in omente, in tatanewiTomi kinihnil yehwante tawikililoya in omente. Ashka shinichil, kati ka yehwante omente hyero kitasotas?
Shimón kinankili:
―Nitamat akyewal ki'ihnili ka miyak.
Yehshwa kili:
―Melak kina tikito.
Kwakin walkit in siwat, wan kili Shimón:
―Shikit in siwat? Kimani ni'as pa mocha, amo tishmak at pa nikinpakas nokshiwam; ma yok yewal okinpak ka ni'atim, wan kinwakti ka ni'itso.
Amo otinishtahpal ka tenamikiliste, yewal pa kimani oni'as amo kimaka pa kitenamiktik nokshiwam.
Amo tihshawil aseyte kwal ahwiyak pa notsontek; wan yewal okishawil nokshiwam ka aseyte kwal ahwiyak.
Wan yewal kili:
―Mota'ihtakoliste kat ta'ihniliste.
Yehwante yowatikatkaloya kaha takwal inak yewal, mo'ililoya ka yehwante:
―Akyewal ina, kampa niyok ta'ihnili katsawiliste?
Yehshwa kili in siwat:
―Motaneltokaliste mishkishti pa motapoliwiste; shiyapti ka sewiliste.
Siwam yewal kipalewiloya Yehshwa
Kwah opan in, Yehshwa nehnemtinem pa myak Wehwepweblo' wan rancho', wan ompa tamashtiyaya nitanawatilisteDyos ka nireynarolisteDyos. Wan in 12 kitokatiyaloya.
Wan niyok sek siwam oyek tapahtilme ka niyehyekatim tawalilom wan ka takokoliste. Ika ka yehwante yawiya Marya, yewal kitokayoltiloya Magdalena, wan yewal kikishtililoya chikome niyehyekatim tawalilom;
niyok Yohana, nisiwa Kusa, yewal katka nitikipanol pa mochi nitomi Herodes; Susana, wan myak oksek kinpalewiloya ika ten kipiyaloya wan ka inintomi.
Pa sesen Wepweblo walaloya masewalme pa kitaloskya Yehshwa; kwah monichikok myak masewalme, Yehshwa kinmili in tapowaliste:
―Se tatokal oy tatok nishinashte. Kimani tatokatiyaya, sek wetsik nishinashte pa ot wan kitihtiliktsak, wan in totom pa ilwikak kikwak.
Oksek wetsik itsalaTetelme; kwah walkistiyaloya, walwakik kampa amo katka takochak.
Oksek wetsik itsalaWistim, in kintapach wistim yehwante kisaloya inak.
Oksek shinashte wetsik pa tal kwal; wan walkisak, temakak miyak taki, 100 pa se tatokal wan yok kipishkak pa in tatokal.
Wan niyok kito wehwe:
―Yewal melak aki kipi ninakas ka takakis, shitakakik kwal.
Pates kinmashtiya ka tapowaliste
Nimoneshtililme kitahtanilik ten kinek kito in tapowaliste.
Wan yewal kinnankili:
Yehshwa kinmili ten kinek kili nitapowaliste ka yewal tatok
’In yewal kinek kitos in tapowaliste: In shinashte yok kina ItahtolDyos;
in shinashte pa in ot inik kat yehwante takakil, kwakin wal in Tawalilot-Satán wan kinkishtili pa niyol ItahtolDyos pa amo taneltokaske wan poliwiske.
Kishki wetsik ipa tetelme, inik kat yehwante kikakil ItahtolDyos kitenamikil ka pakiliste, kina amo kipiyal ninelwam; taneltokal sek tonatim, kwah walal in tonatim yewal kinpano se takokoliste yahmo kinektiyaske taneltokaske.
In wetsik itsalaWestim yehwante kikakil wan yolikit ki'ilkaptiyaske ka in mochiten anmishpanotiya hyero tamatitiyaske, wan yehwante kinektiyaske konanaske mochiten yewal tanamakalme ka miyak tomi wan kinektiyaske mopanoltiske kwal nika wan ashka, wan amo temakal taki.
Wan in shinashte yewal owets pa tal kwal nesil kina yehwante ininyolme kwal wan melawak kitsakwilil ItahtolDyos, yewal kikakil wan hanse kipiyal taneltokaliste, wan temakal se tapishkaliste kwal.
Tapowaliste ka in tawiliste
’Amo'ak kitatatili se kandel wan kitali pa itsinta komit, niyok amo kitali itsinta tapeshte; ma yok ankitalil kaha takpak, pa yehwante kalakiske kintawilis.
Kampa mochiten yewal tatitikat yeske taneshtiliste wan mochi yewal amo'ak kimatitiya, asis in tonat kampa kimatiske.
’Shinishkakik kwal; kampa moshte kishki kipiyal, kimakaske, wan aki amo kipi, yok kikishtiliske in tipit kampa otamat yewal kipi.
Ninantsi wan ninohnihwan Yehshwa oyak kaha yewal katka, amokwal kina asiloskya kaha yewal kampa katkaloya myak masewalme.
Kwakin se kili Yehshwa:
―Monantsi wan monohniwan kat ompa kiyawak kinekil michitaske.
Yewal kinnankili:
―Nonantsi wan nonohniwan inik yehwante kikakil nitahtolmeDyos, wan yok kichiwal.
Yehshwa ki'ahwa in yehyekat wan in we'atTemtik
Pa se tonat Yehshwa takis pa se barkit inak nimoneshtililme, wan kinmili:
―Ma tipanok pa analko in we'atTemtik.
Yok oyak,
kwah panotiyaloya pa barkit, Yehshwa moka koshtik. Ompa omomaka yehyekat chikawak pa in we'atTemtik wan kahkalak at pa barkit, wan tipit katka pa polakiskya.
―Tamashtini!, tamashtini!, tipolaktiyal!
Kwakin Yehshwa o'is oki'ahwa yehyekat wan in mo'ahkokiyaya atim; wan inik moyolsewik wan mochi yahmo molinik.
Yehshwa kinmili:
―Kaha onka anmotaneltokaliste anmehwante?
Yehwante momaptitikatkaloya, wan motapololtitikatkaloya, mo'ililoya sek ka oksek:
―Ak aso in, yewal kintake in yehyekatim wan in atim, wan kikakil?
Yehshwa kipahti se takat ka myak niyehyekatim tawalilom
Asik pa itenko in analko in we'atTemtik, pa in mochital Gerasa.
Kwah Yehshwa temowaya pa in barkit, okis se takat pa in Wepweblo kipiyaya niyehyekatim tawalilom. Kipiyaya miyak tonatim amo tataliyaya shashal amo mochantiyaya pa se kal, wan momatiya kaha kintapachol mihmihki.
Kimani in takat yewal kipiyaya niyehyekatim tawalilom, okit Yehshwa, omotankwakets i'ishpa yewal, wehwe otsats, wan kili:
Wan yewal Yehshwa kitakewaya in niyehyekat katsak pa kisaskya pa in takat. Kampa kipiyaya miyak shiwim kipewaltiyaya ka chikawaliste ipa yewal; yok ki'ilpiloya ka se yawaltik patawak kina kadena' pa nikshiwam wan niyok nimahwam; ma yok yewal kikohkotonaya oksep wan oksep in kadena' wan in niyehyekatim tawalilom kiwikaya kaha amo'ak katkaya.
Yehshwa kitahtanili:
―Kina ti'itok?
Wan yewal kinankili:
―Ni'itok Legyon.
Kampa katkaloya myak yehyekatim tawalilom kampa kalakiloya pa yewal.
Wan kitahtaniloya Yehshwa pa amo kintetaniskya kaha tatsakwaliste in tawalilom.
Kina ompa katkaloya myak pitsom takwatikatkaloya pa se tepetLom, in niyehyekatim tawalilom kitahtaniloya Yehshwa kampa kinkawaskya pa kalakiloskya pa yehwante; wan yewal kinmakawalti.
Kwah katkaloya kiyawak pa in takat in niyehyekatim tawalilom kalakik pa pitsom, wan tsikwinik kaha we'atTemtik kaha tateshkal, wan ompa kohkonik.
Kimani yehwante takwitaptikatkaloya, okitak in ten opan cholok wan oyak taketsak mochi in, pa in Wepweblo wan kaha tashosholtik.
Wan yehwante kishki kitak mochi in, kintakichilik kina oye tapahtil yewal kipiyaya niyehyekatim tawalilom.
Kwakin moshte in masewalme pa in tal Gerasa kitahtaniloya miyak Yehshwa pa yaskya pa okse tal, kampa hyero tamakasiloya. Yok Yehshwa otakis pa barkit wan panoti.
In takat yewal takishtilil niyehyekatim tawalilom kitahtani pa mokawaskya inak yewal, Yehshwa okitetan, wan kili:
―Shi kaha timochanti, wan ompa shikintakichil mochi in ten Dyos okichi ka tewal.
Kwakin in takat opanoti, wan kintakichil pa mochi in Wepweblo ten Yehshwa kichiwaya ka yewal.
NikonSiwatPiltonte Ya'iros, wan in siwat yewal kikitski nitakemtel Yehshwa
Kimani Yehshwa omokwep, in masewalme kitenamikik ka miyak pakiliste; kampa moshte kichishtikatkaloya.
Kwakin o'as se takat itoka Ya'iros, yewal wetatakewan katka pa in tyopYudiyo. In takat omotankwakets pa ni'ishiwam Yehshwa wan kitahtani pa yaskya icha,
kampa yewal han kipiya se nikonSiwatPiltonte, yewal kipiya kina 12 shiwim, kampa miktiyaya. Kimani Yehshwa yawiya, pa icha Ya'iros myak masewalme kitiliniloya.
Se siwat kipewaya se kokoliste ka 12 shiwim kikisaya yEste wan miyak ki'ihtakowaya nitomi ka tapahtinilme mochi kishki kipiyaya, han amo'ak okipanti.
Kwakin Yehshwa kito:
―Ak onishkitske?
Moshte kitoloya kampa amo'ak kikitskya, yok Petros wan in oksek kishki katkaloya inak yewal kilik:
―Tamashtini, kat myak masewalme in mishtilintikat wan mishtohtopewal.
Yehshwa kito:
―Pek ak onishkitske, newal nihmat kampa pa newal okis chikawaliste.
Kimani in siwat, kimat kampa amokwal kina motatiskya, mo'ashilti ka yoyokaliste wan motankwakwets pa nitankwa Yehshwa. I'ishpa moshte masewalme kitakichil pates kikitskya, wan kina haniman tapahtil katka.
Kwakin Yehshwa kili:
―NokonSiwat, motaneltokaliste omishpahti. Shiyapti ka sewiliste.
Ayamo tamiyaya tahtowaya Yehshwa, kwah owal se yewal katka pa nikal wetatakewan pa in tyopYudiyo o'as, wan kili:
Kimani Yehshwa okikak in, kili:
―Amo shimomapti; hanwel shitaneltok, wan mokon yes tapahtil.
Yehshwa okalak pa kal, wan tatake pa amo'ak kalakiskya, hanwel Petros, Yakobo, wan Yuhanes wan nitahwan in siwatPiltonte.
Moshte chokatikatkaloya wan hyero tamatiloya pa yewal. Yewal kinmili:
―Amo shichokatiyak; kampa amo mihki, hanwel koshtik.
In masewalme kiwetskililoya yewal, kampa kimatiloya yehwante in siwatPiltonte mihki katka.
Yehshwa kiwalkitski pa nimahwa wan ka tahtol chikawak kili:
―Siwatpiltonte, shimokets.
In siwatPiltonte walyol, wan haniman omokets; wan Yehshwa tatake pa kitamakaloskya.
Nitahwan motapololtitikatkaloya; wan Yehshwa okintake pa amoten kitoloskya amo'ak in ten opan.
Yehshwa kinnichiko in 12 nimoneshtililme wan okinmak chikawaliste wan tatakewaliste pa kinkishtililoskya ininyehyekatim tawalilom wan pa kinkishtililoskya kokoliste.
Okintake pa tanawatiloskya nireynarolisteDyos, wan pa kinpahtiloskya inik kokoshkim.
Okinmil:
―Amoten shihwikak pa ot, amo shihwikak bordon, niwangoch, nipan, nitomi. Wan amo shiwikak ome anmoshashal.
Kimani asiske pa se kal, ompa shimokawak pa mochi tonatim, pa kimani kisaske.
Ta pa se Wepweblo amo anmishnamikil kwal, shikisak ompa wan shimotsehtselok nipohtiTal pa mo'ikshiwam, kina se taneshtiliste ika yehwante.
In moneshtililme kisak, wan oyak pa mochi kishki ranchito', wan pa kishki kaha han kintakechilitinemil nitamashtilisteKwal wan kinpahtiloya kokoshkim.
Nimihki Yuhanes yewal takwateki
Herodes Antipas in yewal wetatakewaya pa Galileya kimat ten kichiwaya Yehshwa; wan amo kimatiya ten tamatiskya, wan sek kitoloya kampa katka Yuhanes walyoliyaya pa in mihmihki.
Oksek kitoloya: Yewal EliYah<sup>a</sup> omoneshti; wan oksek kitoloya yewal sek ka in Taketsalme nitahtolmeDyos yewal yoliyiya ya wehkA walyoliyaya.
―Newal onitatake kikotonililoskya nitsontek Yuhanes. Kwakin, ak aso in, aki taketsal ka myak tachiwalme?
Kampa Herodes kinek kitaskya Yehshwa.
Yehshwa kintamakaya 5,000 masewalme
Kwah walmokwepak inik 12 tatitanilme, kitakichilik Yehshwa mochiten kichiwak. Kwakin okinwik, pa in Wepweblo itok BetSayda kampa kinekiya pa yeskya iselte ka yehwante.
In masewalme kimatik, wan kitokak; wan Yehshwa kintenamik wan kintakichili nireynarolisteDyos wan kinpahtiyaya kishki kokoshkim.
Kimani tyotak omochi, nitatitanilme ki'asik Yehshwa wan kilik:
―Shikintake in masewalme, ma yak pa inik ranchito' wan pa in tashosholtik wan kitemoske takwaliste wan kaha mosewiske, kampa nika amoten onka.
Yehshwa kinmili:
―Anmehwante shikintamakak.
Yehwante tanankilik:
Ompa katkaloya kina 5,000 masewalme. Wan Yehshwa kinmili nimoneshtililme:
―Shikinchiwak pa motaliske tanichikolme kina ka 50 masewalme.
In nimoneshtililme yok kichiwak, wan moshte motalik.
Yehshwa okonan in makwil pan wan in ome michim. Otachi pa ilwikak, kinmashti, okintal tahtahko wan okinmak nimoneshtililme pa kinmakaloskya in masewalme.
Wan moshte takwak wan pachiwik; wan kishki omoka kinichikok 12 chikiwim.
Petros kito kampa Yehshwa onka yewal Dyos okitake
Se tonat kimani Yehshwa isel oy kitahtolti Dyos, kintahtanili Nimonestililme yehwante katkaloya, inak yewal:
―Ak kitol in masewalme yewal ninewal?
Yehwante kinankilik:
―Sek kitol tewal tiYuhanes yewal takwateki; oksek kitol tewal tiEliYah, wan oksek kitol kampa titewal se in Taketsalme nitahtolmeDyos yewal yoliyaya ya wehkA.
―Anmehwante, kampa ak kitol yewal ninewal?
Petros kinankili:
―Tewal ti'onka in Kristo yewal Dyos okiwaltitan.
Yehshwa kinnawati nimikiliste
Yehshwa kinmili pa amo'ak kililoskya amoten.
Niyok kinmili:
―In NitakaTakpakIlwikak kipi pa moyokoltis ka myak mochiten, yes ta'ihyal ka in Abwelolme Wehwetsim, wan TotatsimWehwe wan ka in Tamashtinilme NitanawatilMoshé. Wan kimiktiske, wan walyolis kwah panoske yey tonatim.
Wan moshte kinmiliyaya:
―Ta ak kinek nishtokas, ma amo yolis kina yewal kinekis kichiwas, ma yol kina Dyos kinek pa yolis, ma konan nikruskwawit pa mochi inik tonatim, ma nishtok.
Kampa yewal aki kineki kikwitawis niyoliliste, kipolos; wan aki momakawaltis pa kipolos niyoliliste ika newal, mokishtilis niyoliliste.
Kampa ta ak nishpinawili pa newal wan ka notahtolme, in NitakaTakpakIlwikak kipinawilis yewal, kimani yewal walas ka nitawiliste wan ka nitawiliste niTats ka nichihchipawak nitanawatilanhelme.
Melak annimichilis, yewal sek yehwante ashka nika kat, ayamo mikiske pa kimani kitaske nireynarolisteDyos.
Istayaya taminaya Yehshwa pa ininishpa in yey nimoneshtililme
Kina pa chikweyi tonatim kimani Yehshwa kito in, oy pa tepetLom okitahtolti Dyos, wan okinwik Petros, Yakobo wan Yuhanes.
Wan kimani kitahtoltiyaya Dyos, ompa nesiyaya kina okse nishayak wan nishashalme ishtayaya wan taminaya.
Kwah moneshtik omente takam tahtotikatkaloya inak yehwante katkaloya Moshé wan EliYah,
yewal kinyawalowaya tawiliste, taketstikatkaloya kina kipiyaya pa mikiskya Yehshwa pa Yerushalém.
Petros wan in kishki inak katkaloya hyero kochmikiloya, kina mokawak isatiyak, kitak nitawiliste Yehshwa wan in omente takam katkaloya inak yewal.
Kwah yehwante takam mokishtik ka Yehshwa, Petros kito:
―Tamashtini, kwal onka kampa tikat nika! Ma tikchiwak yey kalme tachiwalme ka iswat; se pa tewal, wan okse pa Moshé wan in okse pa EliYah.
Kwah tahtotikatka, owal ayawit kintapach yehwante, kwah mo'itak ipanta in ayawik momaptik.
Kwakin pa in ayawit, omokak se tahtol yewal kitowaya:
―In yewal nokon niktasot; yewal shihkaktiyak.
Kwah omokak in tahtoliste, Yehshwa moka isel. Yehwante amo'ak ten kilik, wan pa inik tonatim, amo'ak kilik amoten in ten okitak.
Yehshwa kipahti se takatYankwik yewal kipiyaya niyehyekat tawalilot
Mostatik, kwah waltemok pa in tepetLom, se we tanichikol ka masewalme kinamikil Yehshwa.
Wan se takat ika in masewalme ka se tahtol chikawak kito:
―Tamashtini, nimishtahtani, shikit nokon, in hanse nikpi;
se yehyekat kikitski wan kichi pa tsatsis wan hyero kitsehtselo, wan kikis nichihchal ka espom pa ikamak. Kimani kikokolti han amo kinekis kimakawas.
Newal nikintake momoneshtililme kampa kikishtiloskya yehyekat, wan amokwal kina kikishtilik.
―Kina ankinyas in masewalme yewal amo ankineltokal Dyos! Kishki tonatim monek pa niyes ka anmehwante? Wan kishki tonatim nikpiyas pa nikitas kokoliste pa noyol kampa amo annishneltokal? Shinishwalikil pa nikek mokon.
Kwah in takatYankwik ompa astiyaya, in niyehyekat katsak kimaya wan hyero kitsehtsel Yehshwa ki'ahwa in yehyekat tawalilot, okipahti in takatYanwik, wan okimak nitats.
Wan moshte motapololtiloya ka niwechikawalisteDyos.
Yehshwa kinnawati oksep nimikiliste
Kwah moshte motapololtiloya ten kichiwaya Yehshwa, kinmili yewal nimoneshtililme:
―Shihkakik in tahtolme; in NitakaTakpakIlwikak yes tatemakal pa nimahwam in takam kinkokolilme.
Yehwante amo kimatiloya ten kitotikatkaya, ayamo kimatiloya kikakiloya; kampa kimakasiloya pa kitahtanililoskya Yehshwa ten kinek kitoskya.
Akyewal we yes nimonotsaliste?
Kwakin nimoneshtililme walmo'ahwak ak ka yehwante yeskya in we monotsaskya,
kwah Yehshwa okimat kina yehwante tamatitikatkaloya. Okonan se piltonte, wan okital inak yewal
―Ta ak kinamikis ka no'itokaliste se piltonte kina in, yok yewal nishnamiktik newal; wan aki han yewal nishnamiktik newal, kinamiktik yewal onishwaltitan. Kampa yewal ak tipichi pa ika moshte anmehwante, in yewal we ika moshte anmehwante.
Annimichilis kampa akyewal amo tishkokoli, yok yewal onka ka tehwante
Kwakin Yuhanes kito:
―Tamashtini, tikitak se yewal kinkishtiliyaya niyehyekatim tawalilom ka mo'itokaliste; tikilik pa amoyok kichiptiyas, kampa yewal amo tishtokatiyaya.
Yehshwa kili:
―Amo shiktatsotilik; kampa akyewal amo tishkokoli, yok yewal onka ka tehwante.
Yehshwa kinahwa Yakobo wan Yuhanes
Kimani astiwalaya in tonat kampa yewal katka pa yeskya tanamikil ompa takpak, yok mochikawalti panoti pa in Wepweblo Yerushalém.
Wan okintetan tanawatilme ta'ishpa ka yewal, wan yehwante panotiyak wan kalakik pa se ranchit Samarya pa kitemoloskya kaha mosewiloskya;
kampa yehwante samaritano amo kitenamikik kampa kimatik yewal yawiya pa in Wepweblo Yerushalém.
―TATS, tihnek pa titatakewaske pa kiwaltitaniske teshoshte pa ilwikak pa kinshitinis?<sup>b</sup>
Kwakin Yehshwa walmo'ishkwep wan kinahwa, [wan kinmili:
―Anmehwante amo ankimatil pa ten espiritu kat.
Kampa NitakaTakpakIlwikak amo wal kinkishtili ininyoliliste amo'ak, hanwel kinkishti pa poliwiste].<sup>c</sup>
Wan oyak pa okse ranchit.
AkYehwante kinekiloya kitokaloskya Yehshwa
(Mt. 8:19-22)
Kimani yaloya pa ot, se takat kili Yehshwa:
―TatsDyos, newal nimishtokas kaha han tiyaptiyas.
Yehshwa kili:
Wan okse kili:
―Shinishtok.
Yewal kinankili:
―Tats, shinishmakawalti ma ni ta'ishpa ma ni niktapach notats.
Yehshwa kili:
―Shikinka inik mihmike ma kintapachok ininmihmihke; tewal shi, shikinmil nireynarolisteDyos.
Okse niyok kili:
―Tats, newal nimishtokas, shinishmakawalti pa niyas nikinnawatis pa no'icha.
Yehshwa kili:
―Amo'ak tachi pa takwitap ta se ta'ararotik<sup>d</sup> akyewal yok kichi, amokwal pa nireynarolisteDyos.
Kwah opan in, in TATS kinonan niyok oksek 72, wan okintetan ka ohome pa ta'ispa yewal, pa mochi Wehwepweblo' wan pa kaha yewal kinekiya yaskya.
kinmili:
―Melawak, hyero miyak tapishkaliste, kat amo miyak tikipanolme. Hanwel, shiktahtanik in tats yewal nitakwitawil in tapishkaliste ma kinwaltitan tikipanolme pa kipishkaske nitapishkaliste.
Wan anmehwante shiyaptiyak pa in ot; hanwel annimishtitantik kina borrego' ipanta in lobo'.
Amo shihwikak wangoch, tomi, warachim; amo shimoketsak pa in ot pa tatahpaloske amo'ak.
Kwah ankalakiske pa se kal, hani shitatahpalok yok ankitoske: “Ma ye sewiliste pa in kal.”
Ta ompa kat masewalme ka sewiliste, in sewiliste mokawas ipa in masewalme, ta amoyok, in sewiliste walmokwepas ka anmehwante.
Shimokawak hanwel pa se kal, wan shikwak wan shikonik ten anmishmakaske; kampa se tikipanol ma kipi tahstawiliste. Amo shiyaptiyak se pa okse kal.
Kaha han ta kalakik pa se Wepweblo wan anmishtenamikiske, shikwak ten anmishtenewiliske;
shikinpahtik inik kokoshkim yehwante ompa yeske, wan shikinmilik: “In nireynarolisteDyos amo wehkawAs ka anmehwante.”
“Niyok nipohtiTal pa niWepweblo yewal mopepech pa totankwam, tikintsehtselol ika anmehwante. Ma kimatik in, kampa nireynarolisteDyos amo wehkawAs ka anmehwante.”
Newal annimichilis yewal pa in tonat, in Wepweblo hyero we yes nitakokoliste amoyok yes inintakokoliste in masewalme pa Sodoma.
In masewalme amo taneltokal
(Mt. 11:20-24)
’Ma yok kina anmishyas, anmehwante kishki mochantil pa Horasin! Wan niyok kina anmishyas anmehwante, kishki mochantil pa BetSayda! Kampa ta pa Tiros wan pa Tsidón mochiwaloskya in taneshtiliste yewal kichiwak ka anmehwante, ya wehkA kiwalkwepaloskya anmoyol ka Dyos, tatakemiltili ka shashalme chichakwashtik wan yowatiyaloskya pa neshte.
Newal annimichilis yewal pa in tonat in takokoliste amoyok we yes pa Tiros wan Tsidon kina anmotakokoliste anmehwante.
Wan tewal, KaparNahum, yewal timo'ahkokti pa in takpakIlwikak? Tiwetsis pa tatsinta Hades<sup>a</sup> kaha kat mihmihke.
’Akyewal anmishkak anmehwante, nishkak newal; akyewal amo anmishnek anmehwante, amo nishnek newal; wan akyewal amo nishnek newal, amo kinek yewal nishwaltitan.
Walmokwepak in 72
Kimani in 72 walmokwepak, kwal tamatiloya, kitoloya:
Yehshwa kinmili:
―Newal onikit kampa Satán wetsiya pa in takpakIlwikak kina se tapitaniliste.
Shikitak newal annimishmak anmehwante chikawaliste pa kinpitsiniske kowam wan kolom, wan pa kintaniliske mochi nichikawaliste in tishkokolil, pa amoten anmishpano.
Ma yok amo shipaktitiyak kampa inik yehyekatim anmishneltokal, han kampa anmo'itokaliste ankat tapahwilme pa in takpakIlwikak.
Han nikon kimat akyewal nitats
(Mt. 11:25-27; 13:16-17)
Haniman Yehshwa, kipi miyak pakiliste ka in EspirituSanto, wan kito:
―Newal nikito tahtolme wehwe, TatsDyos, TATS ka in takpakIlwikak wan pa mochi kishki tal, kampa inik mochiten otikintat ka in takam kimatiloya ten panoskya wan in kwal motaneshtililoya, wan kwal tikinnishtil yehwante tamatil kina piltontim. Haha, TatsDyos, kampa yok tihnek.
’NoTats onishtemak in mochiten, amo'ak kimat akyewal in nikon, hanwel niTats, wan amo'ak kimat akyewal niTats, hanwel nikon, wan nahyewal akyewal nikon kinekis kwal kineshtilis.
Yehshwa walmo'ishkwep ka nimoneshtililme wan iselte kinmili:
kampa annimichilis in yewal myak in Taketsalme nitahtolmeDyos wan weReye' kinekiloya kitaloskya in ten anmehwante ankital, wan amo okitak; wan kinekiloya kikakiloskya in ten anmehwante ankikakil, wan amo kikakik.
Se tapowaliste ka yewal samaritano kwal
Haniman se Tamashtini NitanawatilMoshé omokets oy otahto ka Yehshwa kinekiya kikwamanaskya, wan kili:
―Tamashtini, ten monek pa nikchiwas pa nikpiyas noyoliliste yewal amoTamis?
Yehshwa kili:
―Ten onka takwihkwilol pa NitanawatilMoshé? Ten timomashti kan?
In Tamashtini NitanawatilMoshé kinankili:
―“Shiktasot in TATS moDyos ka mochi moyoliliste, wan ka mochi mo'ihyo, wan ka mochi mochikawaliste wan ka mochi mota'ilnamikiliste; wan shiktasot monihni kina tewal timotasot.”
Yehshwa kili:
―Kwal titanankil. Shikchi in, wan yok tiyolis.
―Akyewal tikito in nonihni yewal nikpi pa niktasotas?
Yehshwa kinankili:
―Se takat yawiya pa in ot Yerushalém pa Yerikó, wan sek ta'ishtikiyanilme, kita'ishtikilik wan kikishtilik mochiten niyok nishashalme; kitehtewik wan panotiyak, kikawak hame mihki.
Pa in ot temowaya, se totats kwah okit oksela opan; wan hanse panoti.
Niyok ompa opan se lewita kwah okit, niyok oksela opan wan hanse panoti.
Se takat samaritano yewal niyok yawiya pa in ot, kwah okit, oki'ihnil.
Omo'ashilti ka yewal, okipahti ka aseyte wan nihugoUbaBino, wan oki'ilpil. Wan okitehkolti pa niburro, okiwik pa se kal kaha omose wan okikwita.
Mostatik, kwah yayaptiyaya, kikishti tomi kina pa ome tonatim ka tikipanoliste, okimak nikal in takat wan kili: “Shihkwita, kimani newal niwalmokwepas, nimishtashtawilis mochi kishki mishteshmonekis.”
Kati ka in yente titamat yewal oye ninihni ka in takat yewal kita'ishtikilil inik ta'ishtikyanim?
In Tamashtini NitanawatilMoshé tanankili:
Kwankin Yehshwa kili:
―Shi, wan shikchi tewal yok niyok.
Yehshwa kinpashalo Marta wan Marya
Kimani Yehshwa yawaya pa in ot o'as pa se ranchit, wan se siwat itoka Marta okise icha.
Marta kipiyaya se ninohniSiwat itoka Marya, yewal omotal kaha nikshiwam TATS pa kikakiskya ten kitowaya yewal.
Ma yok Marta, yewal kipiyaya myak tikipanoliste icha, oki'as Yehshwa wan kili:
―TATS, amoten titamat kampa nonohni nishka nitikipanotik nosel? Shikil, ma nishpale.
In TATS kinankili:
―Marta, Marta, ti'onka ka myak ta'ilnamikiliste wan hyero titamatitik ka myak mochiten,
hanwel se ten monek kichiwas kwal. Marya ki'onan se nitahko kwal, in yewal amo'ak kikishtilis.
(Mt. 6:9-15; 7:7-11)
Sehpa Yehshwa kitahtoltitikatka Dyos pek, wan kimani otam, se nimoneshtilil kili:
―TATS, shitishnishtil kina tiktahtoltiske Dyos, yok kina Yuhanes kinnishtil ininmoneshtililme.
Yehshwa kinmili:
―Kimani antaketsaske inak Dyos, shikitok:
TatsDyos kwal ti'onka pa in takpakIlwikak,
ma kitok moshte ka mochi tasotaliste wan tahtolme wehwe wan kwahkwalme ka mo'itokaliste.
Ma wal moreynaroliste.
Mochi masewalme ma kichiwak kati tihnek nika pa ipa in mochital, yok mochiten kichiptiyaske ma ye ka pakiliste pa in takpakIlwikak.
Shitishmak takwaliste mochi inik tonatim yewal tishteshmonek.
Amo shitishmaka pa tishtilanili toyol tawalitot pa tikchiwaske ten amokwal.
Niyok kinmili:
―Ak ka anmehwante yewal kipi se ninihni, ya kit panta yowal wan kili: “Nonihni, shinishtane yey pan,
kampa se nonihni newal owal onishpashal, wan amo nikpi ten niktiniwilis.”
Wan in kinankilis pa kalitik wan kili: “Amo shinawatiti; in tatapoli tsaktik, wan nopilwam wishtotikat nonawak; amokwal nimoketsas pa nimishmakas amoten.”
Newal annimichilis yewal hanwel amo moketsas pa kimakas kampa ninihni, han moketsa kampa amo mopenawalti pa walas tahtanis, wan kimakas mochiten kiteshmonek.
Yok yewal newal anmichili: Shitahtanik, wan Dyos anmishmakas; shitatemok, wan ankitaske; shitahtehtewik pa tatapoli, wan anmishishtapolis.
Kampa akyewal tahtani, kitemakal; wan akyewal tatemo, kit; wan akyewal tatehtewi pa tatapoli, ki'ishtapolil.
’Ak ka anmehwante yewal se tats, yeskya pa kimakaskya nikon se tet ta kitahtaniskya se pan?, wan kimakaskya se kowat ta kitahtaniskya se mich?,
wan kimakaskya se kolot ta kitahtaniskya se webo?
Kitoloya kampa Yehshwa kipiyaya nichikawaliste Satán
Yehshwa kikishtilitikatka niyehyekat tawalilot yewal kichiwaya kampa amo tahtowaya in takat; wan kimani niyehyekat tawalilot okis, in amo tahtowaya waltahto. Wan masewalme motapololtiloya,
wan sek kitoloya:
―In kinkishtili niyehyekatim tawalilom ka nichikawaliste BálSebúb, yewal niwetatakewan tawalilom.
Oksek, kinekiloya kikwamanaloskya, kitahtaniloya pa kichiwaskya pek ten ka taneshtiliste pa in takpakIlwikak.
Wan yewal kimatiya ten tamatitikatkaloya, kinmili:
―Ta masewalme mochantilme pa se weTal momiktil iselte, in weTal shitinis; ta pa se kal mochantilme mokwalantil iselte in mochantilme pa in kal, niyok moshitiniske.
Yok niyok, ta yewal onka tashelol isel, kina kwal mo'ehwaltis tawalilot ka nireynaroliste? in kitol kampa newal nikinkishtili ka nichikawaliste in BálSebúb;
Kampa ta newal nikinkishti in tawalilom ka nichikawaliste in BálSebúb, ka nichikawaliste akyewal kinkishtili in masewalme anmishtokal anmehwante? Kampa yehwante iselte anmishteshpawiliske anmehwante.
Kampa ta newal nikinkishti niyehyekatim tawalilom ka nichikawaliste Dyos, melawak nireynarolisteDyos o'as ka anmehwante.
Wan ta owal okse ka hyero we nichikawaliste amoyok kina yewal wan kitanili, kikishtili mochi nimomiktiliste yewal ka mopalewiyaya, wan kita'ishtikilis mochi wan kinmakas tahtahko ninihniwan.
’Yewal amo onka nonawak, onka ika newal; wan yewal amo tapehpen nonawak, yewal taseseman.
In yehyekat katsawak yewal walmokwep
’Kimani se yehyekat katsawak kis pa se takat, nehnemtinem kaha tawak kitemotinemis sewiliste; kwah amo kitas kito: “Nimokwepas pa no'icha, kaha nikis.”
Wan kimani mokwepas, wan kit in kal kwal tatashpanal wan kwal ta'ahkokil.
Ya wan kinwalik oksek chikome niyehyekatim ma hyero momatil amoyok kina yewal, wan moshte kalakil wan ompa mokawal mochantil, kan hyero walmochi in takat amoyok kina katka ta'ishpa.
In aki melak kat tapaktilme
Kimani Yehshwa kitowaya in, se siwat ika in masewalme otsats wan kito:
―Ma kipi miyak pakiliste in siwat yewal mishtakatilti wan in chichiwal mishchichiltik!
Yehshwa kinankili:
In masewalme hyero momatil tahtanil se taneshtiliste
Kina in masewalme kiyawalotikatkaloya miyak astikatkaloya ka Yehshwa, wan okipewalti in, kito:
―In masewalme hyero momatil, kinekil se taneshtiliste kampa amo kipiyaske okse taneshtiliste; ina han ka niTaketsal nitahtolDyos Yoná.
Kampa yok kina Yoná oye se taneshtiliste pa in masewalme Níniwe, niyok NitakaTakpakIlwikak yes se taneshtiliste pa in masewalme ashka yoltikat pa in tonatim.
In wereySiwat kaha tatsintaSur moketsas pa in tonat Dyos, in wereySiwat kintakokoltis wan tahtos ika in masewalme yehwante ashka yoltikat, pa inik tonatim pa yok Dyos kintakokoltis; yewal owal pa hyero wEhka pa kikakis nitamatiliste in weRey Salomón; wan anmehwante amo kinekil kikakiske notamatiliste kampa newal hyero we nimonots amoyok kina monotsaya Salomón.
Pa in tonat Dyos kintakokoltis, inik mochantilme pa Níniwe moketsaske ika masewalme ashka yoltikak pa in tonatim, wan kinteshpawiltiske; kampa kikakik nitaketsaliste Yoná ma yok kikwepak niyol ka Dyos wan nika onka akyewal hyero we monots amoyok kina monotsaya Yoná.
In kandel pa mokwerpo
(Mt. 5:15; 6:22-23)
’Amo'ak kitati se kandel ta kitatatil, amo kitali itsinta se komit, kitalil kaha takpak, pa kintawilis moshte kishki kalakil pa in kal.
Moshtololwam kina kandel yewal kitawili mokwerpo; kimani moshtololwam kat kwahkwalme, niyok mochi mokwerpo kipiyas tawiliste; ma yok kimani moshtololwam amo kwahkwalme, mokwerpo kipiyas tatikomat.
Yok yewal ta mochi mokwerpo kipi tawiliste, wan amo monelo ka in tatikomat, yes mochi tawiliste, kina kimani se kandel mishtawili ka nimeshton.
Yehshwa kinteshpawili inik parisheyo' wan in Tamashtinilme NitanawatilMoshé
Kwah otam otahto Yehshwa, se parisheyo okinosti pa takwaskya inak yewal. Yehshwa okalak pa kal wan omotal kaha takwal.
In parisheyo moka kitatik Yehshwa kampa amo kipak nimahwam yok kina kichiwal pa takwaske ta'ihspa mopakal.
In TATS kili:
―Anmehwante in parisheyo' kipohpowal ikpak in baso wan in plato, wan pa itik kat myak ta'ishtikiyanilme wan ka takokoliste yewal hyero kichiwal.
Amo kimatil takakil! In yewal okichi pa kiyawak, amo niyok okichi pa kalitik?
Shitemakak se temakaliste kwal ka yehwante, amoten kipiyal yewal ten onka kalitik pa anmoyol, wan yok mochi mokawas tapohpowaliste pa anmoyol.
’Kina anmishyas anmehwante, parisheyo'! Antemakal in matahti pa sesen mochiten kipiya<sup>a</sup> pa in yerbabwena, wan ruda wan ka mochi'as tatokaliste, ma yok ki'ilkawal nitateshpawiliste wan nitasotaliste Dyos. In moteshmonek pa ankichiwaske, ma kichiwak kwal wan ka melawak.
’Kina anmishyas anmehwante, parisheyo'!, yewal tatasotalme pa in ta'ishpa kaha motatil pa in tyopalmeYudiyo', wan kintahpalol pa in plasa.
Sek ka Tamashtinilme NitanawatilMoshé, kili:
―Tamashtini, kimani tikito in tishtakets niyok tehwante.
Wan Yehshwa kito:
―Kina anmishyas anmehwante niyok, Tamashtinilme NitanawatilMoshé!, kampa kinmakal in oksek kintamamaltilil yewal amo ki'ehwal, wan anmehwante amo ankinektiyaske nitipit ankikitskiske ka se nidedo.
’Kina anmishyas anmehwante!, in yehwante kinchiwal inintakopinal pa ki'ilnamiktiyaske in Taketsalme nitahtolmeDyos yehwante kinmiktik anmowichalme anmehwante.
Yok amo han anmehwante ankitak kina omotachi hanwel yok ankichiwal anmehwante kina ankichiwak anmowichalme; yehwante kinmitik, wan anmehwante ankinchiwilil inintakopinalme.
’Yok Dyos ka nitamatiliste kito: “Annimishtitanili in Taketsalme nitahtolmeDyos wan tatetanilme, ka yehwante sek kinmiktiske wan okse kintohtokaske.”
Yok in masewalme yewal ashka yoltikak pa in tonatim kampa tashtawaske inintamiktilme ka moshte in Taketsalme nitahtolmeDyos niyok kipiyal pa yeske tamiktilme kampa kimani omochi in mochital kinmiktitiwalal,
pa kimani niyEste Habel wan pa niyEste han SakarYah, yewal omik itsala kaha tatamakal kaha tatalil wan in tyopWe. Haha, melawak yes tashtawiliste pa in masewalme yewal ashka yoltikat pa in tonatim.
’Kina anmishyas anmehwante, Tamashtinilme NitanawatilMoshé!, Kampa ankipiyal in ka mo'ishtapo tamatiliste; wan yok anmehwante amo ankalakik wan yehwante kishki kinekiloya kalakiloskya amo kinmakawaltik pa ankalakik.
wan kinekiloya kikwamanaloskya pa kikitskiloskya ka isel nitahtolme.
In taposhawaltil parisheyo'
Ma yok myak, monichikok masewalme miles wan miles, myak monichikoloya motihtiliktsaloya sek ka oksek. Yehshwa okipewalti kwakin tahtoliste wan kintakichiliyaya nimoneshtililme kinmili:
―Shimokwitawik ka inintaposhawaliste ka in parisheyo', in yewal kipiyal ome nishayak.
Kampa amo onka tatapachol yewal pa amo yes ta'ishtapol niyok, amo onka se tatitiliste yewal amo pa kimatiloskya.
Ma yok, mochi in anmehwante ankitoske pa tayoway, mokakis pa tahka; wan ta motakichilik pa anmonaka, yes tanawatiliste ikpak kalme.
Akyewal tihmakastiyaske
(Mt. 10:28-31)
’Nonohniwan newal, newal annimichilis anmehwante kampa amo antamakastiyaske ka yehwante kimiktil tokwerpo, ma yok yahmo ten mishchiwiliske.
Newal annimichilis akyewal ankimakastiyaske: Shikmakastiyak in yewal takishtili yoliliste, kipi chikawaliste pa anmishtasas kaha amoSéwiTeshoshte. Haha, yewal shikmakashtiyak.
Yok niyok pano ka anmehwante kampa anmotso onka mochi tapowalme. Yok amo shitamakastiyak, anmehwante anmonotsal miyak, amoyok monotsal in myak tototito'.
Taketstiyaske nitaneltokaliste pa Yehshwa
(Mt. 10:32-33; 12:32; 10:19-20)
’Newal annimichilis yewal moshte in taketstiyaske inintaneltokaliste pa newal ni'ishpa in masewalme, niyok NitakaTakpakIlwikak taketsas ka yehwante ni'ishpa nitanawatilanhelmeDyos;
ma yok yewal aki amo nishishmatis ininishpa masewalme, niyok yehwante amo yeske ta'ishmatilme i'ishpa nitanawatilanhelmeDyos.
’Mochi tahtolme yewal kitoske ika in NitakaTakpakIlwikak, yes ta'ihniliste; mochi in taketsaliste amoKimawishtiliDyos ika in EspirituSanto, amo yes ta'ihniliste.
’Kimani anmehwante anmishwikaske pa in tyopalmeYudiyo', wan yeske tatenewiliste ka hweses wan in wetatakewalme, amo shimomaptik kina antanankiliske ten ankitoske,
kampa haniman in EspirituSanto anmishnishtilis ten ankitoske.
Nitapowaliste akyewal kipi miyak tomi
Se ika in masewal kili Yehshwa:
Wan Yehshwa kinankil:
―Nohni, ak onishtal kina hwes wan pa nitahtos ika anmehwante?
Niyok kito:
―Shimokwitawik anmehwante pa mochiten ankinektiyaske yewal ten onka pa in mochital; kampa yoliliste yewal amo moteshmonek pa tapiyas myak mochiten.
Kwakin kintakichili in tapowaliste:
―Nital se takat yewal tapi ka myak tomi, okipi se tapishkaliste kwal.
Yok moka tamatitik: “Ten nikchiwas? Amo nikpi kaha nikahkokis notapishkaliste.”
Wan mo'ili: “Ya nihmat ten nikchiwas. Nikinmayawis nochahpilme, wan nikinchiwas oksek wehwe, kaha kwal nikahkokis mochi notapishkaliste wan mochiten nikpi.
Wan nimo'ili nosel: No'ihyo newal, tikpi myak mochiten kwahkwal pa myak shiwim; shimose, shitakwa, shitakon wan shiyol kwal pa in yoliliste.”
Wan Dyos kili: “Amo tihmat titakak, pa in yowal tikpolos moyoliliste; wan pa ak ta yes, yewal tikahkok?”
Dyos kinkwitawi ininpilwam
(Mt. 6:25-34)
Kwakin Yehshwa kinmili nimoneshtilime:
―Kampa yok annimichili: Amoten shitamatitiyak ka anmoyoliliste, ten ankikwaske in ten anmotakemiltiske pa anmokwerpo.
In yoliliste amoyok miyak kina in takwaliste, wan in kwerpo amoyok miyak kina in shashalme.
Shikinmitak inik kakalom, amo tatokal amo tapishkal, amo kipiyal kaha ki'ahkokiske tayol chahpilme; hanwel Dyos kintamak. Kishki amo miyak anmonotsal anmehwante amoyok miyak kina monotsal in totom!
Ak ka anmehwante, ta hanwel hyero tamatitik, kina kwal ki'ilkawaltis se ora pa niyoliliste?
Ta anmehwante amokwal ankichiwaske in han ten tipichi, pates anhyero antamatitiyaske ika in ten anmishteshmonek?
’Shikinmitak in shochim liryo kina mo'apawal, wan amo tikipanol amo tatahkitil; newal annimichilis kampa Salomon, ka mochiten tapiyaya ka miyak tomi, amoyok motakemilti kina se ka yehwante.
Ta yok kintakemilti Dyos in shochim yewal ashka kat pa tashosholtik, wan mosta tatasal yes pa teshoshte, kishki aso amo kichiwas pa anmehwante, masewalme amo taneltokalme!
Mochi in kitemol inik masewalme inik mochantilme pa in tal; niTats kimat kampa anmehwante anmishteshmonek.
Anmehwante hanwel shiktemok nireynarolisteDyos, wan in tachiwaliste yeske temakalme.
Miyak takawaliste ta'ahkokilme pa in takpakIlwikak
(Mt. 6:19-21)
’Amo shitamakastiyak, noborrego' newal; anmehwante amo myak kat, kampa in Tats ka miyak pakiliste anmishmakas nireynarolisteDyos.
Shihnamakak mochiten kipiyal, wan shikintemakak inik amoten kipiyal; shikinpiyak in matam yewal amopin tsahtsayanal, wan shimochiwilik pa in takpakIlwikak miyak tomi yewal amo'ik tami, ompa amo kalakil ta'ishtikiyanilme amo kikwal tashinashtim.
Aki han ta pek kipi tomi ompa han ta'ilnamiktiya ta yok niyok anmehwante anmochiwak ka miyak tomi, inak Dyos han kan yeske anmoyolme in moteshmonek ankichiwaske.
In tikipanol takwitawi
Shitachishtiyak, shiyek ka anmoshashalme antatakemiltili wan ka anmokandel tatatitiya.
Shiyek kina in tikipanolme yehwante kichishtiyaske in nikaltats pa walmokwepas pa in mitotiliste ka in monamiktiliste, pa kimani in nikaltats asis wan tanotsa yehwante haniman ki'ishtapolil tatapoli.
Kwal kiyas in tikipanol yewal in nikaltats ki'asis yok hanwel ta o'as ipanta yowal, niyok pa tahtaneshti.
In shihmatik anmehwante, ta in nikaltats kimatitiyaskya kimani asiskya in ta'ishtikiyan, takwitaptiyaskya wan amo kimakawaltiskya pa kita'ishtikililoskya ni'icha.
Niyok anmehwante shitachishtiyak; kampa in NitakaTakpakIlwikak walas kimani anmehwante amo ankichishtiyaske.
Ome tikipanolme in yoliyaya kwal wan in yoliyaya amokwal
(Mt. 24:45-51)
Kwakin Petros kito:
―TATS, in tapowaliste onka pa tehwante, onka pa moshte?
In TATS kinankili:
―Akyewal in wetatakewan in yoliyaya kwal wan kimat kichi kwal, yewal in nikaltats kikawilis pa kinkwitawis yehwante mochantilme icha pa kintamakas kwah mo'asis ni'ora pa takwaske?
Kwal kiyas in tikipanol yewal, kimani in nikaltats walas ki'asis kichiptiyas yok.
Ta in tikipanol, tamat kampa nikaltats wehkawas, wan kipewalti tawachiliste ka tikipanolmeTakam wan tikipanolmeSiwam, wan motali takwas, takonis wan tawanis,
in nikaltats in nitikipanol walas kimani in amoyok tamatis, wan pa se ora yewal amo kimat; wan kitakokolti hyero, wan kitasas ka inik amo kimatil takakil.
’In tikipanol yewal kimat ten kinek nikaltats wan amo kimat takak wan amo kimat kichi kina kili, yes takokoltili ka myak tawitikilme.
Ta tikipanol yewal amo kimat, ten kinek nikaltats okichi ten amokwal, kwakin yewal yes amo miyak tawitikil. Wan aki yes kwal kinekis miyak kimakas in tats yok in tats, kichiwas pa kikwepilis miyak; wan aki yes kwal in tats kimakas miyak pa kistiyas, yoke yewal kipiyas pa kikwepilis miyak.
Ika Yehshwa nitamashtiliste mosesemanaske masewalme
(Mt. 10:34-36)
’Newal niwal niktas teshoshte ipa mochi kishki tal; wan kina nihnekiskya pa yeskya ka teshoshte!
Onka se takwatekiliste yewal monek pa niknamiki, wan kina hyero nitamat nikchishtik pa yok motachiwas!
Antamatil anmehwante kampa oniwal pa in tal pa nihwalikas sewiliste? Annimichilis kampa ayak, hanwel se tasheloliste.
Kampa ashka pa ta'ishpa, pa se kal mochantilme ka makwil yeske tashelolme, ka yey ika ome, wan pa ome ika yey.
In taneshtiliste pa in tonatim
Yehshwa niyok kitowaya ka in masewalme:
―Kimani anmehwante kital yewal mo'ahkoki se ayawit kaha tamalin tonat, ankitol pa wal kiyawit, wan yok motachi.
Kimani yehyekatiya ka tatsinta, ankitol hyero tona yes, wan yok motachi.
Ome ininshayak! Ta ankimatil kital in takpakIlwikak wan in tal, pa kimani kyawi wan tona yes, kina amo ankimatil kital in tonatim anmehwante mochantitikat?
Sewiliste inak yewal mishkokoli
(Mt. 5:25-26)
’Pates amo antamatil anmehwante anmoselte in yewal ten kwal?
Ta ak mishteshpawilitik, kampa otikchi pek ten amokwal pa ika, shitakets inak yewal pa mokawaske ka se tahtol, kimani ayamo mishtemakas ka in hwes; kampa ta amo in hwes kitakewas se alwasil pa mishwikas mishtsakwas.
Nimichilis yewal amo tikisas ompa pa kimani titashtawas mochi.
Pa inik tonatim sek oyak kitak Yehshwa wan kitakichilik kampa Pilatos otatake pa kinmiktiloskya sek takam pa in mochital Galileya kwah yehwante tatiniwililoya tatamakal wan yok omonelwilik ininyEste ka yolikilme ininyEste yehwante tatenewilil tatamakal.
Yehshwa kinmili:
―Wan antaneltokal anmehwante kampa in Galileyo katkaloya hyero ta'ihtakolme ka inik oksek yehwante Galileyo'?
Wan annimichilis kampa ayak; wan ta anmehwante amo ankikwepal anmoyol ka Dyos niyok moshte anmehwante anpoliwiske.
Wan kina antamatil ka inik 18 mikik kwah kinpach, in weTorre pa Shiloha antamatil anmehwante kampa yehwante katkaloya we ininta'ihtakolme ka yehwante ompa mochantiloya pa Yerushalém?
Newal annimichilis kampa ayak; wan ta anmehwante amo ankikwepal anmoyol ka Dyos, niyok moshte anmehwante anpoliwiske.
Se tapowaliste ka in kwawitIgero amo taki
Niyok kinmili in tapowaliste:
―Se takat kitokaya se kwawitIgero pa nikwahmilUba, wan kimani kitem igo', pa yewal amo okit nitaki amoten.
Kwakin kili nitikipanol yewal kikwitawiyaya kwahmil: “Kipi yey shiwim kampa niwal niktemo igo' pa in kwawitIgero, wan hanse kimani niwal amoten nikit. Shiktek, kampa kitsakwilitik notal?”
Ta temak taki; kwal yes wan ta amo, shiktek kwakin.”
Yehshwa kipahti se siwat pa in se tonatmosewilyudiyo
Pa se tonatmosewilyudiyo, Yehshwa tanishtilitikatkaya pa se nityopYudiyo;
wan ompa katka se siwat kipewaya se takokoliste ka 18 shiwim. Moyolkokotikatka ka se niyehyekat tawalilot nehnemiyaya koltik, wan amokwal nehnemiskya melaptik.
Kimani Yehshwa okit, okinots wan kili:
―Siwat, ashka timoka tamakawal ka motakokoliste.
Wan haniman kimani Yehshwa okintal nimahwam ipa yewal, in siwat momelapti, wan kipewaya tahtolme wehwe pa Dyos.
Ma yok in wetatakewan pa in tyopYudiyo okwalan kampa Yehshwa okipahti pa in tonatmosewilyudiyo, yok yewal kinmili masewalme:
―Onka chikome tonatim pa kwal motekipanos; pa yeske tapahtilme, shiwalak pa inik tonatim amo shiwalak pa in tonatmosewilyudiyo.
Kwakin in TATS kili:
Wan in siwat, yewal nikolinche AbRaham wan yewal tawalilot kipiyaya ta'ilpil ka takokoliste pa mochi inik 18 shiwim, hanwel amokwal momakawaskya nitakokoliste pa in tonatmosewilyudiyo?
Kwah Yehshwa yok kito, wan inik kikokoliloya mopinawiltik; wan moshte masewalme pakiloya kwah kitaloya inik mochiten yewal kichiwaya.
Nitapowaliste ka nishinashte in mostasa
Yehshwa niyok kito:
―Kina ten nes nireynarolisteDyos, wan ka ten kwal niktamachiwas?
NireynarolisteDyos nes kina nishinashte mostasa kwah se takat kitok shinashte pa nikwahmil, wan omo'apa wan omochi se kwawit weyot, pa nimahmashaltik kichiwal nikalme in totom pa in takpakIlwikak.
Nitapowaliste taposhawalti
(Mt. 13:33)
Wan oksep kito Yehshwa:
―Ka ten niktamachiwas nireynarolisteDyos?
In tatapoli pitsawak
(Mt. 7:13-14, 21-23)
Pa ni'ot yawiya pa Yerushalém, Yehshwa tamashtiyaya pa Wehwepweblo wan ranchito'.
Wan se kitahtanili:
―TATS, amo myak kat in mokishtilil yoliliste?
Yehshwa kinankili:
―Shikchiwak mochi pa ankalakiske pa in tatapoli pitsawak; kampa newal annimichilis myak kinekiske kalakiske, wan amokwal kalakiske.
Pa kishki nikaltats moketsas wan kitsakwas in tatapoli, wan anmehwante, anyeske pa kiyawak, kitehtewiske in tatapoli wan tsatsiske: “tats, shitishishtapol.” Yewal anmishnankili: “Amo nihmat kampa kisak anmehwante.”
Kwakin anmehwante ankitoske: “Tehwante antitakwak wan antitakonik ka tewal, wan tewal titamashtiyaya pa tehwante toplasa'.”
Yewal anmishnankilis: “Amo nihmat kampa kisak anmehwante. Shimewak ka newal, moshte anmehwante ten amokwal ankichiwal.”
Wan walaske masewalme pa okse pweblo kaha kis tonat wan kaha kalaki tonat, wan niyok kaha takpakNorte, wan kaha tatsintaSur, wan motaliske kaha takwal ka nireynarolisteDyos.
Wan sek kat nika amo ta'ihitalme yehwante yeske ta'ishpa, wan sek ashka kat ta'ishpa pa in tonat amo yeske ta'ihitalme.
Yehshwa okit Yerushalém walchok
(Mt. 23:37-39)
Pa inik tonatim asik sek parisheyo' wan kilik Yehshwa:
―Shipanoti, kampa Herodes kinek mishmiktis.
Yewal kinmili:
―Shiyak shikilik in tehon: “Newal, nikinkishti niyehyekatim tawalilom wan nikinpahti, ashka wan mosta wan pa yey tonatim nitamis nitikipanos.”
Monek pa niyaptiyas no'ot ashka, mosta wan wipta, kampa amokwal kampa se niTaketsal nitahtolDyos pa mikis kiyawak Yerushalém.
’Yerushalém, Yerushalém, nimochantilme Wepweblo yewal kinmikti in Taketsalme nitahtolmeDyos wan kinmohmot nitanotsalme Dyos! Kishki onihnek nikinnichik mopilwam, kina se totol kinkalakti nipilwito' itsinta ninastakapalme, wan amo tihnek!
Yehshwa kipahti se kokoshke
Pa se tonat Yehshwa oy otakwa pa nikal se parisheyo wemonots, katka tonatmosewilyudiyo, wan yehwante oksek parisheyo' ki'ispyarotikatkaloya.
Ni'ishpa Yehshwa katka se takat kipiyaya se kokoliste yewal posaptikatka.
Wan Yehshwa kintahtanili in Tamashtinilme NitanawatilMoshé wan in parisheyo':
―Kwal aso tapahtiske pa in tonatmosewilyudiyo, hanwel ayak?
Yehwante amo tanankilik. Kwakin Yehshwa okikitski in takat pa nimahwa, okipahti wan okitetan.
Wan in parisheyo' kinmili:
―Ta ak anmehwante, ta nikon wan nitoro owets pa se takoyonke, amo kikishtiskya haniman, ta yok yeskya pa in tonatmosewilyudiyo?
Wan amo'ak kimatiya kina kinankililoskya.
In tanotsalme pa se monamiktiliste
―Kimani mishnostiyaske pa se mitotiliste kaha monamiktil, amo shi shimotal ta'ishpa, kampa ta o'as okse tanotsal yewal wemonots amoyok kina tewal;
wan kimani walas in yewal omishnots pa michilis: “Shihmak pa motalis in takat kaha tiyowatik.” Kampa kwakin timopinawiltis wan tiyas timotalis pa se siya onka hyero takwitap.
Hanwel kimani tiyes tanotsal, shi shimotal takwitap; pa kimani walas yewal mishnots michilis: “Nonihni newal, shiwal wan shimotal ta'ishpa.” Yok tikpiyas tamawishtiliste ka in okse tanotsalme kaha takwal.
Kampa mochi sesen in we tamatilme ka in oksek, yes amo wetanotsal in yewal aki mopinawilti isel yes wetanotsal.
Niyok kili Yehshwa in yewal okinots:
―Kimani titemakas se takwaliste pa watsinko wan pa tyotak, amo shikinnots monihniwan, wan monohniwan yehwante mochantilme mocha, wan niyok moparyente, wan oksek masewalme mochantilme pa oksek kalme kishki kipiyal miyak tomi; ta yok tikchi kwakin yehwante mishnotsaske tewal wan yok mishkwepiliske in tachiwaliste.
Hanwel, kimani tikchiwas se takwaliste, shikinnots yehwante amoten kipiyal, wan amo kipiyal ininmahwam, wan amokwal nehnemil, nehnemil yehwante amo tachiyal;
wan yok tikpiyas pakiliste. Kampa yehwante amokwal kina mishkwepiliske in tanotsaliste motashtawiliste, tihnamikis pa in tonat kimani walyoliske oksep in kichiwak kwal.
Yehshwa kinmili se tapowaliste ka tyotakTakwaliste we
Se ka yehwante in yowatikatkaloya kaha takwal okikak in, wan kili:
Kwakin Yehshwa kili:
―Se takat okichi se takwaliste we, okinnots myak masewalme.
Pa kimani katka in tayokshitiliste okitake nitikipanol pa kinnotsaskya nitanotsalme: “Shiwalak, kampa onka tayokshitiliste takwal.”
Ma yok moshte yehwante kitoloya se ta'ilnamikiliste wan se kito: “Anok onimokowil se tal wan nikpi pa niyas nikitas. Amo shikwalan kampa amokwal niyas.”
Okse kito: “Anok nimokowil makwil toro, ka ohome wan monek pa nikintikipanoltis; yok nihmatis ta kat kwal. Amo shikwalan kampa amokwal niyas.”
Wan okse kito: “Anok onimonamikti, wan amokwal niyas.”
Yok walmokwep in tikipanol, okitakichil in nikaltats in tahtolme. Kwakin okwalan wan kili nitikipanol: “Hanwel shimotaloti pa in plasa wan pa in otim pa in Wepweblo, wan shikinnostiwal yehwante amoten kipiyal, wan in amo kipiyal ininmahwam, wan amo nehnemil kwal, wan yehwante amo tachiyalme.”
Kimani nitikipanol kili: “Tats, nitam nikchi ten tinichil, wan yok we motaka.”
Wan in tats kili nitikipanol: “Shi kwakin ka yehwante mochantilme pa otim wan tashosholtik kaha han wan shikinchiwalti pa kalakiske, nihnek kampa temis nokal.
Annimichilis kampa amo'ak ka in ta'ishpa tanotsalme kipaloske notakwaliste.”
Kina myak kitokatiyaloya Yehshwa; walmo'ishkwep ka yehwante wan kinmili:
―Ta ak wal nonak, wan amo kika nitats, wan ninantsi, wan nisiwa, wan ininpilwam, wan ninohniwanTakam wan ninohniwanSiwam, wan niyok niyoliliste, amokwal pa yes nomoneshtilil.
Wan yewal aki amo konan nikruskwawit wan nishtok, amokwal yes nomoneshtilil.
Kampa akyewal ka anmehwante ak kinekis kiketsas se kalweyak, amo motalis pa kitas ta kipi tomi kishki kiteshmonek pa kimatis ta kipi mochi in ten kiteshmonek pa kitamis?
Ta okital nitankwa in kalchiwal, wan hani ki'ilnamik kampa amokwal kitamis, wan moshte kishki kimatiske kiwetskiliske yewal
Wan kitoske: “In takat okipewalti se kalchiwaliste wan amo okitam okichi.”
Wan ta se weRey kinek kichiwas momiktiliste ika okse weRey, amo motalis pa kimatis ta hanwel kwal mo'onanas ka in 10 mil gwacho' yewal kinpi in yewal walal momiktil inak yewal kat 20 mil gwacho'?
Ta amokwal kitanilis, kintitanis sek tanawatilme in okse weRey, kimani in okse weRey yes wEhka, wan kititanilis taketsaliste ka sewiliste.
Yok niyok, aki han ka anmehwante yewal amo kika in mochiten tapi, amokwal mochiwas pa yes notanawatil.
Kimani in istat kipolo niwelik
In istat amo welik amokwal pa in tal, wan ta kitasak in istat amokwal amo mo'apawas tatokal wan yok motasas. Aki kipi ninakas pa takakis, ma takak.
Nitapowaliste in borrego mopolo
(Mt. 18:10-14)
Moshte in tapishkalisteTómi wan niyok yehwante ta'ihtakolilme mo'ashiltiloya ka Yehshwa pa kikakiloskya,
in parisheyo' wan Tamashtinilme NitanawatilMoshé kitaketsaloya, wan kitoloya:
―In kintenamiki in ta'ihtakolilme, wan takwa inak yehwante.
Kwakin Yehshwa kintakichili in tapowaliste:
―Akyewal ka anmehwante, ta kinpi 100 borrego' wan kipol se ka yehwante, amo kinka in 99 pa se tal kaha tawak, wan ya kitemo in mopolo, pa kimani kitas?
Wan kimani kitas, ka miyak pakiliste kitalis ipa niyahkwal,
kimani asis ni'icha, kinnotsas ninihniwan pa oksek kalme wan oksek takam wan kinmili: “Shikpiyak pakiliste ka newal, kampa onikit noborrego yewal omopol.”
Nitapowaliste nahyewal in tomi tapolol
’Ta se siwat kipi matahti tomi, wan kipolo se ka yehwante, amo kitatatili se kandel wan tatashpan, wan kitemo yolikit in tomi pa kimani kitas?
Wan kimani kitas, kinnotsas pa monichikoske ninihniwanSiwam wan okse siwam mochantilme pa okse kalme wan kinmili: “Shikpiyak pakiliste nahnewal, kampa onikit notomi yewal onikpol.”
Newal annimichilis anmehwante yok niyok onka pakiliste pa ni'ishpa nitanawatilanhelme in Dyos pa se yewal takatsawiliste kikwep niyoliliste ka Dyos.
Se tapowaliste ka nikon yewal kitamili nitomi nitats
Yehshwa niyok kito:
―Se takat kinpiyaya ome ininpilwaTakam,
wan nikon tipichi kili nitats: “Tats, shinishmak notahko ka in motomi yewal newal tinishmakas kwah timikis.” Kwakin nitats kinmak tahtahko nitomi ka sesen ininpilwam.
Wan amo panok miyak tonatim, in nikon tipichi kinichiko mochiten tapiyaya wan panoti pa okse tal wEhka, wan ompa ki'ihtakotinem mochi nitomi pa se yoliliste amokwal.
Kimani okitam mochi, owal se mayanaliste hyero pa in mochital, wan okipewalti mayanaliste.
Wan kinekiya kipachiwiltiskya nibarriga ka inintakwalme tashokoyaltilme pitsom, amo'ak kimakaya ten kikwaskya.
Kimani walmo'ilnamiki wan mo'ili: “Kishki tikipanolme pa nikal notats kipiyal miyak takwaliste, wan newal nika nimikti ka mayanaliste!
Nimokwepas pa nikal notats, wan nikilis: Tats, onikchi ta'ihtakoliste ika in takpakIlwikak wan ika tewal;
wan amo nimonots newal pa nikitos kampa nimokon; shikchi kina se yewal motikipanol.”
Wan yok omokets wan walmokwep ka nitats.
’Kwah ayamo asiyaya wEhka walaya, nitats okit wan oki'ihnil. Wan omotal kwakin kinapalo wan kitenamiki.
Wan nikon kili: “Tats, onikchi katsawiliste ika in takpakIlwikak wan ika tewal; wan amo nimonots pa nikitos kampa timokon.”
Ma yok in tats kinmili inintikipanolme: “Shihwalikak se takemtel kwal wan shiktakemiltik. Shiktalilik se aniyo pa nidedo wan warachim pa nikshiwam.
Shiyak haniman shihwalikak in beserro tomawak wan shihmiktik. Wan ma titakwak, ma tikchiwak se mitotiliste!
Kampa in nokon newal katka mihki, wan walyol; poliptikatka, wan ashka tikitak.” Wan kipewaloya mitotiliste.
Kwakin okinots se tikipanol wan kitahtanili ten panotikatka.
In tikipanol kili: “MonohniTakat tipichi walmokwep; wan motats tatake pa kimiktilik se beserro tomawak, kampa okitenamik kwal wan ka yoliliste.”
Kimani ninohniTakat we okikak in hyero okwalan amo okinek okalak, yok nitats okis kichikawaltiyaya pa kalakiskya.
In nikon ta'ishpa we kili nitats: “Nikpi myak shiwim pa nimishtikipanolitik, wan hanse nimishneltokatiya, tewal amo'ik otinishmak se chibit, pa nikchiwaskya se takwaliste inak nonihniwan pa oksek kalme.
Ashka owal in mokon tewal, yewal okitam motomi ka siwam yehwante motekal ka moshte takam, wan titatake pa kimiktiliske se beserro tomawak pa yewal.”
Nitats kili: “Nokon newal, tewal ti'onka ka newal, wan mochiten nikpi in yewal ka tewal.
Ma yok monekiya pa tikpiyaloskya mitotiliste wan tikpiyaloskya pakiliste, kampa monohniTakat katka mihki, wan walyol oksep; wan poliptikatka, wan ashka tikitak.”
Tapowaliste ka in tikipanoliste yewal kitam tomi
Yehshwa niyok kinmili nimoneshtililme:
―Katka se takat kipiyaya miyak tomi kipiyaya se nitikipanol wetatakewan, yewal kiteshpawililoya kampa yewal ki'ihtakoliyaya nitomi nikaltats.
Kwakin in tikipanol wetatakewan moka tamatiti: “Ten aso nikchiwas ta in nikaltats nishkishtil notikipanol wetatakewan? Amo nikpi chikawaliste pa niktikipanoltis tal, amo nimochika pa nitahtanis tomi yewal tipinawaliste.
Ma yok nihmat ten nikchiwas, yok kimani nishkishtilis notikipanoliste wetatakewan niyes kwal tanamikil kaha han pa se kal.”
Kwakin okinnots sesen yehwante tawikililoya ka in nikaltats. In ta'ishpa kili: “Kishki tihwikili in nikaltats?”
Wan yewal kinankili: “Nihwikili 100 barril ka aseyte.” In tikipanol wetatakewan kili: “Shikonan in amat pa kishki titawikili; wan haniman shimotal wan shihkwihkwil 50.”
Okse kili: “Wan tewal, kishki titawikili?” Wan yewal tanankili: “In 100 chikiwim ka trigo.” In tikipanol wetatakewan kili: “Shikonan in amat; wan shihkwihkwil 80.”
Kwah kimat in nikaltats kili tahtol kwal in tikipanol kampa kimatiya tikwamanaya in okichi kwal. In takam pa in tal amo kineltokal Dyos, yehwante kimatiloya tikwamanaloya ka tanichikolme ika oksek masewalme niyok amo kineltokal Dyos kampa kipiyaloya hyero we tamatiliste, amoyok kina oksek, yehwante kimatiloya kineltokaloya Dyos.
’Ma yok melak annimichilis shiktikipanoltik in mochi tapiyalme ka tomi amokwal pa kinpalewiske oksek wan shimochiwak ininnihniwan, kwah kimani in mochiten tapiyalme ka tomi motamiske, yehwante kinmakaske tanamikilme pa in kalme kaha amo'ik tamilme.
’Akyewal kwal kikwitawi in ten amo miyak kostaro, niyok kwal kikwitawis in ten miyak kostaro; wan akyewal amo tamawishtili ka in amo miyak kostaro, niyok amoyok yes ka in yewal miyak kostaro.
Ta anmehwante amo tamawishtilil in mochi tapiyalme ka tomi amokwal anmehwante amo ankimatil ankichiwal kwal, akyewal melawak anmishmakas in ten miyak kostaro?
Wan ta ten anmishtanewik wan amo ankikwitawil kwal, akyewal anmishmakas in anmotakawaliste anmehwante?
Inik parisheyo', yehwante kitasotaloya tomi, niyok kikaktikatkaloya in mochiten, wan kiwetskililoya Yehshwa.
Kwakin Yehshwa kinmili:
―Anmehwante anmokwahkwamanal moselte ininishpa masewalme, ma yok Dyos ki'ishmat anmoyol; in kati masewalme kwal kital, Dyos amokwal kit.
NitanawatilMoshé wan in nireynarolisteDyos
’NitanawatilMoshé wan in Taketsalme nitahtolmeDyos asiloya ka Yuhanes. Kwah okipewaltik tamashtilisteKwal nireynarolisteDyos, wan moshte mochikawaltiloya pa kalakiloskya pa yewal.
’Ma yok kwal poliwiskya in ilwikak wan in mochital, yewal amo kitsakwiliskya pa mo'ashiltiskya mochi sesen tapahwil pa NitanawatilMoshé.
Yehshwa tamashtiyaya ka masewalme yehwante tasiyawatilme wan takawalme.
’Ta se kitohtok nisiwa wan mosiyawat inak okse siwat, in takawal kichiwilitik ta'ihtakoliste; wan akyewal inak mosiyawati in siwat takawal, niyok kichiptik ta'ihtakoliste.
In takat tapiyaya miyak ka tomi wan Lásaros
’Katka se takat yewal tapiyaya miyak ka tomi, motakemiltiyaya ka shashalme morado kwahkwalme, wan hanse tonatim kichiwaya mitotiliste ka miyak takwaliste yewal monamakaya ka miyak tomi.
Wan kinekiskya pachiwiskya ka yewal wetsiyaya itsinta kaha takwaya in takat yewal kipiyaya miyak tomi; ma yok walaloya chichim wan kipahpaloloya sawat pitisintikatkaya.
Kwakin o'as in tonat omik in takat amoten kipiyaya, wan nitanawatilanhelme kiwikak pa in takpakIlwikak ka AbRaham. Takwitap omik niyok yewal kipiyaya miyak tomi wan kitapachok.
Kwakin yewal kipiyaya miyak tomi katka pa in amoSéwiTeshoshte, ipanta se takokoliste otachi pa takpak wan ompa wEhka okit AbRaham, wan Lásaros katka inak yewal.
Wan in takat yewal tapiyaya miyak tsatsi: “Tats AbRaham, shikpi ta'ihniliste ka newal, shiktake Lásaros pa kipaltilis tipit nidedo ka at pa ki'istiyaltis nolengwa; kampa in amoSéwiTeshoshte nishkokoltitik.”
Wan AbRaham, kili: “Nokon shikilnamik yewal, pa kimani tiyoltikatkaya, tewal tiktenamiki in mochiten titapiyaya, wan Lásaros kitenamikiyaya takokoliste. Ma yok ashka nika yewal kitenamiki yolsewiste, wan tewal tiktenamiki takokoliste.
Wan pa mochi in, onka se tashelol wehkat patawak ipanta amo kipi tamiliste ika tehwante wan anmehwante; ma yok aki kineki panos nika kaha kat anmehwante, amokwal anpanoske, niyok amokwal walpanoske ompa pa nikek.”
Kwakin yewal kipiyaya miyak ka tomi kito: “Tats, nimishtahtani shiktitan Lásaros pa nikal notats,
kampa nikinpi makwil nonohniwan, ma kintakichil, pa amoyok kichiptiyaske in ten amokwal pa amo walaske yehwante niyok panoske takokoliste.”
AbRaham kito: “Yehwante kipiyal Moshé wan in Taketsalme nitahtolmeDyos ma kinkakik!”
Wan in takat yewal kipiyaya miyak tomi kito: “Amo kichiwaske, tats AbRaham, ma yok ta se ika in mihmihke ya ka yehwante, haha kikwepaske ininyolme ka Dyos.”
Tikinchiwilil ta'ihtakoliste
Yehshwa kinmili nimonestililme:
―Amokwal mokishtiliske tatsohtsowiliste ka ta'ihtakoliste ma yok kina kiyas se takat; ta okichi se ta'ihtakoliste pa oksek!
Ma yok yeskya kwal pa ki'ilpililoskya se metatWe pa nikich, in kitasaloskya ipanta we'atTemtik yewal pa kichiwaskya se ta'ihtakoliste ka se in tihtipichim.
Yok shimokwitawik.
’Ta anmonohni kichi ta'ihtakoliste ika tewal, shikahwa; wan ta kikwep niyol ka Dyos, shikihnil.
Ta pa se tonat kichi chikome ta'ihtakoliste ika tewal, wan walmokwep chikome as ka tewal pa in se tonat wan michili: “Nihkweptik noyol ka Dyos”, shikihnil.
Shitishmakawalti totaneltokaliste
In tatitanilme kilik in TATS:
―Shitishmakawalti totaneltokaliste.
―Ta anmehwante ankipiyaloskya taneltokaliste, kina se nishinashte mostasa, kwal katka pa ankililoskya in kwawitMora': “Shimowihwit wan shimotok ipanta in we'atTemtik”, wan kichiwaskya yok kina kilik.
Yehshwa kinmili ten kipi pa kichiwas se tikipanol kwal
’Ta se ka anmehwante ankipiyal se tikipanol ta'araro kinkwitawi yolikilme, ma yok kimani yewal walmokwep pa in tashosholtik kili: “Shipan wan shimotal kaha takwal”?
Amo, ma yok kili: “Shinishtayokshitil pa nitakwas, wan shihkem moshashal kwahkwal pa tishkishtilis takwaliste kimani newal nitakwas wan nitakonis. Takwitap kwakin titakwas wan titakonis tewal.”
Wan kimakal tashtawiliste in tikipanol pa okichi in ten kitakewak?
Yok niyok anmehwante, kimani ankichiwaske mochiten anmishtakewaske, shikitok: “Titekipanolme tihmatil tikchiwal, hanwel ten tishtakewal ka totikipanoliste.”
Matahti kat tapohpowalme ka in takokoliste itok lepra
Pa ni'ot pa Yerushalém Yehshwa, opan ika Samarya wan Galileya.
Kwah kalaktiyaya pa se ranchit, kikisak 10 takam ka kokoliste itok lepra, yehwante mokawak pa wEhka ka yewal
wan ka wehwe tahtolme kililoya:
Kimani yewal okinmit, kinmili:
―Shiyak wan shimoneshtik ika in totatsim.
Wan kimani yehwante yaloya, pa ot mokawak tapohpowalme ka in takokoliste.
Kwakin se ka yehwante, kwah okit kampa katka tapahtil, walmokwep, kitotiwalaya tahtolme wehwe pa Dyos ka wehwe.
Wan omotankwakets i'ishpa Yehshwa, o'as nishayak pa tal, wan okimak tashtawiliste. In takat otakat pa Samarya.
Yehshwa kito:
―Amo katkaloya matahti yehwante oyek tapohpowalme ka in takokoliste? Kaha kat in oksek chiknawi?
Amo oye akyewal pa walmokwepaskya wan kiliskya tahtolme wehwe pa Dyos hanwel in takat yewal mochanti pa okse tal?
Wan in samariteko kili:
―Shimokets wan shiyapti; motaneltokaliste mishpahti.
(Mt. 24:23-28, 36-41)
Kimani in parisheyo' kitahtanilik kimani walaskya nireynarolisteDyos, yewal kinnankili:
―NireynarolisteDyos amo walas ka tanawatiliste.
Amo kitoske: “Nika onka”, “Nepa onka”; kampa nireynarolisteDyos onka itsala anmehwante.
Nimoneshtililme kinmili:
―Ases in tonat kimani anmehwante ankinekiske ankitaske in se tonat yewal NitakaTakpakIlwikak walmokwepas, wan amo ankitaske.
Anmichiliske: “Nika onka”, “Nepa onka.” Ma yok amo shiyak, amo shikintokak.
Kampa yok kina tapitani kitawili in takpakIlwikak pa se wan okse analko, yok niyok yes in tonat ka NitakaTakpakIlwikak kwah walmokwepas.
Ma yok ta'ishpa monek moyokoltis miyak, wan yes ta'ihyal ka in masewalme yehwante ashka yoltikat pa in tonatim.
Yok kina opan pa in tonatim ka No'á, yok niyok panos pa in tonatim ka nitakaTakpakIlwikak.
Yok niyok opan pa in tonatim ka Lot: in masewalme takwaloya wan takoniloya, takowaloya wan tanamakaloya, tataliloya wan kalchiwaloya kalme;
kimani Lot okis pa in Wepweblo Sodoma, kyawiyaya pa in takpakIlwikak teshoshte wan asufre, wan kinshitin moshte.
Yok yes pa in tonat kimani NitakaTakpakIlwikak moneshti.
’Pa in tonat, akyewal yes ikpa nikal, wan kipiyas in myak tapiyalme pa icha, yewal amo temos pa konanas; wan yewal aki yes pa tashosholtik, yewal amo mokwepas pa icha.
Shikilnamikik nisiwa Lot.
In akyewal kinekis kikwitawis niyoliliste, kipolos; wan mochi akyewal kipolos, niyoliliste mokishtilis niyoliliste.
’Newal annimichilis kampa pa in yowal ta omente kat pa se tapeshte; se ka yehwante yes takishtilil wan in okse yes takawal.
Ta omente siwam testikat; se ka yehwante yes takishtilil wan in okse yes takawal.
Ta omente kat pa tashosholtik; se ka yehwante yes takishtilil wan in okse yes takawal.
Kwakin kitahtanilil:
Kinnankili:
―Kampa yes se mihki, ompa monichikol tsopilom.
Se tapowaliste ika in siwat mihki nitaka wan in tatakewan amokwal
Yehshwa kinpowili se tapowaliste, pa amo shimosyawiltik pa kitahtoltitiyaske Dyos, amo shimomakawaltik pa tahtaniliste.
Kinmili:
―Katka pa se Wepweblo se hwes amo kimawishtiliyaya Dyos, niyok amo'ak kimawishtiliyaya.
Pa in Wepweblo katka niyok se siwat mihki nitaka, yewal yawiya ka in hwes wan kitahtaniyaya shinishpale pa niktanilis ika yewal nishkokoli.
Opan sek tonatim wan in hwes amo ki'ihit, ma yok tamat: “Hanwel amo nihmawishtili Dyos niyok amo'ak nihmawishtili,
in siwat mihki nitaka amo nishmakawaltis, nikpalewis pa yahmo walatiyas kampa nisiyawiltitik.”
Kwakin kito in TATS:
Ma yok hanwel aso Dyos amo kinpalewis niyok yehwante nita'onanilme, kampa kitahtoltil yewal pa tahka wan pa tayo? Wehkawas pa kinankilis?
Annimichilis kampa ankinpalewis haniman. Ma yok kimani NitakaTakpakIlwikak walas, kitas taneltokaliste pa in tal?
Tapowaliste ka parisheyo wan tahtaniloya miyak tapishkalisteTomi
Yehshwa kipowaya in okse tapowaliste, pa sek yewal iselte moneltokaloya kina kwahkwalme wan kinihyaloya in oksek. Kito:
―Omente takam oyak tyopWe kitahtoltiloya Dyos: yewal se katka parisheyo, wan in okse katka tapishkalisteTomi.
In parisheyo, moketstikatka, yok kitahtoltiyaya: “Ooh Dyos, nimishmak tashtawiliste kampa newal amoyok nimomat kina in oksek, yewal katka ta'ishtikiyanilme, takokolilme wan kinkwamanal ininsiwam ka oksek siwam; niyok amoyok kina in nitapishkalisteTomi.
Nimosa ohpa pa in chikome tonatim, wan nitemak matahti pa sesen tahko pa mochi kishki niktani.”
Ma yok in nitapishkalisteTomi pa wEhka amo mochikawaya ki'ahkokiskya nishtololwam pa takpakIlwikak, hanwel kitehtewiyaya nipecho wan kitowaya: “Ooh Dyos ka newal, shikpi ta'ihniliste ka newal, kampa newal nita'ihtakoliste!”
Newal annimichilis kampa in omokwep icha ka ta'ihniliste, wan in okse ayak kampa mochi sesen in we tamatilme ka in oksek yes amo wetanotsal in yewal aki mopinawilti isel yes wetanotsal.
Yehshwa kinmashti inik piltontim
Ma yok Yehshwa okinnots wan kinmili:
―Shikinmakawak in piltontim ma walak ka newal, amo shikintsakwilik; kampa nireynaroliste in takpakIlwikak in yewal yok nesil kina yehwante.
Melak annimichilis, aki amo kinamikis nireynarolisteDyos kina se piltonte, amo kalakis pa yewal.
Se takatYankwik yewal kipiyaya miyak tomi taketsaya inak Yehshwa
Se takat wemonotsaya kitahtanili Yehshwa:
―Tamashtini kwal, ten monek pa nikchiwas pa yok nikpiyas noyoliliste yewal amoTamis?
Yehshwa kili:
―Pates tinichili kampa newal nikwal? Amo'ak se yok onka kwal, han Dyos.
Tikinmat kina mo'ito pa nitahtolmeDyos: “Amo shikonan se siwat tasiyawatil; amo shitamikti; amo shita'ishtikti; amo shitaketsti ten amo tikit; shiktasot motats wan monantsi.”
In takat kito:
Kwah okikak in, Yehshwa kili:
―Hanwel mishteshmonek se tachiwal: shiknamak mochiten tikpi wan shikinmak in amoten kipiyal, yok tikpiyas tashtawiliste pa in takpakIlwikak; kwah pano in shiwal wan shinishtok.
Kimani yewal takat kikak in, moka moyokoltiti, kampa tapiyaya miyak pa mochiten wan miyak tomi.
Wan kimani okit Yehshwa kampa moyokoltitikatkaya miyak, kito:
―Kina hyero amokwal se takat yewal kipi miyak tomi yewal kalakis ka nireynarolisteDyos!
Kwal panos se kameyo pa se nishtolol tatsomal, kampa se yewal kipi miyak tomi pa kalakiskya ka nireynarolisteDyos.
In yewal kikakik in kitoloya:
―Kwakin, ak wel mokishtilis niyoliliste?
Wan Yehshwa kinankili:
―Mochiten amokwal pa takam, ma yok kwal kichiwas mochiten Dyos.
―Tehwante tihkawak mochiten titapiyal, wan timishtokak.
Wan Yehshwa kinmili:
―Melawak annimichilis, akyewal okinka nikal, nitahwan, ninohniwan, nisiwa, ininpilwam, ka nireynarolisteDyos,
kitenamikis miyak pa in tonatim wan pa in tonatim yewal walal; kipiyas yoliliste yewal amoTamis.
Oksep Yehshwa kinnawati nimikiliste
Yehshwa okinnots oksela in 12, wan kinmili:
―Ashka ma yatiyak pa in ot Yerushalém, ompa motachiwas mochi yewal in Taketsalme nitahtolmeDyos kikwihkwilok ika in NitakaTakpakIlwikak.
Ina yes tatemakal ka in amo yudiyo', yehwante kiwetskiliske yewal, in hyero kichiwiliske wan kichihchaske.
Kwah tamiske kiwetekiske, kimiktiske; pa kwah panoske yey tonatim yolis oksep.
Yehwante amo kimatik kikakik amoten in, kampa in tanawatiliste amokwal kimatiloya kikakiloya.
Kimani Yehshwa katka pa asiskya pa Yerikó, pa in ot yowatikatka se yewal tahtaniyaya tomi amo tachiyaya.
Kwah kinkakiyaya in amo tachiyaya kampa panoloya masewalme, otahtan ten panotikatkaya.
Wan kimani kililoya kampa Yehshwa nasareteko panowaya ompa.
Okipewalti tsatsiliste:
―Yehshwa, Nikon Dawid, shinishihnil newal!
Yehwante yaloya ta'ishpa ki'ahwaloya pa amo nawatitiyaskya, ma yok yewal wehwe tsatsiyaya:
―Nikon Dawid, shinishihnil newal!
Kwakin Yehshwa omokets wan otatake pa kiwikililoskya ka yewal. Kimani in amo tachi o'as, Yehshwa kitahtanili:
―Ten tihnek pa nikchiwas pa tewal?
Wan in amo tachiyaya kinankili:
Yehshwa kili:
―Ashka tihnamiktik! Motaneltokaliste mishpahti.
Haniman in amo tachiyaya opahti nishtololwam, wan hani okitok Yehshwa, kilitiyaya wehwe tahtolme Dyos. Wan kimani kitaloya moshte in masewalme in ten panowaya, niyok kililoya tahtolme wehwe pa Dyos.
Yehshwa wan Sakayos
Yehshwa okalak pa Yerikó wan panowaya in Wepweblo,
kimani nehnemiyaya se takat yewal ka miyak tomi, itoka Sakayos, yewal katka wetatakewan tapishkalisteTomi,
kitemowaya pa kitaskya akyewal katka Yehshwa. Ma yok amokwal kitaskya kampa myak masewalme katkaloya kampa yewal amo weyak katka.
Haniman motaloti ta'ishpa, wan pa kitaskya, tehko pa se kwawitMora' kampa Yehshwa kan panoskya.
Kimani Yehshwa o'as ompa, otachi takpak wan kili:
―Sakayos, shimo'isiwilti wan shitem ompa, kampa ashka nikpi pa nipanos in yowal pa mo'icha.
Moshte kwah kitak in, kitaketsaloya, kampa kitoloya yewal Yehshwa okalakiya pa in kal ka se takatsawiliste.
In Sakayos omokets wan kili in TATS:
―TATS, nitemakas ashka haniman tahko ka mochi in ten nitapi ka notomi ka in amoten kipiyal; wan ta pek ten amokwal onikchi pa ak, nihkwepilis nawi pa sesen yewal onikinishtikil.
Yehshwa kili:
―Ashka in o'as takishtiliste ka toyoliliste pa in kal, kampa in takat niyok nikon in AbRaham.
Kampa yewal NitakaTakpakIlwikak owal okitem wan tishwalikilis takishtiliste ka toyoliliste yewal mopolowaya.
Tapowaliste ka in matahti tikipanolme
(Mt. 25:14-30)
Kwah kikakik masewalme in mochiten, Yehshwa kinpowili se tapowaliste, kampa astiyaloya pa Yerushalém wan in masewalme tamatiloya kampa nireynarolisteDyos katkaya pa moneshtiskya.
Yehshwa kinmili:
Kwah ayamo kisaya, okinnots pa walaloskya matahti inintikipanolme, okinmak miyak tomi sesen, wan kinmili: “Shitanamakak wan shitakowak ka in tomi pa kimani newal niwalmokwepas.”
Ma yok in masewalme yehwante ompa mochantiloya pa nimochiTalwe ki'ihyaloya, wan kintitanik sek ka yewal pa kililoskya: “Amo tihnekil in se pa reynaros ipa tehwante.”
Kwah in wetatakewan kitenamik in reynaroliste, wan kimani walmokwep, okinnots in inintikipanolme yehwante kinmakaya in tomi, pa kimatiskya ten tikipanoliste kichiwaloya ka in tomi pa sesen.
Kimani o'as in se ta'ishpa kito: “Tats, motomi momiyapti pa matahti pa mochi sesen.”
In weRey kito: “Kwal onka; tewal tihmat titikipano kwal; han pa tipit tikchi kwal, tiyes wetatakewan pa matahti Wehwepweblo'.”
Okse owal tikipanol wan kili: “Tats, motomi momiyaktik makwil pa sesen.”
Wan niyok in kili: Tewal tiyes wetatakewalme pa in makwil Wepweblo'.”
O'as okse wan kili: “Tats, nika onka motomi. Onikahkokti pa se shashal;
kampa nimishmakas tewal, kampa nihmat tewal titakat chikawak, yewal tikonan in ten amo ka tewal wan tikpishka in yewal ten amo tiktok.”
Kwakin in weRey kili: “Tikipanol amokwal, ka mosel motahtolme nimishteshpawilis. Ta tihmatiya yewal ninewal se takat chikawak, yewal nikonan in ten amo ka newal wan yewal nikpishka in ten amo niktok,
Kwakin kinmili yehwante ompa katkaloya: “Shihkishtilik tomi, wan shihmakak in se yewal kimiyapti matahti tomi pa mochi sesen.”
Yehwante kilik: “Tats, yewal kipi miyak tomi.”
In weRey kito: “Annimichilis, akyewal kipi, kimakal miyak; wan yewal amo kipi, in yewal tipit kipi kikishtilil.
Wan in nishkokolil, in amo kinekiloya yewal newal niyeskya ininreynaroliste, shikinwalikak, wan shikinmiktik pa no'ishpa!”
Yehshwa okalak pa Yerushalém
Kwah otam okit in, Yehshwa okonan ni'ot pa Yerushalém.
Kwah astiyaya ompa BetPagé wan pa BetAnya, ika in tepetLom itok Oliwo', okintake ome nimonestililme,
kinmili:
―Shiyak pa in ranchit yewal onka pa mo'ishpa, anmehwante kwah ankalakiske ankitaske se burroyankwik, ipa yewal ayamo'ak motali. Shiktomak wan shihwalikak nika.
Ta ak anmishtahtanili Pates ankitomtikat, shitanankilik kampa in TATS kiteshmonek.
Kimani kitomtikatkaloya in burroyankwik, in aki yehwante ininburro katka kinmilik:
―Pates kitomtikat?
Wan yehwante kinankilik:
―Kampa in TATS kiteshmonek.
Kwakin haniman kiwikilik Yehshwa, kintalilik inintakemtel ipa in burroyankwik wan kichiwak pa motaliskya Yehshwa.
Kina Yehshwa yawiya, in masewalme kinsowaloya inintakemtel pa otim.
Kimani astiyaya pa temoskya pa in tepetLom itok Oliwos, moshte nimonestililme okipewaltik tsatsiliste ka pakiliste wan kililoya wehwe tahtolme Dyos pa kishki in taneshtiliste yewal kitaloya.
Wan kitoloya:
―Ma kimashtik in Rey yewal wal ka ni'itokaliste in TATS! Ma yes sewiliste pa in ilwikak, wan tawiliste pa in takpakIlwikak!
Sek ka in parisheyo' yaloya ika in masewalme kilik:
Kwakin Yehshwa kinmili:
―Ta in amo nawatitiyaloskya, in tetelme tsatsiloskya.
Astiyaloya pa in Wepweblo' Yerushalém, Yehshwa ochok kimani okit,
wan kito:
―Ta pa in tonat tewal niyok tihmatiskya tihkakiskya, ten mishmakaskya sewiliste! Ma yok ashka yewal onka tatitik wan amokwal tikitas.
Kampa walaske ipa tewal tonatim, kimani yehwante mishkokolil kiketsaske se tatsakwal ka tetelme, wan mishyawaloske wan mishtsakwiliske pa kaha han,
wan mishshitiniske mochi. Kinmiktiske kishki ompa mochantilme, wan amo kikawaske pa tewal se tet ipa okse; kampa amo otikishmat pa kimani in yewal Dyos owal omishpashal.
Chipawaliste in tyopWe
Kwakin Yehshwa okalak pa in tyopWe wan okipewalti takishtiliste ompa pa moshte kishki tanamakaloya wan takowaloya,
Wan kinmiliyaya:
Mochi inik tonatim Yehshwa tamashtiyaya pa tyopWe, wan in TotatsimWehwe wan Tamashtinilme NitanawatilMoshé, wan in wehwetatakewalme ka masewalme, kitemoloya kina kimiktiloskya.
Ma yok amo kitaloya kina kichiwaloskya, kampa moshte masewalme kikaktikatkaloya, in ten yewal kitowaya.
Niwetatakewan Yehshwa
Pa se tonat kimani Yehshwa katka pa tyopWe kinmashtiyaya masewalme wan kinnawatiyaya tamashtilisteKwal, o'asik in TotatsimWehwe wan Tamashtinilme NitanawatilMoshé, inak Abwelolme Wehwetsim,
wan kitahtanilik:
―Pa ten nitatakewaliste tikchiptik tachiwaliste in. Wan ak mishmak tatakewaliste?
Yehshwa kinmili:
―Newal niyok annimishtahtanilis se tahtoliste. Shinishnankilik:
In takwatikiliste ka Yuhanes? Katka pa in takpakIlwikak, katka pa in mochital?
Yehwante walmo'ahwak ika iselte:
Wan ta tikitok katka pa in masewalme, mochi in masewalme tishmiktiske ka tetelme, kampa kimatil Yuhanes katka se niTaketsal nitahtolDyos.
Wan tanankilik kampa amo kimatiloya akyewal kiwaltitaniya Yuhanes takwateki.
Kwakin Yehshwa kinmili:
―Newal niyok amo annimichilis ka ak nitatakewaliste nikchi in mochiten.
In tikipanolme amokwahkwalme
Kwakin okipewalti se taketsaliste ka in masewalme, wan kinmili in tapowaliste:
―Se takat okitok se kwahmilUba, okintane pa kimakaloskya nitaki tahko sek takam tikipanolme wan panoti wehkA pa miyak tonatim.
Kwah o'as in tonatim ka nitapishkaliste uba, okititan se ka inintikipanolme pa yok in yewal kintaniwiyaya pa kimakaloskya nitahko tapishkaliste uba, ma yok in takam kiwehwetikik wan yok kitetanik ka amoten.
Oksep okititan okse nitikipanol; wan yehwante kiwehwetikik, wan hyero kilitinemil niyok wan kikwepak ka amoten.
Oksep okitetan, in katka pa yey nitikipanol niyok in kikokoltik wan kikishtik pa kiyawak.
Kimani in takam tikipanolme okitak, mo'ilik sek ka oksek: “In yewal motakawilis mochiten; ma tihmiktik pa timotakawiliske in mochiten.”
Yok yewal kikishtik pa in kwahmilUba wan kimiktik.
Kwakin Yehshwa okintahtanil:
―Ten antamatil anmehwante pa kichiwas in tats nikwahmilUba ka yehwante?
Yok yas wan kimiktis in takam tikipanolme, wan kinmakas nikwahmilUba oksek.
Kwah kikakik in, in masewalme kitoloya:
―Ma amo'ik Dyos tishmakawiltiskya!
Wan Yehshwa kinmitaya, kinmili:
―Ten kinek kito in takwihkwilol? Yewal kito:
In tet kitasaloya yehwante kichiptikatkaloya in kal,
Moshte kishki wetsiske ipa in tet, tahtapaniske, wan ta in tet wetsiskya ipa ak, kipitsiniskya mochi.
NitapishkalisteTomi ka tashtawiliste
Pa haniman in TotatsimWehwe wan in Tamashtinilme NitanawatilMoshé kinekiloya kikitskiloskya, kampa kimatiloya kikakiloya in taketsaliste ka in tapowaliste Yehshwa kitowaya ka yehwante; ma yok kinmakasiloya masewalme.
Kwakin kintitanik sek pa ta'ispiyaroloskya nesiloya kina masewalme kwahkwalme, pa kikwamanaloskya wan yok kikitskiloskya Yehshwa ka nitahtolme wan yok kwal kitsakwaloskya ka nichikawaliste wan nitatakewaliste in wetatakewan Romano.
In yaloya ta'ispiyaroloya kitahtanilik:
―Tamashtini, tihmatil kampa tikito wan titamashti melawak, wan moshte kwal tikintasok, hanwel melawak wan amo tikinmitatiyas kina nestiyaske takam, yok kampa melak titanishtili ni'otim Dyos ka melawaliste.
Ma yok kwal pa tiktashtawiliske in Kaysar nitapishkalisteTomi, amo ayak?
Yehshwa kimatiya kampa yehwante kinekiloya kikwahkwamanaloskya, wan kinmili:
Shinishneshtilik se tomi. Ak nitakopinal onka pa in tomi, wan in ni'itokaliste yewal nika onka tapahwil?
Yehwante kinankilik:
Kwakin Yehshwa kinmili:
―Shihmakak Kaysar in ten yewal ka Kaysar, wan shihmakak Dyos in ten yewal ka Dyos.
Yok yewal amo kikishtilik se tahtol amokwal ka in ten kitowaya pa ininishpa masewalme; pa se tahtoliste, wan motapololtiloya kina tanankiliyaya amoten kitoloya.
Nitahtaniliste kina oksep yolis
Takwitapit, sek saduseos ki'asik Yehshwa, kitoloya kampa amo onka yoliliste oksep; yok kitahtanilik Yehshwa:
―Tamashtini, Moshé tishtapahwil ta ninohni pek ak kipi nisiwa wan miki amo okika nikon, in ninohni yewal omik kipi pa monamiktis inak nisiwa katka in nitaka mihki wan kimakas ininpilwam in ninohni mihki.
Katkaloya chikome ninohniwan. Wan in otakat ta'ishpa ka yehwante omonamikti, wan omik amo okinpi ininpilwam.
In ninohni takwitapit niyok okonan in siwat mihki nitaka, wan niyok omik amo okinpi ininpilwam.
Ka in yey ninohni niyok omonamikti inak yewal, wan yok moshte in chikome omikik amo kinkawak ininpilwam.
Panok tonatim niyok omik in siwat.
Kwakin Yehshwa kinmili:
―In masewalme pa mochi kishki tal, monamiktil wan temakal pa monamiktiske.
Ma yok kimani tamis in mochi kishki tal wan ashka onka amo monamiktiske yehwante wan Dyos kintahtoltis pa yoliske oksep, aki yewal ki'onanas kampa yewal onka pa in ilwikak amo monamiktis wan amo temakas pa monamiktis,
kampa amokwal mikiske. Hanwel yeske kina nitanawatilanhelme, yehwante kat ininpilwam Dyos in yolil oksep.
Kampa isel Moshé pa in takwihkwilol ka in kwawitWiste tatatitikatka, tishmashti kampa in mihmihki yoliske oksep. Ompa kito kampa in TATS, niDyos AbRaham, niDyos Itsak wan niDyos Yakob.
Kampa Dyos amo iniDyos mihmihki, hanwel ininDyos yohyolke; kampa pa yewal moshte yolil.
Sek ka in Tamashtinilme NitanawatilMoshé kinankilik:
―Tamashtini, kwal tikito.
Wan amo'ak mochikawaya pa kitahtanililoskya amoten.
Akyewal nikon in Kristo?
―Katka yewal kitol yewal in Kristo nikon Dawid?
Dawid isel kito, pa in amat ka Salmos:
In TATS kili noTATS:
“Shimotal pa nomahwakwal,
pa kimani newal nikintalis mo'ikshiwam pa moshte kishki mishkokolil ipa yehwante tinehnemis.”
Wan ta Dawid okinots TATS, kina kwakin yewal nikon?
Yehshwa kinteshpawiliyaya Tamashtinilme NitanawatilMoshé
Kina moshte in masewalme kikaktikatkaloya, Yehshwa kinmili nimonestililme:
―Shimokwitawik ka Tamashtinilme NitanawatilMoshé, kampa kwal kintamashti nehnemtiyaske ka inintakemtel wehweyak, wan kinektiyaske kintahpaloske ka tamawishtiliste pa in plasa', kitemol pa motaliske ta'ishpa pa in siya' pa in tyopalmeYudiyo' wan kaha motalilme in wehwe monotsalme pa takwaliste.
Kinkishtilil nikalme siwam mihmihki inintaka, mokwamanal ka tahtaniliste Dyos ka myak tahtolme. Yehwante kinmakas hyero we takokoliste Dyos.
Yehshwa kinmitatikatka in tapiyalme myak mochiten ka miyak tomi kitaliloya temakaliste pa komim pa in tyopWe.
Wan okit niyok se siwat mihki nitaka amoten kipiyaya kitasaya ome tomitonte<sup>a</sup> tipichim;
Kwakin kito:
―Melak annimichilis, in siwat nitaka mihki, amoten kipiyaya otemak miyak amoyok kina in oksek;
Kampa moshte yehwante temakaloya pa Dyos in amo kinteshmonekya kampa kipiyaloya miyak; in siwat nitaka mihki, amoten kipiyaya, otemak mochi yewal kishki ka yoliskya.
Yehshwa kinmili kina kishitiniske tyopWe
Sek taketstikatkaloya kina kwal nesiloya tetelme ika yewal tachiwal katka in tyopWe, wan in mochiten temakaloya kwal nesiloya kisaloloya pa tepante. Kwakin Yehshwa kinmili:
―In kishki anmehwante in ten ankitatikat walal in tonatim yewal amoten mokawas se tet ipa okse tet; mochi yes tashitinil.
Taneshtiliste kwah tamis in mochiten
Kwakin kitahtanilik:
Yehshwa kinnankili:
―Shimokwitawik pa amo anmishkwamanaske. Kampa myak walaske ka no'itokaliste wan kitotiwalaske: “Ninewal niKristo”; wan niyok: “O'as in tonat”; anmehwante amo shikintokak.
Wan kimani antakakiske antakestiyaske kampa anmomiktitiyaske wan anmo'onanaske pa anmomiktiske, amo shimomaptitiyak; kampa yok monek pa motachiwas ta'ishpa, wan ayamo tamis in mochital.
Niyok kinmili:
―Kampa masewalme mo'onanaske pa kishki se tal ika okse kishki tal, yehwante reynarotikat mo'onanaske ka okse reynaroliste.
Yeske tamolinilme hyero wehwe in tal, wan miyak mayaniliste wan hyero ta'ahwiyaliste kaha han, niyok panoske sek tachiwaliste hyero wan yeske wehwe taneshtiliste pa takpakIlwikak.
’Ma yok kimani ayamo panoske inik tonatim, anmehwante anmishkitskishke anmishtohtokaske. Wan anmishtemakaske ka nityopalmeYudiyo', wan ka in tatsakwalme wan ka no'itokaliste anmishwikaske ka in weReye' wan ka in wetatakewalme.
Yok in anmishteshmonekis pa antemakaske taketsaliste ka newal.
Yok amoten shitamatitiyak kina antanankiliske in ten anmishtahtaniliske,
kampa newal annimishmakas tahtolme wan tamatiliste pa antanankiliske kampa amo'ak ka yehwante anmishkokolil pa amokwal anmishnankiliske pa ankitoske amoyok onka.
moshte anmishihyaske pa in mochital ika no'itokaliste;
anmehwante amo ankipoloske se anmo'itso pa anmotsontek.
Shimochiyak, yewal yok ankitaniske pa anmokishtiliske anmoyoliliste.
’Kimani ankitaske Yerushalém kiyawalotiyaske gwacho', shihmatik kampa nitashitiniliste o'as.
Kwakin, in yehwante yeske pa Yudaya shicholok pa tepetLom; wan yehwante yeske pa Wepweblo shikisak ompa, in yehwante yeske pa tashosholtik amo shiwalmokwepak pa in Wepweblo.
Kampa inik tonatim yeske takokoltiliste, kampa monamikiske mochiten in yewal onka takwihkwilolme.
Eh kina kinyas pa in tonatim yehwante ostitikat wan tachichiltitiyaske! Kampa yes miyak tayolkokoliste ipa in tal, wan ipa in masewalme walas nikwalaniliste.
Wan sek kinmiktiske ka teposte, wan oksek yeske tawikalme tatsakwalme pa moshte Wepweblo'; wan Yerushalém yes tashitiniliste ka oksek masewalme amo yudiyo' pa kimani mo'asiske inik tonatim yehwante yeske tashitinilme.
Kimani walas NitakaTakpakIlwikak
’Kwakin yeske taneshtiliste pa in tonat, wan in meste wan inik sitalme; pa in tal in masewalme hyero momaptiske wan amo kimatiske ten kichiwaske ka in takomonaliste ka in wehwe'atim kwah mo'ahkoktiyaske atim.
Kwakin ankitaske NitakaTakpakIlwikak, walatiwalas pa ayawit ka chikawaliste wan we tawiliste.
Kimani yok walmotachiwas, shimochikawaltik wan shikahkokik anmotsontek, kampa amo wehkawaske yeske tamakawalme.
Niyok kinmili se tapowaliste:
―Shikitak in kwawitIgero, wan in moshte kwawim.
Kimani anmehwante ankital kikistiwalal ni'ishwam, ankimatil kampa amo wehkawas tonalko.
Yok niyok, kimani anmehwante ankitaske in yewal mochiten, ankimatiske kampa astiwalal nireynarolisteDyos.
’Melak annimichilis, yewal mochi in motachiwas ayamo'ok mikiske in masewalme yehwante ashka yoltikat pa inik tonatim.
In takpakIlwikak wan in mochital panoske, ma yok notahtolme amo panoske.
’Shimokwitawik; wan amo shihmakawak anmoyol pa yes chikawak ka in ten onka pa in mochital, in tawanaliste wan amo hyero shitamatitiyak ka in ten anmishteshmonek pa in yoliliste, pa yewal in tonat amo wetsis hani ipa anmehwante
kina se trampa wetsis pa moshte yehwante mochantilme pa in mochital.
Pa tahka Yehshwa kintanishtiliyaya pa in tyopWe, pa tayo mokawaya pa in tepetLom itok Oliwo'.
Wan moshte in masewalme yaloya ka yewal pa watsinko pa kikakiloskya pa in tyopWe.
Motalil pa se taketsaliste pa kimiktiske Yehshwa
Astiwalaya nitonat in mitotiliste yewal pan amo kipi in motaposhawalti, itok paskwa.
In TotatsimWehwe wan in Tamashtinilme NitanawatilMoshé kitemoloya kina kimiktiloskya Yehshwa, ma yok kinmakasiloya pa in pweblo.
Kwakin Satán okalak pa niyol Yudas, in se ka yehwante in 12, in yewal kitokayoltik IshKaryót,
wan in oy otahto ka in TotatsimWehwe wan in wetatakewalme ka in gwacho', pa taketsaloskya kina kitemakaskya Yehshwa.
Yehwante pakiloya miyak wan mokawak pa kimakaloskya tomi;
Yudas ki'onan wan kipewalti pa kitaskya kina kwal kitemakaskya Yehshwa pa amo kimatiloskya pa in pweblo.
TyotakNitakwaliste Tats
Yehshwa okitetan Petros wan Yuhanes, ka in tahtolme:
―Shiyak shikyokshitik mochiten pa tikwaske pa in mitotiliste paskwa.
Yehwante kitahtanilik:
―Kampa tihnek pa titayokshitiske?
Yehshwa kinmili:
―Kwah ankalakiske pa Wepweblo, ankitaske anmehwante se takat kiwikatiyas se komit ka at. Shiktokak pa kaha kalakis pa se kal,
wan shikilik in nikaltats: “In tamashtini tahtani kaha onka in kalitik kaha nikwas in Paskwa ka nomoneshtililme?”
Kwakin yewal anmishneshtilis se kalitik we pa takpak, ompa yes mochiten moteshmonek; shitayokshitik ompa.
In moneshtililme oyak wan kitak mochi kina Yehshwa kinmiliyaya, wan ompa tayokshitik in paskwa.
Kwah o'as in ora, Yehshwa omotal kaha takwal wan in tatitanilme motalik inak yewal.
―Kishki nihnekiya nitakwaskya ka anmehwante in paskwa kampa ayamo nimokokolti pa nimikis!
Kampa newal annimichilis kampa amo oksep nitakwas pa kimani mo'ashilti pa in reynarolisteDyos.
Wan Yehshwa okonan se tapalkatonte, otemak tashtawaliste wan kito:
―Shikonanak in wan shimotemakak tahtahko ka anmehwante;
kampa newal annimichilis yahmo oksep nikonis nitakil in uba', pa kimani asis in tonat yewal walas nireynarolisteDyos.
Haniman, okonan pan wan tahko kishel, kimak tashtawiliste Dyos, wan okinmak, in kitowaya:
―In nokwerpo, kampa pa anmehwante yes tatemakaliste. Shikchiwak in ka ta'ilnamikiliste newal.
Yok niyok okichi ka in tapalkatonte, kwah otam takwak pa tyotak, wan kito:
―In tapalkatonte in se taketsaliste yankwik ka noyEste, kampa pa anmehwante yes tashawilil.
’In yewal nishtemakas nika onka yowatik kaha takwal inak newal.
Yehwante walmotahtanilik sek ka oksek ak ka yehwante, yok mochikawaya pa kichiwaskya in.
Akyewal we monotsaskya
In nimonestililme kipiyak ta'ahwaliste ipa ak ka yehwante yeskya in we monotsaskya.
Yehshwa kinmili:
―Pa in mochital in weReye' wan in we monotsalme takam kichiwal ka in masewalme kina ta yeloskya nipweblo, wan tatitanil ka tatakewaliste wan chikawaliste ipa yehwante, ma yok kat tanotsalme ninihniwan in masewalme.
Ma yok ika anmehwante amoyok yes; hanwel, in wemonotsas ika anmehwante, monek pa mochiwas kina se yewal amo wemonots; wan akyewal tatakewas, monek pa mochiwas kina se tikipanol.
Kampa akyewal wemonotsas, in yewal motali kaha takwal pa takwas, hanwel in yewal tikipanos? Hanwel amo in yewal se motalis in kaha takwal? Ma yok newal ni'onka ika anmehwante kina in tikipanol.
’Anmehwante annishtokatinemil pa in tonatim kimani nipanowaya notakokoliste.
Kampa yok, newal annimishmak se reynaroliste, yok kina noTats onishmak newal,
pa yewal noreynaroliste antakwaske wan antakoniske kaha takwal, wan anmotaliske pa in siya' kaha motalil wehwetatakewalme pa kiteshpawiliske in 12 tanichikolme Isra'El.
In Tats kito niyok:
―Shimón, Shimón, shikit kampa Satán otahtan pa anmehwante yeske tatsehtselolme kina ta yeloskya kina trigo;
ma yok newal nikchi tahtaniliste ka tahtoliste pa Dyos pa tewal pa amo mishteshmonekis taneltokaliste. Wan tewal, kimani tihkwepas moyol ka Dyos, shikinpale monohniwan pa hanse kipiyaske taneltokaliste.
Petros kili:
―TATS, amo han nihnek niyaskya ka tewal pa in tatsakwal hanwel niyok pa in tamiktiliste.
Wan Yehshwa kili:
―Petros, nimichilis yewal in gayo ayamo tsatsis ashka, pa kimani tewal tikitos sehpa wan oksep ka yeshpa kampa amo tishishmat.
As in ora kaha Yehshwa panos takokoliste
Kwakin Yehshwa kintahtanili:
―Kimani onikintitan amo kiwikaloya ininwangoch, amo kikwikaloya tomi, wan amo kikwikaloya warachim, aso kinteshmonek pekten?
―Amoten.
Kwakin Yehshwa kinmili:
―Ashka, akyewal kipiya niwangoch, ma konan inak tomi; wan aki amo kipiya niteposte, ma kinamak nishashal ma mokowil se.
Kampa newal annimichilis kampa monek pa mo'ashiltis in pa newal onka takwihkwilol: “Wan oye tapowal ika in ta'ihtakolme.” Kampa ten onka takwihkwilol ka newal, kipi pa mo'ashiltis.
Yehwante kilik:
―TATS, nika onka ome tepostim.
Wan Yehshwa kinnankili:
―Ya kwal onka.
Yehshwa kitahtahtolti Dyos pa GetSemani
Yehshwa okis, wan kina kimatiloya kichiwaloya oy pa in tepetLom itok Oliwo'; wan nimonestililme kitokaloya.
―Shiktahtoltik Dyos, pa amo kitilanas anmoyol tawalilot.
Kwakin panoti wehkit ka yehwante kina tamotaliste ka se tet, wan ompa omotankwakets wan kitahtolti Dyos.
Wan kitowaya:
―Tats, ta tihnek, shinishkishti pa in takoniliste chichik; ma yok amo mochiwas in yewal newal nihnek, hanwel shikchi in yewal tewal tihnek.
Omoneshti kwakin se Nitanawatilanhel pa in takpakIlwikak pa kimakaskya chikawaliste.
Ka miyak takokoliste, Yehshwa kitahtaniyaya Dyos ka miyak chikawaliste, wan nitonalmikil wetsiyaya talpa kina yEste wehwe tashikaya.
Kimani Yehshwa omokets kwah otam okitahtolti Dyos, opanoti kaha katkaloya nimonestililme wan okinmit koshtikatkaloya, kampa moyolkokotikatkaloya.
Kinmili:
―Pates ankoshtikat? Shimoketsak, wan shiktahtanik Dyos pa amo anmishtilanili tawalilot anmoyol.
Kikitskil Yehshwa
Yehshwa kili:
―Yudas, ka se tenamikiliste titemakas NitakaTakpakIlwikak?
Kimani yehwante katkaloya inak yewal kimatik ten panowaya, kilik:
―TATS, timomiktiske ka teposte?
Se ka yehwante kikokoltik nitikipanol in totatsWe, wan okikotonil ninakakwal.
Yehshwa kinmili:
―Ya kwal onka; shikinkawak.
Kwakin kikitski ninaka in takat wan okipahti.
Haniman Yehshwa kinmili in TotatsimWehwe, in wetatakewalme gwacho' pa in TyopWe wan in Abwelolme Wehwetsim, in walaloya kiwikaloya yewal:
―Anwalal ka anmotepostim wan anmokwawim, kina newal niyeskya se ta'ishtikyan?
Petros kitos amo ki'ishmat Yehshwa
Yehwante kikitskik Yehshwa, wan kiwikak pa nikal TotatsWe; Petros kitokatiyaya wehkit.
Pa ipanta ni'ishtawak in kal tatatik wan motalik kiyawalok tetsoshte; niyok Petros omotal ika yehwante.
Se tikipanolSiwat, okit yowatikatka ta'ishpa pa in teshoshte, kitaya kwal yewal wan kito:
―In niyok katka ka yewal.
Petros tikwaman, wan kito:
―Siwat, newal amo nikishmat.
Hani takwitapit, okse okit wan kili:
―Tewal niyok se ka yehwante.
Petros kili:
Kina pa se ora, okse kito:
―Melak, in katka inak yewal, kampa niyok Galileyo.
Wan Petros kili:
―Takat, amo nihmat ten titakestik.
Wan haniman, kimani Petros tahtowaya, in gayo waltsats.
Haniman in TATS momalin okit Petros, kwakin Petros ki'ilnamik nitahtolme in TATS kimani kili: “Ayamo tsatsis in gayo, tikitos yeshpa kampa amo tishishmat.”
Haniman Petros okis ompa wan chokaya ka miyak yolkokoliste.
Yehshwa tawetskilil wan tawitekil
(Mt. 26:67-68; Mk.14:65)
Wan in takam yewal kikwitaptikatkaloya Yehshwa kiwetskililoya yewal wan kiwitekiloya.
―Shitichil akyewal omishte!
Wan hyero kililoya myak tahtolme pa mochiten.
Yehshwa ininta'ishpa in kaha tahosgaroloya in tanichikolme tatakewalme yudiyo'
(Mt. 26:59-66; Mk.14:55-64; Yh. 18:19-24)
Kimani otanes, monichikok in Abwelolme Wehwetsim pa in pweblo in TotatsimWehwe, wan in Tamashtinilme NitanawatilMoshé, wan kiwikak Yehshwa kaha tahosgaroloya in tanichikolme tatakewalme yudiyo' wan kitahtanilik:
―Titewal in Kristo?
Yewal kinmili:
―Ta annimichiliskya haha, amo annishneltokaloskya.
Wan ta annimishtahtaniliskya, amo annishnankililoskya.
Pa ashka haniman in NitakaTakpakIlwikak motalis pa nimahwakwalDyos ka nichikawaliste.
―Yok yewal tewal nikonDyos?
Yehshwa kinnankili:
―Anmehwante anmoselte ankitol kampa ninewal.
Kwakin yehwante kitok:
―Yahmo monek titahtantiyaske? Kampa tehwante toselte tihkakik ka isel ikamak.
Yehshwa ni'ishpa Pilatos
(Mt. 27:1-2, 11-14; Mk.15:1-5; Yh. 18:28-38)
Kwakin moshte yehwante moketsak, wan kiwikak Yehshwa ni'ishpa Pilatos.
Ompa kipewililoya teshpawiliste, kitoloya:
―Tikitak in takat kinkwamantikatka in masewalme. Kitowaya amo tiktashtawilitiyaloskya in Kaysar ka nitapishkalisteTomi, wan yewal kito kampa yewal in Kristo, in kinek kitos, se Rey.
―Titewal in Rey ka in yudiyo'?
Yehshwa kinankili:
―Tewal tikito.
Pilatos kinmili kwakin TotatsimWehwe wan myak masewalme:
―Newal amo nikit ten amokwal pa in takat pa yok yes tatsakwal.
Yehwante kitotikatkaloya ka chikawaliste:
―Ka nitamashtiliste mo'onanaske in masewalme kipewaltitiwal pa tal Yudaya walatik pa Galileya, astik nika.
Yehshwa ni'ishpa Herodes
Kimani Pilatos takak in, otahtan ta yewal katka galileyo.
Kwah Pilatos okimat yewal katka pa nireynaroliste Herodes, wan okititanil Herodes pa in tonatim wan niyok katka pa Yerushalém.
Herodes kitahtanili myak tahtolme, Yehshwa amoten kinankiliyaya.
Niyok ompa katkaloya TotatsimWehwe wan Tamashtinilme NitanawatilMoshé, wan kiteshpawililoya ka miyak chikawaliste.
Kwakin Herodes wan nigwacho' hyero kichiwililoya wan kiwetskililoya yewal, wan kitakemiltik ka shashal kwahkwalme kina se Rey. Kwakin Herodes kikwepil oksep Pilatos.
Kwah ayamo mo'asiyaya in tonat Pilatos wan Herodes mokwalanililoya mokokoliloya; pa in tonat monotsak kwal ninihni.
Yehshwa kipiyaya pa mikiskya
Pilatos kinnichiko in TotatsimWehwe wan wetatakewalme wan in masewalme,
wan kinmili:
―Anmehwante annishwalikilik in takat, kiteshpawilitikat kampa kipewaltiyaya ka nitamashtiliste mo'onantikat masewalme; ma yok newal niktahtanili pa anmo'ishpa anmehwante, wan amo nikit amoten ka in takat ka in ten kiteshpawilitikat.
Oniktitanil Herodes wan amo niyok yewal amoten okit pa yes takokoltili. Ma yok, in takat amoten okichi ten amokwal pa yes tamiktiliste.
Nihkokoltis, wan kwakin nihmakawas.
Wan moshte kipewaloya tsatsiliste kitoloya:
―Shikmikti in se! wan shihmakawak BarAbas!
BarAbas katka tatsakwal kampa omo'onan kampa omomikti ka in Wepweblo, wan niyok kampa otamikti.
Kina Pilatos kinekiya kimakawaskya Yehshwa, oksep kinmili in masewalme;
yehwante wehwe tsatsiloya kitoloya:
―Shikilpik pa se kruskwawit! Shikilpik pa se kruskwawit!
Pa in yey tahtoliste oksep kinmili:
―Ten amokwal okichi in takat? Newal amo onikit ten tachiwaliste amokwal pa yok yes tamiktiliste. Nihkokoltis, wan hani pa nihmakawas.
Ma yok yehwante tsatsitikatkaloya, kinekiloya yewal Yehshwa yeskya ta'ilpil pa kruskwawit; Hyero tsatsiloya yehwante amo momakawaltiloya ka tsatsiliste.
Kwakin Pilatos tatake pa kimiktiloskya Yehshwa kina yehwante kinekiloya,
Yehshwa ki'ilpik pa se kruskwawit
In gwacho kiwikak Yehshwa pa ki'ilpiloskya pa se kruskwawit, pa ot kikitskik se takat itoka Shimón, yewal walaya pa tashosholtik wan okitakewak pa kiwikaskya nikruskwawit ikwetap Yehshwa, Shimón otakat pa in tal itok Sirene.
Takwitap ka Yehshwa myak masewalme, wan myak siwam chokaloya moyolkokotikatkaloya ka yewal.
Yehshwa okinmit wan kinmili:
―Anmehwante siwam anmochantilme pa Yerushalém, amo shinishchokilitiyak newal, ma yok shichokak ka anmehwante anmoselte wan ka anmopilwam.
Kampa asis in tonat kampa in masewalme kitoske: “Ma yek ka miyak pakiliste in siwam yehwante amo'ik yek nantsisti amo kipiyak piltontim pa kinchichiltiloskya.”
In masewalme kitahtaniske in tepetLom: “Shiwetsik ipa tehwante”; wan kinmiliske lom: “Shitishtapach mochi.”
Kampa ta newal yewal amoten onikchi ten amokwal nishmiktil, yok ten amo kinpanos in kichiwal ten amokwal?
Ka Yehshwa kiwikaloya niyok in oksek omente katkaloya ta'ishtikiyanilme pa yok yeloskya tamiktilme inak Yehshwa.
Kimani asik kampa ta'itok NitsontekMihki,<sup>a</sup> ompa ki'ilpik pa kruskwawit niyok in ta'ishtikiyanilme: se pa nimahwakwal Yehshwa wan in okse ka nimahwamapoch.
―Tats, shikinihnil, kampa amo kimatil ten kichiwal.
Wan in gwacho' motashilik inintonal pa motemakaloskya ika yehwante nitakemtel.
Kimani in masewalme tachishtikatkaloya, in wetatakewalme kiwetskililoya yewal, wan kitoloya:
―Kinkishti ka ininpoliwiste oksek, ma mokishtil yoliliste isel, ta melawak in yewal Kristo, in nita'onanal Dyos.
Niyok in gwacho' kiwetskililoya yewal, ki'asiloya wan kitenewilik nihugoUbaShokok,
wan kitoloya:
―Ta titewal tirey ka in yudiyo', shimokishtil moyoliliste tewal mosel.
Katka se tapahwil pa se kwawitPatak ipa nitsontek tapahwil ka tahtol gereka, latin wan hebreteko, kitowaya: “IN YEWAL ININWEREYYUDIYO'.”
Se ka in ta'ishtikiyanilme yewal ompa salotikatkaya hyero kiliyaya wan kitowaya:
―Ta titewal tiKristo, shimokishtil mosel moyoliliste, wan shitishkishtil toyoliliste tehwante.
―Amo timomapti ka Dyos, hanwel amo tipanotik niyok in takokoliste?
In ten tehwante ashka timoyolkokotikat, kampa melak amokwal tikchiwak ashka titashtaptikat ka takokoliste yok kina ten amokwal otikchiwak; in takat amoten kichi ten amokwal.
Wan ta'ishtikiyan kili:
―Shinishilnamik newal kimani ti'asis pa moreynaroliste.
Yehshwa kili:
―Melak nimichili, kampa ashka tiyes ka newal pa nikwahmilIlwikak Dyos.
Yehshwa miki
Katka takwalispa. Kwakin omoka tayopti ka tatikomat ipa in tal, yok oye kishki pa in yey ora pa tyotak.
In tonat waltayoway, wan in tatahkitil weyak tilawak pa in tyopWe tsayani ipanta omochi ome.
Pa haniman Yehshwa wehwe tahto wan kito:
Wan takwitapik otam okit in, omik.
Kimani in gwacho wetatakewan okit ten opan, kitowaya tahtolme wehwe pa Dyos, wan kito:
―Melawak, in takat oye kwal.
Kwah okitak ten panowaya, moshte masewalme yehwante kitatikatkaloya in tamiktiliste, omokwepak ininicha hyero moyolkokotiyaloya.
Moshte yehwante ki'ishmatiloya Yehshwa, wan in siwam yehwante kitokatiyaloya pa in tal Galileya, kitatikatkaloya in ten panotikatka pa wEhka.
Kitapachol Yehshwa
Katka se takat kwal wan kwal kimatiya kichiwaya itoka Yosé, yewal katka se ka in tanichikol ka wehwetatakewalme.
Amo katka ka in taketsal ka in wehwetatakewalme niyok in ten kichiwak pa kimiktik, in Yosé otakat pa Arimataya pa se Wepweblo Yudaya wan niyok kichiyaya in tonat kwah reynaroskya Dyos.
Yok panoti oy okit Pilatos wan okitahtan nikwerpo Yehshwa.
Kimani okitemowik pa nikruskwawit, haniman okilyar pa se shahsal yankwik wan kital kahakoyonkeTeshkal, kaha ayamo'ok kitaliloya se mihki.
Kitokatiyaloya Yosé in siwam yehwante kitokatiwalaloya pa Galileya Yehshwa, oyak kitak in kahakoyonkeTeshkal wan kitak kina okitalik nimihki.
Kwakin mokwepak pa ininicha, pa kichiwaloskya kwal ahwiyalme wan kishawililoskya nimihki, wan mosewik pa nitonatmosewilyudiyo, kina kito NitanawatilMoshé.
Yehshwa owalyol oksep
In tonat kipewalti ta'ishpa yewal chikomeTonatim, hyero watsinkit in siwam mokwepak kahakoyonkeTeshkal, kaha kitaliloya nimihki kiwikaloya ahwiyalme; yewal kichiwaloya.
Kwah asik, okitak in tet ka tatsakwal kahakoyonkeTeshkal katka tamihmilwil;
okalakik, amo kitak nimihki in TATS Yehshwa.
Kwah yehwante motahtanililoya, ten aso opan, omente takam ka inintakemtel tipitakalme omoketsak inak yehwante.
Ka miyak tamaptiliste mokwalpachok talpa, wan yehwante kitol:
―Pates ankitemol ika mihmihki yewal yoltik?
Amo nika onka, owalyol oksep. Shikilnamikik kina anmichili kwah katka pa Galileya,
Wan yehwante ki'ilnamikik ten kinmili Yehshwa,
wan kimani walmokwepak kahakoyonkeTeshkal kintakichilik mochi in 11, wan moshte in oksek.
In yehwante kinmilik in tatitanilme katka Marya in siwat takati pa Magdala, Yohana, Marya ninantsi Yakob, wan in oksek siwam.
In ten taketsaloya in siwam kintamashti in tatitanilme kampa amo kimatiloya ten kitotikatkaloya, yok amo kinneltokaloya.
Ma yok, Petros motaloti pa in kahakoyonkeTeshkal; omokwalpach, otachi pa kalitik, wan okit in shashal kwakin omokwep icha motapololtitiyaya in ten panowaya.
In ot pa Ema'ús
Pa in se tonat, omente ka yehwante yaloya pa in ot pa se ranchit itok Ema'ús, katka kina pa 11 kilometro' pa Yerushalém.
Taketstiyaloya mochi in yewal ten panowaya;
wan kimani taketsaloya wan mokwalantitiyaloya ika iselte, Yehshwa kinas wan yawiya inak yehwante.
Ma yok yehwante amo ki'ishmatiloya, wan nesiloya kina kipiyaloya tapacholme nishtololwam.
―Ten antaketstiwalal anmehwante?
Se ka yehwante, yewal itoka Kelópas, kinankili:
―Tewal han in se pa Yerushalém yewal amo kimat in ten opan pa in tonatim?
Kwakin Yehshwa kito:
―Ten opan?
Wan yehwante kinankilik:
―In ka Yehshwa in nasareteko, yewal ni'ishpa Dyos wan ni'ishpa in masewalme katka se niTaketsal nitahtolDyos kipiyaya miyak poderoliste ka tachiwaliste wan ka tahtolme;
In TotatsimWehwe wan in towetatakewalme kitemakak pa kiteshpawililoskya pa kimiktiloskya wan ki'ilpiloskya pa kruskwawit.
Tehwante tikchishtikatkaloya yewal yeskya in se pa kinkishtiskya moshte Isra'El pa in topolewiliste. Ma yok, in opan pa yey tonatim.
Niyok sek siwam yewal katkaloya ka tehwante otishmaptik, kampa oyak pa in kahakoyonkeTeshkal tahtanesti,
Sek ka tehwante oyak pa in kahakoyonkeTeshkal wan okitak yok kina kitol siwam, ma yok yewal amo kitak.
Kwakin Yehshwa kinmili:
―Amo ankimatil antakakil kina anwehkawal pa antaneltokaske mochi kina kitol, in Taketsalme nitahtolmeDyos!
Hanwel amo monekiya yewal in Kristo pa panoskya in takokoliste pa kimani yaskya pa in ilwikak pa reynaroskya pa nimahwakwalDyos ka nitawiliste?
Kwakin kintakechiliyaya pa mochi kaha tapahwilme pa in takwihkwiloliste pa kishki taketsaloya ka yewal, okipewalti ka ni'amam Moshé wan pa moshte nitapahwilme pa in Taketsalme nitahtolmeDyos.
Kimani asik pa in ranchit kaha yaloya, Yehshwa omochi kina hanse panoskya.
ma yok yehwante kichikawaltik pa mokawaskya, kilik:
―Shimoka ka tehwante, kampa ya tyotak, wan tayopti.
Wan Yehshwa okalak wan omoka inak yehwante.
Kimani yowatikatkaloya kaha takwal inak yehwante, okonan pan, wan okimak tashtawiliste Dyos, wan okishel ipanta wan okinmak yehwante.
Kwakin mo'ililoya se ka okse:
―Amo tatatiyaya toyolme, kwah tishmashtitiwalaya pa ot nitakwihkwilolisteDyos?
Haniman, moketsak wan walmokwepak pa Yerushalém, kaha kinmitak in 11 ompa nichikotikatkaloya wan niyok ompa katkaloya in oksek ninihniwam.
Yehwante kitoloya:
―Melak in TATS yoltik, wan moneshti ka Shimón.
Kwakin in omente kintakichililoya ten kinpanowaya pa in ot, wan kina ki'ishmatik Yehshwa kwah kishel in pan.
Yehshwa omoneshti ka nimoneshtililme
Kwah taketstikatkaloya ka in mochiten, kwakin Yehshwa moneshti ipanta kaha katkaloya wan kinmili:
―Sewiliste ka anmehwante.
Kwakin momaptik hyero wan moyoyokatikatkaloya, tamatiloya kampa kitatikatkaloya se espiritu.
―Pates anmomaptitikat? Wan pates yok antamatitikat pa anmoyol?
Shikitak nomahwam wan nokshiwam. Newal ninewal. Shinishkitskik wan shinichitak; se espiritu amo kipi nakat wan weso kina ankital newal nikpi.
Wan kinmili in, kinnishtili ininmahwam wan nikshiwim.
Wan kina yehwante kipiyaloya pakiliste wan in tapololtiliste amo kineltokaloya, wan Yehshwa kinmili:
―Ankipiyal nika ten pa nikwas?
Kwakin yehwante kimakak tahko mich tawatsal,
wan yewal okonan wan okikwa pa ininishpa yehwante.
Hani kinmili:
―In ten opan ka newal in yewal newal annimishtakichil kimani nikatka ka anmehwante: monekiya yewal mo'asiskya mochi in ten onka tapahwil pa in amam ipa newal pa NitanawatilMoshé, pa in niTaketsal nitahtolDyos wan pa in Salmos.
Kwakin kinishtapol ininta'ilnamikiliste pa kimatiloskya kikakiloskya ten kinekiloya kitoloskya in tahtolme pa in nitakwihkwilolisteDyos,
―Yok onka takwihkwilolme, wan yok monekiya pa kipanoskya in Kristo, wan yoliskya oksep pa in mihmihki kwah panoskya yey tonatim;
wan ka ni'itokaliste yeskya taketsaliste pa kichiwaloskya ten kwal pa kineshtiloskya kampa kikweptikatkaloya ininta’ilnamikiliste wan kineshtiloskya kampa kikweptikatkaloya ininyolme ka Dyos ka inintachiwaliste kwahkwalme, ka ta'ihniliste ininta'ihtakoliste moshte inik tanichikolme pa mochital, omopewalti pa Yerushalém.
Pa in anmehwante ankital mochi in yewal ten panotik.
Newal niktitanis ipa anmehwante in nitateniwiliste notats; anmehwante shimokawak pa in Wepweblo pa Yerushalém kimani kinamikiske nichikawaliste in yewal wal pa in takpakIlwikak.
Yehshwa otakis pa in takpakIlwikak
Kwakin Yehshwa okinwik ompa pa BetAnya, wan kinahkoki nimahwam kinmashtiyaya.
Kwah kinmashtiyaya, omokishtil ka yehwante wan mo'ahkoktiyaya pa in takpakIlwikak.
Yehwante, kililoya tahtolme wehwe pa Dyos, wan walmokwepak ka miyak pakiliste pa Yerushalém,
wan hanse tonatim katkaloya pa in tyopWe kililoya tahtolme wehwe pa Dyos wan kimashtiloya Dyos. Yok ma ye.
In amatTakwihkwilol yewal in tatitanil Pawlos kinkwihkwiloli in taneltokalme pa in Wepweblo Epesos
Pawlos, nitatitanil Yehshwa-Kristo kampa yok okinek Dyos, inik ta'onanalme kitekipanoliloya Dyos in taneltokalme pa Yehshwa-Kristo yehwante katkaloya pa Epesos.
Ma yok Dyos toTats wan in Tats Yehshwa-Kristo ma anmishmak tasotalisteWe wan ma anmishmak sewiliste.
Pawlos kito kampa Dyos han tihmakatiyaske tashtawaliste
Ma ye ka tamawishtiliste in Dyos yewal niTATS in toTats Yehshwa-Kristo, kampa yewal miyak tishmashti pa mochi tamashtiliste ten kwal pa inik kaha takpakIlwikak pa Kristo.
Dyos otishonan pa yewal, kwah ayamo'ok katkaya in tal, pa tiyeloskya ta'onanalme pa tiktepanoliloskya Dyos wan amo tikpiyaloskya katsawiliste ni'ishpa yewal, pa nitasotalisteDyos.
Dyos okichi pa timochiwaloskya ininpilwam ika yewal Yehshwa-Kristo. Hanwel in ten kwal tamatiya pa kichiwaskya, kampa yok okinek okichi.
Dyos otishonan pa yok tikililoskya tahtolme wehwe pa nitasotalisteWe, in yewal amo kipi tashtawaliste yewal otishmak ika nitasotaliste nikon.
In yEste yewal Kristo okitotokalti pa nimikiliste otashta totakistiliste pa timomakawaloskya kampa tikatkaloya kina tatsakwalme. In kinek kitos, yewal Dyos han nitasotalisteWe yewal tishihnili tota'ihtakoliste.
Dyos otishmak hyeroWe nita'ihniliste ka mochi nitamatiliste wan mochiten kimatiya,
Dyos otishmashti in ten kitatitikatkaya, hanwel in ten kwal tamatiya pa kichiwaskya, yok okinek okichi inak in Kristo.
Niyok ipa Kristo, Dyos otishonan pa tishmakaskya takawaliste kwah ayamo'ok kipewaltiyaya mochital; kampa yok okinek okichi, kampa yewal kichi pa mochiten motachiwas kina yewal tamatitiyas.
Okichi kampa tehwante inik yudiyo' pa tiyeloskya nipewaliste kampa timochiyaloskya pa Kristo, kampa moshte tikililoskya tahtolme wehwe ka nitawiliste.
Niyok anmehwante amo yudiyo', kwah kikakik in tahtol melawak, in nitamashtilisteKwal yewal anmishwalikil takistiliste pa anmoyololiste wan antaneltokak, pa haniman oyek taseyarilme ka in EspirituSanto yewal okintenewil ya wehkA.
Ka in EspirituSanto momatis kampa melawak tikonanaske in takawaliste yewal Dyos titishmakas, pa kimani asis tamakawaliste pa moshte nimasewalme Dyos, pa kiliske moshte tahtolme wehwe ka nitawiliste.
Pawlos kitahtani Dyos pa kinmakas tamatiliste inik taneltokalme
Pa kimani onihmat kina anmehwante antaneltokaloya pa in Tats Yehshwa wan kina ankintasotaloya moshte nita'onanalme nitekipanolme Dyos,
amo annimishilka pa nitemakas tashtawaliste pa anmehwante annimishilnamiki pa kimani niktahtolti Dyos.
Niktahtani niDyos in toTats Yehshwa-Kristo, in TATS ka tawiliste, yewal ni'Espiritu ma anmishmak tamatiliste pa kwal anki'ishmatiske.
Niktahtani niyok pa anmishilnamikiltis pa anmotamatiliste, pa ankimatiloskya kampa kipi hyero miyak tanotsaliste in ankichishtikatkaloya yewal ankipiyal anmehwante inik ankat tanotsalme, wan hyero miyak kipi nitamashtiliste ika nitakawaliste yewal Dyos kinmak yehwante nita'onanalme nitekipanolme Dyos,
niktahtani niyok pa ankimatiske kina hyeroWe nichikawaliste pa ika tehwante inik kishki titaneltokal. In nichikawaliste amo kipi nitenko; pa moshte kineshti kina we nichikawaliste
yok ashka onka in Kristo ipa mochiten yehwante kishki reynarotikat wan inik kishki kipiyal tatakewaliste wan ipa kishki kipiyal chikawaliste wan ipa kishki inik patrone' pa taneltokal, wan ipa inik mochiten kipiyal poderoliste amo hanwel pa ashka in mochital hanwel niyok pa in yankwik mochital yewal walas.
Dyos okimak Kristo mochiten kampa pa yewal ma ye tatakewaliste wan okital ipa mochiten, yok niyok kina tsontek pa moshte kishki taneltokal.
Inik taneltokalme yehwante kat nikwerpo Kristo, wan yewal kichi kampa mochi pa yes tatamilme wan kintemiltili mochiten moteshmonektiyas.
Toyoliliste pa Kristo
Dyos anmishmak yoliliste kimani anmehwante katkaloya kina mihmihke pa ta'ihtakoliste, wan kichiwaloya ten amokwal.
Ya wEhka anmehwante mochantiloya ka ta'ihtakoliste kina oksek masewalme, wan kichiwaloya kina kinekiya niyehyekat tawalilot in wetatakewan yewal kintake oksek niyehyekatim tawalilom in amo nesil pa yehyekat, wan yewal kinchikawaltiyaya pa kichiwaloskya ten amokwal inik amo taneltokaloya pa Dyos.
Yok niyok moshte tehwante tiyoliloya ya wehkA, tikchiwaloya kina han tihnekiloya ka in mochiten amokwal pa tokwerpo wan tota'ilnamikiliste. Kwal katka pa tiyeloskya takokoltilme ka nikwalaniliste Dyos kina moshte oksek.
Ma yok, Dyos miyak ta'ihnili, wan otishnek ka se tasotaliste we,
kampa tishmak yoliliste inak Kristo, pa kimani tikatkaloya mihmihke ka tota'ihtakoliste. Yok ka nita'ihniliste Dyos anmehwante ankat takistiliste pa in poliwiliste.
Kampa niyok inak Kristo otishyolti, wan okichi pa timotaliloskya ka Kristo Yehshwa pa inik kaha takpakIlwikak.
Ka nitasotalisteWe Dyos anmehwante yahmo poliptikat pa ika in taneltokaliste. Anmehwante amokwal antashtawaloskya pa amo poliwiloskya, hanwel yewal in nitemakaliste Dyos.
Yewal anmehwante amo ankitanil ka anmotachiwaliste kwahkwalme yewal ankichiwal, pa amoyok amo'ak mopantilitiyas.
Kampa tikat nitachiwaliste Dyos; yewal otishmak yoliliste yankwik ika Kristo Yehshwa wan yok shikchiwak tachiwaliste kwahkwalme, yewal Dyos yok okital pa tehwante ya wehkA.
Tikpiyal sewiliste ika Kristo
Shikilnamikik kampa anmehwante amo antakatik kina yudiyo', akyehwante motokayoltil iselte kina inik kipiyal takotonilme nikwerit kaha mashishal wan anmehwante anmishtokayoltiloya inik amo ankipiyaloya takotonilme anmokwerit kaha anmashishal, in katka se taneshtiliste pa mochiwililoya yehwante pa nikwerpo ka nimahwam,
shikilnamikik kimani amo anki'ishmatiloya Kristo, amo katkaloya nimasewalme Isra'El, wan amo ki'ishmatiloya nitaketsalisteYankwik ka nitatinewiliste Dyos yewal okichi ka Isra'El. Anyoliloya pa in tal kampa amo ki'ishmatiloya Dyos wan amo mochiyaloya pa yaloskya pa in takpakIlwikak pa kimani mikiloskya.
Ma yok, ashka ankat inak Kristo Yehshwa, anmehwante ankatkaloya wEhka ka Dyos, kampa omik ototok niyEste Yehshwa-Kristo yok anmishasilti inak Dyos.
Kampa Kristo otishmak tosewiliste, ika inik yudiyo' wan inik amo yudiyo' pa okichi se han pweblo, kwah omik pa kruskwawit yok okishitin in tepante yewal kintsakwiliyaya kampa mokwalanililoya.
Ka nimikiliste Kristo okichi pa tamiskya nitakwihkwilol pa NitanawatilMoshé in kipiyaya nitanawatilisteDyos, wan kipiyaloya oksek tachiwalme pa kichiwaloskya; yok niyok okichi ka inik yudiyo' wan inik amo yudiyo' pa mochiwaloskya in omente pweblo' pa se han, in omochiwil pa yewal isel, han kina masewalme tayankwililme. Wan yok okichi pa yeloskya ka sewiliste.
Ma yok ka nimikiliste pa kruskwawit Kristo okichi pa tamiskya in kwalaniliste, yewal katka ika inik yudiyo' wan inik amo yudiyo', okichi pa yeloskya in omente se han kwerpo wan yok okichi pa kipiyaloskya sewiliste inak Dyos.
Kampa ika yewal Kristo moshte inik yudiyo' wan inik amo yudiyo', moshte kwal pa timo'asiltiske ka toTatsDyos ka in se han EspirituSanto.
Kampa yok anmehwante inik amo kat yudiyo', yahmo ankat kina ta walatiyaloskya pa oksek talme wan mochantilme pa oksek pweblo' amo anmopweblo, hanwel ashka ankat pa in hanse pweblo inak inik nita'onanalme nitekipanolme Dyos wan ashka kat in nifamilya Dyos.
Wan anmehwante ankat kina se we kalchiwaliste, ankat ipa nitakon yewal kitalik inik tatitanilme wan inik niTaketsalme nitahtolmeDyos, pa in kalchiwaliste Yehshwa-Kristo onka in tet yewal nitsontek pa mochi kalchiwaliste.
Pa Kristo mochi in kalchiwaliste, kwal mokalchipti wan mo'ahkokti pa mochiwas se tyopWe tatasot pa in Tats.
Yok niyok ankat tanichikolme pa Kristo, anmehwante inik amo yudiyo' wan inik yudiyo' ankat pa in kalchiwaliste kaha Dyos mochanti ika ni'EspiruSanto.
Dyos kititani Pawlos ka masewalme amo yudiyo'
Yok nika newal, Pawlos, ni'onka tatsakwal kampa nitekipanol Yehshwa-Kristo ika kwal ka anmehwante amo kat yudiyo'.
Anmehwante antakakik kampa Dyos ka nitasotalisteWe onishmak in tekipanoliste pa anmishpalewis anmehwante.
Dyos onishmashti in ten kitatitikatkaya pa kichiwaskya in amo'ak kimatiya, kina ta'ishpa annimishtakwihkwilolil tipit.
Ta anmomashtik in, ten annimishkwihkwilil, ankimatiske kina nihmat in ten kitatitikatkaya pa kichiwaskya Dyos in yewal amo'ak kimatiya inak Kristo,
In yewal ten kitatitikatkaya pa kichiwaskya in amo'ak kimatiya: inik amo yudiyo' konanaske niyok nitakawaliste Dyos yok kina inik yudiyo', in ankat moshte omente pa se han nikwerpo Kristo, wan kipiyaske nitatinewiliste Dyos yewal okichi pa Yehshwa-Kristo ika nitamashtilisteKwal.
Ka in nitamashtilisteKwal onishmak Dyos tekipanoliste. Ina yewal nitemakaliste Dyos onishmak ka nitasotalisteWe, yok nichikawaliste tekipano ipa newal.
Newal nika akyewal amo wenimonots kina inik oksek pa moshte nita'onanalme nitekipanolme Dyos, ma yok kwal onishihnil Dyos pa nikinnawatis yehwante amo yudiyo' in nitamashtilisteKwal yewal kipi miyak tamashtiliste pa Kristo wan yewal amo'ak kwal kipowas.
Wan niyok onishtake pa annimishmashtiskya mochi, in yewal ten kitatitikatkaya pa kichiwaskya Dyos in amo'ak kimatiya, kampa yewal, kitatitikatkaya pa kimani ayamo kipewaltiyaya in mochiten ta'onka, kampa yewal okichi mochiten.
In opan pa yehwante moshte inik patrone' pa taneltokal wan nichikawaliste pa inik kaha takpakIlwikak pa ki'ishmatiloskya nitamatiliste Dyos kina han, pa ika taneltokalme.
Hanwel in okital Dyos kwah ayamo'ok kipewaltiyaya mochiten wan okichi ika toTats Yehshwa-Kristo.
Kampa titaneltokal pa Kristo, tikpiyal tamakawaliste pa timo'asiltiske ka Dyos amo tikpiyaske tamaptiliste.
Ma yok annimishtahtani pa amo'ik anmomakawaltiske ika in ten nipanotik ka in yolkokoliste pa anmehwante, hanwel, in yolkokoliste yes se tanotsaliste kwal pa anmehwante.
Nitasotaliste Kristo
Kampa yok nimotankwakets pa niktahtoltis i'ishpa niTATS in toTats Yehshwa-Kristo,
Wan yewal niktahtani in ten miyak tapi ka nitawiliste pa anmishmakas anmehwante chikawaliste pa anmoyolme ika in Espiritu,
kampa ka anmotaneltokaliste pa Kristo ma yol pa anmoyolme. Wan nitahtani kampa ma ye ninelwa wan nitakon ka tasotaliste,
yok ankwal ankimatiske ankikakiske inawak ka moshte inik nita'onanalme nitekipanolme Dyos kishki patawak wan weyak, kishki takpak wan wehkat yok we tishtasot Kristo.
Wan yok ki'ishmatiske nitasotaliste in Kristo, kampa in hyero we kitanili mochi kishki totamatiliste wan yewal kichi kampa mochi pa yes tatamilme wan kintemiltili mochiten moteshmonektiyas.
Dyos ma tikipan ipa tehwante ka nichikawaliste, yewal kwal pa kichiwas ka nichikawaliste in ten hyero miyak in yewal tehwante amo'ik pa titahtaniloskya wan amo'ik pa tihmatiloskya tihkakiloskya.
Pa kishki tonatim wan pa hanse ma tiktahtoltitiyak Dyos, tehwante inik taneltokalme wan tikat inak Kristo-Yehshwa! Yok ma ye.
In EspirituSanto otishchi se han pa Kristo
Ma yok, nika newal, Pawlos, ni'onka tatsakwal kampa niktekipanoli in Tats, annimishtahtani pa anyoliske kina monek ka in tanotsaliste yewal anki'onanak pa Dyos.
Shimo'itak kina amo wehwe monotsalme, wan niyok shitamawishtilitiyak wan amo hani shikwalanik, wan shita'ihnilitiyak ika anmehwante, wan kwal shimowikatiyak sek ka oksek ka tasotaliste.
Monek pa amo anmomakawaltiske pa in se han taketskiltiliste in yewal kichi EspirituSanto ka in sewiliste pa anmoyololiste.
Wan se han Tats wan pa se han taneltokaliste wan pa se han takwatikiliste,
onka se han Dyos yewal niTATS moshte, yewal tatake ipa moshte, wan tekipano ipa moshte wan yoli ipa moshte masewalme.
Wan pa sesen tehwante Dyos otishmak tamatiliste in ten tihmatil tikchiwal, hanwel tishtamachi kina yewal kinek Kristo.
Kampa yok kito nitakwihkwiloliste Dyos:
Dyos otehko kaha takpakIlwikak, niyok okinwik inik tatsakwalme,
wan Dyos okinmak tamatiliste in ten kimatil kichiwal inik masewalme.
Ten kinek kitos in, kampa mo'ahkok kaha takpakIlwikak, in kinek kitos kampa ta'ishpa temowaya kaha hyero tatsinta pa in tal?<sup>a</sup>
Yewal otem isel, in yewal niyok otehko ipa mochi inik takpakIlwikak pa tatemiltiskya mochiten pa kaha han yeskya.
Ashka, yok yewal isel okinmak tamatiliste pa yeloskya sek kina tatitanilme wan oksek kina niTaketsalme nitahtolmeDyos wan oksek kina nitanawatilme nitamashtilisteKwal, wan oksek kina inik takwitawilme pa inintaneltokalme Kristo wan oksek kina tamashtinilme.
Kampa okinmak tamashtiliste nita'onanalme Dyos pa kitekipanoliloskya wan pa mochikawaltiskya nikwerpo Kristo,
Yok yahmo tiyeske kina piltontim, kampa pa watsinko tamatil pek ten wan pa tyotak okse, hanwel kwal kinkwahkwamanal ka in tamashtiliste amo melawak ka yehwante kimatil takwamanal.
Ma tiyolik ka melawaliste ka tasotaliste, ma timo'apawak pa tinesiske pa mochi'as kina yewal in tsontek, in kinek kitos, Kristo.
Yewal mochi in kwerpo kiteshmonek. Kampa ika yewal, mochi inik tahtahkito kat taketskilme ka in kwerpo; pa sesen inik kipiyal nitekipanoliste wan yok mochi in kwerpo mo'apapti wan mochikawaltiti ka nitasotaliste.
Se yoliliste yankwik pa Kristo
Yok yewal annimichili in, melawak annimishtahtani ka ni'itokaliste in Tats: amo shiyolik kina inik amo ki'ishmatil Dyos, kina yehwante amo mo'ilnamiktiyaloskya
kampa kipiyal ta'ilnamikiliste pa tatekomat wan amo kimatil takakil, katka ininyolme chikawak. Ma yok amo kipiyal yoliliste yewal wal pa Dyos.
Kipolok mochi pinawaliste, kichiwal ten amokwal ka ininkwerpo wan hanse kinektiyaske kichiwaske katsawiliste.
Ma yok anmehwante amoyok anmomashtik pa Kristo,
kampa melak anmehwante ankikakik nitamashtiliste Yehshwa wan ankimatil in melak yewal onka pa yewal.
Yok anmehwante kampa yahmo monek pa anyoliske kina kwah ayamo'ok anki'ishmatiloya Dyos, kampa anyoliloya yok kina ta antakemtiyaloskya shashalme taposhkawalme, in yewal kina se masewal amo ki'ishmat Dyos, yewal mokatsawalti nitakemtil ka in ten kinektiyas kichiwas ka katsawiliste, kampa yok shimokistilik in takemtiliste amokwahkwalme.
wan yok kina se masewal motakemilti ka se shashal yankwik, anmehwante niyok shimotakemiltik ka in yoliliste yankwik yewal Dyos okichi pa annesiloskya kina yewal, pa ankichiwaloskya ten kwal kampa kimatiloya in melak.
Kina kwal anmochantiske pa se yoliliste yankwik
Kampa yok, amo shitikwamantiyak, shitaketstiyak melawak ka anmonihni, kampa moshte tehwante tikat kina se kwerpo, motakitskiltitikat se ka nokse ika oksek.
Ta ankwalanik amo shikchiwak katsawiliste. Amo shikwalantiyak pa mochi tonat shimoyolsewik pa ayamo'ok tamalina tonat.
Amo shihkawilik yewal in tawalilot pa ankitilanas anmoyol.
Akyewal ta'ishtikiyaya, amo ta'ishtekis oksep. Hanwel ma tikipan kwal ka nimahwam pa kipiyas ten kintemakas yehwante amoten kipiyal.
Amo hyero shitahtotiyak, hanwel shikitotiyak hanse tahtolme kwahkwalme, yewal kinpalewis oksek pa mochikawaltiske kwal, wan ma ye ka tamashtiliste pa inik yehwante kikakiske.
Amo shikchiwak pa moyolkoko in EspirituSanto pa Dyos, yewal kina se seyo ka anyeske ta'ishmatilme pa Dyos okital pa anmehwante, pa kimani asis in tonat yewal Dyos anmishmakawas.
Shihkawak in ten amokwal mopi'ilitikat pa anmoyol amo shimokwalantik, amo shimokwalantitiyak pa anmomiktiske, amo shimotsatsilitiyak, amo shimotaketstiyak, wan shihkawak mochi'as ten amokwal anki'ahkoktikat pa anmoyol.
Kwal shimotasotatiyak, wan shimota'ihnilitiyak, wan shimotahtantiyak ta'ihniliste sek ka oksek, yok kina Dyos anmishihnil anmehwante ika Kristo.
Kampa yok shineshtiyak kina Dyos, kampa anmehwante ankat tatasotalme ininpilwam Dyos.
Shinehnemtiyak pa se yoliliste ka tasotaliste, yok kina Kristo otishtasot wan motemak pa tehwante kina temakaliste wan kina tamiktiliste tachichinoliste ka ahwiyalisteKwal pa Dyos.
Anmehwante ankat nita'onanalme nitekipanolme Dyos, kampa amoyok shikchiptiyak ika in ten amokwal kina ka in amo tasiyawatilme<sup>a</sup> motekal sek ka oksek, wan kichiwal mochiten ka in katsawiliste, niyok amoyok shikchiptiyak ika in ten kinektiyaske kipiyaske mochiten.
Niyok amo hyero shikitotiyak, amo shitaketstiyak kina ta amo mo'ilnamiktiyaloskya, amo shimolokotitiyak, kampa anmehwante yahmo anmishpanti pa yok ankitotiyaske, ma yok, shihmakak tashtawaliste ka anmokamak in Dyos.
Kwal ankimatil anmehwante aki kichi ka in ten amokwal, kina ka in amo tasiyawatilme<sup>b</sup> motekal sek ka oksek, wan niyok aki kichi katsawiliste, wan niyok aki kinektiyas tapiyas hyero miyak, kampa yewal niyok kina ta motankwaketstiyaloskya pa in santo tachiwalme ka tal, wan yewal amo kipiyas takawaliste pa in reynaroliste ka Kristo wan ka Dyos.
Shiyolik ka nitaneltokaliste Dyos
Kampa pa amo'ak anmishkwamanas ka akyehwante kitotiyaske amoten mishpanos kampa moshte yok kichiwal katsawiliste, kampa Dyos kinkokolti yehwante inik amo kimatil taneltokal.
Yok yewal amo shimonelok inak yehwante kitotiyaske moshte kichiwal katsawiliste wan amoten anmishpanos.
Kampa anmehwante pa ya wehkA katkaloya pa tayowaliste, ma yok ashka ankat pa nitawiliste in Tats. Shiyolik kina nipilwam tawiliste,
kampa in nitawiliste kichi pa kichiptiyaske ten kwal, pa yaptiyaske melahka wan melak.
Amo shikchiwak ten amokwal yewal inik kichiwal masewalme kwah tayoway. In kwalik ten amokwal; hanwel shikchiwak ten kwal pa ankineshtiske kampa yewal ankichiwal pa tayoway amo kat kwahkwalme.
Kampa temak tapinawaliste pa hanwel kitenewaske in ten kichiwal yehwante ka tatiliste;
kimani in tawiliste tawi, mochiten nesi.
Kampa in tawiliste kineshti mochiten. Kampa yok kito:
Shi'is, tewal tikoshtik,
shimokets ika inik mihmihke,
wan Kristo mishtawilis.
Yok yewal kwal shimokwitaptiyak. Amo shiyolik kina ta amo mo'ilnamiktiyaloskya hanwel shiyolik ka tamatiliste.
Shikchiwak pa hanse tonatim ten kwal, kampa tiyoltikat pa inik tonatim amokwahkwalme.
Amo shiyek kina amo ankipiyaloskya ta'ilnamikiliste, hanwel shihmatik shikchiwak ten yewal kinek in Tats pa ankichiwaske.
Shitaketsak sek ka okse ka tatsotsonaliste ka taketsaliste pa nitahtolDyos wan shitatsotsonak tahtolme wehwe pa Dyos, shikantarok hanwel kina temak in EspirituSanto. Shikantarok wan shiktahtoltik in Tats ka mochi yololiste.
Shitemakatiyak hanse tashtawiliste pa Dyos in Tats pa ten han, ka ni'itokaliste toTats Yehshwa-Kristo.
Kina monek pa tiyoliske pa to'icha
Shimoneltokatiyak sek ka oksek, ka tamawishtiliste pa Kristo.
Siwam tasiyawatilme ma kichiwak kina kito nitawikal yok kina ankichiwal ka in Tats.
Kampa Dyos okital nitawikal kina tsontek kampa yewal kipiyas tatakewaliste ipa nisiwa, yok kina Kristo onka in tsontek ka tatakewaliste ipa inik taneltokalme, yewal kat kina nikwerpo wan yewal okinmaka;
ta inik taneltokalme kimatil kichiwal ka taneltokaliste pa Kristo, yok niyok inik siwam tasiyawatilme monek pa kinneltokaske inintawikal pa mochiten.
Inik takam tasiyawatilme, shikinnekik anmosiwam yok kina Kristo okintasot inik taneltokalme wan otimak niyoliliste ka yehwante.
Pa mokawiliskya isel, yewal okinpohpo ininta'ihtakoliste, wan okinpak ka at ika nitahtolmeDyos,
yok okichi Kristo pa kinneshtiliskya inik taneltokalme ni'ishpa yewal kina se siwat yewal monamiktiskya ka nikoton wan ninawa tipitawak, han amo katsawak, han amo pipilishtik han amo yok neshtiyaskya, hanwel chipawak.
Kampa amo'ak ki'ihya se isel nikwerpo. Hanwel, kitamak wan kikwitawi, yok kina Kristo kinkwitawi inik taneltokalme,
kampa melawak pa sesen tehwante tikat taketskilme pa nikwerpo Kristo.
Wan Dyos nitahtol kito: “Kampa se takat kikawas nitats wan ninantsi pa motakitskiltis inak nisiwa wan in omente yeske kina se han masewal.”
In tatiliste hyero we, ma yok newal nihnek nikitos ka in, ika in Kristo wan ika nitaneltokalme.
Yok niyok ma ye pa sesen anmehwante, shiktasotak mosiwa kina anmoselte wan yewal in siwat ma kimawishtil nitawikal.
Kina monek pa mowikaske inintahwan ka ininpilwam
Anmehwante pilwam taneltokalme pa Kristo monek pa ankinneltokaske anmotahwan, kampa yok monek.
“Shikmawishtilik motats wan monantsi”, ina yewal se ta'ishpa nitanawatilisteDyos yewal kipi se tatenewiliste:
“yok anmishtayaptiyas kwal pa mochiten wan wehkA tiyoltiyas pa in tal.”<sup>a</sup>
Anmehwante, antatsim, amo shikinkwalantik anmopilwam, hanwel kwal shikintakichiliyak pa yok kwal mo'apaptiyaske wan shikinnawatik kina kinek in Tats pa anmochantiske.
Anmehwante in tekipanolme kat kina tatsakwalme,<sup>b</sup> shikinmawishtilik ka tamaptiliste anmotatakewalme nika pa tal. Shikinneltokak ka miyak tamawishtiliste wan shikinmaptilitiyak yehwante, wan shitekipanok ka mochi moyololiste kina ta ankitekipanolitiyaloskya in Kristo.
Amo shitekipanotiyak hanwel pa kimani yehwante anmichitatiyaske pa anmokawaske kwal ka yehwante, hanwel kina sek tekipanolme yehwante kat kina nitatsakwalme Kristo, monek pa ankichiwaske ka mochi anmoyol ten yewal kwal kiwetsi Dyos.
Shitekipanok kwal, kina ta kitekipanolitiyaloskya in Tats wan amo inik masewalme.
Ankimatil kampa in Tats kintemakas temakaliste pa sesen pa in ten kwal kichiwak, ta yok yeskya se tekipanol yewal onka kina tatsakwal wan ta yok yeskya se tamakawal.
Yok anmehwante wehwetatakewalmeDweño, niyok kwal shikinchiwilik anmotekipanolme kat kina tatsakwalme, amo shikinmahmaptitiyak. Shikilnamikik kampa yehwante wan anmehwante ankipiyal in se han Tats pa in takpakIlwikak wan yewal kinmit kina ta yeloskya kina moshte.
Shimopalewik ka in mochiten moteshmonek yewal Dyos temak
Ashka shimochikawaltik ka niwechikawaliste in Tats.
Shimotsakwilik ka in mochiten moteshmonek pa se momiktiliste ka yewal Dyos anmishmak, kina se gwacho motsakwilik ka in mochiten mopalewi, kampa yok melahka ma moketstiyak pa yok nitekwamanaliste in tawalilot amo anmishmayawis anmehwante.
Kampa amo timomiktitikat ika masewalme yehwante kipiyal yEste wan nakat, hanwel ika nitatakewalme patrone' pa yewal taneltokal, wan ika tatakewalme ka poderoliste amo nesil kampa kichiwaloya kina kinekiloya niyehyekatim tawalilom, wan ika wetatakewaliste ka chikawaliste pa in tal tatekomat wan ika niyehyekatim tawalilom pa in Ilwikak.
Kampa in, shimotsakwilik ka in mochiten moteshmonek pa se momiktiliste ka yewal Dyos anmishmak wan yok amo anmishmayawis kimani anmopanoltiske in tonat amokwal, wan amo shimomakawaltik pa anmishtanilis wan hanse shiyek melahka.
Shitachishtiyak pa anyaske ankimashtiske nitamashtilisteKwal Dyos yewal temak sewiliste, yok kina se gwacho kwah mochishtiyas kintali niwarachim.
Wan yok niyok shimotsakwilik ka anmotaneltokaliste kina ta anmotsakwilitiyaloskya ka in eskudo yewal kiwik ta'ishpa se gwacho, pa ankwal ankinsewiske mochi inik nitamitiliste tatatitikat yewal kiwaltas tawalilot.
Shikonanak nitamakawaliste Dyos yewal ma anmishtsakwil kina se kasko pa anmotsontek, wan yewal ma anmishpale nitahtolmeDyos, yewal in kina se teposte yewal anmishmak in EspirituSanto.
Hanse shiktahtoltitiyak Dyos, ka nitapalewiste in EspirituSanto, ka mochiten shitahtok wan ka miyak tahtaniliste. Hanse shitachishtiyak, amo'ik shimosyawiltik pa ankitahtoltitiyaske Dyos pa moshte kishki nita'onanalme nitekipanolme Dyos.
Wan shihtahtoltik Dyos pa newal, pa yok nishmakas tahtolme kwah newal nitahtos, kampa kwal nitahto amo ka tamaptiliste, pa nikinnawatis nitamashtilisteKwal wan akyewal kikakis, in amo'ak kimatiya ten kitatitikatka Dyos.
Ashka ni'onka tatsakwal ka kadena, kampa nikintakichilitinem nitamashtilisteKwal Dyos kina nitatitanil Kristo. Annimishtahtani anmehwante pa ankitahtaniske Dyos pa newal pa amo nimomaptis nitahtos ka masewalme ipa Yehshwa-Kristo kina monek pa nikchiwas.
Nitatahpaloliste Pawlos
Tonohni tasotili Tíhiko', se yewal taneltok nitekipanol in Tats, yewal anmishmashtis ka in mochiten nikchiptik newal wan ka in mochiten nishpanotik.
Annimishtitanili anmehwante pa ankimatiske kina ta'onka ka tehwante, pa anmishchikawaltis pa anmoyolme anmehwante.
Kampa Dyos in TATS wan in Tats Yehshwa-Kristo, ma kinmak tonohniwan sewiliste, wan tasotaliste wan taneltokaliste;

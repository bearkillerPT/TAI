Iin ta káchí tu'un Ndioxi, ña nda̱tiaa ra Isaías xina'a, ndakani ña ña kuu, ra iin saa ké ku ndixa va. Saá chi tu'un Ndioxi, ña ndatiaa ra Isaías ra ndi̱ka̱'a̱n tu'un yu'ú Ndioxi xina'a, ra su'va káchí ña ndakani ña:
Ti'vi yu iin ra ka̱'a̱n ndoso tu'un yu kunúú k'n nuu kun,
ña ndasavii̱ ra ichi nuu k'n kun, ka̱chi Ndioxi xi'in Jesucristo káchí ña.
Ra ndika'an tu ra Isaías xa'a ra ka̱'a̱n ndoso, kunúú kixi yo'o, ra saa ka̱chi ka ra Isaías saa:
Ndieé ka vi ka̱'a̱n iin tiaa ra ndikaa ikú yúú ra kachi ra saa:
“Ndasavii̱ ndo̱ ichí ndo, ra ná koo tu'va nima ndo n Ivá yo Ndioxi.
Ndasanda̱kú ndo ichi ndo nuu ra”, ka̱chi ra Isaías, káchí tu'un Ndioxi ndakani ña.
Ra ta káchí tu'un Ndioxi ndakani ña, ra saa ndixa ke ku va: saa ku iin kii ki̱ta ra Juan iin ikú yúú sa̱ndakøchi ra yuvi, ra ndi̱ka̱'a̱n ndoso ra tu'un Ndioxi nuu na, ña ná ndandikó ini na xa'a kua̱chi̱ na, ra ndakuchi na, ra saká'nu ini Ndioxi xa'a kua̱chi̱ na ka̱chi ra̱ xi'in na.
Ra kua'a ka vi yuvi kua'an nuu íin ra, iin takundi'i ñuu ña ndikun ndiaa Judea, xi'in takundi'i na ñuu Jerusalén, kua'an na nuu ra ña xi̱niso'o na tu'un Ndioxi, ra ná'ma̱ na kua̱chi̱ na, ra saa xa'a ra sa̱ndakøchi ra na i̱tia Jordán.
Ra tikoto ña xi̱ndixi ra Juan, ra ixí ti kamello ké kva'a ña, ra ñii̱ kamello ku tu ña xi̱n'ni̱ tokó va ra, ra ña'a ña ya̱xi ra xi̱tiaku ra xi̱kuu ti̱ká ndi̱xa'án xi'in ññ ña iyóó ikú.
Ra ndi̱ka̱'a̱n ndoso ra tu'un Ndioxi nuu yuvi, káchí ra saa:
—Chí sata y' ndikun iin tiaa ra ka'nu ni ka nuu y' vaxi ra, ra ndia nii chiñu lo'o köo̱ yá'vi ndiáá yu sa yu nuu ra, chi ra ka'nu ni kúvi ra.
Ña ndixa ke y' ra xi'in tiakuii va sándákuchi yu ndo'o, su ndi ra kan, ra xi'in Tachi Yii Ndioxi va ké sandakuchi ra ndo'o —ka̱chi ra̱ Juan xi'in na.
Saá ku kæe Jesús ñuu Nazaret ña̱ ndikaa chi Galilea ra ndi̱xa̱a̱ ra yu'ú i̱tia Jordán, ra ikán nda̱køchi ra xa ra Juan.
Ra tiák ndika'an Ndioxi xi'in ra ndia ndiví, ka̱chi ra saa:
—Yó'o̱ kú se'e mii yu ra kú'vi̱ ní ini y xíní y yó'o̱. Ra kúsíi̱ ni ini y xi'in kun, —ka̱chi Ndioxi xi'in Jesús.
Té ndi'i nda̱køchi Jesús, saa ndaki'in Tachi Yii Ndioxi ra̱, kua̱'a̱n ra chi ikú yúú.
Ra ikú yúú kán ndi̱xi̱yo ra uvi xiko kii̱. Saá ra xa̱à va ña ndiva'a íxtondoso ña ra, ña na ndakava ra kuni ña, ra ikú yúú kan ndi̱xi̱yo mitú'un saa ra, ra takua kiti ikú va kúvi ri ndée nuu ndi̱xi̱yo Jesús. Ra saa xa̱à na tatún Ndioxi chindieé ta'an na xi'in ra.
Ra saa kuu te ndi̱ki̱ta ra Juan vekaa xa̱ ra Herodes, ra saa nda̱ki'in Jesús kua'an ra chi Galilea. Ra ikán xa̱'a̱ ra ndika'an ndoso ra tu'un va'a ña ta̱xi Ndioxi nuu na yuvi, ra xa̱'a̱ ra ndákani ra ndia ku'va ké xá'ndiá chiñu Ndioxi.
Ra ká'a̱n ndoso ra nuu na káchí ra saa:
—Xa̱ ndi̱tia̱ndiaa kii kuu ña ndi̱ka̱'a̱n Ndioxi kuu, ra xa kuyachin kii ña ka'ndia Ndioxi chiñu nuu ndo; nandikó ini ndo xa'a kua̱chi̱ ndo, ra kandixa ndo tu'un va'a ña táxi Ndioxi xi'in ndinuni nima ndo —káchí ra xi'in na.
Saá ku iin kii̱ xíka Jesús kua̱'a̱n ra̱ yu'ú tiáñú'u ra ndikaa Galilea, ra ikán xi̱ni ra̱ ra Simón xi'in ra Andrés ñani ra̱, ña xíka ndia tíin ndia tiaka, ra kó'ni ndia i̱n ndia ini tiakuii kan ña tíin ndia tiaka. Chi ña ka̱n kú chiñu va ndia.
Saá ndi̱ka̱'a̱n Jesús xi'in ndia ka̱chi ra saa:
—Na'a ndo̱, na ko'o xi'in yu. Ra ndia kachi'i yuvi va ndasa yu ndo'o —ka̱chi ra xi'in ndia.
Saá ra ndikun nda̱koo ndia in ndia ña tiin ndia tiaka, ra nda̱kndikn ndia̱ ra kua̱'a̱n ndia xi'in ra.
Ra iin vivi'i lo'o nd­i̱ya̱'a Jesús kua'an ra, saa ra xi̱ni tu ra ra Jacobo va xi'in ra Juan ñani ra, ndia se'e ra Zebedeo ña ndó'ni ndia ini barco ndáka'má ndia in ndia ña tiin ndia tiaka.
Saá ka̱na ra ndia, ña na k'n ndia xi'in ra.
Saá ra ndikun nda̱koo ndia ra̱ Zebedeo ivá ndia, xi'in na xáchíñu xi'in ndia ini barco kan, ra nda̱ki'in ndia kua̱'a̱n ndia̱ xi'in Jesús va.
Ra ndákánda̱ ka vi ini na̱ ña xíniso'o na ndixaa ké sáñá'a̱ ra na, saa chi iin ta ká'a̱n na kuu mii ndiayu iin saa ka'an ra; xä ra ta xá na maestro sáñá'a̱ ley Ndioxi ña ndakoo ra Moisés.
Ra ini veñu'u kan ndú' iin tiaa ra tíin tachi ndiva'a, ra saa ndieé ka vi̱ ni̱nda̱'y tachi ndiva'a kan ka̱chi ña saá xi'in Jesús:
—¿Ni̱chuun vaxi kun sátá'a̱n kn ndú', Jesús, ra kée ñuu Nazaret ¿A vaxi kun sandi'i kun xa'a ndí? Chi xíni̱ va ndí yo kúvi yo'o: Yó'o̱ kúvi ra yi̱i̱, ra kæe nuu Ndioxi —ka̱chi ña xi'in Jesús.
Saá ni̱nda̱'y Jesús nuu ña ndiva'a kan, ka̱chi ra̱ saá xi'in ña:
—¡Koyaa̱ yu'ú kún! ¡Kanata ini ra tiaa ña̱a̱, ra kua'an! —ka̱chi Jesús xi'in ña.
Ndia saa ra xa̱'ni yí'i ña ra tiaa yo'o, ra iin cho cho'o kun ña ra, ra iin koko'ó ni̱nda̱'y ña, saa ki̱ta ña ini ra tiaa yo'o, kuá'a̱n ña.
Ra nd­a̱ka̱nda̱ ka vi ini takundi'i na̱ yuvi ndée kan, ra xa̱'a̱ na iin ndákátú'n tá'an na káchí na̱ saá:
—¿Ni̱ ke yo'o? ¿Ndia sa̱ñ' xa̱a̱ ke sáñá'a̱ ra tiaa yo'o, ña iyóó ni ndieæ ra, saa chi ndia tachi ndiva'a, ra xá'ndiá ra chiñu nuu ña, ra kándíxa ña ña ká'a̱n ra xi'in ña? —káchí na̱ xa̱'a̱ Jesús.
Ra iin vichin vichin ndi̱ndtia̱ ndoso tu'un xa'a Jesús iin takundi'i ñuu ña ndó'ni chi Galilea.
Ra te ki̱ta Jesús ini veñu'u kán, saa ndaki'in ra kua'an ra xi'in ra Jacobo, xi'in ra Juan, ra ndi̱xa̱a̱ ndia ve'e ra Simón xi'in ra Andrés ñani ra.
Ra ndieé ka vi̱ ndó'o ñá si̱sò ra Simón kándú' ña̱ xi'in ka'ní, iin ndiakua ndatúvi ña xi'in ña te ndixaa ndia. Ra saa ndikun ndika'an na̱ xi'in Jesús xá'a̱ ña̱.
Saá kyachin Jesús nuu kándú' ña, ra ti̱in ra nda'á ñá, ra ndo̱ni'i ra ña̱, saa ra ndikn ndva'a va ña, ra xa̱'a̱ ña xávíí ña̱ kuxi ndia.
Ra te xa kua̱a̱ ndi̱ki̱ta ñu'ù kii kan, saa nd­i̱xa̱a na yuvi xi'in takundi'i na xí'i̱, xi'in na tíin tachi ndiva'a nuu Jesús.
Ra iin nda̱kutú ndáa̱ nuú ke'e ve'e nuu íin Jesús xi'in takundi'i na ñuu kan.
Iin kii, ra ña'a ka vi nda̱koò Jesús kua̱'a̱n ra̱ chi ikú n köó yuvi, ká'a̱n ra̱ xi'in Ndioxi.
Ra saa xa̱'a̱ ra Simón xi'in ndia itá'an xi'in ra nandukú ndia Jesús xíka ndia.
Ra te nda̱ni'i̱ ndia ra̱, saa ndi̱ka̱'a̱n ndia xi'in ra ka̱chi ndia saá:
—Tátá, iin takundi'i yuvi xíka ndándukú yó'o̱ —ka̱chi ndia xi'in ra.
Saá ndika'an ra xi'in ndia ka̱chi ra̱ saá:
—Na'a ndo, ná k'n yo ñuu ña ndó'ni yachin yo'o, ra ka'an ndoso yu tu'un Ndioxi nuu na, chi xa̱'a̱ ñá yo'o ké va̱xi chiñu va yu —ka̱chi Jesús xi'in ndia.
Ra ndi̱xi̱ka Jesús iníí kúvi ñuu ña ndó'ni chi Galilea ta veñu'u ta veñu'u, ndi̱ka̱'a̱n ndoso ra tu'un Ndioxi, ra sa̱nduvá'a tu ra yuvi na tíin tachi ndiva'a va.
Saá ku ndi̱xa̱a̱ iin ra ndó'o kuæ'æ tia̱'yú, xi̱ksítí rá nuu Jesús. Ra xa̱kndá'ví ra ka̱chi ra saá:
—Tátá, tu kúni̱ kun, ra ná sanda'a va kun y' chi xa xíni̱ va yu ña iyóó ní ndieæ kun —ka̱chi ra.
Saá knda̱'ví ni ini Jesús xi̱ni ra ra̱. Saá ndi̱tia̱ndiaa nda'á ra ra̱, ra ndi̱ka̱'a̱n ra̱ xi'in ra kachi ra saa:
—Kúni̱ va y sánda'a yu yó'o̱, ná nduva'a kun —ka̱chi Jesús xi'in ra.
Ra té ka̱chi Jesús saá xi'in ra, saa ra ndikun ni̱ndo̱ñ' va ña tia̱'yú kan, ra ndikun ndva'a va ra.
Saá nda̱ti'ví Jesús ra kua̱n' ra ve'e ra. Ra ndi̱ka̱'a̱n ka vi ra xi'in ra ka̱chi ra̱ saá:
—Kuá'án ra ndia̱ nii na nda̱tü'un kn xi'in xa̱'a̱ ña sa̱ndá'á yu yó'o̱. Ra takua nuu ra sutu va, ná k'n kn, ra ná kuni ra ña xa ndva'a kun, ra kani'i kún ña'a ña soko kun xa'a ña xa ndva'a kun xa̱ Ndioxi, ta ku'va kachi ley Ndioxi ña ndakoo ra Moisés te yachi; ra na kundaa ini ndia sutu ña xa ndva'a kun —ka̱chi Jesús xi'in ra.
Ra saá ku ndi̱ya̱'à ndia'vi kii, saa ndi̱ko tuku Jesús nda̱xàà ra̱ ñuu Capernaúm. Ra té kndàa̱ ini na̱ yuvi ña̱ ndú' ra ve'e
saa ra ndikun iin taxi ta'an na yuvi xa̱à na nuu íin ra. Ra iin chitú ndáa̱ ve'e xi'in na, ra ndia nú ke'e ka kïtá kuita na; ra ká'a̱n ndoso Jesús tu'un Ndioxi nuu na.
Saá káso̱kó kumi tiaa iin ra nduchi'ña kuvita nda'a, kuvita xa'a, küví kaka, ra kándú' rá n íxto ndi̱xa̱a̱ ra xi'in ndia n Jesús.
Su ndi ndi̱küvi tia̱ndiaa na xi'in ra ndia̱ n íin Jesús, chi iin chitú ndáa̱ yuvi, saa ra nda̱a na chí xi̱ni̱ ve'e nuu íin Jesús, ra ka̱an na iin yavi, ra yavi kãn sa̱núu na i̱xto ra küví kaka kán.
Saá te xi̱ni Jesús ña̱ ndinuni ni kándíxa na yuvi kan ña iyóó ndieæ ra ña kuvi sanda'a ra, ra nduchi'ña kán, ra saa ndika'an ra xi'in ra nduchi'ña kan kachi ra saa:
—Kusüchi ini kun, se'e, chin xa̱ xa̱ká'nu va ini y xa̱'a̱ kua̱chi̱ kún —ka̱chi Jesús xi'in ra.
Ra ikán ndee sava na maestro sáñá'a̱ ley Ndioxi ña nda̱koo ra Moisés, ra xa'a ndakani ini na ká'án na saá:
“¿Ni̱chuun káchí ra yó'o̱ saa xi'in ra káa̱? Chee ni kua̱chi̱ ke yo'o nuu Ndioxi chi ndia nii yuvi köo̱ ichi saká'nu ini xa'a kua̱chi̱ yo, chi indaa̱ mitú'un Ndioxi va ku ra iyóó ichi saká'nu ini xa̱'a̱ kua̱chi̱ yó”, ká'án na ndákáni ini na.
Saá ra ndikun kndàa̱ va ini Jesús ña̱ ndakani ini na̱, ra ndi̱ka̱'a̱n ra̱ xi'in nnáa ka̱chi ra̱ saá:
—¿Ni̱chuun ndakani ini ndo̱ ña köo̱ ichi yu sa yu ña yo'o?
¿Ni̱ ke va'a kachi yu xi'in ra nduchi'ña yo'o túvi ndó? Chi: “Xa xa̱ká'nu ini yu xa'a kua̱chi̱ kun”, ka̱chi yu, ra kndäa ini ndo. Ra a va'a ka tu na ka'an yu xi'in ra: “Ndakoò ndaki'in i̱xto kun ra kuán'”, káchí yu xi'in ra. Ra saa ke kundaa ini ndo ña iyóó ndiayu yu.
Ra nuu ndo saa, ná sanda'a yu ra, ra saa ke na kundaa ini ndo, chi y', ra xa̱à yo'o, ra kúu mii yu ndiayu ña saká'nu ini yu xa'a kua̱chi̱ yuvi na ndée nuu ñu'ú yo'o —ka̱chi Jesús xi'in na.
Ra saa ndika'an Jesús xi'in ra nduchi'ña küví kaka kán, kachi ra saa:
—Yó'o̱ ku ra ka'an yu xi'in: ndakoo, ra ndaki'in íxto kún, ra kuán' ve'e kún —ka̱chi Jesús xi'in ra.
—¿Ni̱ ke yó'o̱?, chi ndia nii kii täan kuni yo ña —ka̱chi na̱.
Ra te ndi'i saa ndi̱ko tuku Jesús kua̱'a̱n ra̱ chi yu'ú tiáñú'u. Ra iin takundi'i yuvi kua'an n ra, ra sáñá'a̱ ra tu'un Ndioxi na.
Ra saa te ndi̱ya̱'à Jesús kua'an ra, saa xi̱ni ra iin ra naní Leví, se'e ra Alfeo, ra ndíso chiñu káyá xu'un nuu na ñuu ña kua'an nda'a gobierno ñuu Roma. Ra ndú' ra nuu mesa nuu ndaki'in ra xu'un nda'a na yuvi, ra saa ndika'an Jesús xi'in ra ka̱chi ra saá:
—Kundikun y'. Ná kó'o̱ xi'in yu —ka̱chi ra̱ xi'in ra.
Saá ra ndikun nda̱kundichi ra Leví ra nda̱ki'in ra kua̱'a̱n ra̱ xi'in Jesús.
Saá ku iin kii ndú' Jesús nuu mesa xíxi ra ve'e ra Leví. Ra ndée tu na kí'in xu'un nuu yuvi va xi'in ra, ra ndée tu na ndú' tu'un ki'vi xa'a va xi'in ra nuu mesa, ra ndee tu na ndikun sata va ra xi'in ra, saa chi kua'a ni kúvi yuvi ndikun kua'an xi'in ra.
Ra saa te xi̱ni na maestro sáñá'a̱ ley Ndioxi, xi'in na fariseo, ña ndú' Jesús xíxi ra xi'in na yuvi kua̱chi̱, ra saa ndika'an na xi'in ndia xika xi'in ra kachi na saa:
—¿Ni̱chuun ndú' ra tata maestro ndo xíxi ra xi'in na yuvi ndú' tu'un ki'vi xa'a, xi'in na yuvi kua̱chi̱? —ka̱chi na̱ xi'in ndia.
Ra ta xi̱niso'o Jesús ña̱ ndi̱ka̱'a̱n na̱, saa ra nda̱kuiin ra yu'ú na ka̱chi ra̱ saa:
—Yuvi na iyóó vá'a ini ra xi̱ni̱ñü'u vi na kan kutatan na, chi na̱ ndieé ndó'o va kúvi na xiniñu'u kutatan. Ra y', ra süví xa'a na va'a, na köo̱ kua̱chi̱ ke va̱xi yu, chi xa'a na iyóó kua̱chi̱ va ke xa̱à yu —ka̱chi Jesús xi'in na.
Saá kuu iin kii iyóó su'un na xika xi'in ra Juan, ra sándákuchi yuvi, ra iyóó su'un tu na xíka xi'in na fariseo va, ra saa kæe sava na ndixa'an na nuu íin Jesús ra ndi̱nda̱ka̱t'n ná ra ka̱chi na̱ saá:
—¿Ni̱chuun ra na xíka xi'in ra Juan, xi'in na xíka xi'in na fariseo, ra iyóó su'un va na kan, chin kuëe xíxi na, ra na xíka xi'in yó'o̱ ra iyöo su'un tu na yo'o? —ka̱chi na̱ xi'in Jesús.
Ra saá nda̱kuiin Jesús ka̱chi ra̱ saá xi'in na:
—¿A va'a túvi ndó ña ná koo su'un na ndee nuu iyóó viko tandá'a̱, ña kusii ini na xi'in migo na ra tandá'a̱? Su küvi, chi takundi'i kii ra na ndee kusii ini va kúvi na, ra küví koo su'un na.
’Ndia nii yuvi ra ndákä'ma ná tikoto yata xi'in tikoto xa̱a̱, chi tu saa ná sa na, saa ra ndandii va tikoto xa̱a̱, ra ndandatá va'a ka va ña tikoto yata.
Ra ndia nii tu na täân vino xa̱a̱ ini ñii̱ yata, chi tu saa ná sa na, saa ra ndata va ñii̱ yata sa ra, ra ktia̱ ndi'i va vino, ra ndi'i xa'a tu mii va ñii̱ kan, ña kan ke vino xa̱a̱, ra ini ñii̱ xa̱a̱ va ke xiniñu'u kundo'ni ra —ka̱chi Jesús xi'in na.
Saá ku iin kii sábado , kii̱ yii, ndi̱ya̱'à Jesús kua̱'a̱n ra̱ xi'in ndia xíka xi'in ra iin nuu iyóó itu trigo, ra saa xa̱'a̱ ndia xíka xi'in ra xá'n ndia̱ yo̱ko̱ itu trigo ka̱n ra sákóyo ndia ña kaxi ndia.
Ra saa, ndika'an na fariseo xi'in Jesús ka̱chi na̱ saá:
—To'ni, ¿nichuun xá ndia xika xi'in kun saa? Chi köo̱ ndiayu nda'a yó ña sa yó saa kii̱ yii sabado, chi kii ndákindieæ va yo̱ ké —ka̱chi na̱ xi'in ra.
Saá nda̱kuiin Jesús yu'ú na ka̱chi ra̱ saá:
—¿A ndia nii va ichi täan ka'vi ndo tu'un Ndioxi ña ndakani xa'a ra Rey Davíd, te ni̱nï'i ra ña kuxi ra xi'in na kua'an xi'in ra?
Chi su'va va ké kachi tu'un Ndioxi ndákani ña: “Ra Rey Davíd, ra ndi̱ki̱'vi va ra ini veñu'u Ndioxi, té ku ra Abiatar sutu ra kuchee n takundi'i na sutu, ra ki̱'in ra Rey Davíd ixtava'a yii ña sóko̱ na nuu Ndioxi iyóó ini veñu'u kán xi̱xi ra, ra köo̱ ndiayu rá ña kuxi ra ña, chi indaa̱ na sutu va kúvi na iyóó ichi kuxi ña̱, ra xi̱xi tu na kua'an xi'in va ra ña xi'in ra”, kachi tu'un Ndioxi —ka̱chi Jesús xi'in na.
Saá ndika'an ka ra xi'in na kachi ra saá:
—Ndioxi xa̱kin ra kii̱ yii sabado, ña kuta'vi yo ña va'a; ndí ndi̱xäkín ra kii yii ña sando'o ra yõ.
Ra xa'a ña̱ ka̱n ké y', ra xa̱à yo'o, ra káchí yu su'va: chi y' kúvi ra iyóó ni ka ndiayu nda'á xa'a kii yii sabado, ndia ña ké kuvi sa yó, ra ndia ña ké küvi sa yo —ka̱chi Jesús xi'in na.
Saá ku iin kii̱ ndi̱xa̱a̱ tuku Jesús ini veñu'u nuu ndákuitá'án na ñuu kan. Ra ini veñu'u kán ndú' iin tiaa ra ktun nda'á.
Ra iin su'va nuu na fariseo ña íxtónáni na Jesús, a sanda'a ra ra kuæ'e nda'á kan kii yii sabado, ra saa ke kúvi ni̱'i̱ ná kua̱chi̱ taxi na xa̱'a̱ Jesús, ká'án na.
Saá ndi̱ka̱'a̱n Jesús xi'in ra kuæ'e nda'á kan, ka̱chi ra̱ saá:
Ra saa ndi̱nda̱ka̱t'n Jesús na̱ ndee kán, ka̱chi ra̱ saá:
—¿Ni̱ ke iyóó ndiayu sa yo kii yii sabado: a ñá vá'a, á ñá vä'a? ¿Ni ke va'a sa yo: a chindieé ta'an yó xi'in yuvi, a sandi'i yó xa'a ná? ¿Ni̱ ke va'a túvi ndó'o̱? —ka̱chi ra xi'in na.
Ra ndia nii mii tu'un na ndi̱ndäkuiin.
Saá xa̱kuæ'æ ni Jesús ixtó'ni ra nuu takundi'i na ndee kan, ra kusuchí ni tu ini ra̱ xi'in va na xa'a ña ndieé ni ini na; chi xïi̱n na kandíxa na ña̱ ká'a̱n ra̱. Saá ndi̱ka̱'a̱n ra̱ xi'in ra kuæ'e nda'á kan, ka̱chi ra̱ saá:
—Sandakáa nda'á kún —ka̱chi ra̱ xi'in ra.
Ra saa sa̱ndakáa tiaa kan nda'á ra, ra ndikn ndva'a va ña.
Ra te nda̱ko̱yo na fariseo chi ke'e, ra nda̱kutá'an na xi'in na partido na ndíkn sata ra Herodes ra xa'a na ka̱tá'a̱n na ndixa koo ka'ni na Jesús.
Saá nda̱koo Jesús ñuu kan, ra nda̱ki'in ra kua̱'a̱n ra̱ xi'in ndia xíka xi'in ra chí yu'ú tiáñú'u. Ra kua'a ka vi̱ ná kæe Galilea xi'in Judea, ra ndíkn na sata ra kua̱'a̱n na xi'in ra.
Ra te ni̱ndtia̱ ndoso tu'un xa'a Jesús ra kndàa̱ ini takundi'i yuvi ña kua'a ni ña ndíchí xá ra, saa ra iin tia'ndia chee na yuvi ndixaa nuu ra, na kæe Judea, na kæe ñuu Jerusalén, na kæe Idumea, na ndée chí inka xiyo yu'ú i̱tia Jordán, xi'in na kæe ñuu ña ndikun ndiaa Tiro xi'in Sidón.
Ra saa ndi̱ka̱'a̱n ra̱ xi'in ndia xíka xi'in ra, ña̱ xa̱ ná koo ndúvi ndia xi'in iin barco lo'o, tu xíka nú mini, kundikaa ra̱ ka̱'a̱n ndoso ra, chi koto kundiëe ra xi'in na, ra ndaa na sata ra.
Chi xa̱'a̱ ña xa sa̱nduvá'a ra kua'a ni na xí'i̱ ké iin takundi'i ka na ndieé ndo'o, ra iin távi̱ tá'a̱n ná kua̱'a̱n na sa̱ta̱ ra, ña kúní na tiandiaa nda'a na ra, ra nduva'a na kúní na.
Ra te kúyachin na ndó'o kuæ'æ tachi ndiva'a nuu Jesús, ra ndikun iin xíkusítí tachi ndiva'a ñú'u ini na kan n rá. Ra iin koko'ó ndá'y ña káchí ña saa xi'in ra:
—Yó'o̱ ku se'e Ndioxi —káchí ña̱ xi'in ra.
Ra ndúkué'æ Jesús xi'in tachi ndiva'a kán, ña ná kä'a̱n ña̱ yo kúvi ra.
Ra nda̱k­a̱xi̱n ra uxi uvi ndia kaka tuun xi'in ra, ra ti'ví tu ra ndia ña k'n ndia ka'an ndoso ndia tu'un Ndioxi va.
Ra ta̱xi ra ndiayu nda'á ndiá ña̱ sanduvá'a ndia̱ na̱ ndieé ndó'o, xi'in ña tava tu ndia tachi ndiva'a ini yuvi na ñú'u ña ini.
Ra ndia yo'o ku ndia ndi̱ka̱xin ra kaka xi'in ra, ra su'va ké naní ndiá: Iin ra naní Simón, ra nda̱sama Jesús ki̱vi̱ ra nda̱knaní ra Pedro,
iin ra naní Jacobo, iin ra naní Juan, ñani suvi ra Jacobo, ndia se'e ra Zebedeo, ndia chi̱ndu' Jesús ki̱vi̱ naní Boanerges, ra tu'un yo'o káchí ña saa: Se'e táxá ña ndá'y ndiví;
ra iin ra naní Andrés, iin ra naní Felipe, iin ra naní Bartolomé, iin ra naní Mateo, iin ra naní Tomás, iin ra naní Jacobo, ra se'e ra Alfeo; iin ra naní Tadeo, iin ra naní Simón ra ndi̱xi̱ka xi'in na partido Cananista,
ra iin ra naní Judas Iscariote, ra̱ ndi̱xi̱kó Jesús te ndi'i. Ra te ndi'i ndi̱ka̱xin Jesús ndia kaka xi'in ra, ra saa na̱ndi̱kó ndia ndaxaa ndia chi ve'e.
Ra kua'a ka vi yuvi nda̱kaya̱ tuku, ra nii n kuxi ka Jesús xi'in ndia xika xi'in ra küvi.
Ra saa te kndàa̱ ini na̱ tá'an Jesús xa̱'a̱ ña xá rá, saa ra, ndi̱xa̱a̱ na̱ ña kúni̱ na nda̱ki'in na ra̱ k'n ra xi'in na, chi ra xa̱'a̱ kkí'vi va kúvi rá ká'án na.
Ra na maestro sáñá'a̱ ley Ndioxi ña ndakoo ra Moisés, ra ndia ñuu Jerusalén ké kæe na ra ndi̱xa̱a̱ na nuu xíka ra, ra káchí na saa:
—Ndiææ ti Beelzebú mii ti kuchee va'a nuu takundi'i ña ndiva'a va ke iyóó xi'in ra, ña kan ke va'a tává ra tachi ndiva'a —káchí na xa'a ra.
Saá nda̱kana Jesús yuvi kán ña ná kuyachin na. Ra ndi̱ka̱'a̱n ra̱ iin tu'un ndíchí xi'in na ka̱chi ra̱ saá:
—¿Ndixa sa ti ndiva'a ña̱ sandi'i rí xa'a inka ti ndiva'a tá'an rí túvi ndó'o̱? Sú küvi.
Chi iin ñuu nuu katá'an xi'in tá'an mii na yuvi, ra kuchüun na ña koo na, chi ndi'i xa'a va na.
Ra saá tu iin ve'e va. Tú ná katá'an xi'in tá'an mii na, saa ra kuchüun na koo na chi ndi'i xa'a va na.
Saá ndi̱ka̱'a̱n ra̱ xi'in na káchí ra̱ saá:
—Ndia nii yuvi ra küvi ki'vi na ve'e iin tiaa ra ndaku ni sakuí'ná na ña'a ña kuu mii ra, tu na chikätún  na ra; chi xi'na ka va xiniñu'u katún na ra, ra te ndi'i, saa vi ké kuchuun na ki'vi na ve'e ra sákuí'ná na.
’Ra kúní yu káxi ni na kindoò ña yo'o nuu ndo, chi ña yo'o ra süví sikì kúvi ña: chi takundi'i ka kua̱chi̱ ña xá na yuvi yo'o, xi'in ña ndáá yu'ú na Ndioxi, ra koo ká'nu va ini Ndioxi xa'a ña.
Su ndí yuvi na ndáá yu'ú tu Tachi Yii Ndioxi, ra ká'án ndiva'a na xa'a ña, ra köo̱ ka'nu ini Ndioxi xa'a na kan, ndia nii kii, ndia nii tiempo, chi ña yo'o kuu kua̱chi̱ na ña kuiso na xi'in iin ndisaa kii va —ka̱chi Jesús xi'in na.
Ra su'va ké ka̱chi Jesús xi'in na, saa chi ndi̱ka̱'a̱n na̱ ña iyóó ndieæ ti ndiva'a xi'in ra.
Ra saa xa̱à si'i Jesús, xi'in na ñani ra̱. Ra xi̱kndita na chi ke'e, ra ti̱'vi̱ na iin na kua̱'a̱n ka̱'a̱n xi'in ra.
Saá ndi̱ka̱'a̱n na̱ xi̱nnduu ndée kan xi'in Jesús, káchí na saa xi'in ra:
—Chi ke'e xa̱à si'i kún xi'in ñani kn nándukú na yó'o̱ —ka̱chi na xi'in ra.
Saá nda̱kuiin ra ka̱chi ra̱ saá xi'in na:
—¿Yo kú na kúu si'i yu, ra yo kú na kúu ñani yu? —ka̱chi ra.
Saá nda̱koto'ni ra n ná ndée xíniso'o ña ká'a̱n ra, ra ndika'an ra xi'in na, kachi ra saá:
—Na̱ yo'o va kú si'i yu xi'in ñani y.
Chi takundi'i na xándúvi ña ká'a̱n Ndioxi va kúvi ñani y, xi'in ku'va y, xi'in si'i yu —ka̱chi ra̱ xi'in na.
Saá ku ra ndi̱xa̱a̱ tuku Jesús yu'ú mini ka̱n, ra xa̱'a̱ ra sa̱ñã'a̱ ra̱ na̱. Ra kua'a ka vi̱ ku ná nda̱kaya̱ tuku. Iin chitú ndáa̱ na yu'ú mini kan, saá nda̱a ra nda̱knd' rá ini itun xika nuu mini, ra na yuvi kán xi̱kndita yu'ú mini ka̱n va.
—Tiaa so'o ndo̱ na ndatu'un yu iin tu'un ndichi xi'in ndó. Su'va ndo̱'o iin ra xáchíñu ikú, iin kii kæe ra kua'an ra chi'i ra trigo.
Ra saa xa̱'a̱ ra xa̱tia yává ra nuni vali yo'o, ra sava ña ndi̱ko̱yo yachin yu'ú ichí, ra xa̱à sàà ra ndaki'in rí ñá ya̱xi ri̱.
Ra sava tu ña̱ ndi̱ko̱yo nuu iyóó y va, nuu köo̱ kua'a ñu'ú, ra kama ní ni̱ndtia̱ ña̱, chi yáxín ni ndú' ñu'ú.
Su ndí té kánata ñu'ù, saa ra xíí va ña, chi künú ndó'ni tio̱'ò ña̱, ña kan ke nda̱chi̱ ña.
Ra sava tu ña ndi̱ko̱yo nuu iyóó ndikín ìñ, ra te ni̱ndtia̱ ña, ra ndi̱küvi kua'nu ña, chi iñ kan ra kama ni xa̱'nu ña ra sa̱ndøxi̱n ta'an va ña, saa ra ndi'i xa'a va ña, ra ndi̱täxi ka ña nuni.
Ra sava tu ña ndi̱ko̱yo n ñu'ú xa'án va, ra va'a ka vi̱ xá'nu ña, ra kchuun ka vi ña, chi indaa̱ tata ra ta̱xi ña ndia oko uxi nuni, xi'in ndia uni xiko nuni, xi'in ndia iin ciento nuni vali ta̱xi ta iin, ta iin ña —kachi Jesús xi'in na.
Saá ndi̱ka̱'a̱n ka ra̱ xi'in na, ka̱chi ra̱ saá:
—Ndó'o̱, na xíniso'o ña ká'án yu xi'in ndo yo'o, ra ndaki'in xini ndo xi'in ña ni ké kúní kachi ña̱ —ka̱chi ra̱ xi'in na.
Té ndi'i ni̱ndtia̱ ndi'i na yuvi kán kuá'a̱n na̱, ra ni̱ndo̱o̱ mitú'un saa Jesús, saá nda̱kutá'an sava na ni̱ndo̱o̱ ndee kan, xi'in uxi uvi saa ndia xika xi'in ra, ra ndi̱nda̱ka̱t'n na ra xa'a tu'un ndichi kan, ni ké kúní kachi ña.
Saá ndika'an ra xi'in na ka̱chi ra̱ saá:
—Ndo'o, ra mii Ndioxi va ku ra taxi ndiayu nda'a ndo ña̱ ná kundaa ini ndo̱ xa̱'a̱ ichí mii ra ña iyóó se'é n xá'ndiá ra chiñu. Su ndi yuvi na iyóó chi ke'e, ra täxí ra ña nda'a na kan, ra xa'a ña kan ke takundi'i ña kúni̱ yu ka'an yu xi'in na, ra xi'in tu'un ndichi va ké ka'an yu ña xi'in na.
Ra va'a ni ixtó'ni tié'é va na, sundí kundäa ini na xi'in ña, ra nii xíniso'o va na, sundí ndakï'in xi̱ni̱ ná xi'in ña, ra saa ké ná kuïin ná ndandikó ini na xa'a kua̱chi̱ na nuu Ndioxi, ra sakä'nu ini ra xa'a na —ka̱chi Jesús xi'in na.
Saá ndi̱ka̱'a̱n ka ra̱ xi'in na ka̱chi ra̱ saá:
—¿Tu kúndäa ini ndo xi'in tu'un ndíchí yo'o, saa ra, ndixa sa ndo ña kundaà ini ndo̱ xi'in sava ka tu'un ndichi, tu saá? —ka̱chi ra̱ xi'in na.
—Ra chí'i nuni vali kán kú na ká'a̱n ndoso tú'un Ndioxi.
Ra ñu'ú yu'ú ichí kán kúvi yuvi na xíniso'o tu'un Ndioxi. Su te ndí'i xíniso'o na ña, saa ra ndikun vaxi ti ndiva'a sánda'vi ri̱ ná, ra ka̱ndïxa ka na tu'un Ndioxi ña̱ xi̱niso'o na.
Ra ñu'ú nuu iyóó y kúvi yuvi na xíniso'o tu'un Ndioxi, ra kúsíi̱ ka vi ini na, ra ndikun ndáki'in va na ichi Ndioxi.
Su ndí te vaxi tundo'o nuu na, a te xa̱'a̱ yuvi katá'an na xi'in na xa̱'a̱ ñá ndikun na ichi Ndioxi, saá ra ndikun ndíkó ini va na̱, ra ndákoo va na ña, saa chi künú ndó'ni tio'o ña, xa'a ña kan ke kuchüun na ña tuun va'a kuita na.
Ra ñu'ú nuu iyóó iñ yo'o kúvi yuvi ná xíniso'o tú'un Ndioxi, ra ndaki'in na ña.
Su ndí xá'á ndákúndi'i ini na xa̱'a̱ ña'a ña iyóó nuu ña yuuvi yo'o va, ra ndákúndi'i tu ini na xa̱'a̱ ña kuika va, ra xa̱'a̱ kútóó na koo takundi'i ña'a ña saví va nuu na, ra ña yo'o va xá'á ndi'i ini na xa'a. Saá ra kuee kuee náa̱ ini va na xa'a ichi Ndioxi, ra ndi'i xa'a va na, saa ra, köo̱ ká ña'a kúun nda'á vi tata yo'o.
Ra ñu'ú xa'án kúvi yuvi na xíniso'o tu'un Ndioxi, ra kandíxa na ña ká'a̱n ña. Ra na yo'o kúvi na iyóó ta ku'va iyóó tata ña va'a ni xa̱'nu, ra ndia oko uxi, ndia uni xiko, xi'in ndia iin ciento nuni vali taxi mitú'un mitú'un ña —ka̱chi Jesús xi'in na.
Saá ndi̱ka̱'a̱n ka tuku Jesús xi'in na ka̱chi ra̱ saá:
—Köo̱ iin yuvi na tuun ñù'ù, ra ndásí tu na nuu ña xi'in xiko'ó; ra nii chikäa tu na ña tixi i̱xto, chi n súkún va chíndú' na ña̱, ra va'a túún ña nuu na.
Ra saa ke iyóó tu ña'a ña iyóó se'é va, chi vaxi kii ra ndatuvi ndi'i va xa'a ña, ra saa tu ña'a ña kundäa ini yuvi xa'a va, chi vaxi kii ra kundaa ini na xa'a takundi'i va ña.
Ndo'o na xíniso'o ña ká'a̱n yu xi'in ndo yo'o, ra ndaki'in xini ndo xi'in ña ni ke kuni kachi ña —ka̱chi Jesús xi'in na.
Ra ndi̱ka̱'a̱n ka ra̱ xi'in na ka̱chi ra̱ saá:
—Tiaa ni so'o ndo ña ká'a̱n yu xi'in ndo yo'o. Chi ta ku'va xá ndo xi'in inka yuvi, ra saa ke sa tu Ndioxi xi'in ndo'o va, ra ndia ndakunúú ka va si̱ki̱ ña ndaki'in ndo'o sa ra.
Chi na xa iyóó ña'a nuu, ra ni̱'i̱ ka na ta'an va ña, ra kua'a va'a ka nduu ña'a va na; ra na köo̱ ña'a nuu, ra ndia ña lo'o ña xa iyóó nuu na ké nundiaa nda'a va na —kachi Jesús xi'in na.
—Ichí nuu xá'ndiá Ndioxi chiñu ra su'va va ke iyóó ña: tá ku'va kúu xi'in tata, ña ndixa'an iin tiaa chi'i ra nuu ñu'ú, ra saa iyóó ña yo'o.
Saá chi takua chi̱'i ra ña̱ ra nda̱ki'in ra kua̱'a̱n va ra, ra a kíxi̱ ra, a ndíto va ra, ndi mii ra xíni̱ va, ra tata ña chi̱'i ra, ra ñuu ka'ñu xá'nu va ña ka̱n kuá'a̱n ña, ndí su tiaa kán, ra kundäa ini vi ra ni ke kuu xá'nu ña.
Saá chi xa chuun nuu mii va ñu'ú yo'o ke, ña sakuá'nu ña ña, ra xi'na ndútia̱ ña, saa te ndi'i, ra kuee kuee xá'nu va ña, ra xa'a kúyóko̱ ña, ra kúxíxa ña ra ndúu ña nuni va.
Ra tá xa̱ xínu ña, ña kúu ña nuni, saa ra, xá'á ra sákee va ra ña, chi xa̱ ndi̱xa̱a̱ tiempo ña ndakaya va ña, káchí tu'un ndichi yo'o —ka̱chi Jesús xi'in na.
Saá ndi̱ka̱'a̱n ka Jesús inka tu'un ndichi xi'in na ka̱chi ra̱ saá:
—¿Ndia ña ké inuu xi'in chi nuu xá'ndiá Ndioxi chiñu? Ra kúni̱ yu na kundáa ini ndo vichin.
Chi su'va va ke iyóó ña: tá ku'va iyóó iin ndikín mostázá lo'o ña chí'i na, saa iyóó ña. Ra xa kundaa va ini ndo chin ndikín itun mostázá yo'o ke lo'o va'a ka nuu takundi'i va ndikín ña iyóó nuu ña yuuvi yo'o;
ra va'a ni lo'o ni va ña, ndí té ndútia̱ ña̱ ra xá'á xá'nu ña, ra tiaa ni ka chee xá'nu itun ña yo'o nuu takundi'i ka itun tu iyóó xi'in ña; ra na'nu ka vi xá'nu itun nda'á ña, ra ndia̱ sàà va xáá xává'a chi'yo nda'a itun ña. Ra ku'va su'va ke iyóó tu ichí ña kua'an nuu xá'ndiá Ndioxi chiñu va —ka̱chi Jesús xi'in na.
Ra niña xi'in tu'un ndichi ta'an ña yo'o ke xi̱niñu'u Jesús ña sa̱kua'a ra na; ra tu'un ndichi ña ki'in mii ra kuenda xi'in, ña kuchuun sava na ndaki'in xini na xi'in ke ká'a̱n ra.
Ra takundi'i ña sa̱ñã'a̱ ra na yuvi, ra niña xi'in tu'un ndichi va ke sa̱ñã'a̱ ra na, ra va'a ni ndi̱kndäa va ini ndia xika xi'in ra, ndi su sa̱ñã'a̱ síin va ra ndia kan ni ké kúni̱ kachi tu'un ndichi yo'o.
Saá ku ra kuñuú va kii kan. Ra ndi̱ka̱'a̱n Jesús xi'in ndia xíka xi'in ra ka̱chi ra̱ saá:
—Ná k'n yo chi inka xiyo yu'ú mini yo'o —kachi ra xi'in ndia.
Saá ni̱ndia̱yú ta'an ndia xi'in na yuvi kan, ra na̱ndaa ndia xika xi'in ra ini itun xíka nuu mini n xá ndíkáá ra̱ kan, ra̱ nda̱ki'in ndia kua'an ndia xi'in ra. Ra ta̱xi ndíkn tu sava ka na yuvi kan va kua'an na xi'in barco na.
Ra saá kúu ná kuá'a̱n na̱ nú mini kan, ra xa'a ndieé ka vi̱ xíka tachi, iin ndákúndichi ndákúndichi nuu mini kan xá ña, ra xa'a iin kúni̱ kutu ndá­a barco lo'o tu ndó'ni ndia ini kan xi'in tiakuii xá ña.
—¡Tátá Maestro! ¿A ndï'i ini kn ña kuni sa'vi barco lo'o yo'o xi'in yo ka'á mini yo'o? —ka̱chi ndia̱ xi'in ra.
Saá nda̱koò Jesús, ra xa̱'ndia ra chiñu nuu tachi kan, ña ná kútuvi ña ra ndi̱ka̱'a̱n tu ra̱ xi'in tiañu'u kan va ka̱chi ra̱ saá:
—Xava'a, koo táxi̱n kun, —ka̱chi ra xi'in rá.
Saá ra ndikun ndi̱xkui̱i̱n va tachi kan, ra yayaa ktãxîn va.
Saá ndi̱ka̱'a̱n Jesús xi'in ndia xíka xi'in ra ka̱chi ra̱ saá:
—¿Ni̱chuun ndieé ní íy'ví ndo̱? ¿A täan xi̱n ini ndo kandixa ndo Ndioxi saa va? —ka̱chi ra̱ xi'in ndia.
Ra ndákánda̱ ka vi ini ndia, iin kua'an ini ndia ndée ndia, ra ká'a̱n xi'in ta'an ndia kachi ndia saá:
—¿Ndiá tiaa kúvi ra yo'o? Ra ndia̱ tachi xi'in tiañu'u, ra kándíxa rá ña ká'a̱n ra —ka̱chi ndia̱ xika xi'in Jesús xa̱'a̱ ra.
Saá ra ndi̱xa̱a̱ ndia ñuu Gadara, ña ndikaa chi inka xiyo yu'ú tiañu'u kan.
Ra te n su'va Jesús ini barco kan, saa ra ndikun ndi̱xa̱a̱ iin tiaa ra ñú'u tachi ndiva'a ini, ni̱ni̱'i̱ ta'an ra xi'in Jesús, ra tiaa yo'o ra ini yavi ndìì ke ndíkáá ra, kanata ra ndi̱xa̱a̱ ra.
Chi ra tiaa yo'o, ra yavi ndìì ke xi̱kuu ve'e va ra. Ra ndia nii na ndi̱kuchüun ña chiku'ni na ra, nii xi'in cadena ndi̱kuchüun na.
Ra nii ndiä'ví ichi ndi̱ti̱in na ra, ña taa̱n ná kàà nda'a ra xi'in xa'a ra, ra nii xi'in cadena tu chi̱ka̱tún na ra, su ndi köo̱ mii xa'a vi ña nuu ra, chi iin xá'ndiá ndi'i va ra ña, ra iin vali vali xá ra ña, ndia nii na kndiëæ xi'in ra.
Ra iin ndisaa kii, ñú ká'ñu xíka ra ikú, ra ñú ká'ñu xíka tu ra kumisanto va, ra iin ndá'y ko'o ra xíka ra, ra iin sátákué'æ ndi'i ra mii ra xi'in yuu.
Saá ra te xi̱ni ra xíka ka va vaxi Jesús, saa ra ndikun xínu ra xa̱à ra xi̱ksítí rá nuu ra.
—¡Jesús, se'e Ndioxi ra ka'nu! ¿Ni̱ ke kuni kun xi'in yu? Xakundá'ví y n kn xi'in nuu Ndioxi, ña ná sandö'o kn y'. ¡Nda'vi ni yu! —ka̱chi ña xi'in Jesús.
Ra saá ka̱chi ra ñú'u tachi ndiva'a ini kan ndi̱ka̱'a̱n ra, saa chi xa xa̱'ndia va Jesús chiñu nuu ña ndiva'a kan ña ná kee ña k'n ña, ra su'va ké ka̱chi Jesús xi'in ña:
—¡Tachi ndiva'a, kita ini ra tiaa xa̱a̱n! ¡Kuá'án! —ka̱chi ra xi'in ña.
Saá ndi̱nda̱ka̱t'n Jesús tachi ndiva'a kan, ka̱chi ra̱ saá xi'in ña:
—¿Ndixa naní kún? —ka̱chi ra̱ xi'in ña.
Saá nda̱kuiin ña ka̱chi ña saá:
—Legión va naní yú, saa chi kua'a ní kúvi ndi —ka̱chi ña xi'in ra.
Ra xa̱kundá'ví ka vi̱ tachi ndiva'a kan nú Jesús ña̱ ná tävá ra ña k'n ña inka xiyo.
Ra yachin n ikú kan xíka iin ti'vi chee kini̱ xa̱xá'a̱n ri.
Saá xa̱kndá'ví ni tachi ndiva'a kan n Jesús ka̱chi ña̱ saá:
—Ti'vi ndu'u ná k'n ndi nuu xíka kini̱ kaa̱, ra taxi kun ndiayu nda'a ndi ña ná ndée ndi ini ri —ka̱chi ña̱ xi'in ra.
Saá ndikun ta̱xi Jesús ndiayu nda'á ñá, ña ná k'n ña ndee ña ini kini̱ kan, ra ku'va uvi mil kúvi kini̱ ka̱n. Ra xa̱'a̱ sa̱sãna ndi'i ña ri, ra xi̱nu ndi'i ri ndi̱xàà ri ndi̱ko̱yo ri iin ta̱'ví nuu ndikáá mini, ra ndi̱ka̱'a̱ ndiaa ndi'i ri, ra ndi̱xi̱'i̱ ri̱.
Ra ndíy'ví ka vi na ndiáá kini̱ ka̱n, ra kæe na xínu na ndixa'an na ndatú'un na xi'in na̱ ndée ñuu, ra nda̱t'n tu na xi'in na ndakitá'an xi'in na chí ikú va. Ra saa nda̱ko̱yo takundi'i na yuvi kán ra ndi̱xa̱a̱ na xi̱ni na ña ku kan.
Ra té ndi̱xa̱a̱ na̱ n íin Jesús, ra xi̱ni na̱ ra tiaa xi̱ndo'ni tachi ndiva'a ini kan, ra xa̱ ndva'a va ra, ra xa nda̱kndixi va ra tikoto, ra xa yayaa va ndú' ra, chi xa ndkaxín va ini ra. Saá ra nda̱y'ví ka vi̱ ini na̱ yuvi kán.
Ra saá xa̱kndá'ví na n Jesús ña ná sa ra ña ma̱ni̱ kita ra ñuu na̱ k'n ra̱ inka xiyo.
Ra saa té na̱ndaa Jesús ini barco lo'o kan k'n ra, saá xa̱kndá'ví ra tiaa xi̱ndo'ni tachi ndiva'a ini kan nuu Jesús ña ná taxi ra kú'n ra xi'in ra.
Su ndi ndi̱xïin Jesús ña k'n ra xi'in ra, chi su'va va ka̱chi ra xi'in ra:
—Kuánú' ve'e kún nuu na ta'an kun, ra ndatú'un kun xi'in na xa'a takundi'i ña va'a xa̱ Ndioxi xi'in kun, xi'in ña knda'ví ini ra̱ xi̱ni̱ ra̱ yó'o̱ —ka̱chi Jesús xi'in ra.
Saá nda̱ki'in ra tiaa kan kua̱n' rá, ra xa̱'a̱ ra iníí kúvi nda'á ñuu Decápolis ndatú'un ra xi'in na xa̱'a̱ ñá va'a xa̱ Jesús xi'in ra, ra ndáy'ví ka vi ini na yuvi kan xa'a ña ndo̱'o ra.
Ra te ndi̱ko tuku Jesús nda̱xàà ra̱ xi'in barco chi inka xiyo yu'ú tiañu'u kan, ra kua'a ka vi yuvi nda̱kaya̱ tuku xa̱à na nuu ra; ra saá ni̱ndo̱o̱ ra xi'in na yu'ú mini kan.
Saá kúu ra ndixaa va iin ra xikuá'a̱, ra naní Jairo, ra kuchee nú ná veñu'u, ra té xi̱ni ra̱ Jesús, saá ra ndikun xi̱ksítí va rá nuu ra,
ra xa̱kndá'ví ka vi̱ rá káchí ra̱ saá:
—Tátá, se'e lo'o yu ra ñá xa kána nima kuvi ña, ra ná sa kún ñá ma̱ni̱ k'n kun xi'in yu ra chi̱ndu' kn nda'á kún sa̱ta̱ se'e yu, ra ná nduva'a va ñá ra kutiaku ña. Chi ndá'ví ni yu —kachi ra xi'in Jesús.
Saá nda̱ki'in Jesús kua̱'a̱n ra̱ xi'in ra. Ra iin tia'ndia chee na yuvi ndíkn kua̱'a̱n xi'in ndia, ra iin kúni̱ ndaa na sata ndia.
Ra tiañu na yuvi ka̱n, ndikáá iin ña'á ña xítia̱ ni̱i̱ kua'an ña xi'in na, ra ña'a kán ra xa uxi uvi kui̱ya̱ ké ndó'o ña saa, ra küvi nduva'a ña.
Ra kua'a ka vi na xátátán ndi̱xi̱ka ña nuu, ra sa̱ndõ'o ka vi na ña, ra sa̱sikî ya̱a̱ ña xu'un ña, su ndí ndia ña ma̱ni̱ uun va chi ni̱nduvä'a ña, ra ña̱ ndieé ka nndiæe va ku kuæ'æ kan xi'in ñá.
Ra te xi̱niso'o ña ndátú'un na yuvi xa'a ña va'a xa̱ Jesús, saá ra xi̱ñá ní'ni ña tiañu na yuvi kan, ra kyachin ñá chi sáta̱ Jesús, ra ndi̱tia̱ndiaa nda'á ñá tikoto ra̱.
Saá chi nda̱ka̱ni ini ñá ká'a̱n ña saa: “Tu ná tia̱ndiaa lo'o nda'a va yo tikoto ra̱, saa ra ndikun nduva'a va yo”, ká'án ña.
Ra saa kndàa̱ ini Jesús ña̱ kæe ndieæ ra, ra saa ndi̱kokuíi̱n ra̱ nda̱ko̱to'ni rá nuu na yuvi kan, ra ndi̱nda̱ka̱t'n rá na̱, ka̱chi ra̱ saá:
—¿Yo kú ná ndi̱tia̱ndiaa nda'á tikoto y? —ka̱chi ra̱.
Saá nda̱kuiin ndia xíka xi'in ra, ka̱chi ndia̱ saá:
—Tátá, iin chindá'a tá'an na yuvi váxi na sa̱ta̱ kn, ra ndákátú'n ka kn, yó kú ná ndi̱tia̱ndiaa nda'á tikoto kn —ka̱chi ndia xi'in ra.
Su ndí ndïxá ra xa'a vi ña ka'an ndia xi'in ra, chi ndákúndiéé ra ixtó'ni ra nuu va na, ña ndiátu ra̱ kundaa ini ra̱ yó kú ná ndi̱tia̱ndiaa nda'á tikoto ra.
Ra ña'á kan ra íy'ví ka vi̱ ña, iin ndiakua kísi ña ña, chi kndàa̱ ini ña ña ndva'a ña xa̱ ra. Saá ndi̱xàà ña̱ xi̱ksítí ñá n rá, ra nda̱t'n ndi'i ñá xi'in ra, ni xa'a ke xa ña saa.
Saá ndi̱ka̱'a̱n Jesús xi'in ñá ka̱chi ra̱ saá:
—Se'e, xa'a ña kándíxa kun y' ke xa ndi̱ka̱kù kún. Ra kuán' ve'e kun, ra ndï'i ka ini kn, chi xa̱ ndva'a va kún —ka̱chi ra̱ xi'in ñá.
Ra te ká'a̱n ka va Jesús, saá xa̱à na kæe ve'e ra Jairo, ra xikuá'a̱ xá'ndiá chuun veñu'u, ka̱chi na̱ saá xi'in ra:
—Tátá xa ndi̱xi̱'i̱ va se'e kun. Köo̱ ká chuun ké sandí'i vi kn tátá maestro k'n ra xi'in yo —ka̱chi na̱ xi'in ra.
Saá te xi̱niso'o Jesús ña kúyu'u na saá xa̱à na nuu ra Jairo, saa ndi̱ka̱'a̱n ra̱ xi'in ra ka̱chi ra̱ saá:
—Kuäy'ví kn, indaa̱ y' va kandíxa kún —ka̱chi Jesús xi'in ra.
Ra ndi̱täxi Jesús k'n ndi'i na xi'in ra, chi takua ra Pedro, xi'in ra Jacobo, xi'in ra Juan ñani ra̱ Jacobo va kúvi ndiá nda̱ki'in ra kua̱'a̱n xi'in ra.
Ra té ndi̱xàà ra̱ ve'e ra xikua'a Jairo, ra iin niní'i kúu, iin síso̱ síso̱ ndá'y na, ra xáku ka vi na ndée na.
—¿Ni̱chuun xáku ní ndo? Ña lo'o yo'o ra süví ñá ndi̱xi̱'i̱ kúvi ñá, chi ñá kíxi̱ va kúvi ñá —ka̱chi ra̱ xi'in na.
Ndí su na ndi̱xa̱k ndiaa va kúvi na̱ ra. Ra saá xa̱'ndia ra chiñu ña na kee takundi'i na̱ chi kæ'e, ra takua ivá ña lo'o kan xi'in si'i ña, xi'in ndia kua̱'a̱n xi'in va ra kúvi na ndi̱ki̱'vi xi'in ra n kándú' ña̱ lo'o ndi̱xi̱'i̱ kan.
Ra saa ti̱in ra nda'á ñá lo'o kan, ra ndi̱ka̱'a̱n ra̱ xi'in ña ka̱chi ra̱ saá:
—Talita kumi —ka̱chi ra̱ xi'in ñá; ra tu'un yo'o ka̱chi ña̱ saá: Ñá lo'o, xi'in yó'o̱ ké ká'a̱n y, ndakóo.
Saá ra ndi̱kn nda̱koò va ña lo'o yo'o xíka ña, ra uxi uvi va kui̱ya̱ ké ndikáá ña, ra nda̱kanda̱ ka vi̱ ini na̱ yuvi kan.
Ra ndika'an ka vi Jesús xi'in na, ña̱ ná nda̱tü'un na xi'in ndia nii yuvi xa'a ña kúu yo'o. Saá xa̱'ndia ra̱ chiñu nuu na vasi'i ñá lo'o kan, ña ná taxi na ña kuxi ña.
Saá ka̱nata Jesús ñuu kan, ra nda̱ki'in ra kua̱'a̱n ra̱ ñuu nuu kee ra, xi'in ndia xika xi'in ra.
Ra té ndi̱x­a̱a̱ kii̱ yii sabado, saá ndi̱ki̱'vi Jesús ini veñu'u, ra xa̱'a̱ rá sa̱ñã'a̱ ra̱ na̱. Ra kua'a ka vi ku na ndée xíniso'o, ra nda̱kanda̱ ka vi̱ ini na̱ ka̱chi na̱ saá nda̱ka̱t'n ta'an na:
—¿Ndiá ndixa'an ki'in tiaa yo̱'o̱ takundi'i ña ndichi yo'o? ¿Ndixa xa̱ ra ña kndichí ní ra? ¿Ndia ndixa'an ra sa̱kua'a ra? ¿Ndia ndixa'an ra kutu'va ra takundi'i ña xitu'un yo'o?
¿A su ra yo'o kú ra kuxí itun, ra se'e ña̱ María va kúvi ra? ¿A su ñani ra yo'o kúvi ra Jacobo, José, Judas, xi'in ra Simón? ¿A su yo'o ndée tu na si'i ku'va va ra xi'in yo? —ka̱chi na.
Ra xa'a ña yo'o ke ndi̱xïin na kandíxa va'a vi na ra.
Saá ndi̱ka̱'a̱n Jesús xi'in na ka̱chi ra̱ saá:
—Takundi'i ñuu ra xáto'ó va na iin yuvi na ká'a̱n tu'un yu'ú Ndioxi, su ndi ñuu na nuu kée na, nuu ndée na ta'an na, na ve'e na, ra xäto'o na na kán —ka̱chi Jesús xi'in na.
Ra ndi̱küvi sa Jesús ndia nii ña xitu'un ñuu ra, chi takua ña xa ra ké sa̱nduvá'a ra ndia'vi na xí'i̱ va, ña chi̱ndu' ra nda'a ra sata na, ra ña yo'o kuiti va ke xa̱ ra.
Saá ku nda̱kana Jesús uxi uvi saá ndiá xíka tuun xi'in ra, ra saa ti̱'vi̱ ra ndia kua'an ndia ka'an ndoso ndia tu'un Ndioxi, ra ta uvi ta uvi chi̱ta'an ra ndia kua'an ndia, ra ta̱xi ra ndiayu nda'á ndiá ña̱ tava ndiá tachi ndiva'a.
Ra xa̱'ndia ra chiñu nuu ndiá ña̱ ná kü'n ndia nii ña'a xi'in ndia ichi nuu k'n ndia; nii leka, nii ixta, nii xu'un kü'n xi'in ndia, chi takua indaa̱ itun kátuvi va ndia kú nú kú'n xi'in ndiá.
Ra takua ndi̱xa̱n va ndia ke na kú'n xa'a ndia, ra na kü'n uvi na'a tikoto ndia xi'in ndia, chi takua ña xa̱ ndíxi ndia kua'an va ndia ké, na k'n xi'in ndia.
Ra ndi̱ka̱'a̱n ka Jesús xi'in ndia ka̱chi ra saá:
—Ndia ndiá ka ñuu nuu xaa ndo, ra ve'e nuu ndaki'in na ndo'o koo ndo xi'in na; ikán ke na koo va ndo. Ra xi̱nü'ni̱ ndó k'n ndo inka ve'e na, chi mii ve'e kan ke kee ndo k'n ndo inka ñuu va.
Ra tú ndiá ñuu xïi̱n ná ndáki'in ma̱ni̱ ná ndó'o̱, xi'in nii xïi̱n ná kuniso'o na ña ká'a̱n ndo, saa ra kee ndó ñuu na̱, ra kuun ndo xa'a ndo ná ko̱yo yákâ ñuu na xa'a ndo̱, ra ná kuu ña iin seña nuu na, ra ná kundáa ini na ña kúndásí ná tu'un Ndioxi; ra saa ke ndó'o̱, ra köo̱ ka kua̱chi̱ ndo. Ra ña ndixa ká'a̱n y xi'in ndó, té ná xaa kii̱ sanda̱kú Ndioxi kua̱chi̱ na ñuu yuuvi yó'o, ra ndieé ni ka chee tundo'o taxi Ndioxi nda'a na yuvi yo'o nuu na ñuu Sodoma, xi'in na ñuu Gomorra —ka̱chi Jesús xi'in ndia.
Saá kæe ndixa ndia ra nda̱ki'in ndia kua̱'a̱n ndia̱ ka̱'a̱n ndoso ndiá tu'un Ndioxi nuu na yuvi, ña̱ ná ndikó ini na̱ xa̱'a̱ kua̱chi̱ ná ra ndaki'in na ichí Ndioxi.
Ra ta̱va ndiá tachi ndiva'a ini yuvi na tíin ña, ra chi̱kaa tu ndia̱ aceite xi̱ni̱ na xí'i̱ ra ndva'a va na.
Saá ku ra kndàa̱ ini ra rey Herodes ña ndatu'un na yuvi xa'a Jesús ña xa ra ña xitu'un. Chi ndi'i kúvi ñuu ndi̱xi̱tia̱ ndoso tu'un xa̱'a̱ rá, ra kndàa̱ ini na xa'a ra. Saá ndi̱ka̱'a̱n ra̱ Herodes ka̱chi ra̱ saá:
—Ra Juan ra sa̱ndakøchi yuvi kú rá nda̱tiaku. Ña̱ ka̱n ké va'a iyóó ni ndieæ yo'o xi'in ra —ka̱chi ra̱.
Ra sava tu na ka'an káchí saá:
—Ra̱ Elías ra ndi̱ka̱'a̱n tú'un yu'ú Ndioxi xi̱na'á va kúvi ra —ka̱chi na̱.
Ra inka tu na káchí saá:
—Iin ra ká'a̱n tú'un yu'ú Ndioxi tá'an na ki̱xi xina'a va kúvi ra —kachi na.
—Ra Juan, ra ndi̱ka̱'a̱n yu xi'in na xa̱'ndia na sukun, ku ndixa va ra ndia̱tiaku yo'o vichin —ka̱chi ra.
Chi te ya̱chi̱ ra mii ra Herodes yo'o ku ra xa̱'ndia chuun ña ndixa'an na tiin na ra Juan. Ra chi̱ka̱tún na ra xi'in cadena, ra chi̱kaa na ra vekaa xa̱'a̱ ña̱ ndi̱ka̱'a̱n ra xa'a ña Herodías xa̱nu ra rey Herodes, chi ra Herodes yo'o ra nda̱ki'in ra ña Herodías yo'o ndu ña yasi'i va ra̱. Ndi su yasi'i ra Felipe, ñani va ra̱, kúvi ña, ra nda̱ki'in ra ña.
Ra xa'a ña yo'o ke ndi̱ka̱'a̱n ra̱ Juan xi'in ra Herodes, ra ka̱chi ra̱ saá xi'in ra:
—Vä'a xá kún, chi köo̱ ichi kun ña nda̱ki'in kún yasi'i ñani kn kundu' ña xi'in kun —ka̱chi ra̱.
Ra ña ka̱n ké xáni ni ini ña Herodías xíní ña ra Juan, ra tiaa ni kúni̱ ña ka'ni ña̱ rá, su ndi kuchüun ña.
Ndi su mii ra Herodes ra íy'ví ini va ra xíní ra ra Juan, chi kundáa ini ra ña kúu rá Juan iin tiaa va'a, ra nda̱a̱, ra yi̱i̱; ña̱ ka̱n ké xi̱ndiaa va ra ra, ra ndi̱täxi ra kuvi ra. Ra te xíniso'o ra Herodes ña̱ ká'a̱n ra Juan xi'in ra, ra xa̱'a̱ ndáta'ví ña xi̱ni̱ ra, ra iin sa̱nà su'va ini ra, ra nii nï'i ra ni ke sa ra, ra va'a ni saá ndo̱'o va ra, su ndi ksii̱ ka vi ini ra̱ xi̱niso'o ra ña ká'a̱n ra Juan.
Ra saá ku ra ndi̱xa̱a̱ va kii ña ndi̱xi̱nu ra Herodes kuiya, saa ra ndi̱tia̱ndiaa va iin kii ña xa ndieé ni ndiátu ña Herodías ndixa koo ña ka'ni ña ra Juan. Ra kii yo'o ra ndieé ni ndásaká'nu ra Herodes ña, iin viko chee ndátava ra, ra ndákana ra takundi'i na kuna'nu xi'in ra, xi'in na komandande, xi'in na xikuá'a̱ na ndée iníí saa kúvi Galilea.
Saá ra ndi̱xa̱a̱ va ñá lo'o se'e ña̱ Herodías ndi̱ki̱'vi ñá nú ndée na ndátava na viko kan ndi̱ta̱xa̱'a̱ ña̱ nú na. Saá ra ndieé ni ksii̱ ini ra Herodes xa'a ña xa̱ ñá saa, ra saa tu na ndi̱xa̱a̱ ndée xíxi xi'in va ra. Ra saa ndi̱ka̱'a̱n ra̱ rey Herodes xi'in ñá lo'o kuáa̱n kan ka̱chi ra̱ saá:
—Ndukú ndia ndiá ka ña'a ña kúni̱ kn nuu yu, ra taxi yu ña̱ nda'á kún —ka̱chi ra̱ xi'in ñá.
Ra iin uvi uni ichi ki̱ndoò ra xi'in ña, ña taxi ra ndia ndiá ka ña'a ña kuni ña nda'a ña, ra ndïkó ini ra ka̱chi ra xi'in ñá, ra ndia taxi tu ra sava ñuu nuu kuu ra rey va nda'a ña, tú ná nduku ñá ñá, ka̱chi ra.
Saá ka̱nata ña ndi̱xa̱'a̱n ña̱ ndi̱nda̱ka̱t'n ña̱ si'i ñá ka̱chi ña̱ saá:
—Nana, ¿ni ké va'a nduku yú n rá —ka̱chi ña̱ xi'in si'i ñá.
Saá nda̱kuiin si'i ñá ka̱chi ña̱ saá xi'in ña:
—Ndukú xíni̱ rá Juan ra̱ sándákuchi yuvi nú rá —ka̱chi ña.
—Kúni̱ y ndikun na kundikaa xini rá Juan ra sándákuchi yuvi ini iin ko̱'o̱, ra taxi kun ña nda'a yu —ka̱chi ña̱ xi'in ra.
Saá ra ksuchí ka vi̱ ini ra̱ rey Herodes, saa chi küní ra ña ka'ni ra ra Juan, su ndí ndi̱küvi ka ndasa uvi yu'ú ra, saa chi xa̱ kæe va yu'ú ra ña taxi ra ndia ndiá ka ña'a ña kuni ña nda'a ña, n takundi'i na ka̱na ra ndi̱xa̱a̱ viko kan.
Ndia saa ra ndikun xa̱'ndia ra chuun nuu iin soldado ña ná k'n ra ka'ndia ra sukun ra Juan, ra kani'i ra xini ra, kixi ña xi'in ra.
Saá nda̱ki'in ra soldado ka̱n ndi̱xa̱'a̱n ra ini vekaa nuu ndikaa ra Juan, ra xa̱'ndia ra̱ skn rá, ra ní'i ra xini ra Juan ndikáá ña ini iin ko̱'o̱ xa̱à ña xi'in ra, ra nda̱ta̱xi ra ña nda'á ñá lo'o kuáa̱n kan, ra saá kæe ñá lo'o kan ndi̱xa̱'a̱n ña ndiáka ña̱ ñá nda'á si'i ñá.
Ra saa te kndàa̱ ini na̱ xi̱ta̱'a̱n tuun xi'in ra Juan ña̱ xa ndi̱xi̱'i̱ ra̱, ra saá kæe na ndi̱xa̱'a̱n na nda̱ki'in na iki kuñu ra̱ ndi̱ndxi̱n na̱.
Saá ku ra nda̱xàà ndia̱ xíka tuun xi'in Jesús, nda̱kutá'an ndia xi'in ra, ndia ti̱'vi̱ ra ndixa'an ndika'an ndoso, ra nda̱taxi ndi'i ndia nuu ra xa̱'a̱ takundi'i ña̱ xa̱ ndia, xi'in ña sa̱ñã'a̱ ndia.
Ra saa ndi̱ka̱'a̱n ra xi'in ndia ka̱chi ra̱ saá:
—Na'a ndo̱, ná k'n yo chí ikú nú köó yuvi ndakindieæ ndo lo'o —ka̱chi ra̱ xi'in ndia.
Chi kua'a ka vi yuvi váxi nuu ndia; na kua̱'a̱n, ra na xáá va, ra ndia̱ nii ña kuxi ndia ke küvi, chi kñä'a̱ mii vi ndia.
Saá na̱ndaa Jesús ini barco xi'in ndia xika xi'in ra, ra ndaki'in ndia kua'an ndia iin ikú nuu köo̱ yuvi.
Su ndi kua'a ni yuvi xi̱ni ña ndaki'in ndia kua'an ndia, ra nda̱kuni na Jesús kua'an ra xi'in ndia. Saá ra ndikun taxindíkn ndi'i na kua̱'a̱n na̱ sa̱ta̱ rá, ra iin takundi'i ñuu ndakoyo yuvi ra xika xa'a na ndixaa na ndia ikú yuu kan, ra xi'na ka va na ka̱n ndi̱xa̱a̱ nuu Jesús xi'in ndia xika tuun xi'in ra.
Ra té nu ra ini barco lo'o yo'o ra nda̱koto'ni ra, ra xa̱ iin nda ndaa̱ va káa ikú kan xi'in yuvi, saa ra knda̱'ví ka vi ini ra̱ xi̱ni ra na̱, chin chí'ña ka vi̱ íin na ndée na, ta iin ndikachi vali ti köo̱ i̱xto̱'o̱ saa íin na. Saá xa̱'a̱ rá sa̱ñã'a̱ ra na̱ xa'a̱ takundi'i ña va'a.
Ra saá ku kua'an kua̱a̱ va, saá ndi̱xa̱a̱ ndia xika tuun xi'in ra ndi̱ka̱'a̱n ndia̱ xi'in ra kachi ndia̱ saá:
—Tátá, xa̱ kua'an kua̱a̱ ni, ra ikú yo'o ra köo̱ mii ña'a ví.
Saá nda̱kuiin Jesús ka̱chi ra̱ saá xi'in ndia:
—¿Ni̱chuun k'n na? Taxi ndo'o ná kuxi na, chi ndo'o va ku ndo xiniñu'u sakuxi na —ka̱chi ra̱. Saá nda̱kuiin ndia ka̱chi ndia̱ saá:
—Tátá, ¿a kuni kun ná k'n ndi sata ndi ña'a xaa xi'in ndi kuxi takundi'i na yuvi yo'o? Ra ku'va uvi ciento denario xu'un, saá vi ké kundieé yó sakuxi yo na yuvi yo'o —ka̱chi ndia xi'in ra.
Ra saá ndika'an Jesús xi'in ndia, ka̱chi ra̱ saá:
—¿Ndixaa kú ixta ní'i ndo? Kuá'án ndo to'ni ndó —ka̱chi ra̱ xi'in ndia.
Saá ndi̱xa̱'a̱n ndia i̱xto̱'ni ndia, ra na̱ndi̱kó ndia̱ xa̱à ndia káchí ndia̱ saá xi'in ra:
—U'un va kú íxta̱, ra uvi kú tiaka va —ka̱chi ndia̱ xi'in ra.
Saá xa̱'ndia ra chiñu ra ndixa'an ndia nda̱chi̱ndee vii ndia yuvi kan, ra ta ti'vi ta ti'vi nda̱chi̱ndee ndia̱ na nuu itia kuíi̱ kan.
Ra saá nda̱kndee na n itia kan, ra ta ciento ta ciento, xi'in ta uvi xiko uxi, ta uvi xiko uxi nda̱kndee na.
Saá ki̱'in Jesús u'un saá íxta̱ kan, xi'in uvi saá tiaka, ra ndo̱ni'i ra nuu ra chí ndiví, ra nda̱taxi ra tixa'vi nda'a Ndioxi xa'a ña, ra té ndi'i, saá ta'ví rá íxta̱ kan ta̱xi ra nda'á ndiá xíka xi'in ra, ña ndata'ví ndia xi'in na yuvi kan, ra saa nda̱ta̱'ví tu ndia uvi saa tiaka kán xi'in takundi'i na yuvi kan.
Ra xi̱xi takundi'i na yuvi yo'o ndia̱kua ndi̱tia̱ndiaa ini na̱.
Ra te ndi'i xi̱xi na, saa nda̱kaya ndia takundi'i ixta ña'ñu ña ni̱ndo̱o̱ ndoso, xi'in tiaka ti ni̱ndo̱o̱ ndoso, ra uxi uvi ka tká  sa̱køtú ndiá xi'in ña.
Ra takundi'i na yuvi xi̱xi yo'o, ra ku'va u'un mil kúvi niña tiaa va.
Té ndi'i, saá ndika'an Jesús xi'in ndia xíka xi'in ra ña ná ndaa ndia ini barco lo'o kán, ra xa̱ ná kunuu ndia k'n ndia chi ñuu Betsaida ña ndikaa chi inka xiyo yu'ú mini kan, ra nani saa kuee na ndiayu tá'an ra xi'in na yuvi kan, ra saa k'n ra chí kan ndakutá'an ra xi'in ndia, ka̱chi ra.
Ra té xa̱ kuñuú, ra xa ndi̱ta̱'vi̱ sava va ndia xíka xi'in ra kua̱'a̱n ndia̱ nuu tiañu'u kan, ra ndiá mitú'un saá va Jesús ni̱ndo̱o̱ chí yu'ú mini kan.
Ra saa ku xi̱ni ra xi̱ktuvi ndia ra nii küvi ka k'n ndia, iin ndiá xi'in ña nduxâ va kuá'a̱n ndia, chi tachi ra chi nú ndia su'va va vaxi ña, ña kan ke küvi kú'n barco ndia xi'in ndia. Ra saa té xa̱ kua'an kúni̱ tvi ta ku'va ka uni ñú, saá xíka xa̱'a̱ Jesús n tiakuii kan ndi̱xa̱a̱ ra nuu ndia, ra ta iyóó ra yá'a ndaku k'n va, saa iyóó ra túvi ndia.
Ra saa te xi̱ni ndia̱ xíka ra n tiakuii kan kxa̱a̱ ra̱, saa ra iin ni̱nda̱'y ko̱'o̱ ndiá, chi nima va xa̱ ndia ra̱.
Chi xi̱ni takundi'i ndia ña xíka ra xaa ra̱ nuu ndia, ra ndieé ni ndi̱y'ví ndia. Saá ra ndikun ndi̱ka̱'a̱n ra̱ xi'in ndia ka̱chi ra̱ saá:
—¡Ya̱ya̱a̱ koo ndo chi y' va kúvi rá! Kuäy'ví ndo —ka̱chi ra̱ xi'in ndia.
Saá ndi̱xa̱a̱ ra̱ na̱ndaa ra ini barco kan xi'in ndia, ra ndi̱kn ndi̱xkui̱i̱n va tachi kan ña kini ni kuu ña. Ra ndieé ni ka nda̱y'ví ini ndia xi̱ni ndia ra, ra nda̱kanda̱ ka vi̱ ini ndia̱.
Chi täan ndaki'in xini ndia ña kúu ra, ra ká'nu, saa chi nii xi̱ni̱ nuu va ndia ña nda̱sa̱kua'a̱ ra ixta, ra nani saa küvi kundaa ini ndia, saa chi xa'a ña ndaku ní ini va ndia ké ndó'o ndia su'va.
Ra saa te nda̱ko̱yo ndia yu'ú tiakuii ka̱n, ra ka̱tún ndia barco ndia yu'ú mini ka̱n, ra saá ndi̱xa̱a̱ ndia ñuu Genesaret.
Ra té nù su'va ndia ini tu lo'o xíka nuu mini kan, saá ra ndikn nda̱kuni va na̱ yuvi kan Jesús.
Saá ra ndi̱kn kæe yuvi kán kua'an na iníí kuvi ñuu ña ndatú'un na xi'in na ta'an na, ra saa xa̱'a̱ na xáá na xi'in na xí'i̱ nuu Jesús ra ndiá n íxto va ndee na xí'i̱ kan, xáá na xi'in na nuu ra.
Ra ndia ndiá ka mii n xáá va Jesús, á ñuu na'nu kúvi ña, á ñuu vali kúvi ña, á ikú kúvi va ña, ra ndia nani ké kundáa ini na tu'un ña̱ xa vaxi ra̱, saa ra ndikun tává va na na̱ xí'i̱ ra chíndee na na ichí nuu yá'a ra kua'an ra, ra xákundá'ví ka vi na nuu ra, ña ná sa ra ña ma̱ni̱ ra taxi ra tiandiaa nda'a na xí'i̱ kan tikoto ra̱. Chi takundi'i na tiándiaa nda'a tikoto ra̱, ra ndi̱kn ndva'a ndixa va na.
Saá kúu ra ndi̱xa̱a̱ sava na fariseo xi'in na maestro sáñá'a̱ ley Ndioxi ña ndakoo ra Moisés; ra ndia ñuu Jerusalén ké kæe na, xa̱à na nuu xíka Jesús.
Ra xi̱ni na ña ni̱ndä'á sava ndia xika xi'in Jesús, ra nda̱kndee ndia xíxi ndia, saa ra vä'a ni ndíkuni na kuni na ndia, chi nuu na fariseo yo'o ra iin kua̱chi̱ chee ku ña yo'o nuu Ndioxi tu na ndä'á iin yuvi ra kuxi na, káchí na.
Saá chi na fariseo xi'in takundi'i na Judío, ra xi'na ka ndá'a na saá xíxi na. Chi ña yo'o ku costumbre ña sa̱ñã'a̱ na xii xíkuá va na na̱, ra ta iyóó iin ña yii ní saa iyóó ña túvi na.
Xa̱'a̱ ña̱ ka̱n ké kuyachin ná fariseo xi'in na maestro sáñá'a̱ ley Ndioxi nuu xika Jesús ra ndi̱nda̱kat'n na ra, ka̱chi na̱ saá:
—¿Ni̱chuun xäto'o ndia xíka xi'in kún costumbre na̱ xikua'a? ¿A kndàa̱ ini ndia, ña xi'na xiniñu'u nda'a ndia saa kuxi ndia? Ra ndia yo'o ra iin saa iyóó nda'a va ndia xíxi ndia —ka̱chi na̱ xi'in Jesús.
Saá nda̱kuiin Jesús ka̱chi ra̱ saá xi'in na:
—Ña̱ ndixa ní ké ndi̱ka̱'a̱n ra Isaías xa̱'a̱ ndo̱'o na ma̱ñá té yachi, ra su'va ke ka̱chi Ndioxi ndika'an ra xi'in ra xa'a ndo, kachi tu'un ña nda̱tiaa ra:
Na yuvi yo'o, ra takua iin tu'un ni̱nù va ké ká'a̱n na ña xáto'ó na y'.
Ndi su nima na, ra xika ni va iyóó ña nuu yu.
Ra ña uun va ké ká'a̱n na ña kañú'un na y'.
Saá chi süví ichí y' ké sáñá'a̱ na yuvi, chi ichi ña ndáku ini mii va na ké sáñá'a̱ ta'an na, káchí Ndioxi xa̱'a̱ ndo, káchí ña ndatiaa ra Isaías te yachi.
Ra ña ndixa ni kúvi va ña, saa chi nda̱koo ña'a va ndó chiñu ña xa̱'ndia Ndioxi, ra costumbre ña sándáku mii na yuvi yo'o va ndieé ni ndákundíkn ndo, saa chi takuu ña ndakatia ndo ki̱sì ndó, xi'in ña ndakatia ndo yaxín ndo, xi'in ña xá ndo kua'a ni ka chiñu, su ndi chiñu yo'o, ra ña xá'ndiá na yuuvi yo'o va ke yo'o —ka̱chi Jesús xi'in na.
Saá ndi̱ka̱'a̱n ka ra̱ xi'in na ka̱chi ra̱ saá:
—Ndo'o, ra iin xiyo va nda̱koo ndó ndiayu ña xá'ndiá Ndioxi, ra chiñu ña̱ nda̱koo na xii xíkuá va ndo ndieé ni xáyíi ndo, ra xándúvi ndo ña.
Ra ká'a̱n yu saa xi'in ndo, saa chi ndiayu Ndioxi ña ndakoo ra Moisés, ra su'va va káchí ña: “Sato̱'ó kun ivá kun xi'in si'i kun” chin “Yuvi na ka'an ndiva'a xi'in vasi'i, ra ná köo̱ ña ka'nu ini xi'in na, chi xiniñu'u ná kuvi va na”, káchí ña̱.
Su ndí ndo'o ra süví saa xá ndo, chi su'va va káchí ndo̱: “Iin tiaa ra kuvi kachi ra su'va xi'in si'i ra a xi'in ivá ra: Küvi chindieé ta'an yu xi'in kun, chi takundi'i xu'un ña xa̱ni xini yu taxi yu nda'a kun, ra xa̱ ta iyóó ña xa ndi̱so̱ko̱ yu nuu Ndioxi va iyóó ña, ra xa corbán va ndu ña, káchí ra xi'in vasi'i ra. Saá ra xa̱va'a va. Xiniñü'u ka ndiakua nduxâ to'ni ra na”, káchí ndo'o.
Ra su'va va ke xá ndo kává ndo yuvi, ra sásí ndo nuu na; täxí ndo sato'ó na iva si'i na, ña ki'in na kuenda xi'in na.
Saá ndákana ra takundi'i na yuvi kan ra ndyachin na nuu ra, ra ndi̱ka̱'a̱n ra̱ xi'in na ka̱chi ra̱ saá:
—Tiaa ni so'o takundi'i ndo ña ka̱'a̱n yu xi'in ndó yo'o, ra ná kundaa ini ndo̱ xi'in ña.
Ndia nii ña'a ña iyóó nuu ñu'ú yo'o, ra xáxí na ña, a xíxi tu na ña, ra xa̱yäkuá ña na; chi tu'un ña ndakoyo nima va na ke xáyákua̱ ña'á.
Ndo'o, na xíniso'o ña ká'a̱n yu xi'in ndo yo'o, ra ndaki'in xíni̱ ndo̱ xi'in ña —ka̱chi ra̱ xi'in na.
Ra saá te ndi'i ra ndakoo ra na yuvi kan, ra̱ nda̱xàà ra chi ve'e, saá ndi̱nda̱ka̱t'n ndiá xíka xi'in ra ra xa'a tu'un ndichi ña ndika'an ra, ni ke kuni ka̱chi ña:
Saá ndika'an ra xi'in ndia ka̱chi ra̱ saá:
—¿A ta iyóó na yuvi kan ke iyóó tu ndo'o va ña nda̱kï'i̱n xi̱ni̱ ndo xi'in ña ni ke kuni kachi ña? ¿A kundäa ini ndo takundi'i ña'a ña iyóó nuu ñu'ú yo'o, ra xáxí na ña, a xíxi tu na ña, ra xa̱yäkuá ña na?
Chi süví níma̱ na kua̱'a̱n ña̱, chi ini siti va na ké kua'an ña̱, ra té ndi'i xítia̱ ña kua'an ña ni̱n va —ka̱chi ra̱ xi'in ndia.
Ra su'va ke ka̱chi Jesús xi'in ndia ña ná kundaà ini ndia̱, ña̱ kuvi kaxi yo takundi'i va ña'a, chi ña va'a ku takundi'i va ña; köo̱ ña yakua.
Saá ndi̱ka̱'a̱n ka ra̱ xi'in ndia ka̱chi ra̱ saá:
—Takundi'i tu'un ña kée yu'ú mii va yuvi ké kúyákuâ na xi'in.
Saá chi níma̱ na ké kaku takundi'i va ñá vä'a, ña vaxi xini na kuni na sa na, ña kotoo na kaka na ña yuuvi, ra kua'a ni koo tani na kuni na, nii na si'i kúvi na, ra nii tiaa kúvi va ndia, ra ni ndakatü'n ta'an tu na a kuachi na a na'nu na, chi inuu xásiki ta'an ndi'i va na, ra saa tu ña kúni̱ na ka'ni na ndìì va,
xi'in ña̱ xákuí'ná ná, xi'in ña iin su'va kúni̱ na koo kuika na, xi'in ña xá na takundi'i nuu ña vä'a, xi'in ña sánda'vi na yuvi, xi'in ña kuni na kindiaa na ña'a iyóó nuu inka yuvi koo nuu na, xi'in ña ndukuíni̱ na xi'in ta'an na, xi'in ña kandivá'a kini na xi'in ta'an na, xi'in ña̱ kutiáa na nuu ñani tá'an na, ra niña chuun ki'vi va xáni xini na sa na.
Takundi'i ña ki̱'vi yo'o ra níma̱ va yuvi ké kána ña, ra ña yo'o ke kúyákuâ na xi'in, ra ndúu na na vä'a nuu Ndioxi —kachi Jesús xi'in ndia.
Ra ñuu ka̱n iyóó iin ña'á, ra tachi ndiva'a ke tíin ña lo'o se'e ña. Ra te xi̱ni ña tú'un ña ndi̱xa̱a̱ ra, saa ra ndikun nda̱ki'in ñá ndi̱xàà ña̱ nuu ndu'u ra, ra xi̱ki̱sítí ñá nú rá.
Ra ña'á yo'o ra süví ta'an na judío kúvi ña, chi ña ñuu Sirofenicia va kúvi ña. Ra xa̱kndá'ví ka vi ña̱ nú Jesús ña̱ ná sa ra ña ma̱ni̱ tava ra tachi ndiva'a kan k'n ña, ra ná saña ña ña lo'o se'e ña.
Saá ndi̱ka̱'a̱n Jesús xi'in ña'á yo'o ka̱chi ra̱ saá:
—Kundiatu ña'a kn nana, xi'na ka mii na xi'in ve'e kúvi na, ná kuxi ña'a, chi vä'a kíta ña tu na kindiaa yo íxta̱ yu'ú se'e yo̱, ra taxi yó ñá nda'á ti̱na kuxi rí —ka̱chi ra̱ xi'in ña.
Saá nda̱kuiin ñá, ka̱chi ña̱ saá xi'in ra:
—Ña̱ nda̱a̱ ní kúvi va ña ká'a̱n kn Tátá, su ndí ti̱na, ra ndia i̱ki̱n va̱lí ña kóyo yu'ú na kua̱chí chi tixi mesa va ndákaya ri xíxi ri, —ka̱chi ña̱ xi'in ra.
Saá kusii ni ini Jesús ña ka̱chi ña saa, ra ndika'an ra xi'in ña kachi ra saa:
—Va'a ni ndika'an kun nana, ra kuánu'u ve'e kun chi xa̱ kita va tachi ndiva'a kua'an ña, ra xa ndva'a va se'e kun, xa'a tu'un ña ndika'an kun yo'o —ka̱chi ra̱ xi'in ñá.
Ra saá té nda̱xàà ndixa ña'á kan ve'e ña, ra xa nuu i̱xto va yayaa kándú' ña lo'o se'e ña, ra xa ki̱ta va tachi ndiva'a ini ña kua'an ña.
Saá ku kanata Jesús ñuu Tiro ra ndi̱ya̱'à ra chi ñuu Sidón iin saa ndi̱xa̱a̱ ra ndia yu'ú tiañu'u Galilea, chi inka xiyo nuu ndikaa Decápolis.
Ra ikán ndi̱xa̱a̱ na nuu ra xi'in iin ra mi'mi̱ ra xïni̱ tu so'o va ra, ra xa̱kndá'ví kavi na nuu ra, ña ná sa ra ña̱ ma̱ni̱ chindu' rá nda'á ra sa̱ta̱ rá xí'i̱ kan.
Saá kxi̱yo Jesús xi'in ra kuæ'e kan, chi nú köó yuvi, ra ikán chi̱nii ra nduku nda'á rá ini so'o ra kuæ'e kan, ra ko'ni ra lo'o tiási̱'i ra n nda'á rá, ra nditiandiaa nda'á rá nuu yáa̱ rá küvi ká'a̱n kan.
Ra ndo̱ni'i ra n ra chi ndiví, ra ndi̱xa̱ka̱ ini ra̱, ra ndi̱ka̱'a̱n ra ka̱chi ra̱ saá:
—¡Efata! —ka̱chi ra̱. T'un yo'o káchí ña saá: Ná ndanúña̱ ña.
Ra ndi̱ka̱'a̱n Jesús xi'in na, ña ná ndatü'un na xi'in ndia nii yuvi xa'a ña yo'o; sundí na ndieé ka xá va kúvi na, chi té ka'an ra xi'in na, ña na ndatü'un na xi'in inka yuvi xa'a ña xa ra xi'in na, ra na ndieé ka ndatu'un va kúvi na.
Ra nda̱kanda̱ ka vi̱ ini na̱ yuvi kan káchí na̱ saá:
—Va'a ni xá Jesús chi ndia̱ na̱ so̱'õ xi'in na küví ká'a̱n ra va'a sánduva'a ra na —káchí na̱ xa̱'a̱ Jesús.
Saá ku iin kii̱ ra kua'a ka vi̱ yuvi nda̱kaya̱ tuku. Ra ndia nii lo'o ña'a köo̱ ní'i na kuxi na, saá ka̱na Jesús ndia xíka xi'in ra, ra ndika'an ra xi'in ndia ka̱chi ra̱ saá:
—Kúndá'ví ní ini y xíní y na̱ yuvi yó'o, chi xa̱ ki̱i̱ uni va ké iyóó na̱ xi'in yu vichin, ra köo̱ mii ña'a ní'i na kuxi vi na ra ndá'ví ni na.
Ra tú saá ná koo na xi'in so̱kò ndati'ví yu na̱ kn' ná ve'e na, saa ra kua'an na ichi saa kundiëé ka na ra kuñaa̱ núú va na, chin sava na kæe xíka va —ka̱chi ra̱.
Saá nda̱kuiin ndia xíka xi'in ra ka̱chi ndia̱ saá:
—Tátá, ¿ndiá mii kú ki'in yó ña'a kuxi takundi'i na yo'o? Chi ikú n köó yuvi va ké yó'o̱ —ka̱chi ndia̱ xi'in ra.
Ra saá ndi̱nda̱ka̱t'n ra ndia̱ ka̱chi ra̱ saá:
—¿Ndixaa kú íxta̱ ní'i ndó? —ka̱chi ra̱ xi'in ndia.
Saá nda̱kuiin ndia ka̱chi ndia̱ saá:
—Uxa va ké ní'i ndi, tátá —ka̱chi ndia̱.
Saá xa̱'ndia ra̱ chiñu ña ná ndakundee takundi'i na yuvi kan n ñu'ú. Ra ki̱'in ra uxa saá íxta̱ kan, ra ndata̱xi ra tixa'vi nda'á Ndioxi xa'a ña, ra té ndi'i saá ta̱'vi ra ña̱ ra ta̱xi ra ña nda'á ndiá xíka xi'in ra, ña ná ndata'ví ndiá ña xi'in na yuvi kan; ra saa ndixa xa va ndia.
Ra ní'i tu na iin ti'vi lo'o tiaka ichí vali va, ra saá ndataxi tu ra tixa'vi nda'a Ndioxi xa'a ri kán va. Ra té ndi'i saá xa̱'ndia ra chiñu ña ná ndata'ví tu ndia rí kan va xi'in na.
Ra takundi'i na xi̱xi kan ra ku'va kmi̱ mil yuvi kúvi na, ra té ndi'i saá ndi̱ndia̱yú ta'an Jesús xi'in na̱.
Ra saá na̱ndaa ra ini barco xi'in ndia xika xi'in ra, ra nda̱ki'in ndia kua̱'a̱n ndia̱ chi ñuu Dalmanuta va.
Ra té ndi̱xa̱a̱ ndia ñuu kan, saá ra ndi̱xa̱a̱ tu na̱ fariseo va ra xa̱'a̱ na tiin ta'an na xi'in Jesús, ra ká'a̱n na xi'in ra ña ná sa ra iin ña ndi̱chí kuni na, ña íxtondoso na ra, a ndixa ndiví ké kée ra.
Saá ra iin ndia̱kua ndi̱xa̱ka̱ ini ra̱, ña ndi̱ndi̱'i ini ra nuu na, ra nda̱kuiin ra ka̱chi ra̱ saá:
—¿Ni̱chuun kúni̱ ní ndo kuni ndo ña xitu'un? Ña ndixa ká'a̱n y xi'in ndó, ndia nii ña sä yu kuni ndo —ka̱chi ra xi'in na.
Saá nda̱koo Jesús na, ra na̱ndaa tuku ra ini barco lo'o kán, ra nda̱ki'in ra kua̱'a̱n ra̱ chi inka xiyo yu'ú mini kan xi'in ndia xíka xi'in ra.
Ra ndia xika xi'in Jesús, ra na̱â ini ndia ña k'n ixta xi'in ndia kuxi ndia, ra indaa̱ mitú'un núú vi̱ kú íxta̱ kua'an xi'in ndia ini barco kan.
Saá xa̱'ndia Jesús chiñu n ndiá ra ka̱chi ra̱ saá:
—To'ni ndo ra kuéndá ní koo ndó xi'in ixán iyá ña kúu nda̱vi̱ na fariseo ra saa tu ra Herodes va —ka̱chi ra̱ xi'in ndia.
Ra saá xa̱'a̱ ndatú'un tá'an mii ndiá káchí ndia̱ saá:
—A ña ndi̱xïni'i yó ixta va ké káchí ra̱ saá xi'in yó —ka̱chi ndia̱.
Saá xi̱ni Jesús ña xa̱'a̱ ndatu'un xi'in ta'an ní ndia, saa ra ndi̱ka̱'a̱n ra̱ xi'in ndia ka̱chi ra̱ saá:
—¿Ni̱ ke ndieé ni ndatu'un ndo xa'a? ¿Ni̱chuun ká'a̱n ndo̱ ñá köo̱ ixta ní'i ndo? ¿A ra ndixa ke ndia nii lo'o chiin täan kundaa ini ndo, ra nii nda̱kï'i̱n xíni̱ ndo̱? ¿Ni̱chuun ndaku ni ini ndo ña küvi xín ini ndo saa va?
Iyóó ndchí n ndo̱ ra xïní ndo̱; iyóó so'o ndó ra xïní so'o ndo̱. ¿Á ndákü'un ini ndo xa'a ña xitu'un xa yu
Saá nda̱kuiin ndia ka̱chi ndia̱ saá:
—Uxi uvi ka tká nda̱ki'in ndi, Tátá —ka̱chi ndia xi'in ra̱.
Saá ndi̱ka̱'a̱n ka ra̱ xi'in ndia ka̱chi ra̱ saá:
—Ra té sakuxi tu yu kumi mil yuvi xi'in uxa kuiti ixta tu, ¿ndi̱xàà ka tká chitú ni̱ndo̱o̱ ndoso nda̱ki'in ndó? —ka̱chi ra̱ xi'in ndia.
Saá nda̱kuiin ndia ka̱chi ndia̱ saá:
—Uxa ka tká nda̱ki'in ndi, Tátá —ka̱chi ndia̱ xi'in ra.
Saá ndi̱ka̱'a̱n ra̱ xi'in ndia ka̱chi̱ ra̱ saá:
—Ra nani saa küvi kundaa ini ndo̱ vichin va —ka̱chi ra̱ xi'in ndia.
Saá ndi̱xa̱a̱ Jesús ñuu Betsaida xi'in ndia xika xi'in ra. Ra ikán ndiáka na yuvi kan iin ra kua̱a̱ ndi̱xa̱a̱ ra xi'in na̱ n Jesús, ra xa̱kndá'ví ná nuu ra ña ná sa ra ña̱ ma̱ni̱ chindu' rá nda'á rá sata̱ rá ku­a̱a kan.
Saá ti̱in Jesús nda'á rá kua̱a kan ra ndiáka ra ra ndixa'an ra xi'in ra ndia nuu ñuu kan, ra ikán ko̱ndiaa ra tiási̱'i ra̱ n ra, ra te ndi'i chi̱ndu' rá nda'á rá sáta̱ rá, rá ndi̱nda̱ka̱t'n rá ra ka̱chi ra̱ saá:
—¿A xa tuvi lo'o? —ka̱chi ra̱ xi'in ra.
Ra xa̱ nda̱tuvì va lo'o nuu ra kua̱a kan, Saá nda̱kuiin ra ka̱chi ra̱ saá xi'in Jesús:
—Xa̱ xíní va yu na yuvi, Tátá, ndi tá íin itun na'nu va, íin na túvi yu, ra tu xíka kuá'an va kúvi nuu túvi yu —ka̱chi ra̱.
Saá chi̱ndu' tuku Jesús nda'a ra n rá kua̱a kan, ra ndi̱ka̱'a̱n ra̱ xi'in ra ná to'ni ra, saá ra ndi̱kn ndva'a ndixa va nuu ra, ra iin káxi káxi nda̱koto'ni ra iníí kúvi.
—Kuá'án, ra kï'vi kun ñuu, ra ndia̱ nii yuvi nda̱tü'un kún xi'in xa̱'a̱ ñá yo'o —ka̱chi ra̱ xi'in ra.
Té ndi'i, saá nda̱ki'in Jesús kua̱'a̱n ra̱ xi'in ndia xíka xi'in ra chi ñuu vali ña̱ ndó'ni ñuu Cesarea ña ndikun ndiaa Filipo. Ra nani saá kúu ndia kua̱'a̱n ndia̱ ichí kan, saá ndi̱nda̱ka̱t'n ra ndia̱ ka̱chi ra̱ saá:
—¿Yo kúu y' káchí na̱ yuvi? —ka̱chi ra̱ xi'in ndia.
Saá nda̱kuiin ndia ka̱chi ndia̱ saá:
—Sava na ká'a̱n ña kúu kún ra Juan ra sa̱ndakøchi yuvi, ra sava tu na ká'a̱n ña kúu kún ra Elías va, ra inka tu na ká'a̱n xa'a kun ña kúu kún ndia iin ra ndika'an tu'un yu'ú Ndioxi xina'a va kúvi ra ndatiaku, káchí na —ka̱chi ndia̱ xi'in ra.
Saá ndi̱ka̱'a̱n ra̱ xi'in ndia ka̱chi ra̱ saá:
—Ra ndó'o̱ tu, ¿yó kúvi yu túvi ndó? —ka̱chi ra̱ xi'in ndia.
Saá nda̱kuiin ra Pedro ka̱chi ra̱ saá:
—Tátá, yó'o̱ kú Cristo ra̱ ndi̱ka̱xin Ndioxi sakákù na yuuvi yó'o —ka̱chi ra̱ xi'in ra.
Saá ndi̱ka̱'a̱n Jesús xi'in ndia ka̱chi ra̱ saá:
—Ndia nii yuvi nda̱tü'un ndó xi'in xa̱'a̱ ñá yo'o —ka̱chi ra̱ xi'in ndia.
Saá xa'a Jesús ndakani ra nuu ndia ka̱chi ra̱ saá:
—Y' ra xa̱à yo'o, ra xiniñu'u ndo'o ní y, ra na xikua'a ñuu Israel, xi'in na sutu kuna'nu, xi'in na máestró sáñá'a̱ ley Ndioxi ña ndakoo ra Moisés, ra kundásí ní na y', ra ka'ni na y', su ndí kii̱ uni ra ndatiaku va y —ka̱chi ra̱ xi'in ndia.
Ra ndi̱tísë'é tu'un va'a vi ra xa'a ña ndo'o ra chi iin káxi káxi va ndátú'un ra xi'in ndia. Ra saá ta̱va síin ra Pedro Jesús ra ndi̱ya̱'à tu'un ndika'an ra xi'in ra.
—¡Kuatia'a nuu yu timia'a! Chi yo'o ra süví chiñu Ndioxi ke ndi'i ini kun xa'a sa kun chi chiñu ña xá na yuvi yo'o va ke ki'in kun kuenda xi'in —ka̱chi ra̱ xi'in ra Pedro.
Ra saá nda̱kana Jesús ndia̱ xíka xi'in ra, xi'in na yuvi kan, ra ndi̱ka̱'a̱n ra̱ xi'in na ka̱chi ra̱ saá:
—Tú ndiá ndo̱ kúni̱ kundikn y', ra xíniñú'u ka'ndia ini ndo xá'a̱ mii ndó, ra ndakasokó ndo̱ cruz ndo̱ ra kundik­n ndo y'.
Chi takundi'i yuvi na kúni̱ sakákù mii ra na̱ ka̱n kúvi ná ndi'i xá'a̱ va. Ra na sandoñu'ù mii xa̱'a̱ y', xi'in xá'a̱ tú'un Ndioxi, ra na̱ ka̱n kúvi na kuchuun kakù va.
Ra ¿ni ke va'a ni̱'i̱ vi yuvi, tu na sakanaa na iníí saa ña yuuvi yo'o, ra sandoñu'ù tu na mii na?
Chi na yuuvi yo'o, ra ndia nii ña'a kuchüun na cha'vi na xa'a ña kutiaku na.
Ra yuvi na̱ kúka'an nuu tu xi'in yu, á xi'in tú'un yu nú ná yuvi kua̱chi̱ yo'o vichin, saá ra saá sa tu y', ra xa̱à yo'o va, chi kuka'an nuu tu y' va xi'in na nuu Tátá yu, ta xa na ndikó yú kixi yu xi'in ndieæ Ivá yú, xi'in na yii na ku tatún rá —ka̱chi Jesús xi'in na.
Saá ndi̱ka̱'a̱n ka ra̱ xi'in na ka̱chi ra̱ saa:
—Ña̱ nda̱a̱ ká'a̱n yu xi'in ndó, chi sava ndó'o̱ na̱ ndee yó'o vichin, ra kuni nuu ndo̱ nuu xá'ndiá Ndioxi chiñu xi'in takundi'i ndieæ ra, ra saa vi ke kuvi ndo —kachi ra xi'in na.
Ra saa ku ndi̱ya̱'à i̱ñ ki̱i̱, saá nda̱ki'in Jesús ra̱ Pedro xi'in ra Jacobo, xi'in ra Juan kua̱'a̱n ndia̱ xi'in ra iin xiki sukun. Ra ikán nda̱namà ra xi̱ni ndia.
Ra tikoto ña ndíxi ra, ra iin ye yé'æ ndu ña̱, ra iin táxa táxa ndu ña̱, ra yàà ka vi ndu ña, iin mii ka̱chi̱ ndu ña; ndia nii yuvi ra kuchüun na ndasayaa ni na tikoto tá ku'va ndu tikoto ra̱ yo'o, nii ná ndakatia ní va na ña̱.
Saá ra tu'va ndi̱tvi va ra Elías xi'in ra Moisés, ra xa̱'a̱ ndia ndatú'un ndia xi'in Jesús ndíta ndia.
Ra saá ndi̱ka̱'a̱n ra̱ Pedro xi'in Jesús, ka̱chi ra̱ saá:
—Tátá máestró, tiaa ni va'a ña ndée yo yo'o vichin, tu kuni kun ra ná sava'a ndi uni ve'e tuvíxi̱n va̱lí, iin ña koo yo'o, ra iin ña koo ra Moisés, ra iin ña koo ra Elías —ka̱chi ra̱ xi'in Jesús.
Ra saá ndxi̱n vi̱ko̱ nda̱si ña sata ndia. Ra tiañu vi̱ko̱ kán tiák ndi̱ka̱'a̱n Ndioxi, kachi ra saá:
—Ra yo̱'o̱ kú Se'e yu ra kú'vi̱ ni ini yu xíní yu, ra ná kandíxa ndó ña̱ ká'a̱n ra̱ xi'in ndo, —ka̱chi tachi Ndioxi kan xi'in ndia.
Ra té sa̱kø'n n ndiá nda̱koto'ni ndia, ra nii ka yuvi köo̱ ndíxini ndia, ra ndiá si̱i̱n ndá­a̱ mitú'un saa va Jesús ndichi xi̱ni ndia.
Ra té saa kúu ndia na̱ndi̱kó ndia va̱xi nùù ndia ikú kán, saá ndi̱ka̱'a̱n Jesús xi'in ndia ña ná nda̱tü'un ndia xi'in ndia nii yuvi xa̱'a̱ ñá xi̱ni ndia ku ikú kán, chi ndiakua té na ndatiaku ra xa̱à yó'o vichin, ra saa ví ké kundáa ini na.
Ña ka̱n ké ndia̱ nii yuvi ni̱ndätú'un ndia xi'in xa'a ña xi̱ni ndia. Ra xíka ka vi̱ ini ndia xa̱'a̱ ñá ndi̱ka̱'a̱n ra̱ ña ndatiaku ra̱, chi ndi̱kundäa ini ndia ni ké kúní kachi ña̱.
Saá ndi̱nda̱ka̱t'n ndia Jesús ka̱chi ndia saá:
—Tátá, ¿nichuun káchí na̱ máestró na sáñá'a̱ ley Ndioxi ña̱ xi'na ka ra̱ Elías kú rá xiniñu'u kunúú kixi —ka̱chi ndia.
Ra saá nda̱kuiin Jesús ka̱chi ra̱ saá xi'in ndia:
—Ña̱ ndixa ké, xi'na ka ra̱ Elías kú rá kunúú kixi sandúvi takundi'i ña̱ xíniñú'u kundúvi. Ra ta ku'va ká'a̱n tu'un Ndioxi xa'a y', ra xa̱à yo'o vichin, ña xiniñu'u ndo'o ní y ra kundasi ní na y'.
Ra ña̱ ndixa ké ká'a̱n yu xi'in va ndó, chi ra Elías ra xa ki̱xi va ra, ra xa̱ xa̱ na ña kúni̱ mii na xi'in va ra, ta ku'va káchí tu'un Ndioxi ña ndákani ña xa'a ra ndiá ku'va ké ndo'o ra —ka̱chi Jesús xi'in ndia.
Saá te nda̱ndikó Jesús xa̱à ra nuu ni̱ndo̱o̱ sava ka ndia xika xi'in ra, ra xa̱ iin ti'vi chee va yuvi nda̱kaya̱ ndée xi'in ndia xi̱ni ra, ra ikán ndée tu sava na máestró na sáñá'a̱ ley Ndioxi ña tiin ta'an na̱ xi'in ndia xíka xi'in Jesús, ra ndá'y na nuu ndia.
Ra saa té xi̱ni na̱ yuvi kan Jesús ra nda̱kanda̱ ka vi ini na, saa ra ndikun nda̱kuita takundi'i na ra xínu na ndixaa na ka'an Ndioxi na xi'in ra.
Saá ndi̱nda̱ka̱t'n ra ndia xika xi'in ra ka̱chi ra̱ saá:
—¿Ni̱ ke xákuáchi ndo xa'a xi'in na yuvi kaa? —ka̱chi ra̱ xi'in ndia.
—Tátá máestró, yó'o xa̱à iin se'e yu xi'in yu nuu kun, chi tachi ndiva'a ke ndikaa ña'a, ra täxí ña ka'an ra.
Ra té xáá tachi ndiva'a yo'o tíin ña ra ndia ndiá ka mii nuu ndú' ra, ra tíin ña ra kúun ña ñu'ú, ra xa'a iin kee lolo yu'ú rá, ra iin ndákaxi̱ ta'an nù'ù ra, ra iin kútuun ra xá ña. Ra xa̱ ndi̱ka̱'­a̱n yu xi'in ndia xíka xi'in kún ña ná tava ndia tachi ndiva'a yo'o ini se'e yu k'n ña, su ndi ndi̱kuchüun ndia xi'in ña —ka̱chi ra̱ xi'in Jesús.
Saá nda̱kuiin Jesús ka̱chi ra̱ saá xi'in ndia xika xi'in ra:
—¿Ni̱chuun ndaku ni ini ndo? ¿Ni̱ ka ke kachi yu xi'in ndo, ña na kundaa ini ndo? Kndiëe ká ini y n ndo̱. Na'a ndo xi'in ra lo'o ña̱a̱ yo'o —ka̱chi ra̱ xi'in na.
Saá ndi̱xa̱a̱ na xi'in ra̱ n Jesús. Ra té xi̱ni tachi ndiva'a kan Jesús, ra ndikun iin xa̱'ni yi'i̱ ña ra, ra iin kée nda'a ra, iin kée xa'a ra kándú' ra, ra iin chíchi ñu'ú ra ndiakua kee lolo yu'ú rá.
Saá ndi̱nda̱ka̱t'n Jesús ivá rá lo'o kan, ka̱chi ra̱ saa:
—¿Xa̱ ndi̱xàà kuiya ké ndó'o ra saa? —ka̱chi ra̱ xi'in ra.
Saá nda̱kuiin ivá rá ka̱chi ra̱ saá:
—Té lo'o vi rá ke ki̱'in ñá ra, Tátá.
Ra tachi ndiva'a yo'o, ra nii ndiä'ví ichi xáá ña sakó'ni ña ra nuu ñu'ù, xi'in nuu tiakuii, ña̱ kúni̱ ña̱ ka'ni ña rá; ña̱ ka̱n ke nduku yu ña ma̱ni̱ nuu kun, tu na kuvi chindieé ta'an kun xi'in ndi, Tátá, ra ná kunda'vi ini kun kuni kun ndu'u, ra ná sa kun ña ma̱ni̱ xi'in ndi, chi ndá'ví ni ndi —ka̱chi ra xi'in Jesús.
Saá nda̱kuiin Jesús ka̱chi ra̱ saá xi'in ra:
—Tu na kandíxa kun saa ra kuvi va, chin takundi'i na kandíxa ra köo̱ ña u'vi nuu na kan —ka̱chi Jesús xi'in ra.
Ra saá ndikun ndieé ka vi ndi̱ka̱'a̱n ivá ra lo'o kan, ka̱chi ra̱ saá:
—¡Kandixa va y Tátá, ra chindieé ta'an ka xi'in yu, ña ná kandixa va'a ka y yó'o̱! —ka̱chi ra̱.
—Tachi ndiva'a ña mi'mi̱, xi'in ña xïni̱ só'o, y' ku ra xá'ndiá chiñu nuu kun. Ra ná kita kun kú'n kn, ra nandïkó ká kn tiin kún ra lo'o yó'o —ka̱chi Jesús xi'in ña.
Saá ra iin koko'ó ni̱nda̱'y tachi ndiva'a kan, ra iin xa̱'ni yí'i tuku ña ra lo'o kan, saa kita ña kua'an ña, ra iin ta káa ra ndi̱xi̱'i̱ káa ra kándú' rá xa̱ ña, rá saá ndi̱ka̱'a̱n takundi'i na ndíta kan ka̱chi na saa: “Ndi̱xi̱'i̱ va ra lo'o káá”, ka̱chi na.
Saá ti̱in Jesús nda'á ra lo'o yo'o ra ndo̱ni'i rá ra, ra ndikun nda̱koó va ra.
Ra saá ndi̱ki̱'vi Jesús iin ve'e nda̱knd' ra xi'in ndia xika xi'in ra, ra saa ndi̱nda̱ka̱t'n ndia ra ka̱chi ndia̱ saá:
—Tátá, ¿nichuun ndi̱kuchüun ndi tava ndi tachi ndiva'a kán? —ka̱chi ndia̱ xi'in ra.
Saá nda̱kuiin ra, ka̱chi ra̱ saá xi'in ndia:
—Ña xiniñu'u sa yo ke ka̱'a̱n ní yo̱ xi'in Ndioxi, ra ná koo su'un yo küxí yo, ra saá ké kuchuun yo tava yo tachi ndiva'a —ka̱chi ra̱ xi'in ndia.
Saá ku nda̱ki'in Jesús kua̱'a̱n ra̱ xi'in ndia xíka xi'in ra. Ra chi Galilea ke kua'an ndia, ra ndi̱küni Jesús ña̱ kundaa ini na̱ yuvi xá'a̱ rá.
Chi takua ndia xíka xi'in va ra kúvi ndia ndákani ra n, ra káchí ra̱ saá:
—Y', ra xa̱à yo'o, ra ndataxi ná y' nda'á ná ñuu, ra ka'ni ná y', su ndí ki̱i̱ uni ra ndatiaku tuku va yu —káchí ra̱ xi'in ndia.
Ra ndia xika xi'in ra, ra nii kundäa ini ndia ni ke ká'a̱n ra̱, ra nii xa̱ndiëe ini tu ndia̱ ña nda̱ka̱t­'­n va ndia ra̱ xa'a ña ká'a̱n ra, chi íy'ví ni ndia.
Saá ndi̱xa̱a̱ ndia̱ ñuu Capernaúm. Ra té xa̱ ndee ndia̱ ve'e kan, saá ndi̱nda̱ka̱tu'un Jesús ndia kachi ra saa xi'in ndia:
—¿Ni̱ xá'a̱ ké ndatú'un kuáchi ndó xi'in ta'an ndo va̱xi ndó ichí kán? —ka̱chi ra̱ xi'in ndia.
Ra nii ndi̱ndäkuiin ndia, saa chi xa'a iin ra kunúu ka'ndia chiñu n va ndiá ké ndatu'un ndia vaxi ndia ichi kan.
—Ndó'o̱ ndia kúni̱ kúnúu, ra xiniñu'u ndakundíkn ndo ndia chi sata takundi'i na, ra xiniñu'u chindieé ta'an tu ndo xi'in takundi'i va na —ka̱chi ra xi'in ndia.
Saá ka̱na ra iin ra lo'o ra xa̱ni̱ndíchí ra ra ma̱'ñú ndiá, ra saa nda̱knndiaa  tu ra ra lo'o kán, ra ndi̱ka̱'a̱n ra̱ xi'in ndia, ka̱chi ra̱ saá:
—Yuvi na̱ nda̱ki'in ma̱ni̱ iin ra lo'o tán ra yó'o̱ xa'a y', ra y' va ku ra ndáki'in ma̱ni̱ na, ra na ndáki'in ma̱ni̱ y', ra süví takua y' kúvi ra ndaki'in ma̱ni̱ na, chi ra ti̱'vi̱ y' vaxi va yu kúvi ra ndaki'in ma̱ni̱ na —ka̱chi Jesús xi'in ndia.
Saá ndi̱ka̱'a̱n ra̱ Juan xi'in Jesús ka̱chi ra̱ saá:
—Tátá máestró, ikán xi̱ni ndi̱ xíka iin tiaa ra tává ra tachi ndiva'a xi'in ki̱vi̱ kun, su ndi itä'an ra xi'in yo, ña kan ke ndika'an ndi xi'in ra ña na sä ka ra saa, saa chi süví ra xika xi'in yo kúvi ra, —ka̱chi ra xi'in Jesús.
Ra saá nda̱kuiin Jesús ka̱chi saá xi'in ra:
—Säsí ndo̱ nú na, saa chi takundi'i yuvi na xá iin ña xitu'un xi'in ki̱vi̱ yu, ra kïxí ka ini na kan ña ka'an kí'vi ka tu na xa'a yu.
Chi yuvi na kuëe katá'an xi'in yó, ra ndieæ va yo ké kua'an na.
Ra ndia ndiá ka na̱ sóko̱ iin yaxín lo'o tiakuii nú ndo̱ xá'a̱ ñá ndíkn ndo̱ y', ra ña ndixa ka'an yu xi'in ndo, chi ndï'i uun xa̱'a̱ ñá ma̱ni̱ kán, chi ndaki'in tu na kan va yá'vi na, xa'a ña ma̱ni̱ kán sa Ndioxi —ka̱chi Jesús xi'in ndia—.
’Ra na kuu mii kua̱chi̱ sakóyo iin na vali va'a, na ndikun ichi yu, ra va'a ka va yachi ná kunu'ni iin y ka̱tia̱ chee sukun ná, ra ko'ni na̱ na ini mini —kachi Jesús.
Saá ndika'an ka ra kachi ra saa:
—Tú nda'á ndó kúvi ña ku mii kua̱chi̱ sandakava ña ndó'o̱ ña sa ndo kua̱chi̱, saa ra ka'ndia ndo ñá, saa chi va'a ka va ké ná ki'vi ndó nuu kutiaku ndo iin ndisaa kii xi'in iin xiyo nda'á ndó, nuu ña k'n ndo ndiaya xi'in uvi saa nda'a ndo n xíxi̱ ñù'ù, ñuú ka'ñu, ra ndä'vá ña,
chi ikán ra ñuú ka'ñu ke iyóó va tikuxi ra xï'í ri, ra nii ñù'ù ña xíxi̱ kán ra ndä'vá ña, chin iin nduví niñuu ke xíxi̱ va ña.
Ra tú xá'a̱ tu ndo̱ kúvi ña ku mii kua̱chi̱ ña̱ sandakava ña ndo'o sa ndo kua̱chi̱, saa ra ka'ndia ndó ñá, saa chi va'a ka va ké ná ni̱'i̱ ndo ki'vi ndo nuu kutiaku ndo iin ndisaa kii xi'in iin xiyo xa'a ndo, nuu ña ná k'n ndo ndiaya xi'in uvi saa xa'a ndo, nú ndä'va ñu'ù,
Ra tú nduchi n tu ndo kúvi ña ku mii kua̱chi̱ ña̱ sandakava ña ndo'o sa ndo kua̱chi̱, saa ra va'a ka va ná tava ndo ñá, saa chi va'a ka va ké ná ni̱'i̱ ndo ki'vi ndo xi'in iin xiyo nduchi nuu ndo nuu xá'ndiá Ndioxi chiñu koo ndo, nuu ña ná k'n ndo ndiaya xi'in uvi saa xiyo nduchi nuu ndo,
chi ikán, ra ñú ka'ñu ke iyóó va tikuxi, ra xï'í ri, ra nii ñù'ù ña xíxi̱ kan, ra ndä'vá ña, chi iin nduví niñuu ke xíxi̱ va ña.
’Chi takundi'i yuvi ra xi'in ñu'ù ké k'va̱ takundi'i va na, ra takundi'i ña'a ña sókô ná ra xi'in ñi̱i̱ ké k'va va ña.
Ra ña ndixa ke ñi̱i̱ ra ña va'a ní kúvi va ña, ra ndi tu ná ndi'i xa'a ña, ña ü'va ka koo ña, saa ra ndi'i xa'a va ña, ra ¿ndixaa ka ké sa ndó'o̱ ña ndasa u'va ndo ña, ña va'a ndakuniñú'u tuku ndo ña? Ra tá iyóó ñi̱i̱ yo'o ña i'va̱ ña̱, saá ná koo ndó, ra vivii ná koo ndo xi'in na ta'an ndo —ka̱chi Jesús xi'in na.
Saá kæe Jesús ñuu Capernaúm, ra nda̱ki'in ra kua̱'a̱n ra̱ ñuu ña ndikun ndiaa Judea, ña̱ ndó'ni chi inka xiyo yu'ú i̱tia Jordán. Ra iin ti'vi chee yuvi nda̱kaya̱ tuku xa̱à nuu ra ikán, ra saa xa̱'a̱ rá sa̱ñã'a̱ tuku ra na tu'un Ndioxi, xa̱ ta yúná'á ra xá va ra.
Saá kuyachin sava na fariseo n íin ra, ra ndi̱nda̱ka̱t'n na ra kachi na saá:
—¿A iyóó ichí ndakoo iin tiaa yasi'i ra̱? —kachi na xi'in Jesús, saa chin na kuni tandoso  va kúvi na ra.
Ra saá nda̱kuiin Jesús ka̱chi ra̱ saá xi'in na:
—¿Ndixa iyóó ndiayu ña ndakoo ra̱ Moisés nda'a ndo̱ xá'a̱ ñá? —ka̱chi ra xi'in na.
Saá nda̱kuiin na ka̱chi na̱ saá:
—Va'a va ndakoo iin tiaa yasi'i ra ka̱chi ndiayu ña nda̱koo ra Moisés, ndi xiniñu'u ná sandakuíta̱ ra iin tutu taxi ra nda'a yasi'i ra, ña̱ ndákuiin ña xa̱'a̱ ra, ña ndixa ke xa nda̱koo ra ña, saá ra xa̱ va'a va káchí ña —ka̱chi na̱ xi'in Jesús.
Ra saá ndi̱ka̱'a̱n Jesús xi'in na ka̱chi ra̱ saá:
—Xa̱'a̱ ñá ndieé ní ini va ndó ké ta̱xi ra Moisés ndiayu yo'o nda'a ndo ña sa ndo saa.
Chi xi̱na'á té sakan chi̱tøni̱ Ndioxi ña̱ yuuvi yo'o, ra síin va ndi̱xi̱yo. Chi takua iin ndaa̱ tiaa xi'in iin ndaa̱ ña'á va xa̱va'a ra ña ná koo na xi'in ta'an na.
Ra uvi saa na ra sa iin mitú'un va yuvi ndúu na, ra süví ka uvi yuvi kúvi na, chi sa iin ndáa̱ va ndúu na.
Ra na chta̱'a̱n Ndioxi, ra ndia nii na yuuvi yo'o ná satä'ví ta'an ña'á —ka̱chi Jesús xi'in na.
Ra te xa̱ nda̱xàà Jesús chi ve'e xi'in ndia xíka xi'in ra, saá ndi̱nda̱ka̱t'n tuku ndia ra xa̱'a̱ suvi ña yo'o.
Saá ndika'an ra xi'in ndia ka̱chi ra̱ saá:
—Tiaa ra ndakoo yasi'i, ra tándá'a̱ ra xi'in inka ña'á, ra ley Ndioxi va ke kánduu ra, chi xásiki ra yasi'i ra ña̱ núø.
Ra saá tu iin ña si'i  va, tu ná ndakoo ñá yii̱ ña̱, ra tándá'a̱ ña̱ xi'in inka tiaa, ra ley Ndioxi ké kánduu tu ña kan va —ka̱chi Jesús xi'in ndia.
Saá ku ra kua'a ka vi̱ ná ndi̱xa̱a̱ xi'in na kuachi va̱lí se'e na nuu Jesús ña̱ ná chindu' ra nda'a ra sata na, ña sa yii̱ ra na. Saá ra xa̱'a̱ ndia xíka xi'in ra ni̱nda̱'y ndia nuu na ndi̱xa̱a̱ xi'in na kuachi vali kan.
Ra té xi̱ni Jesús ña̱ xa̱ ndia, saa ra ni̱nda̱'y ra nuu ndia ka̱chi ra̱ saá:
—Saña ndo na vali, ná kixi na nuu yu, ra xäsí  ndo̱ nú ná, chi na iyóó ta ku'va iyóó na vali yo'o kú na kuchuun ki'vi koo xi'in Ndioxi nuu xá'ndiá ra chiñu chi táxi na ña xá'ndiá chiñu ra nima na.
Ra ña̱ ndixa ke ká'a̱n yu xi'in ndó, chi takua na ndáki'in ichi Ndioxi ra xá na tá ku'va xá iin na kuachi vali, ra na kan va kúvi na kuchuun ki'vi koo nuu xá'ndiá Ndioxi chiñu —ka̱chi Jesús xi'in ndia.
Saá nda̱numi ndiaa ra na va̱lí kan ra chi̱ndu' ra nda'á rá sa̱ta̱ ná, ra ndkú ra ña va'a nuu Ndioxi xa'a na, ña xa̱ yii ra na.
Ra saa té ndaki'in Jesús kua'an ra̱ ichi kan, saá xínu iin tiaa xa̱à ra̱ xi̱ksítí rá n rá, ra ndi̱nda̱ka̱t'n ra ra ka̱chi ra̱ saá:
—Tátá máestró, ra va'a, ¿ni ke xiniñu'u sa yu ña va'a kuvi ni̱'i̱ tá'vi̱ yú kutiaku yu ndia ndikaa ndiku'un xi'in Ndioxi? —ka̱chi ra̱ xi'in Jesús.
Saá nda̱kuiin Jesús ka̱chi ra̱ saá xi'in ra:
Ra saá ndi̱ka̱'a̱n ká Jesús xi'in ra ka̱chi ra̱ saa:
—Xa̱ xíni̱ va kun takundi'i ndiayu ña nda̱koo Ndioxi, takuu ña ka'an ña kandüu kn Ndioxi, ra kä'ni kun ndìì, ra sasïkí kun yasi'i kun, xi'in nii xa̱kuï'na̱ kun, ra chikäa kun kua̱chi̱ sikí yuvi, xi'in nii sandä'ví kun yuvi, ra ná sato'ó kn ivá kun xi'in si'i kun, —ka̱chi Jesús xi'in ra.
Saá nda̱kuiin tiaa yo'o ka̱chi ra̱ saá:
—Tátá máestró, te lo'o vi yu xa'a yu kandíxa yu takundi'i ña yo'o —ka̱chi ra̱.
Ra saá kakáxi ixtó'ni Jesús nuu ra, ra k'vi̱ ka vi ini ra xini ra ra, saá ndika'an ra xi'in ra káchí ra saa:
—Iyóó va inka ña kumáni̱ nuu kun: Kuá'án, ra xi̱ko̱ kun takundi'i ña'a ña iyóó nuu kun, ra ndata'ví kun xu'un xi'in na nda̱'ví, ra saá ké kuu kun ra kui̱ká ndiví nuu iyóó Ndioxi, ra té ndi'i ndakasokó kun cruz kun ra kixi kun k'n yo xi'in yu —ka̱chi Jesús xi'in ra.
Ra té ka̱chi Jesús saá xi'in ra, saa ra, nda̱kava ka vi̱ ini ra̱, ndia saa ra, ndaki'in ra kua'an va ra, ra kusuchí ni ini ra chi kui̱ká ní rá.
Saá ndi̱kokuíi̱n Jesús ra ndakoto'ni ra nuu ndia xika xi'in ra, ra ndika'an ra xi'in ndia, ka̱chi ra̱ saá:
—Na kui̱ká, ra tiaa ni u'vi saa kuchuun na ki'vi na ndiví nuu xá'ndiá Ndioxi chiñu —ka̱chi ra̱ xi'in ndia.
Ra ndia xika xi'in Jesús ra nda̱kanda̱ ka vi ini ndia xi'in tu'un yo'o, ra saá ndi̱ka̱'a̱n tuku ra xi'in ndia ka̱chi ra̱ saá:
—Se'e, ña nda̱a̱ ka'an yu xi'in ndo, chi tiaa ni u'vi ki'vi iin yuvi na ndiáá ni ini ña̱ kui̱ká ichi nuu xa'ndia Ndioxi chiñu.
Ra ü'vi kavi ki'vi iin kamello yavi̱ xa'a tiku, nuu ña ki'vi iin ra kui̱ká ichi nuu xa'ndia Ndioxi chiñu —kachi Jesús xi'in ndia.
Ra ndia xika xi'in ra, ra ndieé ká va nda̱kanda̱ ini ndia, kachi ndia saa xi'in ta'an ndia:
—Ra tu saa va iyóó ña, saa ra, ¿yo va ku na kuchuun kaku tu saá? —ka̱chi ndia̱ xi'in tá'an ndia.
—N na yuvi, ra tiaa ni va u'vi ña túvi na, su ndi nuu Ndioxi ra köo̱ ña u'vi, chi ra kan ra kúvi sa ra takundi'i va chiñu —ka̱chi ra̱ xi'in ndia.
Ra saá xa'a ra Pedro ká'a̱n ra xi'in Jesús ka̱chi ra̱ saá:
—Tátá, ndú' ra nda̱koo ndi'i va ndi ña'a ndi, ra nda̱kndikn ndi̱ yó'o̱ xíka ndí xi'in kun, ¿ra ni ke koo tu ndu'u? —ka̱chi ra̱ xi'in Jesús.
Saá nda̱kuiin Jesús ka̱chi ra̱ saá:
—Ña ndixa ka'an yu xi'in ndo, chi takundi'i yuvi na ndakoo ve'e, xi'in na ndakoo ñani, xi'in na ndakoo ku'va, xi'in na ndakoo ivá si'i, xi'in na ndakoo yasi'i, xi'in na ndakoo se'e, xi'in na ndakoo ñu'ú, xa'a ña ndíkn na y', xi'in xa'a ña ndaki'in na ichi Ndioxi,
ra süví ña uun kúvi ña, chi nuu ña yuuvi yo'o vichin ra kua'a ni ka va ña va'a ndaki'in na kan. Saá chi ndaki'in na ve'e na xi'in ñani na xi'in ku'va na xi'in vasi'i na xi'in se'e na xi'in ñu'ú na, ña nda̱koo na; ra ndia̱ iin ciento ka va nduu takundi'i ña yo'o ndaki'in na nuu ña yuuvi yo'o vichin. Ra va'a ni ndó'o va na xika na ña táxí yuvi na xa'a ña ndikun na y', su ndi xa̱ saá ni̱'i̱ tá'vi̱ va na ña kutiaku na xi'in Ndioxi ndisaa tiempo ndia ndikaa ndiku'un, inka ña yuuvi ña váxi —kachi Jesús xi'in ndia.
Ra saa ndika'an tu ra xi'in ndia, kachi ra saa:
—Kua̱'a̱ ni na inúú vichin kúvi ná ndakundíkn kii kan, ra na ndíkn vichin kúvi na ndakunúú va tu —ka̱chi ra̱ xi'in ndia.
Ra saa kuu iin kii kua'an na chi ñuu Jerusalén, ra inúú Jesús nuu na xika xi'in ra kua'an na, ra ndákánda̱ ka vi ini na ra íy'ví ka vi na ndikun na kua'an na. Saá ndakana síin tuku ra uxi uvi saa ndia, ra xa'a ra ndakani tuku ra nuu ndia xa'a tundo'o ña ndo'o ra.
Ra ndi̱ka̱'a̱n ra xi'in ndia káchí ra saa:
—Xa̱ kúndáa ini ndo chi vichin ke kua'an yo ñuu Jerusalén, nuu ndataxi na y', ra xa̱à yo'o, nda'a na kuna'nu nú na sutu, xi'in na máestró sáñá'a̱ ley Ndioxi ña ndakoo ra Moisés. Ra ka'ndia na chiñu ña ná kuvi yu kachi na, ra ndataxi na y' nda'á ná inka ñuu, na kü judío,
ra kusiki ni na y', ra xa̱à yo'o, ra kani na y' xi'in ñii̱ ña ku kuarta, xi'in kondiaa na tiási̱'i na y', ra ka'ni ná y', sundí ki̱i̱ uni ndatiaku tuku va yu —káchí Jesús xi'in ndia ña ndákani ra nuu ndia, xa'a ña ndo'o ra.
Saá kyachin ra Jacobo xi'in ra Juan ndia se'e ra Zebedeo nuu íin Jesús, ra ndi̱ka̱'a̱n ndia xi'in ra ka̱chi ndia saá:
—Tátá maestro, kúni̱ ndi nduku ndi iin ña ma̱ni̱ nuu kun, ra ná taxi kun ña nduku ndi nuu kun nda'a ndi —kachi ndia xi'in ra.
—¿Ndia ña̱ ma̱ni̱ ke kúni̱ ndo̱ sa yu xi'in ndó? —ka̱chi ra̱ xi'in ndia.
Saá nda̱kuiin ndia ka̱chi ndia saá:
—Ña ma̱ni̱ kuni ndi sa kun xi'in ndi ké ná taxi kun ndiayu ka'ndia ndi chiñu xi'in kun ndiví nuu ka'ndia kun chiñu; iin ndi na kundu' xii̱n kuá'a kún, ra iin ndi na kundu' xii̱n íchin kún, —ka̱chi ndia xi'in ra.
Saá ndi̱ka̱'a̱n Jesús xi'in ndia ka̱chi ra̱ saá:
—Ndó'o̱, ra xïní ndo̱ ni ke ká'a̱n ndo xa'a vi. ¿A kí'in ndó kuéndá ña̱ kuchuun ndó ndo'o ndo tundo'o ña ndo'o yu, ra ya̱'a̱ ndó xi'in yu nuu tundo'o ña vaxi nuu yu? —ka̱chi ra̱ xi'in ndia.
Saá nda̱kuiin ndia ka̱chi ndia saá:
—Kuchuun va ndi, Tátá —ka̱chi ndia.
Saá ndi̱ka̱'a̱n ra xi'in ndia kachi ra saa:
—Ña ndixa ké ká'a̱n yu xi'in ndo, ña ndo'o ni tu ndó'o̱ va, iin ta ku'va ndo'o yu, saa ndo'o tu ndó'o̱ va.
Su ndí ña kundee ndo xi̱tia̱ kuá'a yu xi'in xi̱tia̱ íchin yu, ña ka'ndia ndo chiñu xi'in yu, ra süví y' ku ra, ra iyóó ichi taxi ña, chin Ndioxi va ku ra xíni̱ yoo ku na kundee yachin xi'in yu —ka̱chi Jesús xi'in ndia.
Ra saa té xi̱niso'o ndia uxi kan, saa ra ndieé ni xa̱kuæ'æ ndia xi'in ra Jacobo xi'in ra Juan.
Saá ndakana Jesús uxi uvi saá ndia, ra ndi̱ka̱'a̱n ra̱ xi'in ndia, ka̱chi ra̱ saá:
—Xa̱ xíni̱ ndo chin, na chiñu na xïni̱ ichi Ndioxi iyóó ña yuuvi yo'o, ra indaa̱ mii na ka̱n kú ná iyóó ichi ka'ndia chiñu, ra xándúxâ na xi'in yuvi.
Su ndí ndó'o̱ ra süví saá ke koo ndo, chi xa̱ síin va ke koo xi'in ndó'o̱: na kúni̱ kuu na chee, ra xiniñu'u sachíñu na nuu takundi'i va yo.
Chi ndia̱ nani y' ra xa̱à yo'o, ra ndi̱xäa y ña ka'ndia yu chiñu, chi ra xa̱à ku muso va kúvi yu, ra taxi yu mii yu ndo'o yu xa'a takundi'i ndo, ña va'a ná ni̱'i̱ ndo kákù ndó —ka̱chi Jesús xi'in ndia.
Saá ndi̱xa̱a̱ Jesús xi'in na xika xi'in ra ñuu Jericó. Ra té kæe ra ikán kua̱'a̱n ra̱ xi'in ndia xíka xi'in ra, ra iin ti'vi chee yuvi ndikun kua'an sata ra, ra ichi kan ndu'u iin ra kua̱a ndáka̱n ra, ra Bartimeo naní ra; ra se'e ra Timeo kúvi ra.
Ra saa te xi̱niso'o ra kua̱a kan, ña yá'a Jesús, ra̱ kee ñuu Nazaret kua'an ra, saa ra̱ xa̱'a̱ ra kána kó'ó ra káchí ra̱ saá:
—Jesús, Se'e ra Davíd, ¡kunda'vi ini kuni y'! ¡Nda'vi ni yu! —ka̱chi ra̱.
Ra kua'a na ndá'y n rá ña ná koo táxi̱n yu'ú rá, su ndí ra ndieé ká ndá'y va kúvi rá, káchí ra̱ saá:
—Jesús, Se'e ra Davíd, ¡kunda'vi ini kuni y'! ¡Nda'vi ni yu! —ka̱chi ra.
Saá xi̱kndichi Jesús, ra xa̱'ndia ra chiñu ña ná kana na ra kua̱a kan kixi ra. Ra saa ka̱na na ra kua̱a kan, káchí na saá xi'in ra:
—Kuäy'ví kun, ndakundichi kó'o̱, chi kána ra yó'o̱ —ka̱chi na̱.
Saá ki̱'in ra tikoto ña ísúkún ra sa̱kõ'ni̱ ra ñu'ú kan, ra nda̱kundichi ra ndi̱xa̱a̱ ra̱ n íin Jesús.
Saá ndi̱nda̱ka̱t'n Jesús ra:
—¿Ni̱ ké kúni̱ kn sa yu xi'in kún? —ka̱chi ra̱ xi'in ra.
Saá nda̱kuiin ra kua̱a kan ka̱chi ra̱ saá:
—N va yu ke kúni̱ yu na ndanúña̱, Tátá máestró —ka̱chi ra̱.
Saá ndi̱ka̱'a̱n Jesús xi'in ra ka̱chi ra̱ saá:
Saá ra ndi̱kn ndanúña̱ ndixa va nú ra, ra nda̱kndikn ra̱ kua̱'a̱n ra̱ xi'in Jesús, ichi kan.
Ra saa te kua'an kuyachin Jesús nuu ñuu ka'nu Jerusalén xi'in na xika xi'in ra, ra yá'a na kua'an na ñuu Betfagé, xi'in ñuu Betania ña̱ ñú'u chi nuu íxtondiaa su'va ikú ña naní Olivos, saá xa̱'ndia ra chuun nú uvi ndia xíka xi'in ra,
káchí ra saá xi'in ndia:
—Kuá'án ndo̱ ñuu lo'o ña̱ túvi yachin káa, ra te ndi̱ki̱'vi ndo kua'an ndo ra ichi kan, kuni ndo nú'ní iin burro lo'o, ti täan koso ndia nii yuvi, ra ndaxí ndó rí ná kixi rí xi'in ndó.
Ra tú ndiá na̱ ndakoyo ká'a̱n xi'in ndo: “¿Ni̱chuun ndaxí ndo ri?” káchí na, ra ka̱'a̱n ndo xi'in na: “Ivá yó ku ra kuniñú'u ri, ra taka'an va ndaxaa ri”, kachi ndo̱ xi'in na —ka̱chi Jesús xi'in ndia.
Saá nda̱ki'in ndia kua̱'a̱n ndia, ra té ndi̱xàà ndia̱, saá xi̱ni ndia nú'ní yachin burro lo'o kan, ichi kuá'a̱n ye'e na kan, saá nda̱xi ndiá ri̱.
Ra saá ndi̱nda̱ka̱t'n sava na ndée kan ndia káchí na saa:
—¿Ni̱chuun kúu ndo saa ndaxí ndo burro lo'o ña̱a̱? —ka̱chi na̱ xi'in ndia.
Saá nda̱kuiin ndia yu'ú na, ra ndika'an ndia xi'in na iin ta ku'va iyóó ña ka̱chi Jesús xi'in ndia, ra saa ta̱xi na ri̱ kua̱'a̱n ri xi'in ndia.
Ra saá ndiáka ndia burro lo'o kan ndi̱xàà ri xi'in ndia n íin Jesús, ra ti̱só ndiá tikoto ndia sa̱ta̱ ri, ra nda̱koso Jesús ri̱ kuá'a̱n ra̱ xi'in ndia chi ñuu Jerusalén.
Ra kua'a ni yuvi kán ra tikoto ña ísúkún na, ra xákín na ña iníí kuvi ichí nú yá'a Jesús kua'an ra, ra sava tu na kua'an xá'n i̱k nda'a itun ra xákín na ña ichi nuu yá'a ra.
Ra na inúú xi'in na ndíkn, ra iin síso̱ síso̱ ndá'y na ka̱chi na̱ saá:
—¡Tátá, sakákù ndu'u! ¡Ra ká'nu ní kúvi yó'o̱ ra vaxi xi'in ki̱vi̱ Ivá yo Ndioxi!
¡Ká'nu ní ra yo'o, chin ra yo'o kúvi ra kuu rey ra ka'ndia chiñu nú yo̱, chi ra yo'o kú rá ndaki'in n xi̱i̱ xíkuá yó Davíd, ra xi̱kuu rey, ra ra̱ ká'nu ní kú Ivá yo Ndioxi ra ndú' ndiví! —ka̱chi na.
Ra te ndi̱tvi inka ki̱i̱, saa kæe ndia ñuu Betania ra ndaki'in ndia va̱xi tuku ndia, ra saa xa̱'a̱ ndi̱ka̱'n ini Jesús.
Ra xíka va xi̱ni ra ndíchí iin itun kóxi̱, ra va'a ka vi ndkui̱í n. Ra saa ndi̱xa̱'a̱n ra ixtó'ni ra nda'a nu, a iyóó koxi ká'án ra; su ndí te ndixaa ra nuu ndichi nu, ra ndia nii rí köo̱ ndi̱ní'i̱ ra, chin takua niña i̱k va ke iyóó nda'a nu, saa chi süví tiempo ña xa kchi ri kúvi ña, ra nii ri kuíi̱ köo̱ ndi̱ní'i̱ ra nda'a nu.
Saá ndi̱ka̱'a̱n Jesús xi'in itun koxi ka̱n, ka̱chi ra̱ saá:
—Ndia nii ka yuvi ná käxî kuí'i ña kuun nda'á kn —ka̱chi ra̱ xi'in nu.
Ra xi̱niso'o takundi'i ndia xíka xi'in ra, ña ka̱chi ra̱ saá xi'in itun koxi ka̱n.
Ra saa té ndi̱xàà Jesús ñuu Jerusalén xi'in na xika xi'in ra, ra ndi̱ki̱'vi ra ini korrá veñu'u ka'nu kán kua'an ra. Ra saa xa̱'a̱ ra tává ra takundi'i na ndee íxi̱kó kán ra saa tu na sata nuu va na, ra ti̱in ra mesa na̱ ndee náma xu'un xi'in na yuvi, ra ko'ni ra nu kan, ra saa tu tia̱y na ndée íxi̱kó paloma va.
Ra ndia nii ka na íxi̱kó ndi̱täxi ra ki'vi ye'e korrá veñu'u ka'nu kán.
Saá xa'a ra nda̱kani ra n ná káchí ra̱ saá:
—Su'va káchí tú'un Ndioxi ña nda̱tiaa na xi̱na'á: “Ve'e yu, ra ve'e n ká'a̱n takundi'i na yuvi xi'in Ndioxi va kunani ña”, chin saa káchí tu'un Ndioxi. Su ndí ndo'o ra ka̱va̱ nuu ndákuitá'án na kui̱'ná va nda̱sa ndo ña —ka̱chi ra̱ xi'in na.
Ra té kundaa ini na maestro na sáñá'a̱ ley Ndioxi ña ndakoo ra Moisés, xi'in na kuna'nu nuu na sutu, ña xa̱ Jesús ña yo'o, ra saa xa̱'a̱ na xíka nduku na ndixaa koo ña ka'ni na ra, chi xa'a íyví ini na xíní na ra, saa chin takundi'i na yuvi ra kusii ka vi ini na ña xíni so'o na ña sáñá'a̱ ra̱ na.
Ra saa té xa kua'an kuñuú, saa kanata Jesús ñuu kan ra ndaki'in ra kua̱'a̱n ra̱ xi'in ndia xika xi'in ra.
Ra té ndi̱tvi inka ki̱i̱, saá ndi̱ya̱'à na ichi nú íin itun kóxi̱ ka̱n, ra iin ndia̱kua tio'o nú ke nda̱chi̱ íin nú xi̱ni na̱.
Ra saá nda̱ka̱'an ra Pedro ña̱ sa̱tãvi̱ chi'ña Jesús nú, saa ndi̱ka̱'a̱n ra̱ xi'in Jesús, ka̱chi ra̱ saá:
—Tátá maestro, ¡koto vii! ¡Xa̱ nda̱chi̱ va itun koxi, tu sa̱tãvi̱ chi'ña kún! —ka̱chi ra̱.
—Ndinuni ní ná kandixa ndó Ndioxi.
Ra ña̱ ndixa ké ká'a̱n yu xi'in ndó, tú ndiá iin ndó ná ká'a̱n xi'in ikú yó'o, ra kachi ndo̱ saá: “Kita n íin kún ñá­a̱, ra sakó'ni mii kun ini mini”, káchí ndo̱ xi'in ña̱. Ra tú na kandíxa va'a ndo̱ ña ka̱'a̱n ndo, ra sä uvi ini ndo, saa ra, takundi'i ña ka̱'a̱n ndo, ra xi̱nu ndixa va nuu ña.
Ña kan ké ká'a̱n yu xi'in ndo, xa'a takundi'i ña'a ña nduku ndo nuu Ndioxi, ra tu na kandixa ndo ña xa nda̱ki'in ndo ña, ra nii täan taxi va ra ña nda'a ndo, ndi xa̱ ta iyóó ña xa ndaki'in va ndo iyóó ña túvi ndo, saá ra ni̱'i̱ ndixa va ndó ñá.
Ra té ká'a̱n ndo̱ xi'in Ndioxi, ra tú vä'a kuni ndo̱ xíní ndo̱ iin yuvi, xa̱'a̱ ndia iin kua̱chi̱ ña xa̱ na xi'in ndó, saa ra xiniñu'u ná saká'nu ini ndo xa'a na. Ra saá ké koo ká'nu tu ini Ivá ndo Ndioxi, ra̱ ndú' ndiví, xá'a̱ kua̱chi̱ ndo'o va.
Chi tú ná köo ká'nu ini ndo̱ xá'a̱ kua̱chi̱ ña xa̱ ndia iin yuvi xi'in ndo, saa ra nii Ivá ndo Ndioxi, ra ndú' ndiví, köo ka'nu ini tu xa̱'a̱ kua̱chi̱ ndó'o va —ka̱chi Jesús xi'in na.
Saá xa̱à tuku Jesús ñuu ka'nu Jerusalén xi'in ndia xika xi'in ra, ra te saá kúu ra xika ra ini veñu'u kan, saá xa̱à na kuna'nu nuu na sutu, xi'in na máestró sáñá'a̱ ley Ndioxi ña ndakoo ra Moisés, xi'in na xikuá'a̱ ñuu kan, ra kuyachin na nuu Jesús.
Ra ndi̱nda̱ka̱t'n na ra, ka̱chi na̱ saá:
—¿Yo ta̱xi ndiayu nda'á kún ña̱ xá kún ña yo'o? ¿Ni̱ ndiayu kú mii kún ña̱ xá kún saá? —ka̱chi na̱ xi'in ra.
Saá nda̱kuiin Jesús, ka̱chi ra̱ saá xi'in na:
—Kúni̱ tu y' va nda̱ka̱t'n yu ndó'o̱. Ra tú ná nda̱kuiin ndo yu'ú yu, ra saá ke ndatú'un tu y' va xi'in ndó yoo kó taxi ndiayu nda'a yu ña xa yu su'va —ka̱chi ra̱ xi'in na.
Ra saá ndi̱nda̱ka̱t'n rá na̱, ka̱chi ra̱ saá:
—¿Yoo kó xa̱'ndia chiñu nuu ra Juan ña sandakúchi ra yuvi? ¿Ndioxi ta̱xi ña nda'a ra, á na yuvi? Ndakuiin ndó —kachi ra xi'in na.
Ra saá xa̱'a̱ na ká'a̱n na xi'in tá'an na, káchí na̱ saá:
—¿Ni̱ ke kachi yo̱ xi'in ra? Chi tú ná ka̱'a̱n yo̱: “Ndioxi va kúvi rá ta̱xi ndiayu nda'a ra”, saa ra, kachi ra̱ saá xi'in yó: “Ni̱chuun ndi̱ka̱ndïxa tu ndó ña ndi̱ka̱'a̱n ra tu saá”, kachi ra̱ xi'in yó.
Saá chin íy'ví ni na̱ xikua'a kán xíní na na ñuu, chi takundi'i na ñuu ra kándíxa va na ra Juan ña kúu ra, ra ndika'an tu'un yu'ú Ndioxi, chin Ndioxi ku ra ti̱'vi̱ ra ña ki̱xi va ra.
Ra xa'a ña kan ke ni̱nï'i̱ na ni ke kachi na, ra saa nda̱kuiin na kachi na saá xi'in Jesús:
—Kndäa ini ndi̱ yoo ta̱xi ndiayu nda'a ra Juan ña sa̱ndakøchi ra yuvi —ka̱chi na̱.
Ra saá nda̱kuiin Jesús ka̱chi ra̱ saá xi'in na:
—Saá ra nii y' nda̱tü'un tu xi'in ndó'o va, yoo kó ta̱xi ndiayu nda'a yu ña xá yu ña yo'o —ka̱chi ra xi'in na.
Saá xa̱'a̱ Jesús sáñá'a̱ ra na xi'in tú'un ndíchí, káchí ra̱ saá:
—Su'va ndo̱'o iin tiaa, ra nda̱ta̱a̱n te'e uva iin nuu ñu'ú ka'nu, ra chi̱kaa tu ra korrá yuu va nuu ñu'ú yo'o, ra ka̱an tu ra yavi sa̱ta̱ ka̱va̱ n ku'ní ná uva va, ra saa xa̱va'a tu ra iin ve'e sukun n kundee na ki'in kuéndá xi'in te'e uva ka̱n; ra té ndi'i saá sa̱tãtú ra ña inka yuvi, ra nda̱ki'in ra kua̱'a̱n ra inka ñuu xíka va.
Ra té ndi̱tia̱ndiaa kii̱ tia̱'ndia̱ uva, saá ti̱'vi̱ ra iin músó ra kua̱'a̱n n ná ta̱tu tóo ñu'ú kán, ña ná ndataxi na lo'o kuenda ra.
Su ndí na ta̱tu ñu'ú nuu yoo te'e uva ka̱n, ra ndkui̱i̱n na ti̱in na ra muso kan, ra ka̱ni na ra, ra sa̱ndi̱kó vichí na ra̱ kua̱n' ra n xito'o ra.
Saá ti̱'vi̱ tuku ra xito'o uva ka̱n inka muso kua̱'a̱n nuu na, ra saa xa̱ tu na xi'in ra ka̱n va: ti̱in na ra, ra kun na y xíni̱ ra, ra kundiva'a ka vi na xi'in ra.
Ra saá ti̱'vi̱ tuku ra xito'o uva inka muso ra kua̱'a̱n nuu na yuvi kán, ra té ndi̱xa̱a̱­ ra nda̱'ví ka̱n, saa ra ti̱in na ra, ra xa̱'ni va na ra. Ra saá ti̱'vi̱ ká ra̱ xito'o uva ka̱­n kua'a ni ka na ndixa'an, ra saá xa̱ tu na xi'in na ka̱n va, chi sava na ka̱ni na, ra sava na xa̱'ni va na.
’Ra te ndi'i, ra köo̱ ka na ti'ví ra xito'o uva ka̱n kú'n, chi si̱i̱n ndaa mitú'un se'e va ra kúvi ra ndi̱ndo̱o̱ xi'in ra, ra kú'vi̱ ka vi ini ra̱ xi̱ni ra̱ ra. Ndia saa ra ti̱'vi̱ ra ra kua'an ra nuu va na, saa chi nda̱kani ini ra ká'án ra saa: “Sato̱'ó va na se'e yo te ná xaa ra nuu na”, ká'án ra.
Su ndi na ta̱tu tóo ñu'ú nuu yoo te'e uva ka̱n, ra su'va va kachi na xi'in ta'an na: “Ra yo̱'o̱ va kúvi ra ndòò ndi'i ña yo̱'o̱ nda'á. Ra na'a ndo vichin, ra ná tiin yo ra, ra ka'ni yo ra, ra ña'á mii yó nduu ndi'i va ña yo̱'o̱”, ka̱chi na xi'in tá'an na.
Ra saá ti̱in ndixa va na ra̱, ra xa̱'ni va na ra, ra saa ta̱va ná ra̱ n ñu'ú Ivá rá, ra ndixa'an na sa̱kãna na ra.
—¿Ni̱ ké sa Ivá ra ndi̱xi̱'i̱ ka̱n xi'in na ta̱tu tóo ñu'ú nuu yoo te'e uva kán túvi ndó'o̱? Su k'n ra ra ka'ni ndi'i va ra, na ta̱tu tóo ñu'ú kán, ra saa ndataxi ra ña̱ nda'á inka yuvi va. Ra saá va ke koo na ka̱n —kachi Jesús xi'in na.
Ra saa ndika'an ka Jesús xi'in na xikua'a veñu'u, kachi ra saa:
—¿A täan ka'vi ndo tú'un Ndioxi ña tiaa na xi̱na'á? Ña káchí su'va:
Y ñá kñ' ná xává'a ve'e te yachi
ku y ña xíniñú'u vá'a ka va vichin.
Ra Ndioxi va kú rá xá ña yo̱'o̱,
ra ndákánda̱ ni ini yo̱ xi'in ña,
káchí tu'un Ndioxi
—ka̱chi Jesús xi'in na.
Ra xa'a na xikua'a veñu'u kuni na tiin na ra, saa chi kndàa̱ ini na̱ ña̱ xa̱'a̱ mii va ná ké ndi̱ka̱'a̱n ra̱ tú'un ndíchí yo'o, su ndi ndi̱tïin na ra̱, saa chi ndi̱y'vi va na̱ n ná ñuu, na ndee xíni so'o tu'un yo'o, ndiá saá ra nda̱koo na ra, ra nda̱ki'in na kua̱'a̱n va na.
Saá ti̱'vi̱ na xikua'a sava na fariseo xi'in na ndíkn sa̱ta̱ rá Herodes kua'an na n xíka Jesús ña ná koto ndoso na̱ ra, tu ndiá iin tu'un ña vä'a ná ka̱'a̱n ra, ra saa ke ni̱'i̱ ndieæ na, ña taxi na kua̱chi̱ xá'a̱ rá.
Ra saá ndi̱xàà na̱ yuvi kán nuu xíka Jesús, ra ndika'an na xi'in ra ka̱chi na̱ saá:
—Tátá Maestro, kúndáa ini ndi̱, chi ña ká'a̱n kun ra ña ndixa ni kúvi va ña, ra nii xä kun xa'a vi ñá ká'a̱n na yuvi, ra iin ku ndi'i va na nuu kun, köo̱ na ndákáxin kún, chi sáñá'a̱ kun na ichi Ndioxi ta ku'va iyóó va ña. Ra yó'o̱ ku ndixa va ra sáñá'a̱ ta ku'va kúni̱ Ndioxi. Ra ka'an xi'in ndi vichin, a va'a ña cha'vi ndi nuu ra tátá chiñu Cesar ñuu Roma, xu'un ña nduku ra nuu ndi, a vä'a? ¿A taxi ndi ña̱ nda'a ra á täxí ndi ña? —ka̱chi na̱ xi'in ra.
Ra xa̱ kúndáa va ini Jesús ra ixtóndósó va na kúvi ra, saá ndi̱ka̱'a̱n ra̱ xi'in na ka̱chi ra̱ saa:
Saá ta̱xi na iin xu'un nda'a ra, ra ndi̱nda̱ka̱t'n rá na ka̱chi ra̱ saá:
—¿Yoo na'na ké ndú' nuu xu'un yó'o̱, ra yó ki̱vi̱ ké ndósó nuu ña? —ka̱chi Jesús xi'in na.
Saá nda̱kuiin na káchí na̱ saá:
—Na̱'na̱ ra Cesar, xi'in ki̱vi̱ ra kúvi ña —kachi na.
Ra saá nda̱kuiin Jesús ka̱chi ra̱ saá xi'in na:
—Tú saá, ra taxi ndó ña'a ra Cesar nda'á rá, ra ña ku kuenda Ndioxi, ná taxi tu ndó nda'á Ndioxi va —ka̱chi ra xi'in na.
Saá ra, nda̱kanda̱ ka vi ini na̱ ña ndichi ni nda̱kuiin ra yu'ú na.
Saá nda̱xàà sava na saduceo n Jesús, ra ndi̱nda̱ka̱t'n ná ra̱ á ndixa ke ndatiaku na ndìì chi na saduceo, ra kuëe kándíxa na ña ndátiaku ná ndìì. Ña̱ ka̱n ké ndi̱nda̱ka̱t'n na Jesús káchí na saá:
—Tátá Maestro, ley ña̱ nda̱koo ra Moisés nda'á ndí, ra su'va va káchí ña̱: “Tú iin tiaa ra iyóó yasi'i, ra ndi̱käku se'e ra xi'in ña, ra ndi̱xi̱'i̱ va ra̱, saa ra xíniñú'u ná ndaki'in inka ñani ra̱ ña'a kán, ra ta xa na kaku se'e ña, ra ta yoo se'e ra ndi̱xi̱'i̱ ka̱n, saá na koo ña kaku kán”, káchí ña̱ tiaa ra Moisés.
Ra su'va ke ku xi'in iin ve'e: uxa tiaa xi̱ku ndia ve'e ndia. Ra saá ku ta̱nda̱'a̱ ñani ndia ra chee, ra ndia nii se'e ra ndi̱käku xi'in yasi'i ra̱, ra̱ ndi̱xi̱'i̱ va ra̱.
Saá nda̱ki'in ña inka ñani ra, ra ndíkn sata ra, ra ndi̱xi̱'i̱ tu ra kan va, ra ndia nii se'e ra ndi̱käku xi'in ña. Ra saá nda̱ki'in ña inka tuku va ra, ra ndi̱xi̱'i̱ tu ra uni kan va.
Ra uxa saa ndia xi̱nd' ña xi'in va, ra ndi̱xi̱'i̱ uxa saa va ndia; ra ndia nii ndia ndi̱käku se'e ña xi'in. Saá ra ndi̱xi̱'i̱ tu mii va ña.
Ña kan ke kúni̱ ndi ndakat'n ndi yo'o: te ná ndatiaku ndia̱ ka̱n, ¿ra yoo kú ndia kuu yi̱i̱ ña̱, chi xi̱nd' ña̱ xi'in uxa saá va ndia? —ka̱chi na̱ xi'in Jesús.
Ra saá nda̱kuiin Jesús káchí ra saá xi'in na:
Chi té ná xaa kii ndatiaku na̱ ndi̱xi̱'i̱, na tiaa xi'in na si'i ra tandä'a̱ ka na, chi xa tá iyóó mii ná tatún Ndioxi, na iyóó ndiví va, nduu na.
Ra saa tu, xa̱'a̱ ñá ká'a̱n ndo̱ ña ndatiaku na̱ ndìì va, ra su'va va kachi tu'un Ndioxi ndakani ña, ¿a täan ka'vi ndó tu'un Ndioxi ña tiaa ra Moisés, n ndi̱ka̱'a̱n Ndioxi xi'in ra, te xi̱ni ra xíxi̱ itun ìñ? Ra ikán ke ndi̱ka̱'a̱n Ndioxi xi'in ra ka̱chi ra̱ saá: “Y' kú Ndioxi ra̱ káñú'u ra Abraham, xi'in ra Isaac, xi'in ra Jacob.”
Ña kan ke na kundaa va'a ini yo, chin Ndioxi, ra Ndioxi na tiákú va kúvi ra, süví Ndioxi na ndi̱i kuvi ra. Ra ndo'o, ra na täan kundaa va'a ini va kúvi ndo —kachi Jesús xi'in na.
Ra saa té xi̱ni so'o iin ra maestro sáñá'a̱ ley Ndioxi ña ndakoo ra Moisés, ña va'a ni ndakuiin Jesús yu'ú na kan, ra saá kyachin ra ndi̱nda̱ka̱t'n rá Jesús, káchí ra̱ saá:
—¿Tátá ndiá ndiayu ké chee vá'a ka n takundi'i ña? —kachi ra.
Saá nda̱kuiin Jesús, ka̱chi ra saá xi'in ra:
—Ndia̱yú ña̱ ka'nu vá'a ka n takundi'i ña ke yo̱'o̱: “Kuni so'o ndó'o na Israel, chi Ivá yó Ndioxi ra indaa̱ mitú'un va kúvi ra.
Ra ndinuni ní ná kú'vi̱ ini kn kuni kn Ivá kún Ndioxi xi'in takundi'i níma̱ kn, xi'in takundi'i ña tiákú kun, xi'in takundi'i ña xinituni kn, xi'in takundi'i ndieæ kun.” Ña̱ yo̱'o̱ kú ndiayu ña chee vá'a ka nuu takundi'i va ña.
Ra ndiayu ña̱ uvi kú tu ña yo̱'o̱, ra iin nuu ka'an va ña: “Ná k'vi̱ ini kn kuni kn na tá'án kún tá ku'va kú'vi̱ ini kn xíní kn mii kún.” Ra köo̱ ká ña ka'nu n ñá yo'o —ka̱chi Jesús xi'in tiaa kán.
Saá nda̱kuiin ra maestro sáñá'a̱ ley Ndioxi, káchí ra̱ saá xi'in Jesús:
—Va'a ní ndi̱ka̱'a̱n kn Tátá Maestro, ña̱ ndixa ké, indaa̱ mitú'un va kú Ndioxi, ra köo̱ ká inka Ndioxi n rá ka̱n.
Ra ña k'vi̱ ini yo̱ kuni yo Ndioxi xi'in takundi'i níma̱ yo̱, xi'in takundi'i ña̱ xinituni yo̱, xi'in takundi'i ña tiákú yo, xi'in takundi'i ndieæ yo̱, xi'in ñá k'vi̱ ini yo̱ kuni yo̱ na tá'an yó tá ku'va kú'vi̱ ini yo̱ xíní yo̱ mii yó, ra ndiáá yá'vi ní ka̱ va ña̱ yo̱'o̱ nú takundi'i ña'a ña sóko̱ yó nú Ndioxi —kachi ra xi'in Jesús.
Ra té xi̱ni so'o Jesús ña mii ñá ndixa ké ndi̱ka̱'an ra̱ maestro sáñá'a̱ ley Ndioxi ña ndakoo ra Moisés, saá ra ndi̱ka̱'a̱n ra xi'in ra, káchí rá saá:
—Xa̱ yachin ni va iyóó kn ichí nú xá'ndiá Ndioxi chiñu —kachi ra xi'in ra.
Saá ndikáá Jesús ini korrá veñu'u sáñá'a̱ ra̱ na yuvi, ra ndi̱nda̱ka̱t'n rá na̱ ka̱chi ra saá:
—¿Ni̱chuun ká'a̱n na̱ maestro sañá'a̱ ley Ndioxi ña se'e xíkuá rá Davíd kúvi ra ti̱'vi̱ Ndioxi xa̱à sakákù ña yuuvi yó'o̱?
Ra ra Davíd, ra su'va va káchí ra̱, ndi̱ka̱'a̱n ra xi'in ndieæ Tachi Yii Ndioxi:
Su'va kachi Ndioxi xi'in Ivá yu: “Na'a, koo kún chí xii̱n kuá'a yu,
ra va'a sandi'i yu xa̱'a̱ takundi'i na iyóó kua̱chi̱ xi'in kún”, káchí Ndioxi, káchí ra Davíd.
Ndatu'un ndo xi'in yu, ¿ndixaa ke iyóó ña, ña ká'a̱n ra Davíd ña ku Ivá rá, ra ti'ví Ndioxi kixi, ra ka'an tu na ña kuu ra se'e xíkuá va ra? —ka̱chi Jesús xi'in na.
Ra kua'a ká vi̱ ná ndée xíni so'o ña̱ ká'a̱n ra̱, ra kusíi kavi ini na.
Ra saá sa̱kua'a ká Jesús na, ka̱chi ra saá:
—Kuéndá ni koo ndo, ra xä ndo̱ tá xá ná sáñá'a̱ ley Ndioxi ña ndakoo ra Moisés, chi na yo'o ra kotoo ni na kundixi na tikoto náni̱, ra kúni̱ ni tu na ná sato̱'ò ni yuvi na te ndákutá'an na xi'in na nuu ya'vi.
Ra saá tu te kua̱'a̱n na̱ veñu'u á te kuá'a̱n na viko, ra xíní síi̱ ni na kundee na tia̱y tú ndée na kuna'nu.
Ra sándá'ví ni tu na̱, ná sí'í na ndkuâa̱n va, chi kíndiaa na ña'a ña ku mii na nda'a na. Ra ña kúní na kindoò va'a na nuu na ñuu, ra ná'á ká vi̱ ká'a̱n na̱ xi'in Ndioxi. Ra ña xá na ña yo'o, ra chee ni ka tundo'o váxi nuu na sa Ndioxi —kachi Jesús.
Saá ndú' Jesús ini korrá veñu'u, ra yachin kán íin iin ña'a nuu táa̱n ná xu'un ña sóko̱ na. Ra íxtó'ni ra ña sóko̱ ká vi ná xu'un, ra kua'a ká vi̱ xu'un sóko̱ sava na kui̱ká.
Ra saá ndi̱xa̱a̱ iin ña si'i ndá'ví ndi̱xi̱'i̱ yii̱, ndísóko̱ ñá uvi xu'un kàà va̱lí n Ndioxi, ra uvi saa ku mii xu'un lo'o va ña.
Saá ra nda̱kana Jesús ndia xíka xi'in ra, ra ndi̱ka̱'an ra xi'in ndia, ka̱chi ra saá:
Chi va'a ni kua'a ní va kú xu'un sóko̱ ná, su ndí ña̱ xa ndóo ndoso nú va ná ke sóko̱ ná. Ra ña̱ ndá'ví káa̱, ra takua ña̱ káa̱ kú ndi'i xu'un lo'o va ñá, ra ndi̱so̱ko̱ ndi'i va ñá ñá n Ndioxi —ka̱chi Jesús xi'in ndia.
Ra saa té kanata Jesús ini korrá veñu'u kan ra ndi̱ka̱'a̱n iin ra xíka xi'in ra, ka̱chi ra saá:
—¡Tátá, to'ni! ¡Tiaa ní nduvi y ña kuva'a veñu'u yo'o, ra tiaa ní i̱yo̱ káa veñu'u chee yó'o! —ka̱chi ra̱ xi'in Jesús.
Saá nda̱kuiin Jesús yu'ú ra, ka̱chi ra̱ saá:
—¿A tiaa ní i̱yo̱ káa veñu'u chee yó'o túvi kún? Ndí vaxi ki̱i̱ ra ña ndi'i uun xá'a̱ va kuvi ña. Chi ndia̱ nii n ndíchí ka ña̱ ké kñä'a̱ vi —ka̱chi Jesús xi'in ra.
Saá nda̱ki'in na̱ kua̱'a̱n na̱ chi ikú ña naní Olivos, ña̱ ixtondiaa ndaa̱ n íin veñu'u. Ra ikán ndi̱xàà Jesús nda̱knd' rá, ra saá kuyachin ra Pedro, ra Santiago, ra Juan, xi'in ra Andrés, ra ndi̱nda̱ka̱t'n se'é ndia ra káchí ndia saá:
—Tátá, ka̱'a̱n xi'in ndi, ¿ama ke kuu saá? ra ¿ni ké sa ndi kundáa ini ndi̱ té xá ndi̱nmi̱ kú saá? —ka̱chi ndia̱ xi'in ra.
Saá nda̱kuiin Jesús ka̱chi ra saá:
—Kuenta ni koo ndo koto ndiáá na̱ sanda'vi ndó'o̱.
Chi kua'a ni na kixi ra kuniñú'u na ki̱vi̱ yu ña sanda'vi na yuvi, ra kachi na saá: “Y' kú Cristo ra ti'vi Ndioxi xa̱à sakákù na yuuvi yó'o”; káchí na, ra kua'a ni yuvi sanda'vi na̱.
’Ra té xa̱ ná xa'a kuniso'o ndo ña xa iyóó ni kua̱chi̱ ra xa'a kuniso'o ndo ña kánitá'an ní na yuvi, saa ra kuäy'ví ndo̱, chi xiniñu'u saá ké kuu va. Su ndí süví ña xa̱ ndi'i xa'a kúvi ña yuuvi.
Ra kua'a ní ñuu ra kanitá'an ña xi'in ta'an ña, ra saá tu ñuu ña kuná'nu va, chi kanitá'an ni tu ña ka̱n va xi'in tá'an ña; ra kua'a ní ñuu ndieé ni taa̱n, ra kundikaa ní so̱kò, ra kanitá'an ni yuvi xi'in tá'an na; ndi süví ñá xa ndi̱nmi̱ ndi'i xa'a kúvi ña yuuvi yo'o, chi sakan ña xá'á va kú tundo'o yó'o ña satixú'vi̱ ña na.
’Ra ndó'o̱ ra kondiaa ní ndo̱ mii ndó; chi tiin na ndó'o̱ ra k'n ndo̱ xi'in na n ná chiñu, ra k'n tu ndo xi'in na chi veñu'u va, ra sandiva'à ni na xi'in ndó ra kani ní na ndo'o. Ra ndataxi na ndó'o nda'á ná chiñu na'nu xi'in na ku rey, na kuná'nu xá'ndiá chiñu xa̱'a̱ ña ndíkn ndó y'; ra saá ké kuvi ndatu'un ndo xá'a̱ yú xi'in na.
Ndí su xiniñu'u kuniso'o ndi'i na yuvi tu'un Ndioxi iin ni kúvi, ra saá ké ndi'i xa'a ña yuuvi yó'o.
Ra na iyóó ñani, ra xi̱ko̱ tá'an na xi'in na ra ndataxi na na, ña kuvi na xa'a tu'un Ndioxi, ra na iyóó se'e ra xi̱ko̱ tá'an tu na kan va xi'in se'e na ña kuvi na xa'a tu'un Ndioxi, ra saa tu na iyóó vasi'i va chi xi̱k­­o̱ tá'an tu na kan va xi'in vasi'i na ña kuvi na̱ xa'a tu'un Ndioxi.
Ra kundasi ni na yuvi yo'o ndó'o̱ xa̱'a̱ ña ndikn ndo̱ y', ra ndó'o̱, na kuchuun sandieé ini ndia kii ndi'i, ra ndïkó ini ndo, ra ndó'o̱ kuvi ndo kuchuun káku va.
’Ra na ndée Judea ná kunu na k'n na chi ikú té ná kuni̱ na ña ndiva'a, ña yukú, ña ndi̱ka̱'a̱n ra Daniel xa'a, ra ndika'an tu'un yu'ú Ndioxi xina'a, te ka̱chi ra saá: “Iyóó ña'a ra süví n koo ña ke iyóó ña.” (Ra na ká'vi, ra ná kundáa ini na̱ xi'in ña ká'vi na).
Ra na ndée chi xi̱ni̱ ve'e, ra ná kï'vi ka na ve'e ndaki'in na ña'a na;
Nii na ñu'ú xáchíñu ikú, ra ná ndïkó ká na ndaki'in na tikoto na̱.
Ra ndá'ví ní na sí'í na ñú'u se'e, xi'in na iyóó se'e vali té ná xaa ki̱i̱ kuu ña yo'o.
Ka̱'a̱n ndo̱ xi'in Ndioxi ra té ná ndo'o ndo saá, ra ná küú ña yo̱o̱ te kúun sa̱vi̱.
Tundo'o ka'nu ña kuu ki̱i̱ yo'o, ra ndia té xa̱va'a Ndioxi ña yuuvi yó'o ra täan ku ña, iin saa ndia vichin, ra nii kii ña vaxi küú ka ña.
Ra tú kuëe ndi̱xa̱'ndia̱ Ndioxi tiempo yo'o ña nda̱sa̱ lo'o ra ña, saa ra ndia nii yuvi kúvi na käkù ví, su ndi xa̱'a̱ na ndikn sa̱ta̱ ra na ndi̱ka̱xin ra̱ ké xa̱'ndia ra tiempo yo'o ra ndlo'o va kii.
’Tu ndiá na̱ ká'a̱n xi'in ndó, kachi na saá: “¡To'ni ndó, yó'o íin Cristo!” Ra inka tu na ká'a̱n: “¡To'ni ndo chi ra iin káa kúvi ra!” káchí na̱, ra kandïxa ndó ña ká'a̱n na̱.
Chi kua'a ní na mañá kixi ra kachi na̱ saá, “Y' kú cristo”, a “Y' kú ra ká'a̱n tu'un yu'ú Ndioxi”, káchí na̱. Ra kua'a ni ña̱ ndichí xi'in ña xitu'un sa na ña sánda'vi na yuvi, ra kusana ndia na̱ xa̱ ndi̱ka̱xin Ndioxi kundikn ichi va ra kni̱ na sánda'vi na.
Ña kan ke xa ká'a̱n ndi'i va yu ña yo'o xi'in ndo vichin, ra ki'in ni ndo kuenda xi'in mii ndo.
’Ra té xa na ndi'i kuu tundo'o yó'o, ra saá kuñàa̱ nuu ñu'ù káa, ra nii yo̱o̱ káa ra nda̱yë'æ ká ri̱.
Ra kimi, ri ndee nuu ndiví káa, ra ko̱yo ndi'i va ri, ra takundi'i ña'a ña̱ ndée nuu ndiví káa ra ndakanda̱ ndi'i va ña.
Ra saá ké ti'vi yu na̱ tatún yú k'n na̱ kmi̱ saá ttn ña yuuvi, ña ndakaya na̱ na̱ ndi̱ka̱xin y k'n xi'in yu, na̱ ndée ndia̱ xa̱'a̱ ña̱ yuuvi yo'o, iin saá ndia̱ nuu ndi'i ñ'ú.
’Ná kutu'va ndó tú'un ndichí xa̱'a̱ itun kóxi̱: Té xá xá'a̱ nd ítia̱ nda'á nu, ra xa̱ ndkuíí nu, ra saá ke xa̱ kundáa ini ndo̱ ña̱ xa̱ kúyachin tiempo sáví.
Saá tú iyóó ña̱ yo̱'o̱ va, té xa̱ xíní ndo xa̱'a̱ kúu takundi'i va ña yo̱'o̱, saa ra kúni̱ kachi ña̱ saá, ña xa̱ ndi̱nmi̱ ní ndikó tuku va yu.
Ra ña ndixa ké ká'a̱n y xi'in ndó, chi xi'na ka kuu takundi'i ña̱ yo̱'o̱, ra saá ké kuvi na̱ yuvi ndée tiempo vichin.
Ndiví káa xi'in ñu'ú yo'o, ra ña ndi'i xa̱'a̱ va kúvi ña, su ndi tú'un yu ra ndï'i xá'a̱ ñá.
’Ra ki̱i̱ xi'in hora té ná ndikó yu, ra ndia̱ nii na kundäa ini ama ké kuu saá, chi nii na tatún Ndioxi na̱ iyóó ndiví ra kndäa ini na; ra ni y', ra xa̱à yo'o, kundäa ini; chi indaa̱ mitú'un Ivá va yú kúvi rá xíni̱.
’Ra ña̱ ka̱n ké kuenda ní na koo ndó, ra ka̱'a̱n ní ndo̱ xi'in Ndioxi, ra kundito ní ndo chi kundäa ini ndo̱ ama ke ndikó yu.
Ta ku'va xa̱ iin tiaa ra kua̱'a̱n inka ñuu xíka, ra nda̱koo ra ve'e ra nda'á ná xá chuun nuu ra ña ná kondiaa na̱ ña, ra ta̱xi ra chuun nda'á ta iin, ta iin na, ña ná sa na, ra xa̱'ndia tu ra̱ chuun n iin ra ña ná kondiaa ra ye'e va.
Saá ra, xiniñu'u ná koo tu'va tu ndó'o̱ va, saa chi kundäa ini ndo̱ ama ké ndikó rá Tátá xi'in ve'e kán; á té kua̱a ké xaa ra̱, á sava ñú ke xaa ra, a té xa̱ kana chele  va xaa ra, á té xa̱ ndi̱tvi va tu, ndí ndia nii na kundáa ini.
Chi kama ni va xaa ra̱, ra̱ koto ndani'i̱ ra ndó'o̱ ña ndée ndo̱ kíxi̱ ndo̱.
Ra ña̱ ká'a̱n y xi'in ndó'o̱ ké ká'a̱n tu yu xi'in takuyáa̱ va na: ra kuenda ní ná koo ndo; kïxi ndo̱.
Ndiá so̱o̱ uvi ki̱i̱ ké kmáni̱ ra koo va viko pascua, té xíxi na ixtava'a ña̱ köo̱ nda̱vi̱ xi'in. Ra na̱ kuna'nu n ná sutu xi'in na̱ maestro sáñá'a̱ ley Ndioxi, ra xa̱'a̱ na xíka ndukú ná máñá ndiá ku'va ké tiin na Jesús, ra ka'ni ná ra.
Ra sava tu na kachi saá:
—Sä yó saá mii viko, chi koto tiaa ní sa na yuvi xi'in yo —káchí na̱ kuna'nu kán xi'in ta'an na.
Ra saá ndi̱sa̱a̱ sava na ndée yo'o, ra ndi̱ka̱'a̱n na̱ kachi na saá:
—¿Ni̱chuun ké ndi̱xi̱tia̱ uun ndtiá xá'a̱n támi yo'o?
A vä'a ndi̱ki̱yá'vi̱ ra. Ra kusana ndiá uni ciento denario yá'a va ki̱yá'vi̱ rá tú ra ndi̱xíko yo kúvi ra; ra chindieé tá'a̱n yó xi'in na nda̱'ví —ka̱chi na̱ ña káña̱'á na xa̱'a̱ ña'a yo'o.
Saá ndi̱ka̱'a̱n Jesús xi'in na:
—Koyaa̱ ndo̱ xi'in ña. ¿Ni̱chuun káña̱'á ndo̱ xá'a̱ ña̱? Chi ña xa̱ ñá xi'in yú yó'o̱, ra ña̱ va'a va kúvi ña.
Chi na nda̱'ví, ra iin ndisaa tiempo va ké iyóó na̱ kan xi'in ndó, ra kuvi sa ndo ña va'a xi'in na kan ndia ndiá ka mii ki̱i̱ ña kúni̱ va ndó; ndí y', ra süví ndisaa tiempo ké koo yu xi'in ndo.
Ra ña'á yó'o, ra xa kchuun va ñá xá ña ña yo'o chi̱ xa chi̱kaa va ña ndtiá ra xá'a̱n támi y', ña xa̱ ná koo ndúvi yu té ná ndxi̱n na y'.
Ra ña ndixa ké ká'a̱n y xi'in ndó, chi ndia̱ ndiá ka n ñu'ú ña yuuvi yo'o, n ndatu'un na tú'un Ndioxi, ra ikán ndatú'un tu na̱ xa̱'a̱ ña'á yó'o va, ra saa ndaká'án na xa̱'a̱ ñá va'a xa̱ ñá —ka̱chi Jesús.
Saá kæe ra̱ Judas Iscariote, iin ra ítá'án xi'in ndia ña kúu ndia uxi uvi ña xíka ndia xi'in Jesús, ra kua̱'a̱n ra ka̱'a̱n ra̱ xi'in na kuná'nu n ná sutu ña̱ kúni̱ ra ndataxi ra Jesús nda'á ná.
Ra té xi̱ni so'o na ña̱ ndi̱ka̱'a̱n ra̱ Judas xi'in ná, saa ra ndieé ní ksii̱ ini na̱, ra ki̱ndoò na cha'vi na ra, saá ra xa̱'a̱ xíka ndukú rá ndiá ku'va ké sa ra ña̱ va'a ndataxi ra Jesús nda'á ná.
Kii núø té iyóó viko ña xíxi na íxtavá'a ña köo̱ nda̱vi̱ xi'in, ra sóko̱ tu ná iin ndikachi lo'o xa̱'a̱ kua̱chi̱ na té viko pascua, ra saa ndi̱nda̱ka̱t'n ndiá xika xi'in Jesús, kachi ndia saá:
—¿Ndiá mii ké kúní kn k'n ndi̱ savii̱ ndi̱ ña'a kuxíní yo viko pascua vichin, Tátá? —ka̱chi ndia xi'in ra.
Ra saá ti̱'vi̱ Jesús uvi ndia̱ xíka xi'in ra, ra káchí ra̱ saá xi'in ndia:
—Kuá'án ndo̱ chi ñuu. Ra ikán ndakutá'an ndó xi'in iin tia̱a, ra káso̱kó ra iin yoo tiakuii kua'an ra, ra kndi̱kn ndo̱ rá k'n ndo.
Saá ña̱'a̱ ra̱ iin ve'e chee ña piso ni̱nu n ndo̱ ra xa̱ iyóó ndúvi ndi'i va ini ña̱. Ña̱a̱ savii̱ ndo ña'a ña kuxíní yó —ka̱chi Jesús xi'in ndia.
Saá nda̱ki'in ndia kua̱'a̱n ndia̱ ñuu kan. Ra iin tá iyóó ña̱ ndi̱ka̱'a̱n Jesús xi'in ndia, iin saá iyóó ña̱ ku ndixa va, ra ikán xa̱ndúvi ndi'i ndia chuun ña̱ ndi̱ka̱'a̱n ra̱ xi'in ndiá sa ndia.
Ra té xá kua̱'a̱n kñàa̱ n ñu'ú saá ndi̱xàà Jesús xi'in uxi uvi saá ndiá xíka xi'in ra.
Ra nda̱kndee ndia n mesa kuxi ndia, ra nani saá kúu ndia ndee ndia xíxi ndia, saa ndi̱ka̱'a̱n Jesús xi'in ndia kachi ra̱ saá:
—Ña ndixa ká'a̱n y xi'in ndó, iin ndó'o̱ ndia̱ ndee xíxi xi'in yú kuvi ndia ndataxi y' nda'á ná sáa ini xíní y' —ka̱chi ra̱ xi'in ndia.
Ra xá'a̱ kusuchí ká vi ini ndia̱, ra saa xa̱'a̱ tá iin tá iin ndia ndákátú'n ndiá Jesús ka̱chi ndia̱ saá:
—¿A y' kú rá sá saá, Tátá? —ka̱chi ta iin ta iin ndia xi'in ra.
Saá nda̱kuiin Jesús ka̱chi ra̱ saá:
—Iin ndó'o̱ ndia̱ uxi uvi, ndia chindáxí íxta̱ ini ko'o ña̱ xíxi yu kúvi ndia.
Ña ndixa ké y', ra xa̱à yó'o, ra xiniñu'u ndo'o ni yu tá ku'va kachi tu'un Ndioxi ña tiaa na xa̱'a̱ yú; su ndí ¡Ndá'ví ní ra̱ ndataxi y' ka̱n! Ra va'a ka va kee ra nda̱'ví tu kuëe ndi̱ka̱ku ra —kachi Jesús xi'in ndia.
Nani saá kú ndiá ndée ndia xíxi ndia, saá ki̱'in Jesús iin ixta, ra ta̱xi ra tixa'vi nda'á Ndioxi, ra saa ta̱'vi rá ña̱ ta̱xi ra nda'á ndia, ra ka̱chi ra saá xi'in ndia:
—Ki'in ndó ña yo'o, kuxi ndó; chi ña yo̱'o̱ ku ikí kuñu yu —ka̱chi ra.
Ra saá ti̱in ra iin copa vino, ra ta̱xi ra tixa'vi nda'á Ndioxi, ra sa̱yá'a ra copa ka̱n nda'á ndiá, ra lolo'o rá xi̱'i takundi'i ndia.
Saá ndi̱ka̱'a̱n ra xi'in ndia ka̱chi ra̱ saá:
Ra ña ndixa ké ká'a̱n y xi'in ndó chi ndandïkó ka̱ y ña ko'o yu ndtiá uva yó'o xi'in ndó; chi ndia̱ te ná xaa kii ka'ndia Ndioxi chiñu, ndia saa vi ke ko'o tuku yu vino xa̱a̱ xi'in ndo —kachi Jesús xi'in ndia.
Ra saa té sandi'i ndia xíta ndia yaa yi̱i̱, saá kæe ndia ndaki'in ndia kua̱'a̱n ndia̱ chi ikú ña naní Olivos.
Saá ndi̱ka̱'a̱n Jesús xi'in ndia ka̱chi ra̱ saá:
—Ñú vichin ra takundi'i ndo y'ví, ra̱ ndakoo mii tu'un va ndo y'; chi saá káchí tú'un Ndioxi: “Kuvi ra kuu paxtó, ra ndutia̱ ndi'i va ndikachi k'n ri”, káchí ña̱.
Ra té ná ndatiaku y, ra xi'na ka y' ku ra kunúú k'n nuu ndo̱ chi Galilea —ka̱chi ra xi'in ndia.
Ra ndi̱ka̱'a̱n ra Pedro ka̱chi ra̱ saá xi'in Jesús:
—Tátá, va'a ni ná y'ví takundi'i va ndia ra̱ ndakoo ndia yó'o̱, ndi y' ra nda̱köo nda'a yu yó'o̱ —ka̱chi ra.
Saá ndi̱ka̱'a̱n Jesús xi'in ra:
—Ña̱ ndixa ká'a̱n y xi'in kún, chi xa̱ uni va ichí ti̱sæ'e tu'un kn xá'a̱ yú ñú vichin, ra saa kana chele uvi ichi —ka̱chi Jesús.
Ndí ra ndieé ka nda̱kuiin va ku ra Pedro ka̱chi ra saa:
—¡Va'a ni ná kuvi va y xi'in kún, Tátá, ndi tïse'é tú'un mii vi yu xá'a̱ kn! —ka̱chi ra xi'in Jesús.
Ra iin saá ka̱chi takundi'i tu ndia̱ sava kán va.
Saá xa̱à Jesús xi'in ndia xika xi'in ra xa̱'a̱ ikú Olivos iin n naní Getsemaní, ra ikán ndi̱ka̱'a̱n ra̱ xi'in ndia, ka̱chi ra̱ saa:
—Koo ndó yó'o, ra y', ná k'n ka̱'a̱n xi'in Ndioxi —ka̱chi ra.
Ra saá ndi̱ka̱'a̱n ra̱ xi'in ndia káchí ra saa:
—Tiaa ni ke kúsúchí ini y, iin iyóó ini y kuvi va y; ra ndó'o̱, ndia ndo̱ò yó'o ra kundito ndó —ka̱chi ra.
Ra saá kuxíka ra lo'o n ndée ndia, ra ikán xi̱ksítí rá, ra xa̱'a̱ rá ká'a̱n ra xi'in Ndioxi, tú ña kuvi ké ra ná yá'a va tundo'o ña̱ kúyachin vaxi yo'o nú rá.
Ra káchí ra̱ saá ká'a̱n ra xi'in Ndioxi:
—Abba  Tátá, köo̱ ñá u'vi n yó'o̱. Ra sayá'a y' nda'á tundo'o ña vaxi yo̱'o̱; ndí ná köo̱ ña kúni̱ y', chi ná koo ña tá ku'va kúni̱ mii va kún —ka̱chi ra̱ xi'in Ndioxi.
Té ndi'i, saa na̱ndi̱kó rá xa̱à ra, ra xa̱ ndia kíxi̱ va kú ndiá ndée ndia̱; ra saa ndi̱ka̱'a̱n ra̱ xi'in ra Pedro káchí ra̱ saá:
—Simón, ¿a ra kíxi̱ va kúvi kún? ¿A ndia̱ nii hora lo'o vi ké ndi̱xändieé ini kn kndi̱to̱ kún? —ka̱chi ra̱ xi'in ra—.
Kundito ndó, ra ka̱'a̱n ní ndo̱ xi'in Ndioxi, ra ná täxí ra ña ko̱yo ndó nda'á kua̱chi̱; chi ña̱ ndixa ké: ndó'o, ra kuni ni va ndo ka'an ndo xi'in Ndioxi, su ndí vita ni ini ndo —ka̱chi ra̱ xi'in ndia.
Saá nda̱ki'in tuku ra kua̱'a̱n ra̱, ra iin saá káchí tuku va ra ká'a̱n ra̱ xi'in Ndioxi.
Ra té na̱ndi̱kó rá, xa̱à tuku ra nuu ndée ndia, ra kíxi̱ tuku va ndia, chi iin vevee tákaa ma'ná nuu ndiá ra tiaa ni kuni kusu ndia̱, ra nii ni̱nï'i ndia ni ké káchí ndia̱ xi'in ra.
Ra xa̱ ichí uni va ké na̱ndi̱kó ra xa̱à ra̱, ndiá saa ra ndika'an ra xi'in ndia, ka̱chi ra saa:
—¡Kundee ka ndo̱ kusu va ndo̱! Chi xa̱ ndi̱tia̱ndiaa va hora ña ndataxi na y', ra xa̱à yó'o, nda'á ná yuvi kuáchi.
Ndakoò ndo̱ ra k'n yo; chi xa̱ kyachin va ra ndataxi y' nda'á ná —ka̱chi Jesús xi'in ndia.
Sa̱ka̱n saá kuu ra ká'a̱n ra̱ xi'in ndia, saa ra̱ xa̱ xa̱à va ra Judas, ra ítá'án xi'in ndia, ra iin tiá'ndiá chee na yuvi ní'i i̱chi̱ xi'in itun xa̱à na; ra na xikua'a, xi'in na sutu, xi'in na maestro sáñá'a̱ ley Ndioxi kúvi na ti̱'vi̱ ña'á.
—Ra xaa yu ka̱'a̱n ndioxi yu xi'in kán kúvi ra tiin ndo, ra tuun vá'a katún ndo ra, ra ná kú'n ra̱ xi'in ndo —ka̱chi ra xi'in na.
Té ndi̱xàà ndixa ra Judas, saa ndi̱kn kyachin ra n Jesús ra ndi̱ka̱'a̱n ra̱ kachi ra̱ saá:
—¡Tátá maestro! ¡Tátá maestro! —ka̱chi ra̱.
Saá ndi̱tia̱ndiaa yu'ú rá n Jesús, ña ndika'an ndioxi ra xi'in ra.
Ra na xa̱à xi'in ra, saa ra ndikun ti̱in ndixa va na Jesús kua̱'a̱n ra̱ xi'in na.
Ra saá ta̱va iin ra xika xi'in Jesús i̱chi̱, ra xa̱'ndia ra iin xiyo so'o ra muso ra xáchíñu n sutu ra kúchéé n takuyáa na̱ sutu.
Saá ndi̱ka̱'a̱n Jesús xi'in na yuvi yo'o, ka̱chi ra saa:
—¿Ni̱chuun xa̱à ndo̱ xi'in i̱chi̱, xi'in itun ña tiin ndo y'? ¿A ra kui̱'ná kúvi yu túvi ndó?
A su iin ndisaa ki̱i̱ va ndi̱xi̱yo yu xi'in ndo ini veñu'u, sa̱ñã'a̱ y ndó'o̱, ra ndi̱tïin ndó y'. Ndi su'va ké xíniñú'u koo va, ra saá ké xi̱nu n ña ká'a̱n tu'un Ndioxi —kachi Jesús xi'in na.
Ndia saá ra xi̱nu ndi'i va ndia xika xi'in ra kua̱'a̱n ndia̱ ra nda̱koo nda'á va ndia ra̱.
Ra ndíkn iin ra lo'o kua̱'a̱n ra̱ sáta̱ Jesús, ra takua indaa̱ mándá va ke ísúkún vixin ra kua̱'a̱n ra, ra kuni̱ tiin tu na ra ka̱n va.
Ra xa̱nda̱ku ra knuu ra nda'á ná, ra sa̱ña va ra mándá ña ísúkún ra, ra xi̱nu yala ra kuá'a̱n ra̱.
Saá ndi̱xa̱a̱ na xi'in Jesús n ra sutu, ra kuchee, ra ikán nda̱ktá'an takundi'i na kuná'nu n na sutu, xi'in na xikua'a na'nu, xi'in na maestro sáñá'a̱ ley Ndioxi.
Ra xíka xíka ndíkn ra̱ Pedro kua̱'a̱n ra̱, iin saá ndiakua ndi̱xa̱a̱ ra ndia nú kæ'e ve'e ra sutu kuchee kan, ra ikán nda̱knd' rá xi'in na kumisio ndiáá yé'e ñú'u, ndásáa̱ ra xi'in na nuu xíxi̱ ñù'ù kan.
Va'a ni kua'a ni va kú yuvi táxi kua̱chi̱ sikí xa̱'a̱ Jesús, su ndí ndi̱ndäkitá'án tu'un na, chi xa̱ siín xa siín ká'a̱n iin iin va na.
Saá nda̱kuita sava na ra xa̱va'a ini na xa̱'a̱ rá, ka̱chi na saa:
—Nd' xi̱niso'o ña ndika'an ra káchí ra̱ saá: “Kani yu veñu'u ña̱ xa̱va'a ná yuvi yo'o, ra ki̱i̱ uni saa ndakanindichi y inka ña̱, ndí süví ká ña sava'a nda'a na kúvi ña ka̱n,” káchí ra xi̱niso'o ndi —ka̱chi na.
Ra va'a ni saa ka̱chi va na, su ndi xïi̱n ñá ndakitá'an tu'un na.
Saá nda̱kundichi mii ra sutu kúchéé ma̱'ñú takundi'i na, ra ndi̱nda̱ka̱t'n rá Jesús káchí ra̱ saá:
—¿Ni̱chuun nda̱kuïi̱n kún xá'a̱ ñá ká'a̱n na̱ yo̱'o? ¿A ndixa kua̱chi̱ kún kúvi ña ká'a̱n na̱ yo'o? —ka̱chi ra xi'in Jesús.
Ra yayaa va íin Jesús ra ndia̱ nii tu'un ndi̱ndäkuiin ra. Saá ndi̱nda̱ka̱t'n tuku mii rá sutu kuchéé ka̱n ra, ka̱chi ra̱ saá:
—¿A yó'o̱ kú Cristo, se'e Ndioxi ra ka'nu? —ka̱chi ra.
Saá nda̱kuiin Jesús, ka̱chi ra̱ saá xi'in ra:
—Suvi va yu. Ra kuni ndo y', ra xa̱à yó'o̱ vichin, kundú' yú chí xi̱tia̱ kuá'a Ndioxi ra ká'nu, ra ndikó tuku yu iin nuu vi̱ko̱ kixi yu xi'in takundi'i ndieæ Ndioxi —ka̱chi Jesús xi'in ra.
Ra saá iin nda̱ta sáa ini ra sutu kuchee yo'o tikoto ña ndíxi ra, ra káchí ra̱ saá:
—¿Ni̱chuun ké kuniñú'u ka vi yo yuvi na ka̱'a̱n tié'é nuu ra?
Chi xa̱ xi̱ni so'o tu ndó'o̱ va, ña̱ ndaa yu'ú ra Ndioxi. Ra ¿a va'a túvi ndó? —ka̱chi ra̱ xi'in na.
Ra iin yu'ú kú takuyáa va na ra kachi ná saá:
Ra saá xá'a̱ sava na kondiaa na tiási̱'i na ra̱. Ra nda̱si na n rá, ra káni na ra, ra ká'a̱n na xi'in ra káchí ná saá:
—¡Ka̱'a̱n ndáku! ¿Yoo kó káni yó'o̱? —káchí na̱ xi'in ra ña xásiki na ra.
Ra saá tu na ndiáá yé'e veñu'u va, káni ní tu na ka̱n va ra.
Ra saá kúu rá Pedro ndú' ra nú ke'e chí ni̱n, saá ndi̱xàà iin ña'á ña xáchíñu n rá sutu kuchee kan.
Ra té xi̱ni ña̱ ra Pedro ndú' rá nda̱sáa̱ rá n xíxi ñu'ù xi'in na kan, saá iin káxi káxi íxtó'ni ñá nú rá, ra ndi̱ka̱'a̱n ña̱ xi'in rá, ka̱chi ñá saá:
—Ra ítá'án xi'in Jesús ra Nazaret kú tu yó'o̱ va —ka̱chi ñá xi'in rá.
Saá nda̱kuiin ra yu'ú ñá, ka̱chi ra̱ saa:
—Xïní y yo̱o̱ kú ra ká'a̱n kn xá'a̱ ña̱a̱, ra nii kndäa ini y ni ké ká'a̱n kn xá'a̱ —ka̱chi ra̱ xi'in ñá, chi ti̱sæ'e tú'un va ra.
Saá nda̱kundichi ra̱ kanata ra yé'e, ra saa ka̱na va chele.
Ra saá xi̱ni tuku va ñá xáchíñu kán rá, ra xa̱'a̱ ña̱ ká'a̱n ña̱ xi'in takundi'i na̱ ndée kán, káchí ña̱ saá:
—Tá'án ná ka̱n ku tu ra yo̱'o̱ va —ka̱chi ña̱.
Ra ti̱sæ'e tú'un tuku va ra Pedro. Ra saá ndi̱ya̱'à iin káni̱ lo'o, ra ndi̱ka̱'a̱n tuku va na ndée kán xi'in ra Pedro, ka̱chi na̱ saá:
—Ña̱ ndixa ké tá'án ná ka̱n kú tu yó'o̱ va, chi ra Galilea kúvi kún, chi iin tá ndátú'un ná ka̱n iin saá ndatu'un kún —ka̱chi na̱ xi'in ra.
Saá xá'a̱ rá Pedro chiná'á ra Ndioxi, ka̱chi ra̱ saá:
Ra saá ka̱na va chele ichí ña uvi. Saá nda̱ka̱'an rá Pedro ña̱ ndi̱ka̱'a̱n Jesús xi'in ra ña: “Xi'na ka uni ichí ké tise'é tú'un kun xá'a̱ yu, ra saá kana chele uvi ichí”, ka̱chi Jesús xi'in ra. Ra te nda̱ka̱'an ra tu'un yo'o, saa ra xá'a̱ rá xáku va ra.
Ra ña'a ní nda̱kutá'an takundi'i na kuná'nu n ná sutu, xi'in na xikua'a, xi'in na maestro sáñá'a̱ ley, xi'in takundi'i na chíñu ndi̱ka̱ta̱'a̱n ná. Ra saa chi̱k'ni̱ na̱ Jesús ra kua̱'a̱n na̱ ndataxi na ra nda'a ra Pilato.
Ra saá ndi̱nda̱ka̱t'n ra Pilato Jesús káchí ra̱ saá:
—¿A yó'o̱ kú rey na̱ Judío? —ka̱chi ra.
Saá nda̱kuiin Jesús káchí ra saá xi'in ra:
—Xa̱ mii kun ku ra ndi̱ka̱'a̱n va —ka̱chi ra.
Saá xá'a̱ ná kuná'nu n ná sutu táxi ní na kua̱chi̱ sikí xa̱'a̱ Jesús.
Ra saa ndi̱nda̱ka̱t'n tuku va ra Pilato Jesús:
—To'ni, tiaa ní kua'a kua̱chi̱ táxi na xa̱'a̱ kn. ¿Ra a nda̱kuïin va'a vi kun? —ka̱chi ra̱ xi'in Jesús.
Ndi ndia̱ nii tú'un lo'o ndi̱ndäkuiin Jesús, saa ra nda̱kanda̱ ni ini ra̱ Pilato.
Ra vichin ná kundáa ini yo, chi kii té ndátava na viko pascua, ra yúná'á ra Pilato ña̱ saña ndíka̱ ra̱ iin na ñú'u ve'e kàà, ta kuiya ta kuiya, ndia̱ ndiá ka mii ná ká'a̱n na̱ ñuu xa̱'a̱ va.
Ra mii tiempo yo'o ké ndíkáá iin ra naní Barrabás ve'e kàà, xi'in na̱ itá'an xi'in ra, xa'a ña xa̱'ni na ndìì, ra ka̱ni ta'an na xi'in gobierno.
Saá nda̱kaya na̱ ñuu ndi̱xa̱a̱ na, ra xa̱'a̱ na ká'a̱n na̱ xi'in ra Pilato ña ná sa ra xa̱ tá yúná'á ra xá ra, ta kuiya ta kuiya va.
Saá ndi̱ka̱'a̱n ra Pilato xi'in na ka̱chi ra saá:
Saá chi xa̱ kndàa̱ va ini ra̱ Pilato xa̱'a̱ ñá ndukuíni̱ ini va na xikua'a ku ná'nu nú ná sutu xíní na̱ Jesús ké nda̱taxi na ra nda'á rá.
Ra saa xa̱'a̱ ná kuna'nu nú ná sutu chi̱kaa yu'ú ná na̱ ñuu, ña ná ka̱'a̱n na̱ xa̱'a̱ ra Barrabás, chi ra ka̱n kúvi ra ná saña ndíka̱ ra Pilato kúni̱ na.
Saá ndi̱nda̱kat'n tuku ra Pilato na̱ ka̱chi ra saá:
—¿Ni ké kúni̱ ndo̱ sa yu xi'in ra ká'a̱n ndo̱ kúu Rey nuu ndó'o̱ na Judío, tu saa? —ka̱chi ra.
Ra saa nda̱kuiin na, ra iin koko'ó ndá'y na káchí na saá:
—¡Takaa  ra nda'a cruz! —kachi na.
Saá ndika'an ra Pilato xi'in na:
—¿Ni̱chuun? ¿Ra ndiá ña̱ kú kua̱chi̱ ra̱ yo̱'o? —ka̱chi ra xi'in na.
Ndí ná ka̱n, ra na ndieé ká ká'a̱n va kúvi na káchí na̱ saá:
—¡Takaa ra nda'á cruz! —ka̱chi na̱.
Ndiá saa ra sa̱ña ndíka̱ va ra Pilato ra Barrabás kua'an ra, chi kuni̱ ra ña kindoò va'a ra xi'in na yuvi ka̱n. Ra té ndi'i, saa xa̱'ndia ra̱ chiñu nuu na soldado ña na kani na Jesús xi'in ñii̱ ña ku cuarta, ra saa nda̱ki'in na ra kua'an ra xi'in na ña takaa na̱ ra nda'á cruz.
Saá nda̱ki'in na soldado Jesús kua̱'a̱n ra̱ xi'in na chí nú ke'e vechíñu, ra ikán nda̱kutá'an takundi'i na soldado.
Ra sa̱nda̱kundíxi na ra iin capa ña kuá'á, ra chi̱kaa na corona ña̱ xa̱va'a na xi'in iñ xi̱ni̱ rá.
Ra xa̱'a̱ na xásiki na ra káchí na̱ saá:
Ra ndo̱o̱ ñú'u ku nu kun ní na xi̱ni rá, ra ko̱ndiaa na tiási̱'i ná ra̱, ra nda̱ksítí ná nú rá, ña xáto'ó ná ra̱, iyóó tu'un.
Ra té ndí'i xa̱siki na̱ ra̱, ña kundiva'a ní na xi'in ra. Saá ta̱va ná capa ña xi̱ndixi ra, ra nda̱chi̱kaa na tikoto mii rá skn rá, saá nda̱ki'in na ra kua̱'a̱n ra xi'in na ña takaa na ra nda'á cruz.
Ra iin tiaa ra kæe ñuu Cirene, ra naní Simón, ivá ra Alejandro xi'in ra Rufo kúvi ra, ra ikú ké kæe ra vaxi ra, ra té yá'a ra yo'o kua'an ra, saa ti̱in na soldado ra ra sakuíso nduxâ na cruz tun kasoko Jesús ra.
Ra ndi̱xa̱a̱ na̱ xi'in Jesús iin n naní Gólgota, tu'un yo'o kachi ña saá: Ikú leke xi̱ni ndi̱i.
Ra táxi ndia vino tia ndi̱ka̱va̱ nuu mirra xi'in, ña ná ko'o Jesús; su ndi ndi̱xïin ra ko'o ra ra̱.
Saá ta̱kaa ndia soldado Jesús nda'á cruz, ra xa̱'a̱ ndiá kæ'e tá'an ndia xa̱'a̱ tikoto ra, yo ku ndiá ndaki'in ña̱.
Ra ku'va ka ii̱n chi ixtiaan ké takaa ndia̱ Jesús nda'á cruz.
Ra tia̱a tu ndia nuu iin vitu lo'o chinundiáá ndia xini cruz ra, ra ndákani tu'un yo'o ni xa̱'a̱ ké kuvi chi: “Ra yo̱'o̱ kú Rey na Judío”, ka̱chi tu'un yo'o.
Ra ta̱kaa tu ndia uvi ra kui̱'ná va nda'á cruz, ra iin ra ta̱kaa ndia nda'á nu íin chí kuá'a, ra inka ra ta̱kaa ndia nda'á nu íin chí íchin va.
Ra yo'o ké ndi̱xi̱nu n tu'un Ndioxi ña nda̱tiaa na te yachi, ña káchí saá ña: “Ndúta'an ra̱ kuta'an ra xi'in na iyóó kua̱chi̱.”
Ra na yá'a kua̱'a̱n ichi kán, ra iin xíkó xi̱ni̱ ná ña káña̱'á ni ná xi'in ra, káchí na̱ saá:
—¡Yó'o̱ ra ndika'an kani veñu'u Ndioxi, ra ki̱i̱ uni xa̱ ndakanindichi tuku kun ña! ka̱chi kun,
ra sakákù mii kún vichin, ra sanùù mii kún nda'á cruz ña̱a̱, —káchí na̱ xi'in rá.
Ra iin saá xa̱ tu na kuna'nu n na sutu, xi'in na maestro sáñá'a̱ ley Ndioxi ña ndakoo ra Moisés, chi xásiki ni na Jesús káchí na̱ saá xi'in tá'an na:
Saá ndi̱ka̱'a̱n na xi'in Jesús ka̱chi na saa:
—Yó'o̱ ra ndi̱ka̱xin Ndioxi ra ku Rey nuu ndú', na Israel; n nda'á cruz ña̱a̱ taká'a̱n ná kuni ndi̱ ra kandíxa ndi yó'o̱ —ka̱chi na̱ xi'in ra.
Ra ndia̱ ndia̱ tákaa nda'á cruz ka̱n, káña̱'á xi'in ra.
Ra ku'va ka uxi uvi ka'ñu ke, xa̱'a̱ xi̱kui̱ña̱a̱ n takundi'i ña yuuvi yo'o, iin saá ndia̱ ka uni xikuaa.
Ra mii ka uni xikuaa yo'o ke ndieé ni ndi̱nda̱'y Jesús ka̱chi ra saa:
—Eloi, Eloi, ¿lama sabactani? —ka̱chi ra. Ra tu'un yo'o kachi ña saá: Ivá yú Ndioxi, Ivá yú Ndioxi, ¿nichuun ndakoo nda'á kún y'? káchí ña.
Ra sava na ndíta yachin kan, ra xi̱niso'o na ña̱ ndi̱ka̱'a̱n ra̱, ra saa xa̱'a̱ na ká'a̱n na xi'in ta'an na káchí na saá:
—Tiaa so'o ndo̱ chi ra Elías, ra ndi̱ka̱'a̱n tú'un yu'ú Ndioxi va kúvi rá kána ra —kachi na.
Saá xi̱nu iin ra ndi̱xa̱'a̱n ra chi̱ndaxi ra iin ko'ndo ka̱chi̱ ini iin ña'a n ñú'u ndtiá iyá, ra chi̱ndu' ra ña̱ xi̱ni̱ iin tú ndo̱o̱ ñú'u, ra ta̱xi ra ra̱ ná ko'o Jesús, ra ndi̱ka̱'a̱n ra̱ káchí ra saá:
—Ná kuni yo a ndixa ké kixi ra Elías koni'i  ra ra̱ —ka̱chi ra.
Ra ndieé kavi ndi̱nda̱'y Jesús, ndia saa ra ndi̱xi̱'i̱ va ra.
Ra tikoto yi̱i̱ ñá tánii ini veñu'u ká'nu ra iin ni̱nda̱ta̱ sava ña, chi ki̱'in ña yu'ú ña chinínu ra iin saá ndia̱ ni̱n sa̱ña ta'an ña, ra ndu ña uvi ña'ñu va.
Ra ndíchí yachin, ra kuchee n na soldado ñuu Roma, ra te xi̱ni ra ña ndi̱xi̱'i̱ Jesús, ra saá ndi̱ka̱'a̱n ra, káchí ra saa:
—Se'e Ndioxi kúvi ndixa va ra yo̱'o̱ —ka̱chi ra̱.
Na sí'í yo̱'o̱ ra ná xi̱ndi̱kn Jesús kúvi ná, ra chi̱ndieé ta'an na xi'in ra té ndi̱xi̱ka ra ñuu ña̱ ndó'ni chi Galilea, ra kua'a ní ka va na si'i ndíkn ndi̱xa̱a̱ xi'in ra ndia̱ ñuu Jerusalén.
Ra xikuaa té xa kua̱'a̱n kú ñú ki̱i̱ vierne saá xa̱'a̱ ná xándúvi na ña ndakindieæ ná kii yii sabado.
Ra iin ra kuchee xi'in na chíñu, ra José ké naní ra, ra ñuu Arimatea ké kæe ra, ra chi̱kaa nda̱k ini ra ndi̱xa̱'a̱n ra nuu ra Pilato, ra ndkú ra ikí kñu Jesús ña ndaki'in ra ña ndxi̱n ra̱. Ra ra José yo'o ra iin tiaa ra kándíxa Ndioxi ku tu ra yo'o va, ra ndiátu ini ra ña xaa Ndioxi ka'ndia ra chiñu nú ña yuuvi yo'o.
Saá ra nda̱kanda̱ ní ini ra̱ Pilato ña kundaa ini ra ña xa̱ ndi̱xi̱'i̱ Jesús. Saá ka̱na ra ra kuchee nuu na soldado xa̱à ra, ra ndi̱nda̱ka̱t'n ra ra̱ a ndixa ké xa̱ ndi̱xi̱'i̱ Jesús.
Ra saá té nda̱taxi ra kuchee nuu na soldado yo'o nuu ra Pilato, ra kndàa̱ káxi ini ra̱ ña ndixa ke saa iyóó va ña̱, ra saa ta̱xi ra ndiayu nda'a ra José ña ná ndaki'in ra ikí kñu Jesús k'n ña xi'in ra̱.
Ra sa̱ta ra José iin manda xa̱a̱, ña va'a, ra koni'i ra Jesús ra nda̱sví rá ra xi'in manda ka̱n, ra ndi̱xa̱'a̱n ra ndi̱ndxi̱n ra̱ ra̱ ini ka̱va̱ n xa̱ ka̱an ra yavi̱ te yachi, ra sa̱tøvi̱ sa̱tøvi̱ ra iin y chee ra nda̱si ña yu'ú yavi̱ kan.
Ra ña María Magdalena xi'in ña María si'i ra José, ra ndíta ná ixtó'ni ná ndia mii ké ndi̱ndxi̱n na Jesús.
Ra saa ku te ndi̱ya̱'à ki̱i̱ ndákindieæ ná, ra sa̱ta ña María Magdalena, xi'in ña María si'í ra Jacobo, xi'in ña Salomé, nd­tiá xá'a̱n támi koso na sata ikí kñu Jesús.
Ra ña'a ni chi íxtiáa̱n ki̱i̱ domingo, ki̱i̱ ña ki'in xa'a semana, ra té sakan kua̱'a̱n kanata ndaa n ñu'ù, saá ndaki'in ná kua'an na nuu ndi̱ndxi̱n na̱ Jesús.
Saá ká'a̱n na xi'in tá'an ná káchí na̱ saá:
—¿Yoo vi kuu na sakutiá'a y ña ndásí yu'ú yavi̱ ra va'a ya̱'a̱ yo? —ka̱chi na.
Ra té sa̱kø'n nuu ná nda̱ko̱to'ni ná yu'ú yavi̱ kan, ra xa̱ ndi̱xktiá'a̱ va y chee kan.
Ra té ndi̱ki̱'vi ná ini yavi̱ kuá'a̱n na, ra saa xi̱ni na̱ iin tiaa ra ítia̱ ndú' rá chi nda'á kuá'a, ra ndíxi ra iin tikoto yàà ña káni̱, ra ndi̱y'vi ni na.
Saá ndi̱ka̱'a̱n ra̱ xi'in ná káchí ra saá:
Ra vichin kua'an ndo̱ ra ndatú'un ndó xi'in ndia ndi̱xi̱ka xi'in ra, ra saá tu xi'in ra Pedro va, chi xa chí Galilea va ínúú Jesús kua̱'a̱n ra n ndo, ra ikán kuni ndo̱ rá, ra iin tá iyóó ña̱ ndi̱ka̱'a̱n ra̱ xi'in ndó iin saá koo ña kuni va ndo̱ —ka̱chi ra xi'in ná si'i yo'o.
Saá kæe ná si'i yo'o yu'ú yavi̱ kan xi̱nu ná nda̱ki'in ná kuá'a̱n na. Ra ndi̱y'ví ni na̱, ra iin ndiakua kísi ni̱nù ña na̱ kuá'a̱n na̱. Ra ndia̱ nii yuvi ndi̱nda̱tü'un ná xi'in xa'a ña xi̱ni na, chi ndi̱y'ví ní na.
Ra ña'a ni ixtiaan kii domingo, kii n ña ki'in xa'a semana, ké nda̱tiaku Jesús. Ra xi'na ka va nuu ña María Magdalena ké ka̱nata ra. Ra ñá yo'o ké ta̱va Jesús uxa n tachi ndiva'a ini ta ya̱chi̱.
Ra té ndi'i xi̱ni ña Jesús, ra saa kæe ña kua̱'a̱n ña ndátú'un ñá xi'in ndia ndi̱xi̱ka xi'in ra, ña xa nda̱tiaku va ra. Ra kúsúchí ká vi̱ ini ndia̱ xáku ndia ndée ndia.
Ra saa té kndàa̱ ini ndia̱ ña ndátú'un ñá xi'in ndia ña̱ xa̱ xi̱ni ña̱ Jesús, ña xa nda̱tiaku ra, ra ndí ndi̱ka̱ndïxa va'a vi ndiá ña̱.
Ra saa ndi̱ta tu Jesús nuu uvi ndia̱ ndi̱xi̱ka xi'in ra, iin ichi nuu xíka ndia kua'an ndia ikú, ra xa siin va ndu tu ra te ndi̱ta ra nuu ndia yo'o.
Ra saá nda̱ki'in tu ndia yo'o va ndi̱xa̱'a̱n ndia nda̱t'n ndiá xi'in ndia sava kán, ña ná kundaa ini ndia ña xa nda̱tiaku va ra; ra nii ndia yo̱'o̱ ndi̱ka̱ndïxa ndia kan yu'ú vi.
Ra saa ku ndi̱ta Jesús n uxi iin saá ndia ndi̱xi̱ka xi'in ra, ra ndia ndée xíxi kúvi ndia yo'o te xa̱à ra nuu ndiá. Ra saa ndi̱ka̱'a̱n ra xi'in ndiá xá'a̱ ñá nda̱ku ní ini ndia̱, chi ndi̱ka̱ndïxa va'a vi ndia yu'ú na, nda̱t'n xi'in ndia ña̱ xa̱ xi̱ni na̱ nda̱tiaku ra.
Saá ndi̱ka̱'a̱n ra̱ xi'in ndia káchí ra̱ saá:
—Kuá'án ndo̱ iníí kúvi ña̱ yuuvi ra ka'an ndoso ndo tu'un va'a, tu'un Ndioxi nuu iin takundi'i na yuvi.
Ra na kándíxa tu'un yu, ra ndakuchi na; ra na̱ ka̱n kúvi ná kaku va; ra na̱ xïi̱n kandíxa, ra na̱ ka̱n kúvi na ni̱'i̱ tundó'o̱ va.
Ra na kandíxa y', ra ña yo'o kú iin seña ña koo xi'in na: Xi'in ki̱vi̱ yu tava ná tachi ndiva'a, ra ka̱'a̱n na̱ inka n tú'un xa̱a̱;
ra tiin nda'á ná ko̱o̱, ndí kuëe sa ri xi'in na, ra tú ná kaxi na ña'a ña̱ ñú'u ta̱ta̱n xi'in, ra kuëe ndo'o na; ra chindee na nda'á ná sáta̱ na̱ xí'i̱, ra nduva'a va na xí'i̱ ka̱n —ka̱chi Jesús xi'in ndia.
Ra té ndi'i ndi̱ka̱'a̱n Ivá yó Jesús takundi'i ña yo'o xi'in ndia, saá ra nda̱kuità ra kua̱n' rá ndiví va, ra nda̱knd' rá chí xi̱tia̱ kuá'a Ndioxi.
Tata Teófilo, nuu tutu ña *tiꞌvi yu ndi̱xa̱a̱ ndaꞌa kun ke ndákáni yu nuu kun xaꞌa takundiꞌi ña xa̱ Jesús xiꞌin ña sa̱ñáꞌa̱ ra te sakan xa̱ꞌa̱ suꞌva ra xiꞌin chiñu ra,
ra iin saá ndia kii te nda̱kuita ra kuanuꞌu ra ndiví va. Ra te kúni ka kunuꞌu ra ndivi ke xiniñuꞌu ra Tachi Yii ra ña nda̱koo ra ndiayu ndaꞌa ndia ndikaxin ra.
Ra suvi nuu mii ndia kan ke ndita ra kuaꞌa ni ichi, ña vaꞌa na kundaa ini ndia ña ndixa ke nda̱tiaku va ra. Ra uvi xiko ka kii ke ndixika ra *ndakani ka ra nuu ndia xaꞌa ichi nuu xaꞌndia Ndioxi chiñu.
Ra saa kuu iin kii nda̱kutáꞌán takundiꞌi ndia xitaꞌan xiꞌin Jesús ndee ndia xiꞌin ra, ra saa ndikaꞌan ra xiꞌin ndia kachi ra saa:
―Këe yachi ndo kuꞌun ndo inka ñuu; chi takua mii ñuu Jerusalén yoꞌo va ke, na kundee ndo kundiatu ndó ña saxínu Iva yu Ndioxi ña ndikaꞌan ra xaꞌa, ra ndikaꞌan tu yuꞌu va xaꞌa ña xiꞌin ndo.
Ra ña ndixa ke chi ra Juan, ra xiꞌin tiakuii va *sakuchi ra na yuvi, ndi su ndoꞌo, ra xiꞌin Tachí Yii Ndioxi va ke ndakuchi ndo so ndiaꞌvi kii vichin ―ka̱chi Jesús xiꞌin ndia.
Ra saa kuu iin kii nindakatuꞌun ndia nda̱ku̱táꞌán ndee kan Jesús kachi ndia saa xiꞌin ra:
―Tata, ¿a ndia vichin ke ndi̱xa̱a̱ tiempo ña kaꞌndia kun chiñu nuu yoo, na Israel yoꞌo, ña nduu tuku yo iin ñuu kaꞌnu ña xáꞌndiá nuu mii? ―kachi ndia xiꞌin ra.
Ra saa ndakuiin Jesús kachí ra saa xiꞌin ndia:
―Xiniñüꞌu kundaa vi ini ndoꞌo xaꞌa ña chi̱túni̱ Iva yo Ndioxi sa ra, chi indaa mii va ra kuvi ra kúndaa ini xaꞌa ña, ra ama ke sa ra ña, ra ndia kii ke sa tu ra ña.
Ndi su ndoꞌo, ra te xa ná nduxinu̱ Tachi Yii Ndioxi sata ndo, ra saa vi ke ndakiꞌin ndo ndiee Ndioxi; ra kaꞌan ndoso ndo xaꞌa yu nuu takundiꞌi na ñuu Jerusalén, xiꞌin nuu na ñuu ña ndikun ndiaa Judea, xiꞌin nuu na ñuu ña ndikun ndiaa Samaria, xiꞌin nuu takundiꞌi ñuu ña iyoo nuu ña yuuvi yoꞌo ―kachi Jesús xiꞌin ndia.
Ra te ndiꞌi ndikaꞌan Jesús tuꞌun yoꞌo xiꞌin ndia, saa ra nda̱kuita ra kuanuꞌu ra ndivi va, ra íxtóꞌní ndia saa ndi̱sa̱ꞌvi ra tiañu viko kuaꞌan va ra.
Ra iin kuaꞌan ini ndia íxtóꞌni ndia chi ndivi ndíta ndia, ña kuaꞌan Jesús, saa ra tuꞌva xaa va uvi tiaa ndia ndíxi tikoto yaa xikundita ndia xiꞌin ndia.
Ra ndikaꞌan ndia xiꞌin ndia ka̱chi ndia saa:
Ra saa kee ndia xitaꞌan xiꞌin Jesús iku ña nani Olivo, kuanuꞌu ndia ñuu Jerusalén. Ra takua yachin iku kan va ke ndixaꞌan ndia xiꞌin Jesús te kuanuꞌu ra ndivi, saa chi na judío ra ndixïyo ndiayu ndaꞌa na ña kaka kani ni na kii yii ña ndakindiee na.
Ra te nda̱xa̱a̱ ndia ñuu Jerusalén, ra saa ndindiꞌvi ndia iin veꞌe toto ña sukun, ra veꞌe chi ninu ke xindokoo ndia ndakundee ndia. Saa chi ikan ku nu xikanduꞌu ra Pedro, xiꞌin ra Jacobo, xiꞌin ra Juan, xiꞌin ra Andrés, xiꞌin ra Felipe, xiꞌin ra Tomás, xiꞌin ra Bartolomé, xiꞌin ra Mateo, xiꞌin ra Jacobo seꞌe ra Alfeo, xiꞌin ra Simón ra xitaꞌan xiꞌin na yuvi xika kuachi xiꞌin gobierno, xiꞌin ra Judas seꞌe inka tiaa ra xinani Jacobo.
Ra iin ndisaa ichi va ndákutáꞌán ndia xiꞌin taꞌan ndia ña kaꞌan ndia xiꞌin Ndioxi, saa chi iin yuꞌu va ndia; ra ndakutaꞌan tu sava na siꞌi va xiꞌin ndia, ra saa tu ña María, siꞌi mii Jesús, xiꞌin ndia ñani va ra.
Saa ku̱u̱ iin kii ra ndakutaꞌan kuꞌva ciento oko yuvi ndee na, ra saa nda̱ku̱ndíchí ra Pedro maꞌñu na, ra ndi̱ka̱ꞌa̱n ra xiꞌin na ka̱chi ra saa:
―Ñani yo, xa kundaa ini takundiꞌi va yo ña *ndoꞌo Jesús saa chin mii va ra Judas, ra xitaꞌan xiꞌin yo kuvi ra xinuu nuu na saa ini ta ndixaꞌan na tiin na Tata yo. Ra saa ke kuu va ña vaꞌa ndixinu nuu tuꞌun Ndioxi ña ndi̱ka̱ꞌa̱n Tachí Yii Ndioxi xiꞌin ra rey David xaꞌa ra Judas.
Ra ra Judas kan, ra xiꞌin yoo ke xindiaꞌvi ndiaa va ra, ra iin chiñu xindiso tu ra xiꞌin va yo.
(Ra xiꞌin xuꞌun ña ki̱ꞌin ra xaꞌa Jesús ña ndi̱xi̱ko ra ra ke sa̱ta ra iin ñuꞌu. Ra te ndiꞌi, ra nuu ñuꞌu kan ke nda̱kavandiee ra, ra ndi̱ka̱a̱n tixi ra, ra iin nda̱koyo yaa va ñaꞌa ini ra.
Ra te ku̱ndaa̱ ini takundiꞌi na ndéé ñuu Jerusalén xaꞌa ña ndo̱ꞌo ra, ra saa nduku na kivi ñuꞌu kan, ña ndakunani ña Acéldama, ra tuꞌun mii na, ra “Yoso nuu ndi̱xi̱tia nii” ke kachi tuꞌun yoꞌo.)
Ra iin taꞌvi loꞌo nuu tutu Salmo káꞌa̱n tuꞌun Ndioxi káchí ña saa xaꞌa ra:
Veꞌe ra, ra veꞌe vichi va na nduu ña,
ra ndia nii yuvi ná kundëe ini ña.
Ra kaꞌan ka tu ña kachi ña suꞌva va:
Ra inka yuvi tu na ndakiꞌin chiñu nuu va ra, káchí ña.
’Ra vichin ke ndakaya kuaꞌa ni tiaa ndee ndia yoꞌo, ra sava ndia yoꞌo ra xa yachi vi ke itaꞌan ndia xiꞌin yo, saa chi xa xitaꞌan va ndia xiꞌin yo ta ndixika Jesús xiꞌin yo,
Ra saa ndikaꞌan na xaꞌa uvi tiaa, ndia ndakiꞌin chiñu. Ra iin ra nani José Barsabás, ra kaꞌan tu na ña nani ra Justo va; ra iin tu ra nani Matías va.
Ra saa ndi̱ka̱ꞌa̱n na xiꞌin Ndioxi kachi na saa:
―Tata, yoꞌo kuvi ra xíni̱ ndia kuꞌva ke iyoo nima takundiꞌi yuvi; ra kúni̱ ndi na taxi kun kuꞌva nuu ndi, ra na kundaa̱ ini ndi ndia iin ndia yoꞌo kuvi ndia nda̱kaxin kun,
ña ndakiꞌin ndia chiñu ña nda̱koo ra Judas, ra ndakitaꞌan ndia xiꞌin ndi, saa chi ra Judas, ra ndakava va ra xiꞌin kuachi ra, ra kua̱ꞌa̱n ra chi nuu xiniñuꞌu ku̱ꞌu̱n va ra ―kachi na xiꞌin Ndioxi.
Ra saa xaꞌa ndia sasiki ndia xiꞌin iin ñaꞌa, ña taxi kuꞌva nuu ndia, ra kundaa ini ndia yoo kuvi ra ndakundichi. Ra te ndiꞌi *xa ndia saa, saa ra chi nuu ra Matías va kindoo ñaꞌa kan; ndia saa ra nda̱ku̱táꞌán ra xiꞌin ndia uxi iin kan, ra iin nduu ra xiꞌin va ndia.
Saa kuu ra ndi̱tia̱ndiaa va kii ña koo viko Pentecostés,  ra ítáꞌán kuiti takundiꞌi va na kandixa Jesús ndéé na iin veꞌe.
Ra tuꞌva iin niniꞌi va xaꞌa kuu chi ndiví, ra iin ta ^kuu te ndiee ni vaxi tachi, iin saa xa̱ꞌa̱ kuu, ra saa ndu̱xínu̱ ña ini veꞌe nuu ndéé na, ra iin niniꞌi xa̱ꞌa̱ kuu veꞌe kan.
Ra iin ta kuꞌva íin yaa ñùꞌù, saa iyoo ña ndixinu sata ta iin ta iin na.
Ra saa nda̱kiꞌin takundiꞌi na Tachi Yii Ndioxi, ra xa̱ꞌa̱ na káꞌa̱n na inka nuu tuꞌun, ra ta iyoo mii tuꞌun ña taxi Tachi Yii Ndioxi ndaꞌa na kaꞌan na, ke ndikaꞌan va na.
Ra kii kan, ra kuaꞌa ni na judío na kándíxa ndinuni Ndioxi, na ndéé inii saa kuvi ña yuuvi ndixa̱a̱ ña ndásakáꞌnu na Ndioxi ñuu Jerusalén, viko Pentecostés xa ta kuꞌva yunaꞌa va na.
Ra te *xinisoꞌo yuvi kan ña iin níníꞌi kuu ra saa xaꞌa ndakaya kuaꞌa ka vi na ña xini soꞌo na ni ke kúú veꞌe kan, ra nii kundäa ini na ni ke sa vi na, saa chi ^xini soꞌo na ña kaꞌan yuvi na ndee veꞌe kan taꞌan tuꞌun ña kaꞌan ta iin iin na ndixaa kan.
Ra iin kua̱ꞌa̱n ini na ndita na, ra ndakanda kavi ini na, ra kaꞌan na xiꞌin taꞌan na, kachi na saa:
―¿Ni ke yoꞌo? ¿Ra a süvi va na ñuu Galilea kuvi takundiꞌi yuvi yoꞌo?
¿Ra ni chuun ke vaꞌa káꞌa̱n na tuꞌun ña kaꞌan yo, tuꞌun ka̱ku yo? ¿Ra ndixaa ke xa̱ na ña *sakuaꞌa na ña?
ra saa tu na ke̱e Frigia, na ke̱e Panfilia, na kee Egipto, ra saa tu na ke̱e África, ña ndikaa chikan ka nuu ndikaa ñuu Cirene; ra saa tu na ke̱e ñuu Roma na xaa ndakundee yoꞌo, ra nduu na judío xiꞌin yo vichin, ra saa tu mii yo na kuu judío va;
Ra sava tu na kee ñuu Creta xiꞌin ñuu Arabia. Ra ^xini soꞌo takundiꞌi yo ña káꞌa̱n yuvi na ñúꞌu veꞌe yoꞌo taꞌan tuꞌun ña kaꞌan ta iin iin yo. Ra kaꞌan na xaꞌa ña vaꞌa, ña nduvi ña xa Ndioxi ―káchí na xiꞌin taꞌan na.
Ra ndakanda ka vi ini na ra nii nïꞌi na ni ke ka̱chi na, ra saa káꞌa̱n na xiꞌin taꞌan na káchí na saa:
―¿Ni ke kúní káchí takundiꞌi ña kuu yoꞌo vichin? ―káchí na.
Ra sava tu na ^xasiki va, ra káꞌa̱n na káchí na saa:
―Tiäa soꞌo ndo ña kuu yuꞌu vi na, saa chi na xíꞌí va kúvi na ―kachi na.
Ra saa nda̱ku̱ndichi ra Pedro xiꞌin ndia uxi iin ndia itaꞌan xiꞌin ra, ra ndi̱ka̱ꞌa̱n ra xiꞌin takundiꞌi yuvi na ndakaya ndita kan, ka̱chi ra saa:
―Ndoꞌo, na taꞌan yo, na Israel, xiꞌin takundiꞌi na ndee ñuu Jerusalén yoꞌo, ra na tiaa ni soꞌo ndo ña ka̱ꞌa̱n yu xiꞌin ndo vichin, ra na kundaa ini ndo xaꞌa ña kúú yoꞌo.
Saa chi nduꞌu, na ndee yoꞌo vichin, ra süvi na xíꞌí kuvi ndi, ta kuꞌva kachi sava ndo, chi vichin ra sakan kaa ìi̱n ixtiaan va kúvi ña.
Ra na kundaa ini ndo xaꞌa ña kúú yoꞌo vichin, chi yoꞌo ke ^xinu nuu tuꞌun ña ndi̱ka̱ꞌa̱n Ndioxi xiꞌin ra Joel, ra ndi̱ka̱ꞌa̱n tuꞌun yuꞌu Ndioxi xinaꞌa, te kachi ra suꞌva:
Yuꞌu, ra kuvi Ndioxi ndo kuvi ra kaꞌan xiꞌin ndo; saa chi te xa ni̱nu̱mi̱ ndiꞌi xa̱ꞌa̱ ña yuuvi, ra
tiꞌví yu Tachi Yii yu ña kuxinu ña sata takundiꞌi yuvi;
ra takuu na kuvi seꞌe tiaa ndo xiꞌin na kuvi seꞌe siꞌi ndo, ra kuniñúꞌú yu na ña ka̱ꞌa̱n na tuꞌun yu xiꞌin yuvi;
Ra seꞌe vali ndo kuvi na tuvinuu kuni na ña kúni̱ yu;
Saa chi kii kan kuvi ña saxinu yu Tachi Yii yu sata na xa chiñu nuu yu, na siꞌi xiꞌin ndia tiaa,
ra kaꞌan na tuꞌun yu xiꞌin takundiꞌi yuvi.
Ra sa yu ña i̱yo̱ ni kuu nuu ndivi ni̱nù kuni na;
ra kuni tu na kuaꞌa ni ña kuu nuu ñuꞌú va:
saa chi kuni na takuu ña kuu nii xiꞌin ña kuu ñùꞌù xiꞌin ña kuu iꞌma.
Ra ñuꞌù, ña túu̱n nduꞌu ndivi, ra kuñaà va nuu ña,
ra yoo, ri yeꞌe te ñuu kuvi ri nduu nii va tu,
ra te xa na ndiꞌi yaꞌa takundiꞌi ña yoꞌo,
ra saa vi ke tia̱ndiaa kii káꞌnu, ña kuu kii ña sandakú yu kuachi xiꞌin na yuvi yoꞌo.
Ra takundiꞌi na kaꞌan xiꞌin yu ña chindiee taꞌan yu xiꞌin na, ra sakaku va yu na, ^kachi Ndioxi, *kachi ra Joel ndikaꞌan ra.
’Ra xaꞌa ña kan ke na tiaa soꞌo ndoꞌo na ñuu Israel ña ka̱ꞌa̱n yu xiꞌin ndo vichin xaꞌa Jesús ra ke̱e ñuu Nazaret: Ra xa *kundaa va ini ndo chi Jesús, ra ndiee Ndioxi va ke ndi̱xi̱yo xiꞌin ra; ña kan ke vaꞌa xa̱ ra kuaꞌa ni ña vaꞌa xiꞌin ña ndichi, xiꞌin ña xituꞌun.
Ndi su ndoꞌo, ra na ti̱in va kuvi ndo ra, ra nda̱taxi ndo ra ndaꞌa na yuvi kuachi, ra kata̱kaa na ra ndaꞌa cruz ndi̱xi̱ꞌi̱ ra. Ra na kundaa ini ndo chi ña *ndoꞌo ra saa, ra süvi ña ndíkuu sana kuvi ña, chi xa̱ ndiayu mii Ndioxi va ke ndo̱ꞌo ra saa.
Ndi su nda̱tiaku va ra xa Ndioxi, saa chi mii va Ndioxi kuvi ra *sakaku ra ndaꞌa ña ndii, chi köo ndiayu ndaꞌa ña ndii ña kaꞌndia ña chiñu nuu ra.
Ra süvi tuꞌun chiꞌña kuvi ña yoꞌo, chi ña ndixa ke ^ndátiákú va Jesús, ra xa xinaꞌa vi ke ndikaꞌan ra rey Davíd xaꞌa Jesús, ña ndikaꞌan ra xiꞌin Tata ra Ndioxi kachi ra suꞌva:
ña kan ke kuayuüꞌví vi yu ndia nii ñaꞌa, saa chi íin va ra chi xitia kuaꞌa yu ña ndiaa ra yuꞌu.
Ra xaꞌa ña kan ke iyoo sii ni va ini yu, ra ndásakáꞌnu yu Tata yu xiꞌin yuꞌu yu,
ra nii ndïꞌi tu ini va yu xaꞌa ña ^ndoꞌo yu, saa chi mii va Tata yu kuvi ra ndiáá ini yu;
chi xa kúndáa va ini yu ña täxí kun kindóo yu kundikáá yu nuu ñúꞌu na ndii;
ra nii täxí kun ña tia̱ꞌyu̱ tu iki kuñu va yu, saa chi ra yii va kuvi yu.
Ra yoꞌo kuvi ra ndiña̱ꞌa̱ nuu yu, Tata Ndioxi,
ndia ña kuvi ichi vaꞌa ku̱ꞌu̱n yu, ichi nuu kutiaku yu
iin ndisaa kii; ra kusiì ni ini yu, saa chi koo yu xiꞌin kun nuu iyoo kun,
*kachi Jesús xiꞌin Ndioxi, ^kachí ña *tiaa ra rey David xinaꞌa ―*kachi ra Pedro xiꞌin yuvi kan.
Ra saa *ndakani ka ra Pedro nuu na xaꞌa tuꞌun yoꞌo kachi ra saa:
―Na taꞌan yo ndakiꞌin xini ndo xiꞌin tuꞌun yoꞌo, chi xaꞌa Jesús va ke ndi̱ka̱ꞌa̱n ra rey David tuꞌun yoꞌo, ra süvi xaꞌa mii ra ke ndi̱ka̱ꞌa̱n ra ña, saa chi ra xii xikua yo David, ra xikuu rey, ra ndi̱xi̱ꞌi̱ va ra, ra íin yavi nuu ni̱ndu̱xi̱n na ra vichin va.
Chi ra rey David, ra ra ndikaꞌan tuꞌun yuꞌu Ndioxi va ke xikuu ra, ña kan ke vaꞌa *kundaa ini ra ña *ki̱ndo̱o̱ Ndioxi xiꞌin ra xaꞌa seꞌe xikua ra, saa chi seꞌe xikua ra kan kuvi ra kuu Cristo,  ña kaꞌndia ra chiñu, ra ndakunduꞌu ra tiayu kaꞌnu, tu xinduꞌu mii ra rey Davíd.
Ra ra rey Davíd kan, ra xa ta iyoo ña xi̱ni nuu va ra iyoo ña, ña ndatiaku ra ndikaxin Ndioxi. Ña kan ke ndikaꞌan ra ña kundïkáá ra tixi ñuꞌú, ra nii iki kuñu ra tiäꞌyu̱, *ka̱chi ra.
Ra ra ndikaꞌan ra xaꞌa kan kuvi mii Jesús, ra *ndatiaku *xa Ndioxi vichin va. Ra nduꞌu kuvi ndia ndixa *xi̱ni ña nda̱tiákú ra.
Ra na kundaa ini ndo, chi süvi ra rey Davíd kuvi ra ndindaa ndivi, chi Jesús va kuvi ra *nandaa ndivi ña ndakunduꞌu ra xiꞌin Ndioxi vichin. Ra ndikaꞌan va tu ra rey Davíd ña káchí ra saa:
Suꞌva kachi Tata yo Ndioxi xiꞌin Iva yu:
Naꞌa, koo kun chi xitia kuaꞌa yu,
ra vaꞌa sandiꞌi yu xaꞌa takundiꞌi na iyoo kuachi xiꞌin kun, *ka̱chi ra ndi̱ka̱ꞌa̱n ra xinaꞌa.
’Ra xaꞌa ña kan ke xiniñuꞌu ni na kundaa ini takundiꞌi ndoꞌo, na taꞌan yo Israel, chi mii Jesús, ra *kata̱kaa ndo ndaꞌa cruz kan kuvi ra *taxi Ndioxi ña kuu ra Tata yo, ra kuu tu ra ra sakaku yoo va ―kachi ra Pedro xiꞌin na.
Ra te xi̱nisoꞌo na ña ka̱chi ra Pedro saa xiꞌin na, saa ra iin ndiakua ndakava ini na, ra saa ndi̱ka̱ꞌa̱n na xiꞌin ra Pedro ra ndikaꞌan tu na xiꞌin ndia itaꞌan xiꞌin va ra, káchí na saa:
―Ñani yo, ¿ni ke sa ndi vichin? ―ka̱chi na.
Saa ndi̱ka̱ꞌa̱n ra Pedro xiꞌin na ka̱chi ra saa:
―Nandikó ini ndo xaꞌa kuachi ndo, ra kuchi ndo tixi ndiee Jesucristo, ra saa ke koo káꞌnu ini Ndioxi xaꞌa kuachi ndo, ra taxi tu ra Tachi Yii ra ña koo ña xiꞌin va ndo.
Chi mii va Ndioxi kuvi ra *ki̱ndoò ña tiꞌví ra Tachi Yii ra kixi ña sata ndo xiꞌin sata seꞌe ndo, ra saa tu sata takundiꞌi yuvi na iyoo xika ka nuu va ra; ra saa tu na kuni mii Ndioxi kana ra kixi nuu va ra, chi taxi tu ra Tachi Yii ra koo xiꞌin na kan va ―ka̱chi ra Pedro xiꞌin na.
Ra *nda̱taxi ni ka va ra Pedro nuu na, saa chi iin nda̱a ra nindeè ra ña ndi̱ka̱ꞌa̱n ra xiꞌin na, ña kachi ka ra saa:
―Sakáku ndo mii ndo nuu tundoꞌo ña vaxi nuu takundiꞌi na yuvi ñaꞌa na ndee vichin ―kachi ra xiꞌin na.
Ra kii kan ra kuꞌva uni mil kuvi yuvi na ndi̱xi̱nu̱ ini tuꞌun ña ndi̱ka̱ꞌa̱n ra Pedro, saa ra chichi va na, ra nda̱kutáꞌán na xiꞌin na ndíku̱n ichi Jesús.
Ra ndinuni ka vi ini na ña *sákuaꞌa na nuu ndia xitaꞌan xiꞌin Jesús, ra vii ka vi ndixiyo na xiꞌin taꞌan na, ra iin ndáku̱táꞌán kuiti va na ña taꞌvi na ixta xixi na xiꞌin taꞌan na, ra iin tuꞌun kuvi tu na ña kaꞌan na xiꞌin Ndioxi va.
Ra takundiꞌi na nda̱ku̱ndi̱ku̱n Jesús ra vii ka vi ítáꞌán na; ra ndátáꞌví na takundiꞌi ñaꞌa ña íyóo nuu na xiꞌin taꞌan na.
Ra ixiko na ñaꞌa ña kuu mii na ra ndataꞌvi na xuꞌun xiꞌin taꞌan na, ta kuꞌva iyoo mii ña kumani nuu va na.
Ra iin takundiꞌi kii va ndákútaꞌan na veñuꞌu kaꞌnu, ra iin ndisaa kii tu ndakutaꞌan na ña taꞌvi na iin ixta xixi na xiꞌin taꞌan na, ra kusii ka vi ini na ña xixi na xiꞌin taꞌan na, ra ndinuni ka vi ini na xá na ña.
Ra ndásákáꞌnu ka vi na Ndioxi; ra iin takundiꞌi va na ñuu xíni máni̱ ñaꞌa; ra iin ndisaa kii va ndúkuáꞌa̱ na veñuꞌu, chi na xiniñuꞌu káku sa Ndioxi, ra ^kaku va na.
Saa ku̱u̱ iin kii, ra kuꞌva kaa uni xikuaa ke nda̱kiꞌin ra Pedro xiꞌin ra Juan kua̱ꞌa̱n ndia veꞌe ñuꞌu kaꞌnu ña ka̱ꞌa̱n ndia xiꞌin Ndioxi, hora ña xa yunáꞌá na judío ña xaꞌan na veꞌe ñuꞌu káꞌa̱n na xiꞌin Ndióxi.
Ra iyoo iin yeꞌe veꞌe ñuꞌu kaꞌnu kan ña nani Yeꞌe Nduvi, ra iin takundiꞌi kii xaꞌan na chinduꞌu na iin ra ndaꞌvi ndu̱chiꞌña küví kaka ndia kii te kaku ra, ña ndakan ra nuu na xaꞌan veꞌe ñuꞌu kan.
Ra te xi̱ni ra ndu̱chiꞌña kan ña ku̱yachín ra Pedro xiꞌin ra Juan ña kuaꞌan kiꞌvi ndia yeꞌe nuu nduꞌu ra, ra saa xaꞌa ra nda̱ka̱n ra xuꞌun nuu ndia.
Ra saa iin kaxi kaxi ndakotoꞌni ndia nuu ra, ra ndikaꞌan ra Pedro xiꞌin ra kachi ra saa:
―Kotoꞌni nuu ndi —ka̱chi ra xiꞌin ra.
Saa ra nda̱kotoꞌni vaꞌa ra nuu ndia, ña ndiátu ini ra ni̱ꞌi̱ ra loꞌo xuꞌun sa ndia.
Ra saa ndi̱ka̱ꞌa̱n ra Pedro xiꞌin ra ka̱chi ra saa:
—Köo xuꞌun niꞌi yu saníꞌi̱ yu yoꞌo, ndi su ña iyoo nuu yu ra taxi va yu ña ndaꞌa kun: Xiꞌin ndiee Jesucristo ra ñuu Nazaret, xaꞌndia chiñu yu nuu kun ña na ndakundichi kun kaka kun ―ka̱chi ra xiꞌin ra.
Ra saa ti̱in ra Pedro ndaꞌa kuaꞌa ra nduchiꞌña kan ra ndakani ndichi ra ra, saa ra ndikun nda̱koò va ndiee xaꞌa ra, ra saa tu leke sukun xaꞌa va ra.
Ra saa nda̱ku̱ndíchí ra, ra xa̱ꞌa̱ ra xíka ra, ra ndikun ndi̱ki̱ꞌvi̱ ra ini veñuꞌu kan kuaꞌan ra xiꞌin va ndia, ra iin ndáva ra ra kandita ra kua̱ꞌa̱n ra, ña kúsíi̱ ni ini ra, ra ndásákáꞌnu ka vi ra Ndioxi.
Ra *ndakanda ka vi ini na ra ndiyuꞌvi ka vi na, xaꞌa ña ndoꞌo tiaa kan xini na, saa chi ra xíni̱ va na kuvi ra, chi ra kan kuvi ra xinduꞌu ndakan yeꞌe ñuꞌu kaꞌnu ña nani Yeꞌe Nduvi kan va.
Ra tiaa ra ndu̱vaꞌa kan, ra iin tutuun va itaꞌan xiꞌin ra Pedro xiꞌin ra Juan xika ndia, ra iin ^ndakanda ini takundiꞌi yuvi kan, xinu na kuaꞌan na nuu ndita ndia, ra nuu ndíta ndia kan ke nani Yeꞌe to̱sò  ña kuu kuenda ra Salomón.
Ra ta xini ra Pedro ña ndixaa ni yuvi nuu ndita ndia, ra saa ndi̱ka̱ꞌa̱n ra xiꞌin na ka̱chi ra saa:
—Na taꞌan yo Israel, ¿nichuun ke ndákánda̱ ni ini ndo xíní ndo nduꞌu xaꞌa ña ndu̱vaꞌa tiaa yoꞌo? ¿Ra nichuun ke xitoꞌni ni ndo nuu ndi ra a nduꞌu va kuvi ndia yii, ndia iyoo ndiee ña sa̱ndáꞌa ndi ra, ra vaꞌa ndakaka ra tuvi ndo? Ra na kundaa ini ndo chi süvi nduꞌu kuvi ndia ndisandaꞌa ra.
Chi Ndioxi ra kaꞌnu, ra xi̱ndi̱ku̱n, ra Abraham, xiꞌin ra Isaac, xiꞌin ra Jacob ndia kuu xii xikua yo, kuvi ra ndasa chee Jesús ra kuu seꞌe ra, ra ra yoꞌo kuvi ra tiin ndo ndataxi ndo ndaꞌa na chiñu va, ra nditäxi ndo sa̱ña̱ ra, ta kuni ra Pilato ña sa̱ñá ra ra.
Ra na kundaa ini ndo chi ra yoꞌo kuvi ra yii, ra vaꞌa, ra ndixïin ndo kaꞌan ndo xaꞌa ra ña saña ra. ¡Chi ra xa̱ꞌni ndii va ndikaꞌan ndo xaꞌa ndisaña,
ra ra ^taxi ña tiaku yo xa̱ꞌni va ndo! Ndi su sandatiaku va Ndioxi ra, ra nduꞌu kuvi ndia *xinì ña ndixa ke ndatiaku va ra.
Ra xaꞌa ña kándíxa ndi Jesús ña iyoo ndiee va ra ke, vaꞌa nduvaꞌa inii saa tiaa yoꞌo, ta kuꞌva kaa mii ra iin ra vichin va.
’Ra xa kundaa ini yu na taꞌan yo, chi xaꞌa ña *ndi̱ku̱ndäa̱ ini ndo ndia tiaa kuvi ra ña kan va ke ndakutaꞌan ndo xiꞌin na kunaꞌnu nuu ndo ra xaꞌni ndo ra.
Ndi su suꞌva ke ku̱ù, ña vaꞌa sa̱xi̱nu Ndioxi nuu tuꞌun ña ndi̱ka̱ꞌa̱n ra xiꞌin takundiꞌi na ndi̱ka̱ꞌa̱n tuꞌun yuꞌu ra xinaꞌa, ña tiꞌvi ra iin tiaa kixi sakaku na yuuvi yoꞌo, ra xiniñuꞌu ndoꞌo ni ra kachi ra xiꞌin na.
Ra xaꞌa ña kan ke na nandiko ini ndo xaꞌa kuachi ndo, ra ndakundíku̱n ndo Ndioxi, ra saa ke sandiꞌi ra xaꞌa kuachi ndo. Ra taxi ra ndakindieé ndo,
ra saa tiꞌví tuku ra Jesús, ra xa ndikaxin ra ta yachi ña kixi ra sakaku ra ndoꞌo.
Ndi su vichin ra ndivi va ke xiniñuꞌu koo ra, ra ndia te na sandiꞌi Ndioxi ndasaxa̱á ra takundiꞌi ñaꞌa ña iyoo nuu ña yuuvi yoꞌo, saa vi ke kixi ra, chi saa ke kachi na yii, na ndi̱ka̱ꞌa̱n tuꞌun yuꞌu Ndioxi xinaꞌa.
Ra na kundaa ini ndo chi ra Moises kuvi iin ra ndikaꞌan tuꞌun yuꞌu Ndioxi xinaꞌa, ra suꞌva ke kachi ra xiꞌin na xii xikua yo: “Vaxi kii ra tiañu ndoꞌo ke ndakani ndichi Ndioxi iin ra kaꞌan tuꞌun yuꞌu ra, ta kuꞌva iyoo yuꞌu vichin. Ra na kandíxa ndo takundiꞌi ña ka̱ꞌa̱n ra xiꞌin ndo,
’Ra ra Samuel ra ndikaꞌan tuꞌun yuꞌu Ndioxi xinaꞌa xiꞌin takundiꞌi ka na ndi̱ka̱ꞌa̱n tuꞌun yuꞌu Ndioxi xiꞌin ra, kuvi na ndikaꞌan xaꞌa ña kuu vichin.
Ra ndoꞌo va kuvi ndo ndiniꞌi ña kindoo Ndioxi xaꞌa xiꞌin na ndikaꞌan tuꞌun yuꞌu ra xinaꞌa, ra xaꞌa ña na koo vaꞌa ndoꞌo va kuvi ña kindoo Ndioxi xiꞌin na xii xikua yo, ta ndikaꞌan ra xiꞌin ra Abraham kachi ra suꞌva: “Xaꞌa ndiseꞌe yoꞌo ke taxi yu ña vaꞌa kutaꞌvi takundiꞌi va na yuuvi yoꞌo”, ka̱chi ra xiꞌin ra.
Ra te *ndakani ndichi Ndioxi Jesús ra kuvi seꞌe ra, ra xiꞌna ka va nuu yoo na Israel ke ti̱ꞌví ra ra *kixi ra, ña *taxi ra ña vaꞌa *kutaꞌvi yo, ña kan ke na nandikó ini ta iin ta iin ndo xaꞌa kuachi ndo —kachi ra Pedro xiꞌin na.
Ra saa kúú ra Pedro xiꞌin ra Juan ndákáni ndia nuu yuvi kan xaꞌa Jesús ndíta ndia, saa ra tuꞌva xa̱a va ndia sutu, xiꞌin ra kuchee nuu ndia ndíso chiñu ndiáá veꞌe ñuꞌu kaꞌnu, xiꞌin ndia saduceo nuu ndíta ndia,
ra ndúkuéꞌe̱ ni ini ndia xini ndia ndia xaꞌa ndia sañaꞌa ndia yuvi ña ndixa ke ndatiaku va na ndii, saa chi *ndatiaku va Jesús kachi ndia xiꞌin na.
Ra saa kuyachin ndia ti̱in ndia ndia kuaꞌan ndia xiꞌin ndia, ra xa kuaa ni va kuvi ña, ndia saa ra ta̱àn ndia ndia veꞌe kaa va, ra ndia inka kii ndituvi vi ke *xa̱ nda̱kú ndia kuachi xiꞌin ndia.
Ndi su kuaꞌa ni va yuvi na xini soꞌo tuꞌun ña ndikaꞌan ra Pedro xiꞌin ra Juan ra kandixa va na, ra takundiꞌi yuvi na xa kandixa kan ra kuꞌva uꞌun mil kuvi niña tiaa va.
Ra te ndi̱tu̱vi inka kii saa nda̱ka̱ya̱ takundiꞌi ndia chiñu naꞌnu nuu na Israel, xiꞌin ndia xikuaꞌa, xiꞌin ndia sáñáꞌa ndiayu Ndioxi mii ñuu Jerusalén ña sandakú ndia kuachi xiꞌin ndia;
ra nduꞌu tu ra Anás ra kuchee nuu takundiꞌi ndia sutu va, ra nduꞌu tu ra Caifás va xiꞌin ra Juan xiꞌin ra Alejandro, xiꞌin takundiꞌi na veꞌe ndia sutu kunaꞌnu kan.
Ra saa xa̱ꞌndia ndia kunaꞌnu kan chiñu nuu ndia kumisio ndixaꞌan ndia ndakiꞌin ndia ra Pedro xiꞌin ra Juan veꞌe kaa nuu ñuꞌu ndia ra xa̱a̱ ndia xiꞌin ndia nuu ndia kunaꞌnu kan, ra saa xaꞌa ndia kunaꞌnu kan sánáꞌma̱ ndia ndia káchí ndia saa:
—¿Yoo kuvi na taxi ndiayu ndaꞌa ndo ña sañaꞌa ndo yuvi? ra ¿yoo taxi ndiee ndaꞌa ndo ña vaꞌa xa ndo suꞌva? —kachi ndia xiꞌin ndia.
Ra xa chitu va Tachi Yii Ndioxi nima ra Pedro, ra saa ndikaꞌan ra xiꞌin na kachi ra saa:
—Na tata chiñu xiꞌin ndoꞌo na tata xikuaꞌa ñuu yo Israel:
Ña xa ndakatuꞌun ndo nduꞌu xaꞌa iin ña vaꞌa ña kuu xiꞌin tiaa ra xiꞌi, ra ndia kuꞌva ke nduvaꞌa ra,
Ra Jesús yoꞌo kuvi ra kuu yuu ña *kundasi ndoꞌo, na xavaꞌa veꞌe, ndi su ra yoꞌo kuvi ra kuu yuu ña xiniñuꞌu vaꞌa ka va vichin.
Ra ra yoꞌo kuvi ra kuu mii ndiee ña sakaku ra yoo va, saa chi mii va Ndioxi tiꞌvi ñaꞌa, ña kan ke nuu ña yuuvi yoꞌo, ra ndia nii ka yuvi köo ndiee ña kuchuun na ña sakaku ña yoo ―ka̱chi ra Pedro xiꞌin na.
Ra te xi̱ni na chiñu kan ña nda̱ku̱ ni kaꞌan ra Pedro xiꞌin ra Juan, saa ra ndakanda ni ini na, saa chi xini va na ndia ña kuu ndia ndia ndaꞌvi ndia kuëe ndikäꞌvi ni, ra saa ndakuni na ndia ña xitaꞌan ndia xiꞌin Jesús.
Ra xitoꞌni tu na nuu tiaa ra nduvaꞌa kan va ndichi ra xiꞌin ndia, ña kan ke nïníꞌi ka na ni ke kachi na xiꞌin ndia.
Ra saa xa̱ꞌndia na chiñu ña ke̱e ndia chi keꞌe, ra ndia niña mii va na nindoo ndee ndatuꞌun kuachi xiꞌin taꞌan.
Ra kaꞌan na xiꞌin taꞌan na kachi na saa:
―¿Ni ke sa yo xiꞌin ndia yoꞌo vichin? Chi mii ña ndixa ke xa va ndia ña xituꞌun, ra *xi̱nì takundiꞌi va na ñuu Jesrusalén yoꞌo ña xa ndia ña, ra küvi sa xïni yo xaꞌa ña.
Ra ña vaꞌa na ndütia ndoso ka tuꞌun yoꞌo kundaa ini yuvi, ra na sayuꞌvi va yo ndia, ra saa ke vaꞌa na käꞌan ka ndia xiꞌin ndia nii yuvi xaꞌa Jesús —ka̱chi na ndaika̱ta̱ꞌa̱n na.
Ra saa ndaka̱na tuku na ndia xa̱à ndia, ra xa̱ꞌndia na chiñu nuu ndia ña na ndatüꞌun ka ndia xaꞌa Jesús xiꞌin yuvi, ra nii na sañäꞌa̱ ka ndia na, ka̱chi na xiꞌin ndia.
Ra saa nda̱kuiin ra Pedro xiꞌin ra Juan ka̱chi ndia saa xiꞌin na:
—Ni ke tuvi ndo, a vaꞌa ka na sa ndi ña kaꞌan ndoꞌo, nuu ña kandíxa ndi Ndioxi,
chi nduꞌu, ra küví kukuiin ndi ña kaꞌan ndi xaꞌa ña xi̱ni ndi, xiꞌin ña xi̱ni soꞌo ndi —ka̱chi ndia xiꞌin na.
Ra saa ndikaꞌan ka na chiñu kan xiꞌin ndia ña *sayuꞌvi na ndia, ndia saa ra *sa̱ñá ndíka̱ va na ndia, saa chi ni̱nïꞌi na ni ke sa na ña sándoꞌo na ndia, chi takundiꞌi na ñuu ra ndásákáꞌnu ka vi na Ndioxi xaꞌa ña xituꞌun kuu xini na.
Saa chi tiaa ra nduvaꞌa kan ra xa uvi xiko kuiya yaꞌa vi ke ndikaa ra.
Ra te ndiꞌi xi̱nisoꞌo na ña ndi̱ka̱ꞌa̱n ndia, ra saa ndi̱ka̱ꞌa̱n takundiꞌi na xiꞌin Ndioxi ka̱chi na saa:
—Tata Ndioxi ra kaꞌnu, yoꞌo kuvi ra xa̱vaꞌa ndivi xiꞌin ñuꞌú, xiꞌin tiañuꞌu xiꞌin takundiꞌi ñaꞌa ña iyoo nuu ña yuuvi.
Ra mii kun kuvi ra *xiniñuꞌu ra rey David ña ndi̱ka̱ꞌa̱n ra kachi ra suꞌva:
¿Nichuun kuvi vi ña ndakutaꞌan na ñuu yoꞌo ra kanitaꞌan na
ra xani ini na xaꞌa ñaꞌa ña köo yaꞌvi ndiaa ña kuchüun na sa na?
Na kuu rey,
xiꞌin na xikuaꞌa kunaꞌnu nuu na ñuu ra xa iyoo nduvi na,
ra *ndakutaꞌan na ña kanitáꞌán na xiꞌin Ndioxi,
ra saa tu xiꞌin Cristo ra kuu seꞌe va ra.
’Ra mii ña ndixa saa ke ^kuu va ñuu yoꞌo vichin, saa chi ra Herodes xiꞌin ra Poncio Pilato, xiꞌin na inka ñuu, xiꞌin mii na ñuu Israel yoꞌo, ra kanitaꞌan na xiꞌin Jesús, ra yii, ra kuu seꞌe kun, ra ndakaxin kun sakaku na yuuvi yoꞌo.
Ra ña *xa na suꞌva, ra ña xa *chituni kun kuu va ke *saxinu na nuu.
Ra vichin na kotoꞌni kun ña xa na xiꞌin ndi, Tata, chi sayuꞌvi ni na nduꞌu; ra na taxi kun ndiee ndi ña na kuayüvi ndi ña kaꞌan ndoso ndi tuꞌun kun;
ra na taxi kun ndiee kun ndaꞌa ndi ña vaꞌa sandaꞌa ndi na xiꞌi ra xiꞌin kivi seꞌe kun Jesús ra yii; na sa ndi ña ndichi xiꞌin ña xituꞌun —kachi na.
Ra te sandiꞌi na ndikaꞌan na xiꞌin Ndioxi, ra saa nditaan veꞌe nuu ndakitaꞌan na ndee na, ra ndixinu Tachi Yii Ndioxi sata na, ra nundaku ini na ra xaꞌa na kaꞌan ndoso na tuꞌun Ndioxi.
Ra ndia xitaꞌan xiꞌin Jesús ra ndakundiee va ndia ndatuꞌun ndia xaꞌa ña *ndatiaku Jesús, ra kuaꞌa ka vi ña vaꞌa *taxi Ndioxi ndaꞌa takundiꞌi na.
Ra ndia nii na ndikumäni ñaꞌa nuu, saa chi takundiꞌi na iyoo ñuꞌu xiꞌin na iyoo veꞌe, ra ndixiko ndiꞌi va na ña
ra ndataxi na xuꞌun ndaꞌa ndia xitaꞌan xiꞌin Jesús, ra ndia kan ndataꞌvi ña xiꞌin na kumani ña nuu,
ta kuꞌva *xa iin ra xitaꞌan xiꞌin na, ra xinani Jose. Ra ra Jose yoꞌo ra kuenda na Leví va kuvi ra, ra ñuꞌu loꞌo ña ndikaa niꞌni nuu mini ña nani Chipre ke kee ra, ra Bernabé va ndachinduꞌu ndia xitaꞌan xiꞌin Jesús kivi ra, ra tuꞌun yoꞌo, ra ra chikaa ndiee xiꞌin inka yuvi kachi ña.
Ra ra yoꞌo kuvi ra ndixiko ñuꞌu ña kuu mii ra, ra niꞌi ra xuꞌun ña kiꞌin ra xaꞌa ña, ndataxi ra ndaꞌa ndia xitaꞌan Jesús.
Ra ndixiyo tu iin tiaa ra xinani Ananías, ra Safira xinani yasiꞌi ra. Ra ndixiko tu ra yoꞌo va ñuꞌu ra.
Ra iin tuꞌun kuu va ra xiꞌin yasiꞌi ra, ra iin sava xuꞌun ña kiꞌin ra xaꞌa ñuꞌu kan nindoo ndaꞌa ra, ra iin sava va ña ndixaꞌan ra ndataxi ra ndaꞌa ndia xitaꞌan xiꞌin Jesús.
Ra saa ndikaꞌan ra Pedro xiꞌin ra kachi ra saa:
—Ananías, ¿nichuun *taxi kun ndikiꞌvi Timiaꞌa nima kun, ña ^sandaꞌvi kun Tachi Yii Ndioxi vichin, ra *nindoo va iin sava xuꞌun ña kiꞌin kun xaꞌa ñuꞌu kun ndaꞌa kun?
Ra ¿a su ñuꞌú mii va kun kuvi ña ta täan xiko kun ña? Ra ña ndixiko kun ña vichin, ra ¿a su kuenda mii va kun kuvi tu xuꞌun ña kiꞌin kun xaꞌa ña? Ra ¿nichun *xani ini kun ña sandaꞌvi kun? Ra süvi yuvi kuvi na ^sandaꞌvi kun, chi Ndioxi va kuvi ra ^sandaꞌvi kun vichin —kachi ra Pedro xiꞌin ra.
Ra te xini soꞌo ra Ananías tuꞌun yoꞌo, saa ra ndikun mii kan nduva ra ndixiꞌi va ra. Ra takundiꞌi yuvi na *kundaa ini ña ndoꞌo ra Ananías, ra ndiyuꞌvi ka vi na.
Ra saa kuyachin ndia vali ndee kan, ra ndasuvi ndia tikoto iki kuñu ra, ra ndixaꞌan ndia ninduxin ndia ra.
Saa ndiyaꞌa kuꞌva uni hora, ra saa xaa tu ña yasiꞌi va ra Ananías ndikiꞌvi ña veꞌe kan, ra täan kundaa ini vi ña xaꞌa ña *kuu.
Ra saa nindakatuꞌun ra Pedro ña kachi ra saa:
Ra saa ndakuiin ña kachi ña saa:
—Saa ke kiꞌin va ndi xaꞌa ña —kachi ña.
Ra saa ndikaꞌan ra Pedro xiꞌin ña kachi ra saa:
—¿Nichuun iin yuꞌu kuu ndo ña *kuni ndo sandaꞌvi ndo Tachi Yii Ndioxi? Ra kotoꞌni chi xa yachin ñaa va vaxi ndia ndixaꞌan ninduxin yii kun, ra takaꞌan kuꞌun tu ndia nduxin ndia yoꞌo va —kachi ra xiꞌin ña.
Saa ra ndikun mii nuu íin ra Pedro ke nduva ña ndixiꞌi va ña. Ra te ndikiꞌvi ndia vali kan, ra xa ña ndixiꞌi va kuvi ña kanduꞌu ña, ndia saa ra ndakiꞌin ndia ña ra ndixaꞌan ndia ninduxin ndia ña xiin yii va ña.
Ra takundiꞌi na veñuꞌu, xiꞌin takundiꞌi na kundaa ini xaꞌa ña kuu yoꞌo, ra tiaa ni ndiyuꞌvi na.
Ra kuaꞌa ni ña ndichi xiꞌin ña xituꞌun xa ndia xitaꞌan Jesús xiꞌin ndiee Ndioxi xini na ñuu kan, ra iin takundiꞌi na kandixa Jesús kuvi na ndakutaꞌan chi ini korra veñuꞌu yeꞌe to̱sò ra Salomón.
Ra yuvi na täan ndakundikun Jesús, ra nii xändiee ini na ña ndakutaꞌan na xiꞌin na ndikun Jesús, ndi su vii ka vi kaꞌan na xaꞌa na ndikun Jesús.
Ra kuaꞌa kavi tiaa xiꞌin na siꞌi ndakundikun Tata yo Jesús iin ndisaa kii.
Ra tava na ñuu kan iin takundiꞌi na xiꞌi ra *chindee na na yuꞌu yaꞌya ñuu na, ra sava na chindee nuu ixto ra sava tu na chindee na nuu yu̱u̱vi̱ va, ra te xa na yaꞌa ra Pedro, ra vaꞌa ra kondati  ra na yaꞌa sata na xiꞌi kan, ra nduvaꞌa na káꞌán na suꞌva.
Ra kuaꞌa ni tu na ñuu ña ndoꞌni yachin xiꞌin ñuu Jerusalén va kixi xiꞌin na xiꞌi, xiꞌin na tiin tachi ndivaꞌa nuu ndia xitaꞌan xiꞌin Jesús, ra nduvaꞌa takundiꞌi va na xa ndia.
Ra ra sutu kuchee xiꞌin na saduceo na chikaa ndiee xiꞌin ra, ra tiaa ni ndisaa na xini na ndia xitaꞌan xiꞌin Jesús,
Ra saa *ndukuiin na tiin na ndia ra taan na ndia veꞌe kàà.
Ndi su kixi va iin ra tatun Ndioxi ta ñuu ndakuña ra yeꞌe vekaa nuu ñuꞌu ndia, ra tava va ra ndia, ra saa ndikaꞌan ra xiꞌin na kachi ra saa:
Ra saa ta ndituvi inka kii, ra ñàꞌà ni va ndixaa ndia veñuꞌu, ra xaꞌa ndia sañaꞌa ndia yuvi xaꞌa tuꞌun Jesús.
Ra ñàꞌà ni tu ndixaa ra sutu kuchee kan va veꞌe nuu tiaꞌndia kuachi ra saa tu na itaꞌan xiꞌin va ra, ra ndakaya tu na takundiꞌi na xikuaꞌa nuu na Israel va, ña ka̱ta̱ꞌa̱n na ndia kuꞌva ke sa na xiꞌin ndia, ra saa tiꞌvi na ndia kumisio kuaꞌan ndia ndakiꞌin ndia ndia ñúꞌu vekaa.
Ra te ndixaa ndia kumisio kan ndakuña ndia yeꞌe vekaa ra ndia nii ka yuvi köo ñúꞌu ndixini ndia, ra saa nandiko ndia ndataxi ndia chiñu nuu na,
ra ndikaꞌan ndia xiꞌin na kachi ndia saa:
—Ta ndixaa ndi yeꞌe vekaa kan ra ndasi tuun vaꞌa va ña, ra ndita tu ndia kumisio va chikeꞌe ña ndiaa ndia, ndi su ta ndakuña ndi ndikiꞌvi ndi, ra ndia nii ka yuvi köo ñúꞌu ndixini ndi —kachi ndia.
Ra te *xini soꞌo ra sutu kuchee kan xiꞌin ra kuchee nuu na kumisio ndiaa veñuꞌu, xiꞌin na xikuaꞌa kunaꞌnu nuu na sutu, ra saa xaꞌa ndakani kavi ini na káꞌán na saa: “Ni va ke sa yo ña ndiꞌi kuachi yoꞌo vichin”, káꞌán na.
Ra sakan saa kuu na ña ndakani ini na, saa ra tuꞌva ndixaa va iin tiaa ra ndikaꞌan ra xiꞌin na kachi ra saa:
—Tiaa ndia *taan ndo vekaa ra xa veñuꞌu va ndoꞌni ndia sañaꞌa ndia yuvi —kachi ra xiꞌin na.
Ra saa kee ra kuchee ndiaa veñuꞌu kan, ndixaꞌan ra xiꞌin ndia kumisio ra ña ndakiꞌin tuku ndia ndia xitaꞌan xiꞌin Jesús, ra ndia iin mani mani va ndikaꞌan ndia kumisio kan xiꞌin ndia xitaꞌan xiꞌin Jesus ña vaxi ndia xiꞌin ndia, saa chi iyuꞌvi ni ndia kumisio kan ña kakin na ñuu yuu ndia.
Ra te xaa ndia kumisio kan xiꞌin ndia xitaꞌan xiꞌin Jesús ra saa ndataxi ndia ndaꞌa na chiñu kan, ra saa ndikaꞌan ra sutu kuchee kan xiꞌin ndia kachi ra saa:
—A su xa xaꞌndia va ndi chiñu nuu ndo ña käꞌan ndoso ka ndo nuu yuvi xaꞌa tiaa ñaa, kachi ndi xiꞌin ndo; ndi su vichin ra inii saa va ñuu Jerusalén yoꞌo sakuaꞌa ndo yuvi xaꞌa tiaa ñaa, ra kuni ndo saviiso kuachi ndo nduꞌu ña xaꞌni ndi ra ―kachi ra xiꞌin ndia.
Ra saa ndakuiin ra Pedro xiꞌin sava ka ndia xitaꞌan xiꞌin Jesús kachi ndia saa:
—Xiꞌna ka va Ndioxi kuvi ra xiniñuꞌu kandixa ndi, ra saa vi ke kandixa ndi na yuuvi yoꞌo.
Saa chi mii va Ndioxi ra xindikun na xii xikua yo kuvi ra sandatiaku Jesús, ra xaꞌni ndo katakaa ndo ndaꞌa cruz.
Ra nduꞌu kuvi ndia *xini ña yoꞌo ra ^ndakuiin ndi xaꞌa va ña, ra saa tu Tachi yii Ndioxi ña taxi ra koo xiꞌin takundiꞌi na kandixa ñaꞌa va —kachi ndia xiꞌin na.
Ra te xini soꞌo na ña kachi ndia saa, saa ra tiaa ni ndisaa na xiꞌin ndia, ra kuni na kaꞌni na ndia.
Ra tiañu na chiñu kan nduꞌu iin ra fariseo ra nani Gamaliel, ra kuu maestro xini ndiayu Ndioxi, ra xa toꞌo ni tu na ñuu va ra. Ra saa ndakundichi ra ra *xaꞌndia ra chiñu, ña na tava na ndia xitaꞌan xiꞌin Jesús chi keꞌe iin kani loꞌo.
Ra saa ndikaꞌan ra xiꞌin na chiñu taꞌan ra kachi ra saa:
—Na taꞌan yo ñuu Israel, na kiꞌin vaꞌa xini ndo xaꞌa ña sa ndo xiꞌin ndia yoꞌo.
Ra na ndakaꞌan ndo, chi ta yachi ndixika iin tiaa ra xinani Teudas, ra ndikaꞌan ra ña kuu ra ra kuchee, ra xindikun kuꞌva kumi ciento yuvi sata ra. Ndi su te xaꞌni na ra saa ra nindutia ndiꞌi va na xindikun sata ra, ra küee ndixinu nuu sa vi ra.
Ra saa kuu tu kii ta ndakondiaꞌvi ndiꞌi na ñuu va, chi ndukuiin tu ra Judas ra kee Galilea va ndixika ra, ra kuaꞌa ni yuvi xindikun sata ra; ndi su xaꞌni tu na ra kan va, ra takundiꞌi yuvi na xindikun sata ra ra nindutia ndiꞌi na kuaꞌan va na.
Ña kan ke ndataxi yu xini ndo vichin, ra na koo yaa ndo xiꞌin ndia. Saa chi tu mii va ndia sandaku chiñu yoꞌo, saa ra ndiꞌi mii xaꞌa va ña.
Ndi su tu ña kuni Ndioxi va kuvi ña, saa ra kuchüun vi ndo sandiꞌi ndo xaꞌa ña. Ra kuenda ni na koo ndo, koto kundäa ini ndo ra xa xiꞌin Ndioxi va tu kanitaꞌan ndo —kachi ra Gamaliel.
Saa ra ndixinu va ini na ña ndikaꞌan ra Gamaliel xiꞌin na. Ra saa ndakana na chiñu kan ndia xitaꞌan xiꞌin Jesús ña nandiꞌvi ndia chi ini veꞌe, ra kani na ndia xiꞌin ñii ndoꞌo ña kuu kuarta, ra ndikaꞌan tu na xiꞌin ndia ña na käꞌan ka ndia xaꞌa kivi Jesús va xiꞌin yuvi, ndia saa ra saña ndika va na ndia.
Ra ta kee ndia kuaꞌan ndia, ra kusii ka vi ini ndia saa chi taxi Ndioxi ndiayu ña *ndoꞌo ndia xaꞌa kivi Jesús.
Ra nii ndixikuïin ndia ña sañaꞌa ndia yuvi, xiꞌin ña kaꞌan ndoso ndia xaꞌa Jesús ña kuu ra ra ndikaxin Ndioxi sakaku yuvi, chi iin takundiꞌi va kii sañaꞌa ndia na veꞌe ñuꞌu, ra saa tu veꞌe va na.
Ra saa ^kuu ndia xitaꞌan xiꞌin Jesús kaꞌan ndoso ndia, saa ra tiaa ni kuaꞌan ndukuaꞌa na ndakundikun Jesús, ra saa xaꞌa na kaꞌan tuꞌun griego kaꞌan kuachi na nuu na kaꞌan tuꞌun hebreo xaꞌa na siꞌi, na ndukuaan taꞌan na, saa chi kuëe inuu ñaꞌa niꞌi na xiꞌin na siꞌi, na ndukuaan na kaꞌan tuꞌun hebreo.
Ra saa ndakutaꞌan uxi uvi saa ndia xitaꞌan xiꞌin Jesús, ra ndakana ndia takundiꞌi na kandixa Jesús, ra ndikaꞌan ndia xiꞌin na kachi ndia saa:
Ña kan ke kaꞌan ndi xiꞌin ndo vichin ñani yo, ra na ndakaxin ndo uxa tiaa, ndia nduꞌu tuꞌun toꞌo xaꞌa, ndia iyoo Tachi Yii Ndioxi xiꞌin, ndia ndichi, ra ndia kan kuvi ndia na kuiso xiꞌin chiñu yoꞌo.
Ra nduꞌu kuvi ndia na ndakundiee kaꞌan xiꞌin Ndioxi, ra kaꞌan ndoso tu ndi nuu takundiꞌi yuvi xaꞌa ichi Ndioxi va ―kachi ndia.
Ra kindoo ini takundiꞌi va na ña ndikaꞌan ndia xitaꞌan, ra saa ndikaxin na uxa tiaa, ra iin ra nani Esteban ra ra yoꞌo ra ndinuni ni kandixa ra Ndioxi, ra iyoo tu Tachi Yii Ndioxi va xiꞌin ra, iin ra nani Felipe, iin ra nani Prócoro, iin ra nani Nicanor, iin ra nani Timón, iin ra nani Parmenas, iin ra nani Nicolás, ra ra kee ñuu Antioquía va kuvi ra yoꞌo, ra nduu ra ra judío ta yachi, ra vichin ndakundikun ra Jesús va.
Ra saa kuyachin na xiꞌin ndia uxa ndia ndikaxin na nuu ndia xitaꞌan xiꞌin Jesús, ra saa chindee ndia ndaꞌa ndia xini ndia uxa kan, ra ndikaꞌan ndia xiꞌin Ndioxi xaꞌa ndia.
Ra iin nindutia ndoso tuꞌun Ndioxi kuaꞌan ña ini kuvi ñuu Jerusalén, ra iin ndisaa kii va ndukuaꞌa na ndakundikun Jesús, ra kuaꞌa ni tu ndia sutu judío va *kandixa tuꞌun ña sañaꞌa ndia ndikun Jesús.
Ra ra Esteban, ra viꞌi ni ndiee xiꞌin ña vaꞌa taxi Ndioxi ndaꞌa ra, ña kan ke vaꞌa xa ra kuaꞌa ni ña ndichi xiꞌin ña xituꞌun xini na ñuu.
Ra na judío na xika veꞌe ñuꞌu ña nani veꞌe ñuꞌu na *xachiñu ndaꞌvi ra *ndisaña ndika na; ra ndakutaꞌan xiꞌin na judío taꞌan na, na kee ñuu Cirene, xiꞌin na kee ñuu Alejandria, xiꞌin na kee ñuu Cilicia, xiꞌin na kee ñuu Asia, ra xaꞌa na ^ndukueꞌe na xiꞌin ra Esteban.
Ndi su ndikuchüun na xiꞌin ra, saa chi ndichi ni ndikaꞌan ra xiꞌin na, chi mii va Tachi Yii Ndioxi ke taxi ña xini tuni ra.
Ra xaꞌa ña kan ke chaꞌvi na sava yuvi, ña na savaꞌa siki na kuachi ra, ra na kaꞌan na ña xini soꞌo na, ña ndaa yuꞌu ra ndiayu Ndioxi ña ndakoo ra Moises, ra ndaa yuꞌu tu ra mii Ndioxi va.
Ra suꞌva ke xa na ña vaꞌa kuchuun na sandasaa na na ñuu, xiꞌin ndia xikuaꞌa, xiꞌin na maestro xini ndiayu Ndioxi; ra iin nduu yuꞌu va na ña ndakuita na tiin na ra, ra ndixaꞌan na ndiaka na ra ndaꞌa na chiñu.
Ra nduku tu na yuvi na ndikaꞌan ña siki xaꞌa va ra, ra ndikaꞌan na kachi saa:
—Tiaa yoꞌo, ra xïin ra kukuiin ra ña kañaꞌa ra xaꞌa veñuꞌu ra saa tu xaꞌa ndiayu Ndioxi va.
Ra xini tu soꞌo ndi ña ndikaꞌan ra, ña kani Jesús, ra kee ñuu Nazaret, veñuꞌu, ra ndasama ndiꞌi tu ra chiñu ña xa yunaꞌa yo xa va yo ña ndakoo ra Moises —kachi na.
Ra saa ndakotoꞌni na chiñu, xiꞌin yuvi na ndee kan nuu ra Esteban, ra ndasama nuu ra, ra iin takaa nuu iin ra tatun Ndioxi va nduu nuu ra xini na.
—¿A ña ndixa kuu ndiꞌi ña kaꞌan na yoꞌo? —kachi ra.
Ra saa ndakuiin ra Esteban kachi ra saa:
—Na taꞌan yo, na xikuaꞌa, tiaa soꞌo ndo na kaꞌan yu xiꞌin ndo. Tata yo Ndioxi, ra kaꞌnu, kuvi ra ndañaꞌa mii nuu ra xii xikua yo Abraham ta ndixiyo ra ñuu ña ndikaa chi Mesopotamia, te täan kuꞌun ra kanduꞌu ra chi ñuu ña nani Harán,
ra ndikaꞌan ra xiꞌin ra, kachi ra saa: “Ndakoo ñuu kun, ra ndakoo kun takundiꞌi na taꞌan kun, ra kita kun kuꞌun kun ñuu ña ñaꞌa yu nuu kun” —kachi ra.
Ra saa ndakoo ra Abraham nuu ndixiyo ra, nuu ndee na Caldea taꞌan ra, ra ndakiꞌin ra ndixaꞌan ra ndixiyo ra chi Harán. Ra ikan ndixiꞌi va iva ra, ra saa ndakiꞌin tuku Ndioxi ra xaa ra xiꞌin ra, ndia mii nuu ndee yo yoꞌo vichin va.
Ndi su ndia nii loꞌo ñuꞌu nditäxi vi Ndioxi ndaꞌa ra nuu ndee yo yoꞌo vichin, saa chi ndia ni nuu kanindichi ra xaꞌa ra ke ninïꞌi vi ra, ndi su kindoo va tu Ndioxi xiꞌin ra ña taxi ra ñuꞌu kundee na ^kuu ndiseꞌe ra, ta xa na kuvi ra. Ra vaꞌa ni täan koo vi seꞌe ra kii kan, ndi su xa ndikaꞌan va Ndioxi xiꞌin ra xaꞌa na.
Ra saa ndikaꞌan ka Ndioxi xiꞌin ra kachi ra saa: “Na ndiseꞌe kun, ra inka ñuu xika va kuꞌun na kundee na, ra sachiñu ndaꞌvi na nuu yuvi kan, ra kumi ciento kuiya ke sandoꞌo ni ñaꞌa na.
Ndi su yuꞌu va taxi tundoꞌo ndaꞌa na ñuu kan xaꞌa ña sandoꞌo ni na na, ra ta xa na ndiꞌi, ra saa kee na ñuu kan ra nandiko na ndaxaa na yoꞌò ña ndasakaꞌnu na yuꞌu”, kachi Ndioxi xiꞌin ra.
Ra xaꞌa ña kindoo Ndioxi xiꞌin ra Abraham ña nandiko na kuu ndiseꞌe ra kañuꞌu na Ndioxi ke xaꞌndia ra chiñu nuu ra Abraham ña na kakin ra tuni tiaa seꞌe ra. Ña kan ke ta kaku ra loꞌo Isaac seꞌe ra Abraham, ra ta xa ndixinu una kii kaku ra saa ndikun xakin va ra tuni Ndioxi ra. Ra mii saa ke xa tu ra Isaac va xiꞌin ra loꞌo Jacob seꞌe ra te kaku ra, ra mii saa ke xa tu ra Jacob va xiꞌin takundiꞌi tiaa vali seꞌe ra te kaku ndia, ra ndia kan kuvi ndia kuu iva uxi uvi saa na xii xikua yo na kuu ndiseꞌe ra Jacob.
’Ra ndia seꞌe ra Jacob ndia kuvi xii xikua yo, ra *ndukuini va ini ndia xini ndia ñani ndia ra xinani José, ra ndixiko ndia ra ndixaꞌan ra ñuu Egipto. Ndi su xindiaa va Ndioxi ra,
ra sakaku va ra ra nuu takundiꞌi ña uꞌvi. Ra taxi ra ña xinituni ra, ra ndasa ra ra iin tiaa ra vaꞌa ni, ña kan ke vaꞌa kindoo ni ini ra faraón ra xikuu rey ñuu Egipto xini ra ra, ra taxi ra chiñu ndaꞌa ra ña xaꞌndia ra chiñu xiꞌin ra nuu na ñuu kan, ra taxi tu ra rey kan ndiayu ndaꞌa ra ña xaꞌndia ra chiñu veꞌe va ra.
’Ra saa kuu, ra ndiyaꞌa ndiaꞌvi kuiya ra saa ndikiꞌvi tama inii saa kuvi Egipto ra ndoꞌo ni na, ra saa tu Canaán va. Ña kan ke nïniꞌi na xii xikua yo ña kuxi na.
Ndi su ta kundaa ini ra Jacob ña iyoo nuni trigo ñuu Egipto, ra saa tiꞌvi ra ndia seꞌe ra, ndia kuu xii xikua yo, ña ndixaꞌan ndia ñuu Egipto, sata ndia nuni trigo ichi ña nuu.
Ra saa ndiko tuku ndia ndixaꞌan ndia ichi ña uvi, ra saá ke xa ndañaꞌa va ra José mii ra nuu ndia ñani ra, ra kundaa tu ini mii ra rey ñuu Egipto kan va yoo kuvi na kuu iva siꞌi ra José.
Ra suꞌva va ke kuu ña ndakiꞌin ra Jacob ndixaꞌan ra ndixiyo ra chi Egipto, ra ikan ndixiꞌi va ra, ra saa tu na xii xikua yo na kuu seꞌe va ra.
Ra kee na Egipto ra ndixaꞌan na ninduxin na na ñuu Siquem ña ndikaa tixin ñuꞌu ña Israel, nuu iyoo yavi ña sata ra Abraham nuu na seꞌe ra Hamor ta yachi.
’Ra ta kuyachin kii ña saxinu Ndioxi nuu ña kindoo ra xiꞌin ra Abraham, ra xa ndukuaꞌa ni va na xii xikua yo ndee na kii kan ñuu Egipto.
Ra saa ndakiꞌin inka ra rey xaꞌndia ra chiñu ñuu Egipto, ra ndikundäa ini vi ra kan xaꞌa ña xa ra José.
Ra sandaꞌvi ra na xii xikua yo ra kundivaꞌa ni ra xiꞌin na, ra xa nduxa ra xiꞌin na ña ndakoo ndaꞌa na seꞌe vali na, na sakan kaku, ña na kuvi na.
Ra suvi mii kuiya kan ke kaku tu ra Moisés va. Ra nduvi ni ndixiyo ra xa Ndioxi, ra uni yoo va ke sakuaꞌnu na iva siꞌi ra ra.
Ra te ndixaa kii ña ndakoo ndaꞌa na ra ña kuvi ra, saa ra xa íin va ña seꞌe siꞌi ra rey ñuu Egipto kan ndakiꞌin ña ra, ra sakuaꞌnu ña ra, iin ta kuꞌva seꞌe mii va ña.
Ra xaꞌa ña kan va ke kutuꞌva ra takundiꞌi ña ndichi ña xini na ñuu Egipto kan, ra ndakù ni ndixiyo yuꞌu ra, ra ndakù ni tu xa ra chiñu va.
’Ra ta xa ndikaa ra Moisés uvi xiko kuiya, saa ndixaꞌan ra xitoꞌni ra, na ñuu ra, na Israel.
Ra te ndixaa ra nuu ndee na, ra saa xini ra ña kundivaꞌa ni iin ra ñuu Egipto kan xiꞌin iin ra ñuu yo. Saa ra ndukuiin va ra Moises ndakiꞌin ra tuꞌun ra, ra xaꞌni va ra ra ñuu Egipto kan xaꞌa ra.
Ra saa ke xa ra Moisés, saa chi ndakani ini ra ña ndakiꞌin xini va na ñuu ra na Israel, ña kuu ra ra kuniñuꞌu Ndioxi ña saña ndika na *kaꞌan ra, ndi su ndikundäa ini vi na kan.
Ra inka kii ndituvi ndixaa ra Moisés nuu xika uvi ndia taꞌan mii ra, ra xini ra ña kanitaꞌan ndia xiꞌin taꞌan ndia xika ndia, ra kuni ra ña sandakutaꞌan mani ra ndia, ra ndikaꞌan ra xiꞌin ndia kachi ra saa: “Ñani va ndo, ra ¿ni ke ndoꞌo ña kanitaꞌan ndo xiꞌin taꞌan ndo?”, kachi ra.
Ra saa ndukuiin va iin mii ra kanitaꞌan xiꞌin taꞌan kan *chindaꞌni ra ra Moisés, ra ndikaꞌan ra xiꞌin ra kachi ra saa: “¿Yoo kuvi na tava yoꞌo ña kaꞌndia kun chiñu nuu ndi, ra ^sandaku kun kuachi xiꞌin ndi?
Ra ¿a kuni kun kaꞌni kun yuꞌu, ta kuꞌva xa kun xaꞌni kun ra ñuu Egipto kuni?”, kachi ra.
’Ra saa *kuu ndiyaꞌa uvi xiko kuiya, ra saa *kanata iin ra tatun Ndioxi tiañu itun i̱ñu̱, tun ndixikun xíxî *xini ra, chi iku yuu yachin nuu ndichi iku ña nani Sinaí.
Ra te xini ra Moisés ña xíxî itun iñu kan, saa ra ndakanda ni ini ra. Ra saa kuyachin ra ña kuni vaꞌa ra ña kuu kan, ra saa xini soꞌo ra ndikaꞌan Ndioxi kachi ra saa:
“Yuꞌu kuvi Ndioxi ra ^kañuꞌu ra Abraham, xiꞌin ra Isaac, xiꞌin ra Jacob. Ndia xikuu xii xikua kun”, kachi ra. Saa ra ndiyuꞌvi ni ra Moisés ra xaꞌa ña kisi ña, ra nii ndixaa ndiee ka ni ra ña kotoꞌni ra.
Ra saa ndikaꞌan Ndioxi xiꞌin ra kachi ra saa: “Tava ndixan xaꞌa kun, saa chi nuu xañu kun, ra nuu yii va kuvi ña.
Ra kuni yu ña na kundaa ini kun vichin, chi xa *xini va yu ña tixuꞌvi ni na ñuu yu Israel ñuꞌu na ñuu Egipto, ra xa *xini tu soꞌo yu ña xaku ni va na, ña kan ke nduxinu yu ña sakaku yu na. Ra naꞌa yoꞌo ra kuꞌun kun ñuu Egipto vichin”, kachi Ndioxi xiꞌin ra.
’Ra mii na ñuu Israel ra kundasi va na ra Moisés ta yachi chi suꞌva va kachi na xiꞌin ra: “¿Yoo kuu na tava yoꞌo ña kaꞌndia kun chiñu nuu ndi, ra sayukun kun kuachi xiꞌin ndi?”, kachi na. Ndi su mii ra kan kuvi tu ra ndikaxin Ndioxi ña nduu ra iin ra chiñu chee va, ra ndixaꞌan ra sakaku ra na. Ra ra tatun Ndioxi ra kanata tiañu itun iñu, tun xixî kan va kuvi ra xiniñuꞌu Ndioxi ña ndikaꞌan ra xiꞌin ra Moisés
ña ndatava ra na xii xikua yo ndaꞌa na ñuu Egipto. Ra xa ra kuaꞌa ni ña ndichi xiꞌin ña xituꞌun mii ñuu Egipto kan, ra saa tu xa ra ta kee ra xiꞌin na ñuu yo tiañuꞌu, ra nani Tiañuꞌu Kuaꞌa va, ra saa tu *xa ra ña ndixika ra xiꞌin na ñuu yo uvi xiko saa kuiya iku ichi kan va.
Ra suvi mii ra Moisés kan kuvi tu ra ndikaꞌan xiꞌin na xii xikua yo kachi ra suꞌva va: “Tiꞌvi Ndioxi iin mii ra ñuu Israel ña kixi ra kaꞌan ndoso ra tuꞌun yuꞌu ra, ta kuꞌva iyoo yuꞌu, ra na kandixa ndo ra”, kachi ra.
Ra suvi mii ra Moíses kan kuvi tu ra ndixiin xiꞌin na xii xikua yo na kuu ñuu Ndioxi ta ndixika na iku ichi va, ra suvi xiꞌin ra kan ke ndikaꞌan tu ra tatun Ndioxi iku Sinaí va, ra ra kan kuvi tu ra ndakiꞌin tuꞌun ña ^taxi ña kutiaku va yo, ra sandayaꞌa ra ña ndaꞌa yo.
’Ndi su ndikandïxa vi na xii xikua yo ra, chi na kundasi va kuvi na ra, ra kuni na nandiko tuku na chi ñuu Egipto va.
Ra xaꞌa ña kan ke ndikaꞌan na xiꞌin ra Aarón kachi na saa: “Savaꞌa ndioxi ña kunuu nuu yo, saa chi ra Moisés ra ndixaꞌan ndatava yoo ñuu Egipto, ra kundäa ini yo ni ke ndoꞌo vi ra”, kachi na.
Ra saa xaꞌa na xavaꞌa na iin naꞌna ra ta kaa sindiki loꞌo saa kaa ña, ra te ndiꞌi saa xaꞌni na kiti ndisoko na nuu ña, ña ndasakaꞌnu na ña; ra ñaꞌa ña xavaꞌa mii va na *kusii ni ini na xiꞌin.
Ra xaꞌa ña kan ke ndakoo ndaꞌa va Tata yo Ndioxi na, ra saa xaꞌa na ndasakaꞌnu na kimi ri ndee nuu ndiví. Saa chi xa saa ^kachi mii tuꞌun Ndioxi ña *tiaa na ndikaꞌan tuꞌun yuꞌu ra xinaꞌa, ña kachi suꞌva va:
Ndoꞌo na ñuu Israel, ra ¿a xaꞌni ndo kiti ndisoko ndo nuu yu,
Su süvi saa ndixa ndo; chi veꞌe nuu ndasakaꞌnu ndo naꞌna ndioxi ndii ña naní Moloc,
xiꞌin naꞌna kimi ri kaꞌan ndo kuu ndioxi ña nani Renfán,
ra naꞌna ña xavaꞌa mii va ndo ke ndasakaꞌnu ni ndo.
Ra xaꞌa kan ke tava yu ndoꞌo ñuu ndo, ra tiꞌvi yu ndoꞌo ña kuꞌun ndo inka ñuu xika, ra yaꞌa ka va ndo chi ñuu Babilonia.
’Ra na xii xikua yo, ra ndia ndia ka nuu ndixika va na ikun ichi kan, ra xavaꞌa na veꞌe ñuꞌu tikoto nuu chuvaꞌa na ña kuu ndiayu ra. Ra iin ta kuꞌva koo veꞌe kan kachi Ndioxi xiꞌin ra Moisés, ra iin saa ke *xa ra xiꞌin va ña, saa chi saa ke iyoo ña ndiñaꞌa mii Ndioxi nuu va ra.
Ra veꞌe ñuꞌu kan ke saniꞌi va Ndioxi na xii xikua yo, ña ndixika ña xiꞌin na. Ra ta xa ndakiꞌin ndiaa ra Josué ñuꞌu xiꞌin na xitaꞌan xiꞌin ra ndaꞌa na inka ñuu, na sandiꞌi Ndioxi xaꞌa, ra xavaꞌa tu ra kan va veꞌe ñuꞌu kan ndia ndia ka nuu ndixika ra. Ra saa tu *xa na xii xikua yo ndia kii ta xikuu ra David rey va.
Ra ra rey David kan kuvi ra niniꞌi ña vaꞌa nuu Ndioxi, ra kuni ra savaꞌa ra iin veꞌe ña kutu nuu koo Tata yo Ndioxi ña ndasakaꞌnu na xii xikua yo ra;
ndi su ndixaväꞌa vi ra rey David veꞌe ñuꞌu kan, chi ra Salomón seꞌe vi ra kuvi ra xavaꞌa ña.
Ra vaꞌa ni xavaꞌa va ra Salomon veñuꞌu nuu koo Ndioxi, ndi su Ndioxi ra kaꞌnu, ra kuëe iyoo vi ra kan ini veñuꞌu ña xavaꞌa ndaꞌa na yuuvi yoꞌo, ta kuꞌva *kachi ra ndikaꞌan tuꞌun yuꞌu Ndioxi xinaꞌa, ña kachi ra suꞌva:
Ndivi kuu tiayu kaꞌnu nuu nduꞌu yu xaꞌndia yu chiñu,
ra ñuꞌu kuu nuu xañu xaꞌa va yu.
Ra ¿ni ke sa tu ndoꞌo ña savaꞌa ndo veꞌe yu?
Ra ¿ndia iin veꞌe ke kita koo yu ndakindiee yu, tuvi ndo?
Ra a kundäa ini ndo su yuꞌu kuvi ra xavaꞌa takundiꞌi va ñaꞌa, *kachi Ndioxi, kachi ra ndikaꞌan tuꞌun yuꞌu ra.
Saa chi na xii xikua ndo kuvi na xa ndivaꞌa xiꞌin ndia ndikaꞌan tuꞌun yuꞌu Ndioxi xinaꞌa; ra xaꞌni tu na ndia *xa ndikaꞌan ña kixi iin tiaa ra vaꞌa va. Ra ta kixi tiaa ra vaꞌa kan, saa ra ndukuiin tu ndoꞌo va tiin ndo ra, ra ndataxi ndo ra ndaꞌa na saa ini xini ñaꞌa, ra xaꞌni tu ndo ra xiꞌin va na.
Ra tiꞌvi vaꞌa Ndioxi na tatun ra ña kixi na ndataxi na ndiayu ra ndaꞌa ndo, ndi su xïi ndo kandixa ndo ña vichin ―kachi ra Esteban.
Ra ta ndiꞌi xini soꞌo na chiñu kan takundiꞌi ña ndikaꞌan Esteban xiꞌin na, saa ra tiaa ni ndisaa na xiꞌin ra, ra iin ndiakua *ndakaxi nuꞌu na ixtoꞌni na nuu ra.
Ra ra Esteban kan tu, tiaa ni chitu xiꞌin Tachi Yii Ndioxi va, ra saa ndakotoꞌni ra chi ndivi, ra xini ra takundiꞌi ña kaꞌnu ña kuu mii Ndioxi, ra xini tu ra ndichi Jesús chi xiin kuaꞌa Ndioxi va.
Ra saa ndikaꞌan ra kachi ra saa:
—¡Nuña ndivi ^xini yu vichin, ra ^xini tu yu Jesús ra *kixi ña yuuvi yoꞌo va ña ndichi ra xitia kuaꞌa Ndioxi! —kachi ra.
Saa ra iin ndasi ndaꞌa ndiꞌi va na soꞌo na, ra ndiee ka vi ndaꞌyu na, ra iin ndikati na tiin na ra.
Ra tava na ra ndia nuu ñuu, ra ikan xaꞌa na xakin na yuu ra; Ra mii na taxi kuachi siki xaꞌa ra, ra tava na tikoto ña isukun na, ra taxi na ña ndaꞌa iin tiaa ra itia loꞌo ra nani Saulo, ña na kondiaa ra ña.
Ra saa kuu na xika na ña xakin na yuu ra, ra saa xaꞌa ra kaꞌan ra xiꞌin Ndioxi kachi ra saa:
—Tata Jesús, ndakiꞌin nima yu —kachi ra.
Ra saa ndakusiti ra, ra ndiee ka vi ndikaꞌan kachi ra saa:
—Tata, na koo kaꞌnu ini kun xaꞌa kuachi ña xa na xiꞌin yu —kachi ra xiꞌin Ndioxi.
Ndia saa ra ndixiꞌi va ra.
Ra *ndi̱xi̱yo̱ va yuꞌu ra Saulo xiꞌin na ña xa̱ꞌni̱ na ra Esteban.
Ra saa ndi̱xa̱ꞌa̱n sava tiaa ndia ndikun ndinuni Ndioxi nda̱kiꞌin ndia iki kuñu ra Esteban, ra ni̱ndu̱xi̱n ndia ña, ra *xaku ka vi ndia xaꞌa ra.
Ra ra Saulo tu, xika kuni sandiꞌi xaꞌa na ndikun Jesucristo va; ra iin ta veꞌe ta veꞌe na kuaꞌan kiꞌvi ra ña tava ra tiaa xiꞌin na siꞌi, ra iin kañuꞌu kiti ra na kuaꞌan na xiꞌin ra ña taan ra na veꞌe kàà.
Ra na xinu kuaꞌan kan, ra kaꞌan ndoso na tuꞌun Ndioxi inii kuvi ñuu nuu kuaꞌan va na.
Ra ra Felipe, ra xi̱nu kua̱ꞌa̱n xiꞌin na veꞌe ñuꞌu na xinu kan, ra ñuu kaꞌnu ña ndikaa chi Samaria va ndixaa ra, ra ikan xa̱ꞌa̱ ra ndi̱ka̱ꞌa̱n ndoso tuꞌun xaꞌa Cristo nuu na ñuu kan va.
Ra saa ndakutaꞌan kuaꞌa ni yuvi, ra ndinuni ka vi tiaa soꞌo na ña ndakani ra Felipe nuu na, ra xini tu na ña *xa ra kuaꞌa ni ña ndichi va.
Saa chi sandaꞌa ra kuaꞌa ni yuvi na kuu mii tachi ndivaꞌa, ra iin ndaꞌyu koꞌo tachi ndivaꞌa kan ta kee ña ini na; ra kuaꞌa ni tu na nduchiꞌña na köo iin xiyo xaꞌa, xiꞌin na kutuun küvi kanda va, sandaꞌa ra.
Ra tiaa ni kusii ini na ñuu kan xaꞌa ña kuu kan.
Ra suvi mii ñuu kan tu kanduꞌu iin tiaa ra nani Simón va, ra ra ndáku, ra xiniñuꞌu ni kuvi ra *kachi ra xiꞌin takundiꞌi na ndee chi Samaria, ra tiaa ni sa̱ndaꞌvi ra na.
Chi ndia na kunaꞌnu xiꞌin na ndaꞌvi va xindikun sata ra, ra ndinuni kavi tiaa soꞌo na ña ndikaꞌan ra xiꞌin na, ra ndikaꞌan na xiꞌin taꞌan na kachi na saa xaꞌa ra:
—Ndiee Ndioxi ña kee ndivi va ke iyoo xiꞌin ra yoꞌo —kachi na.
Ra xindikun ni na ra, saa chi kuaꞌa ni kuiya kuchuun ra sandaꞌvi ra na xiꞌin ña sa̱ká ña xini ra.
Ndi su ta xaa ra Felipe, ña ndakani ra tuꞌun vaꞌa xaꞌa ichi nuu xaꞌndia Ndioxi chiñu xiꞌin xaꞌa kivi Jesucristo nuu na, saa ra kandixa va na ña ndikaꞌan ra, ra sakuchi ra kuaꞌa ni ndia tiaa, ra saa tu na siꞌi va.
Ra ndia mii va ra Simón kan *kandixa ra chichi ra xiꞌin va yuvi kan, ra saa ndakundikun ra ra Felipe, ña xika ra xiꞌin ra iin takundiꞌi nuu kuaꞌan ra, ra ^ndakanda ka vi ini ra xiꞌin takundiꞌi ña ndichi, xiꞌin ña xituꞌun ña xa ra Felipe.
Ra te kundaa ini ndia xitaꞌan xiꞌin Jesús ndia nindoo ndee ñuu Jerusalén xaꞌa na ndee chi Samaria ña xa ndakiꞌin na tuꞌun Ndioxi, saa ra tiꞌvi va ndia ra Pedro xiꞌin ra Juan kuaꞌan ndia ñuu kan.
Saa chi täan xaa̱ vi Tachi Yii Ndioxi sata na, chi sakan xiꞌin kivi Jesús va ke chichi na.
Ra saa tisó ndia ndaꞌa ndia sata na, ra ndakiꞌin na Tachi Yii Ndioxi.
Ra te xini ra Simón ña ndakiꞌin na Tachi Yii Ndioxi xiꞌin ña chindee ndia xitaꞌan xiꞌin Jesús ndaꞌa ndia sata na, ra saa kuni ra ña sata ra ndiee Tachi Yii Ndioxi nuu ndia, ra ndikaꞌan ra xiꞌin ndia,
kachi ra saa:
―Taxi ndo taꞌan ndiee ña iyoo xiꞌin ndo ñaa ndaꞌa yu, ra ta xa na chinduꞌu yu ndaꞌa yu sata ndia ndia ka yuvi, ra ndakiꞌin tu na kan va Tachi Yii Ndioxi ña koo ña xiꞌin na —kachi ra.
Ra saa ndikaꞌan ra Pedro xiꞌin ra kachi ra saa:
―Na ndiꞌi xaꞌa kun xiꞌin xuꞌun kun, saa chi xani ini kun ña sata kun ndiee ña saniꞌi Ndioxi.
Yoꞌo ra köo ichi kun, ra nii köo tu ndiayu va kun ña koo ña yoꞌo ndaꞌa kun, saa chi kuëe iyoo nda̱ku nima kun nuu Ndioxi.
Ña kan ke na nandiko ini xaꞌa kuachi kun, ra na kuaku ndaꞌvi kun nuu Ndioxi, ra a iin ña saa koo kaꞌnu va ini ra xaꞌa ña kiꞌvi ña nda̱kani ini kun sa kun.
Saa chi xitoꞌni yu ra ichi kiꞌvi va kuaꞌan kun, ra tuun ni tu nuꞌni va kun xiꞌin kuachi kun —kachi ra Pedro xiꞌin ra.
Ra saa ndakuiin ra Simón kachi ra saa:
―Kuaku ndaꞌvi ndo nuu Ndioxi ña vaꞌa na koo kaꞌnu ini ra xaꞌa yu, ra na ndöꞌo yu ndia nii tundoꞌo ña kaꞌan ndo xaꞌa ñaa —kachi ra xiꞌin ndia.
Ra ta sandiꞌi ndia xitaꞌan xiꞌin Jesús ña ndakani ndia tuꞌun Ndioxi xiꞌin ña ndakani ndia xaꞌa Jesús nuu yuvi kan, saa ra nandiko ndia kuanuꞌu ndia chi ñuu Jerusalen, ra iin takundiꞌi ñuu vali ña ndikun ndia Samaria yaꞌa ndia ndakani ndia tuꞌun vaꞌa xaꞌa Jesus kuaꞌan ndia.
Ra te ndiꞌi, ra saa ndikaꞌan iin ra tatun Ndioxi xiꞌin ra Felipe kachi ra saa:
Ra ichi kan ra chi iku yuu va ke yaꞌa ña.
Saa ra ndakiꞌin ndixa va ra Felipe kuaꞌan ra chi nuu ndikaꞌan ra tatun Ndioxi xaꞌa xiꞌin ra, ra ichi kan ndakutaꞌan ra xiꞌin iin tiaa ra kee ñuu Etiopía; ra kapo va kuvi tiaa kan, ra iin tiaa ra xiniñuꞌu ni kuvi ra, ra ndiso chiñu ra xiꞌin takundiꞌi xuꞌun iin ña reina ña nani Candace, ña xaꞌndia chiñu nuu na ñuu Etiopía, ra ñuu Jerusalén ke ndixaꞌan ra ndasakaꞌnu ra Ndioxi.
Ra saa kuu ra nduꞌu ra sata iin itun tivi xaꞌa tun kañuꞌu kuayu kuanuꞌu ra ñuu ra, ra kaꞌvi ra tuꞌun Ndioxi ña tiaa ra Isaías ra ndikaꞌan ndoso tuꞌun yuꞌu Ndioxi xinaꞌa kuaꞌan ra ichi kan.
Saa ndikaꞌan Tachi Yii Ndioxi xiꞌin ra Felipe kachi ña saa:
—Kuyachin ra ndakutaꞌan kun xiꞌin itun tun kañuꞌu kuayu vaxi ñaꞌa —kachi ña.
Ra saa kuyachin ndixa va ra Felipe, ra xini soꞌo ra ña kaꞌvi tiaa kan tutu nuu vaxi ña tiaa ra Isaías, ra saa nindakatuꞌun ra ra kachi ra saa:
—¿A kundaa ini kun xiꞌin ña kaꞌvi kun ñaa, tata? —kachi ra xiꞌin ra.
Saa ndakuiin tiaa kan kachi ra saa xiꞌin ra Felipe:
―¿Ni ke sa yu ña vaꞌa kundaa ini yu xiꞌin ña, tu köo na ndakani nuu yu xaꞌa ña? —kachi ra.
Ra saa ndikaꞌan ra xiꞌin ra Felipe ña na nandaa ra kunduꞌu ra ini itun kan xiꞌin ra.
Ra ña yoꞌo kuu ñaꞌñu tuꞌun Ndioxi ña kaꞌvi tiaa kan kuaꞌan ra, ta nandaa ra Felipe ini itun kan kuaꞌan ra xiꞌin ra; ra suꞌva ke kachi ña:
Ta kuꞌva ndoꞌo iin ndikachi loꞌo ri kañuꞌu na kuaꞌan kuvi, saa *ndoꞌo ra;
Ra ta kuꞌva ^xa iin ndikachi loꞌo ña iyoo taxin yuꞌu ri, ta ixatia na ixi sata ri, saa *xa ra,
saa chi ndikäꞌan kuachi ra xaꞌa ra nuu na.
Ra köo yuvi ndakani xaꞌa ña väꞌa ña *ndoꞌo ra, saa chi ndia nii yuvi nindöo nuu ra.
chi ra xaꞌni va na kuvi ra
kachi ña kaꞌvi tiaa kan kuaꞌan ra.
Ra saa ndikaꞌan tiaa kan xiꞌin ra Felipe kachi ra saa:
―Tata, sa loꞌo ña mani ra ndakani kun nuu yu. ¿Ni xaꞌa ke ndikaꞌan ra ndikaꞌan tuꞌun yuꞌu Ndioxi xinaꞌa? ¿A xaꞌa mii ra ke ndikaꞌan ra? ¿A xaꞌa inka yuvi va ke ndikaꞌan ra tuꞌun yoꞌo? —kachi ra xiꞌin ra Felipe.
Ra saa xaꞌa ra Felipe ndakani ra nuu ra, ra mii tuꞌun ña kaꞌvi tiaa kan kuaꞌan ra ke xiniñuꞌu va ra Felipe ña ndakani ra tuꞌun vaꞌa xaꞌa Jesús nuu ra.
Ra saa kuu ndia kuaꞌan ndia ichi kan, saa ra ndixaa va ndia iin nuu ndikaa tiakuii, ra saa ndikaꞌan tiaa kan kachi ra saa xiꞌin ra Felipe:
―Yoꞌo ndikaa tiakuii, ra a küvi tu ndikun na sakuchi va kun yuꞌu —kachi ra xiꞌin ra.
Saa ndakuiin ra Felipe kachi ra saa xiꞌin ra:
—Tu ndinuni vaꞌa kandixa kun saa ra kuvi va —kachi ra.
Ra saa ndakuiin tiaa kan kachi ra saa:
—Kandixa va yu Jesucristo ña kuu ra seꞌe Ndioxi —kachi ra.
Ra saa xaꞌndia tiaa kan chiñu ña xikundichi itun tun ndikaa ra kuaꞌan ra, ra saa nuu uvi saa ndia ndixaa ndia ndikiꞌvi ndia ini tiakuii kan, ra ikan sakuchi va ra Felipe ra.
Ra ta kee ndia ini tiakuii kan vaxi ndia, ra saa ndakiꞌin va Tachi Yii Ndioxi ra Felipe kuaꞌan ra xiꞌin ña, ndia saa ra ndixïni ka vi tiaa kan ra. Ra vaꞌa ni saa va, ndi su kusii ni va ini tiaa kan ndakiꞌin ra kuaꞌan ra ichi ña kuaꞌan ra.
Ra ndakundiee va ra Saulo xika ra kaꞌan ra, ña kuni ra sandiꞌi ra xaꞌa takundiꞌi na ndikun sata tata yo Jesús. Ra xaꞌa ña kan ke ndixaꞌan ra nuu sutu ra kuchee xaꞌndia chiñu,
ña ndu̱ku ra ndiayu kuꞌun xiꞌin ra iin takundiꞌi veꞌe ñuꞌu na judío ña iyoo ñuu Damasco, ña vaꞌa na nanduku ra tiaa xiꞌin na siꞌi, na ndikun Jesús, ra kundiaka ra na kuꞌun na xiꞌin ra ñuu Jerusalén ña taan ra na veꞌe kaa.
Ra saa kee ra kuaꞌan ra ñuu Damasco, ra ta kuyuchin ra ñuu kan, saa ra tuꞌva kee va iin ñuꞌu ña yeꞌe ni chi ndivi, ra iin xinunduu ña ra.
Saa ra ndakava ra ñuꞌu va, ra saa xini soꞌo ra ndikaꞌan iin tachi kachi ña saa:
―Saulo, Saulo, ¿nichuun ^kanitaꞌan kun xiꞌin yu? —kachi ña xiꞌin ra.
Ra saa ndindakatuꞌun ra kachi ra saa:
—¿Yoo kuvi yoꞌo, Tata? —kachi ra.
Saa ndakuiin tachi kan kachi ña saa xiꞌin ra:
―Yuꞌu kuvi Jesús ra xika kun ^kanitaꞌan kun xiꞌin. Ndi su ra sandiꞌi xaꞌa mii va kuvi kun, saa chi ta xa iin sindiki ri taꞌvi, ri kee xaꞌa yuꞌu kaa ña tiku nuu va ke ^xa kun —*kachi ña xiꞌin ra.
Ra iin kisi ninu ña ra ña iyuꞌvi ra, ra saa ndikaꞌan ra kachi ra saa:
―Tata, kaꞌan xiꞌin yu ni ke kuni kun sa yu —kachi ra.
Ra saa ndikaꞌan Jesús xiꞌin ra kachi ra saa:
―Ndakundichi ra kuaꞌan ñuu chee ñaa, ra xaan ke kaꞌan na xiꞌin kun ni ke xiniñuꞌu sa kun —kachi Jesús xiꞌin ra.
Ra tiaa ndia kuaꞌan xiꞌin ra Saulo, ra ndiyuꞌvi ka vi ndia, saa chi xini va soꞌo ndia ña ndikaꞌan tachi kan xiꞌin ra Saulo, ndi su ndixïni ndia ndia nii yuvi.
Ra ikan xikanduꞌu ra uni kii, ra uni saa kii ndixiyo kuaa va ra, ra nii ndixïxi ra, ra nii tiakuii ndixïꞌi ra.
Ra ñuu Damasco kan xikanduꞌu iin tiaa ra xindikun Jesús, ra Ananias ke xinani ra. Ra nuu ra kan ke kanata Jesús, ra ndikaꞌan ra xiꞌin ra kachi ra saa:
—¡Ananias! ―kachi ra.
Ra saa ndakuiin ra Ananias kachi ra saa:
―Yoꞌo íin yu, Tata. Kaꞌan xiꞌin yu ni ke kuni kun sa yu nuu kun —kachi ra.
Ra saa ndikaꞌan Tata yo Jesús xiꞌin ra kachi ra saa:
―Sanduvi ra kuꞌun kun yaꞌya kaꞌnu ña nani yaꞌya nda̱kú, ra ta xa na xaa kun veꞌe iin ra nani Judas, ra na ndakatuꞌun kun xaꞌa iin tiaa ra nani Saulo ra kee ñuu Tarso. Saa chi kaꞌan ra xiꞌin yu vichin.
Ra xa *satuvi va yu nuu ra, ña *ndikiꞌvi kun nuu kanduꞌu ra, ra *chinduꞌu kun ndaꞌa kun sata ra, ra *ndakotoꞌni ra —kachi Jesús xiꞌin ra Ananias.
Ndi su ta xini soꞌo ra Ananías tuꞌun yoꞌo, ra saa ndikaꞌan ra kachi ra saa:
―Tata, xa ndatuꞌun ni va na xaꞌa tiaa kan xini soꞌo yu, ra tiaa ni xa ndivaꞌa ra xiꞌin na yii na ndikun yoꞌo, na ndee ñuu Jerusalén.
Ra vichin tu, xaa ra yoꞌo xiꞌin ndiayu ña taxi ndia sutu kunaꞌnu ndaꞌa ra, ña tiin ra takundiꞌi na ndikun kivi kun ra kuꞌun na xiꞌin ra ña taan ra na veꞌe kaa —kachi ra Ananías.
Ndi su tata yo Jesús ra suꞌva va kachi ra xiꞌin ra:
—Kuaꞌan, saa chi ra kan kuvi ra ndikaxin yu ña kuu ra iin ndaꞌa chiñu nuu yu, ra kuꞌun ra kaꞌan ndoso tuꞌun yu nuu yuvi na xïni tuꞌun Ndioxi, xiꞌin nuu na chiñu kunaꞌnu, xiꞌin nuu na ñuu Israel.
Ra ñaꞌa yu takundiꞌi ña ndoꞌo ra xaꞌa ña ndikun ra yuꞌu nuu ra —kachi ra.
―Ñani Saulo, Tata yo Jesús, ra ndikaꞌan xiꞌin kun ichi nuu *kixi kun kan kuvi ra, *tiꞌvi yuꞌu vaxi yu ña chinduꞌu yu ndaꞌa yu sata kun ra ndakotoꞌni tuku kun, ra ndakutu tu kun xiꞌin Tachi Yii Ndioxi va —kachi ra.
Saa ra ndikun xaꞌa kee va ñaꞌa nuu ra, ra ta iin kuvi xeꞌe sata tiaka saa íin ñaꞌa ña kee nuu ra, saa ra vaꞌa ndakotoꞌni tuku va ra. Ra saa sakuchi ra Ananías ra.
Ra te ndiꞌi saa xixi ra, ra ndakindiee tuku va ra. Ra saa ndixaꞌan ra xikanduꞌu ra ndiaꞌvi kii xiꞌin na ndikun Jesús na ndee ñuu Damasco kan.
Ra saa ndiyaꞌa ndiaꞌvi kii ra saa xaꞌa ra Saulo xika ra ta veꞌe ñuꞌu, ta veꞌe ñuꞌu na judío ña iyoo ñuu Damasco ndakani ra xaꞌa Jesús ña kuu ra seꞌe Ndioxi
Ra takundiꞌi yuvi na ^xini soꞌo ña kaꞌan ra ra ^ndakanda ka vi ini na xini na ra, ra kaꞌan na kachi na saa:
—¿A su mii va tu tiaa yoꞌo kuvi ra ndixika kanitaꞌan xiꞌin na ndikun Jesús na ndee ñuu Jerusalén? ra ¿A su mii ra kuvi tu ra xaa yoꞌo ña tiin ra na ndikun Jesús ña kuꞌun na xiꞌin ra ra ndataxi ra na ndaꞌa ndia sutu kunaꞌnu va? —^kachi na xaꞌa ra.
Ra ra Saulo tu ndakundiee ka xika ndakani kaxi nuu na xaꞌa Jesús, ña kuu ra ra ndikaxin Ndioxi sakaku yuvi; ra iin sa̱nà suꞌva ini na judío na ndee ñuu Damasco kan xa ra.
Ra saa kuu ra kunaꞌa va iin ra Saulo ñuu Damasco, ra saa ndakutaꞌan tuꞌun na judío na ndee ñuu kan ña ^kuni na kaꞌni na ra.
Ndi su *kundaa va ini ra Saulo xaꞌa ña *ndikataꞌan na sa na xiꞌin ra. Ra xaꞌa na *ndakondiaa na yeꞌe korra yuu ña ndikaa nuu ñuu kaꞌnu kan iin takundiꞌi ñùú xiꞌin kaꞌñu, ña kuni na kaꞌni na ra.
Ra saa ndakutaꞌan na itaꞌan xiꞌin ra Saulo iin ñùú, ra chikaa na ra ini iin tuká ra sanuu seꞌé na ra chi sata korra yuu ña ndikaa nuu ñuu kaꞌnu kan, ra suꞌva ke xa na xiꞌin ra ña vaꞌa ndikaku ra.
Ra te nandiko ra Saulo ndaxaa ra ñuu Jerusalén, ra saa *kuni ra ndakutaꞌan ra xiꞌin na ndikun Jesús na ndee ñuu kan, ndi su ndixïin na chi ndiyuꞌvi va na ra, saa chi ndikandïxa vi na ra ña xa ndakundikun ra Jesús.
Ndi su kandixa va ra Bernabé ra, ra saa ndakundiaka ra ra, ra ndixaꞌan ra xiꞌin ra nuu ndia xitaꞌan xiꞌin Jesús. Ra ikan xaꞌa ra ndakani ra nuu ndia xaꞌa ra Saulo ña xini ra Jesús ichi nuu ndixaꞌan ra, xiꞌin xaꞌa tuꞌun ña ndikaꞌan Jesús xiꞌin ra, ra saa tu xaꞌa ña ndaku ni ndakani ra xaꞌa Jesús nuu na ñuu Damasco va.
Ndia saa ra ndakutaꞌan mani va ndia xiꞌin ra Saulo, ra xika ra xiꞌin ndia, ndia̱ ndiá ka mii nuu kuaꞌan va ndia.
Ra tiaa ni ndaku ^ndakani ra xaꞌa Jesús nuu na judío na kaꞌan tuꞌun griego, ra *tiin taꞌan ni tu ra xiꞌin va na, ndi su ndixïin na kandixa vi na ra chi ra *kuni na kaꞌni va na kuvi ra
Ra na ndikun Jesús ndee ñuu ña ndikun ndiaa Judea, xiꞌin na ndee ñuu ña ndikun ndiaa Galilea, xiꞌin na ndee ñuu ña ndikun ndiaa Samaria, ra vaꞌa ka vi ndakundee na, saa chi köo ka yuvi kanitaꞌan xiꞌin na, ra ndinuni ka vi ^xa toꞌo na Jesús, ra iin vichin vichin ^ndukuaꞌa na kuaꞌan na ^xa Tachi Yii Ndioxi.
Ra saa kuu ra Pedro xika ra xitoꞌni ra na ndikun Jesús, na kuu na yii, ta ñuu ta ñuu, ra saa ndixaꞌan tu ra xitoꞌni ra na ndee ñuu ña nani Lida va.
Ra ikan ndaniꞌi taꞌan ra xiꞌin iin tiaa ra nani Eneas, ña kanduꞌu ra nuu ixto, ra xa una vi kuiya ke nduchiꞌña ra ña küvi kaka ra.
Ra saa ndikaꞌan ra Pedro xiꞌin ra kachi ra saa:
—Eneas, ndakoo ra ndatuvi kun ixto kun saa chi xa ^nduvaꞌa va kun vichin xa Jesucristo —kachi ra xiꞌin ra.
Saa ra ndikun nduvaꞌa ndixa va ra Eneas ra ndakoo va ra.
Ra ta xini takundiꞌi na ndee ñuu Lida xiꞌin na ndee nuu yoso kaꞌnu ña nani Sarón ña nduvaꞌa ra Eneas kan, saa ra ndakundikun na Jesús va.
Ra ñuu Jope kanduꞌu iin ñaꞌa ña ndikun Jesús, ra Tabita ke nani ña, ra Dorcas ke kachi ña tuꞌun griego. Ra vaꞌa ni ñaꞌa kuvi ña, saa chi chindiee taꞌan ni ña xiꞌin na ndaꞌvi ndoꞌo.
Ra saa kuu kiꞌin kueꞌe ña ra ndixiꞌi va ña. Ra saa sakuchi na ña, ra ta ndiꞌi, saa ndachikanduꞌu na ña ini veꞌe ña ndichi chi xini veꞌe ni̱nù va.
Ra yachin va ndikaa ñuu Jope xiꞌin ñuu Lida, nuu xika Pedro, ra ta kundaa ini na ndikun Jesús ña xika ra kan, ra saa tiꞌvi na uvi tiaa ra ndixaꞌan ndia ndikaꞌan ndia xiꞌin ra, kachi ndia saa:
—Numi ni na kuꞌun kun xiꞌin ndi ñuu Jope —kachi ndia.
Saa ra ndikun ndakiꞌin ndixa va ra Pedro kuaꞌan ra xiꞌin ndia. Ra te ndixaa ra veꞌe kan ra saa ndiaka ndia ra ndaa ra xiꞌin ndia chi veꞌe ni̱nù nuu kanduꞌu ña, ra xa iin chitu va na siꞌi ndaꞌvi na ndukuaan ña xaku na xaꞌa ña, ra ta xini na ra Pedro ra saa iin xinunduu na ra, ra ndiñaꞌa na xiyo xiꞌin tikoto ndika nuu ra, ña xavaꞌa ña saniꞌi ña na ta xitiaku ña.
Ra saa ndikaꞌan ra Pedro xiꞌin takundiꞌi na ndee veꞌe kan ña na kee na chi keꞌe, ra saa ndakusiti ra ra ndikaꞌan ra xiꞌin Ndioxi, ra te ndiꞌi saa ndikokuiin ra ndakutoꞌni ra chi nuu kanduꞌu ña, ra ndikaꞌan ra xiꞌin ña kachi ra saa:
—Tabita, ndakoo —kachi ra.
Saa ra tiin ra ndaꞌa ña ra ndakanindichi ra ña; ra saa ndakana ra na ndikun Jesús, xiꞌin na siꞌi ndaꞌvi ndukuaan kan nandiꞌvi na veꞌe kan, ra xa tiaku va ña ndiñaꞌa ra ña nuu na.
Ra kundaa ini takundiꞌi va na ñuu Jope xaꞌa ña kuu kan, ra kuaꞌa ka vi na ndakundikun Jesús.
Ra kuaꞌa ka va kii kuachi ra Pedro ñuu Jope, ra veꞌe tiaa ra nani Simón, ra xachiñu xiꞌin ñii kiti ke xikanduꞌu ra.
Ra ñuu Cesarea xikanduꞌu iin tiaa ra xinani Cornelio, ra ra xaꞌndia chiñu nuu iin ciento ndia soldado xikuu ra. Ra xiꞌin ndia soldado ndia kuaꞌa ndia xinani Italiano ke xitaꞌan ndia.
Ra ra Cornelio xiꞌin takundiꞌi na veꞌe ra, ra na xindikun Ndioxi ndixiyo na, ra chindiee taꞌan ni ra xiꞌin na judío xiꞌin xuꞌun, ra tiaa ni tu ndikaꞌan ra xiꞌin Ndioxi va.
Ra saa kuu iin kii ta kuꞌva kaa uni xikuaa ra saa satuvi ña nuu ra xa Ndioxi, ra iin kaxi kaxi va xini ra iin ra tatun Ndioxi, ra ndikiꞌvi ra nuu iin ra ra ndikaꞌan ra xiꞌin, kachi ra saa:
—¡Cornelio! —kachi ra.
Saa ndakotoꞌni vaꞌa ra Cornelio nuu ra tatun kan ra iyuꞌvi ka vi ra, ra saa ndikaꞌan ra kachi ra saa:
—¿Ni chiñu kuni kun yuꞌu, Tata? —kachi ra.
Ra saa ndikaꞌan ra tatun kan xiꞌin ra kachi ra saa:
—Kusii ni ini Ndioxi ña chindiee taꞌan kun xiꞌin na ndaꞌvi, ra xa xini tu soꞌo ra ña kaꞌan ni kun xiꞌin va ra.
Ña kan ke na tiꞌvi kun yuvi kuꞌun na ñuu Jope ra ndakiꞌin na ra nani Simón, ra ndakunani Pedro, ña na kixi ra veꞌe kun.
Ra veꞌe iin ra nani Simón, ra kanduꞌu yachin yuꞌu tiañuꞌu, ra xachiñu xiꞌin ñii kiti ke iin ra, ra ra kan kuvi ra kaꞌan xiꞌin kun ndia ña ke xiniñuꞌu sa kun —kachi ra.
Ra te xa ndakiꞌin ra tatun kan kuaꞌan ra, ra saa kana ra Cornelio uvi ndia xachiñu nuu ra, ra kana tu ra iin ra soldado ra ndiaa ini ra, ra ndikun ndinuni Ndioxi xiꞌin ra.
Ra ta kuꞌva ka uxi uvi kaꞌñu inka kii ndituvi ta xa kuaꞌan kuyachin ndia kuaꞌan ndia nuu ñuu Jope ña ndikaa yuꞌu mini kan, Ra saa nandaa ra Pedro chi xini veꞌe ña kaꞌan ra xiꞌin Ndioxi.
Ra nani saa kuu na xiꞌin veꞌe nuu iin ra ña xika na xavii na ña kuxi ra, ra xa kaꞌun ni tu ini va ra, saa ra tuꞌva ndituvi va nuu ra xa Ndioxi,
ra saa xini ra ndanuña ndivi, ra ndituvi iin tikoto ndika ra nuꞌni kumi saa tutun vaxi nuu ña nuu ñuꞌu xini ra.
Ra nuu tikoto kan ñúꞌu iin takundiꞌi nuu kiti ri iyoo kumi xaꞌa, xiꞌin ri kañuꞌu tixi, xiꞌin ri ndachi, xini ra.
Saa ra xini soꞌo ra ndikaꞌan iin tachi xiꞌin ra kachi ña saa:
—Pedro, ndakundichi ra kaꞌni kun kiti ñaa kaxi kun —kachi ña xiꞌin ra.
Ra saa ndakuiin ra Pedro, kachi ra saa:
—Ndïxa, Tata; ndia nii ichi täan kaxi yu kuñu kiti yakua̱ —kachi ra.
Saa ndakuiin tuku tachi kan, kachi ña saa xiꞌin ra:
—Ñaꞌa ña xa nduvaꞌa xa Ndioxi, ra käꞌan ka kun ña yakua xiꞌin ña —kachi ña.
Ra uni vi ichi ke ndikaꞌan tachi kan xiꞌin ra, ra saa nandaa tikoto ña ñuꞌu kiti ini kan kuanuꞌu ña chi ndivi va.
Ra nani saa kuu ra Pedro ndakani ini ra ni ke kuni kachi ña ndituvi nuu ra *xa Ndioxi, saa ra xa kuyachin va ndia tiꞌvi ra Cornelio kuaꞌan ndia, ra saa ndakatuꞌun ndakatuꞌun ndia ndia mii kuu veꞌe ra Simón kuaꞌan ndia.
Ra ta ndixaa ndia nuu iin veꞌe kan, ra saa ndindakatuꞌun ndia, kachi ndia saa:
—¿A kanduꞌu iin ra nani Simón, ra ndakunani Pedro veꞌe ñaa? —kachi ndia.
—Kotoꞌni; chi xaa uni tiaa nanduku ndia yoꞌo.
Ndakundichi ra kuꞌun kun xiꞌin ndia, ra xä uvi ini kun chi yuꞌu va kuvi ra tiꞌvi ndia ña vaxi ndia —kachi ña.
Saa ra nuu ndixa va ra Pedro nuu ra saa ndixaa ra nuu ndita ndia, ra ndikaꞌan ra xiꞌin ndia kachi ra saa:
—Yuꞌu kuvi va ra nanduku ndo, ra ¿nichuun kuni ndo yuꞌu? —kachi ra.
Ra saa ndakuiin ndia, kachi ndia saa:
—Ra Cornelio ra kuchee nuu iin ciento ndia soldado kuvi ra tiꞌvi nduꞌu vaxi ndi nuu kun, ra iin tiaa ra vaꞌa ni kuvi ra, ra kandixa ni va ra Ndioxi, ra vaꞌa ni tu nduꞌu tuꞌun xaꞌa ra nuu na judío va. Ra iin ra yii ra kuu tatun Ndioxi kuvi ra ndikaꞌan xiꞌin ra ña vaꞌa tiꞌvi ra nduꞌu vaxi ndi nuu kun, saa chi kuni ra ña na kuꞌun kun veꞌe ra, ra kaꞌan kun xiꞌin ra xaꞌa ña xiniñuꞌu kaꞌan kun xiꞌin ra —kachi ndia xiꞌin ra Pedro.
Saa ndikaꞌan ra Pedro xiꞌin ndia ña na yaꞌa ndia veꞌe nuu kanduꞌu ra ndakindiee ndia. Ra ikan kii ndituvi ndakiꞌin ra kuaꞌan ra xiꞌin va ndia, ra kuaꞌan ka tu sava na ñani ra na ndikun Jesús na ndee ñuu Jope xiꞌin va ra.
Ra ndia inka tuku kii ndituvi vi ke ndixaa ndia ñuu Cesarea. Ra ra Cornelio ra xa ndachutaꞌan va ra takundiꞌi na veꞌe ra xiꞌin na itaꞌan mani xiꞌin ra, ña ndiatu na xaa ndia.
Ra te ndixaa ra Pedro veꞌe ra Cornelio, saa ra ndikun kita va ra ndakiꞌin ra ra, ra saa ndakusiti ra nuu ra, ña ndasakaꞌnu ra ra.
Ndi su ndixïin vi ra Pedro ña kusiti ra Cornelio nuu ra, chi tiin ra ndaꞌa ra ra ndakanindichi va ra ra, ra ndikaꞌan ra xiꞌin ra kachi ra saa:
—Xä kun saa chi yuvi taꞌan yoꞌo kuvi tu yuꞌu va —kachi ra.
Ra ndatuꞌun ndia xiꞌin taꞌan ndia saa ndikiꞌvi ndia veꞌe kuaꞌan va ndia, ra saa ndakotoꞌni ra Pedro ra xa kuaꞌa kavi yuvi ndakutaꞌan ndee ini veꞌe kan.
Saa ndikaꞌan ra xiꞌin na kachi ra saa:
—Ndoꞌo ra xa xini va ndo chi nduꞌu na judío, ra täxi ndiayu ña ndakutaꞌan ndi xiꞌin yuvi na küu judío, ra küvi tu kiꞌvi ndi veꞌe va na. Ndi su Ndioxi *sañaꞌa yuꞌu ña küvi ka kaꞌan yu xiꞌin ndia ndia ka yuvi ña yakua na.
Ra saa ndakuiin ra Cornelio, kachi ra saa xiꞌin ra:
—Vichin xinu kumi kii, ra kuꞌva mii hora ka uni vichin ke nduꞌu yu veꞌe yu ña iyoo suꞌun yu täan kuxi yu, ra kaꞌan yu xiꞌin Ndioxi, ra tuꞌva ndituvi va iin tiaa ra ndixi tikoto ña yeꞌe ni nuu yu.
Ra ndikaꞌan ra xiꞌin yu kachi ra saa: “Cornelio, xa xini va soꞌo Ndioxi ña kaꞌan ni kun xiꞌin ra, ra xa kundaa tu ini ra ña chindiee taꞌan ni kun xiꞌin na ndaꞌvi va.
Ña kan ke na tiꞌvi kun yuvi kuꞌun na ñuu Jope, ra kaꞌan na xiꞌin ra nani Simón ra ndakunani Pedro ña na kixi ra xiꞌin na. Ra veꞌe iin ra nani Simón ra kanduꞌu yachin yuꞌu tiañuꞌu ra xachiñu xiꞌin ñii kiti ke kanduꞌu ra. Ra ta xa na xaa ra, ra kaꞌan xiꞌin kun ña xiniñuꞌu kaꞌan ra xiꞌin kun.” kachi ra.
Xaꞌa ña kan ke kama ni va tiꞌvi yuvi ndixaa na ndakiꞌin na yoꞌo, ra vaꞌa ni va xa kun ña xaa kun. Ra xa yoꞌo ndakutaꞌan ndi ndee ndi nuu Tata yo Ndioxi vichin, ra kuni ndi kuni soꞌo ndi ña ndikaꞌan Ndioxi xiꞌin kun kaꞌan kun xiꞌin ndi —kachi ra Cornelio xiꞌin ra Pedro.
Ra saa xaꞌa ra Pedro ndakani ra nuu na kachi ra saa:
—Ña ndixa ke kundaa ini yu vichin chi Ndioxi ra ndakäxin ra yuvi.
Chi ndia ndia ka yuvi kuvi va na, ra kuꞌvi ni va ini ra xini ra na tu xa toꞌo na ra, ra xa na ña vaꞌa nuu ra.
Ra mii tuꞌun yoꞌo ke ndikaꞌan tu ra xiꞌin na ñuu Israel va, ña *tiꞌvi ra Jesúcristo kixi ra ndikaꞌan ndoso ra tuꞌun vaꞌa ña ndakundee vii na xiꞌin, ra mii ra kuu tu Tata takundiꞌi va yuvi.
Ra xa kundaa va ini ndo xaꞌa takundiꞌi ña *kuu, chi inii kuvi va ñuu ña ndikun ndia Judea ke nindutia ndoso tuꞌun xaꞌa Jesús ra ñuu Nazaret, ra te ndiꞌi chichi *xa ra Juan, ra saa kixaꞌa ra ndikaꞌan ndoso ra tuꞌun Ndioxi nuu yuvi chi Galilea.
Ra xa kundaa tu ini ndo xaꞌa Jesús, ña taxi Ndioxi ndiee Tachi Yii ndaꞌa ra ña ndixiyo ña xiꞌin ra, ra xa kundaa tu ini ndo ña ndixika ra *xa ra ña vaꞌa xiꞌin yuvi va, ra *sandaꞌa tu ra na xindoꞌni ndaꞌa ndiee timiaꞌa va. Ra ña vaꞌa *xa ra saa, ra mii va Ndioxi kuvi ra chindiee taꞌan xiꞌin ra.
Ra nduꞌu ndia xitaꞌan xiꞌin ra kuvi ndia ndakuiin xaꞌa takundiꞌi ña vaꞌa xa ra takundiꞌi ñuu ña ndikun ndia Judea xiꞌin ñuu Jerusalén. Ra ta ndiꞌi saa katakaa na ra ndaꞌa cruz ña xaꞌni na ra.
Ndi su te ndixinu uni kii ra ndatiaku va ra *xa Ndioxi, ra ndiñaꞌa ra ra nuu ndi ra *xini va ndi ra.
Ra ndixïni vi takundiꞌi na ñuu ra, chi takua nduꞌu ndia ndikaxin Ndioxi ndakuiin xaꞌa va ra kuvi ndia xini ra. Ra ta ndatiaku ra ra xixi ndi xiꞌin ra, ra xiꞌi tu ndi tiakuii xiꞌin va ra.
Ra suvi xaꞌa ra kan ke xa ndikaꞌan tu na ndikaꞌan ndoso tuꞌun yuꞌu Ndioxi xinaꞌa ta kachi na suꞌva, takundiꞌi na xiin kandixa kivi ra, ra koo kaꞌnu va ini ra xaꞌa kuachi na, *kachi na —kachi ra Pedro xiꞌin na.
Ra ta kaꞌan ka va ra Pedro xiꞌin na, saa ra ndixinu va Tachi Yii sata takundiꞌi na ndakaya ndee xini soꞌo ña kaꞌan ra.
Saa ra ndakanda ka vi ini na judío, na ndixaa xiꞌin Pedro, saa chi xini na ña ndakiꞌin na küu judío kan Tachi Yii.
Ra xini tu soꞌo na ña xaꞌa na yuvi kan kaꞌan na inka nuu tuꞌun ña xïni va na, ra ndasakanu ka vi na Ndioxi.
Ra saa ndikaꞌan ra Pedro kachi ra saa:
—¿A ndia iin yuvi kuchuun kasi nuu na yoꞌo ña küchi na, ra xa ndakiꞌin va tu na Tachi Yii ta kuꞌva iyoo mii yo? —kachi ra.
Saa xaꞌndia ra chiñu ña na kuꞌun na kuchi na tixi ndiee ña kuu mii Jesús. Ra te ndiꞌi saa xaku ndaꞌvi na nuu ra Pedro ña na kuachi ka ra loꞌo xiꞌin na ndiaꞌvi kii.
Ra saa kuu ra kundaa va ini ndia xitaꞌan xiꞌin Jesús, ra kundaa tu ini na ndikun Jesús na ndee chi Judea va xaꞌa ña ndakiꞌin yuvi na küu judío tuꞌun Ndioxi.
Ra xaꞌa ña kan ke *xa kuáchi na judío, na kuu mii tuni Ndioxi xiꞌin ra Pedro, te nandiko ra ñuu Jerusalén.
Ra nindakatuꞌun na ra kachi na saa:
—¿Nichuun ndixaꞌan kun xitoꞌni kun yuvi na küu judío veꞌe na, ra xixi kun xiꞌin na? —kachi na xiꞌin ra.
Saa xaꞌa ra Pedro *ndakani ra nuu na judío taꞌan ra, ndia kuꞌva ke *kuu ña ndixaꞌan ra veꞌe na küu judío, ra ndikaꞌan ra xiꞌin na kachi ra saa:
—Yuꞌu, ra ñuu Jope va ke nduꞌu yu kaꞌan yu xiꞌin Ndioxi, ra saa satuvi ra nuu yu, ra xini yu iin tikoto ndika ra nuꞌni kumi saa tutun ña, ra kee ña chi ndivi vaxi nuu ña, ra iin saa nduxinu ña ndia mii nuu nduꞌu yu.
Ra te sakuꞌun nuu yu ndakotoꞌni vaꞌa yu ini tikoto kan, ra saa xini yu ndoꞌni iin takundiꞌi nuu kiti ini ña, kiti tata, xiꞌin kiti ikú, xiꞌin kiti kañuꞌu tixi, xiꞌin kiti ndachi.
Saa ndakuiin yu kachi yu saa: “Ndïxa, Tata, saa chi ndia nii ichi täan kaxi yu kuñu kiti ri köo ndiayu yu kaxi yu”, *kachi yu.
Ra saa ndikaꞌan tuku tachi kan xiꞌin yu kachi ña saa: “Ñaꞌa ña xa nduvaꞌa xa Ndioxi, ra käꞌan ka kun ña yakua xiꞌin ña”, kachi ña.
Ra uni vi ichi ke ndikaꞌan tachi kan xiꞌin yu, ra saa nandaa tikoto ña ñuꞌu kiti ini kan kuanuꞌu ña chi ndivi va.
Ra te ndiꞌi suꞌva kuu ña kan, saa ra xa ndixaa va uni tiaa ndia kee ñuu Cesarea ña nanduku ndia yuꞌu.
Saa ra ndikaꞌan va Tachi Yii xiꞌin yu, ña na sä uvi ini yu ña kuꞌun yu xiꞌin ndia. Ra saa ndakutaꞌan yu xiꞌin inka iñu ndia ñani yo, ra kee ndi ndixaꞌan ndi ra veꞌe tiaa kan.
Ra saa ndakani ra nuu ndi xaꞌa ña ndixaꞌan iin ra tatun Ndioxi veꞌe ra, ra ndikaꞌan ra xiꞌin ra, kachi ra saa: “Tiꞌvi yuvi na kuꞌun na ñuu Jope ña nanduku na iin tiaa ra nani Simón ra ndakunani Pedro, ña na kixi ra veꞌe kun,
chi ra kan kuvi ra ndakani nuu kun, ra kundaa ini kun ndia kuꞌva ke sa kun ña kaku kun, ra saa tu na veꞌe va kun”, kachi ra tatun kan xiꞌin ra, kachi ra xiꞌin ndi.
Ra saa kuu ndakani yu nuu na, saa ra nduxinu va Tachi Yii sata na, ta kuꞌva *xa ña xiꞌin yo yoꞌo te yachi.
Ra saa ndakaꞌán yu xaꞌa tuꞌun ña ndikaꞌan tata yo Jesús, ta kachi ra suꞌva: “Ra Juan, ra xiꞌin tiakuii va ke sakuchi ra yuvi, ndi su ndoꞌo ra Tachi Yii va ke kuchi ndo”, kachi ra.
Ra tu saniꞌi tu Tata yo Ndioxi Tachi Yii ra na kan va, ta kuꞌva saniꞌi ra ña yoo ta *kandixa yo Tata yo Jesucristo ña ^kuu ra ra sakaku yuvi, saa ra ¿yoo kuvi yuꞌu ña kasi yu nuu ña ^xa Ndioxi? —kachi ra.
Saa ra te ndiꞌi xini soꞌo na judío na ndikun Jesús na ndee ñuu Jerusalén ña ndakani ra Pedro nuu na, ndia saa ra xikutuvi va na ña xa kuáchi na xiꞌin ra, ra saa xaꞌa na ndasakaꞌnu na Ndioxi kachi na saa:
—¡Sakaku tu Ndioxi yuvi na küu judío va, ra ta̱xi ra ndiayu ndaꞌa na ña na nandiko ini na xaꞌa kuachi na, ra niꞌi na ña kutiaku na ndia ndikaa ndikuꞌun! —kachi na.
Ra suvi na ndikun Jesús, na *nditaxi ta *xaꞌni na ra Esteban kuvi sava na ndakiꞌin kuaꞌan ñuu Fenicia, xiꞌin ñuu Chipre, xiꞌin ñuu Antioquía. Ra ikan xaꞌa na ndikaꞌan ndoso na tuꞌun vaꞌa xaꞌa Jesús nuu na judío ra ndikäꞌan vi na xiꞌin inka yuvi.
Ndi su ndia judío ndia ndikun Jesús ndia kee ñuu chipre xiꞌin ñuu Cirene ra ndixaꞌan va ndia kan ndikaꞌan ndoso ndia tuꞌun vaꞌa xaꞌa Jesús na küu judío ñuu Antioquía.
Ra te kundaa ini na ndikun Jesús na ndakutaꞌan veꞌe ñuꞌu ñuu Jerusalén xaꞌa na ndakundikun Jesús, ra saa *tiꞌvi na ra Bernabé kuaꞌan ra ndia ñuu Antioquía ña kotoꞌni ra na.
Ra te ndixaa ra Bernabé ñuu kan, saa xini ra ña vaꞌa ña kaꞌnu *xa Ndioxi xiꞌin na, saa ra kusii ni ini ra. Ra ndikaꞌan ra xiꞌin na, ña na ndakundiee ni ka na chikaa na ndiee ña kundikun Jesús xiꞌin ndinuni nima na, kachi ra xiꞌin na.
Saa chi ra Bernabé ra vaꞌa ni tiaa kuvi ra, ra iin tiaa ra ndinuni ni kandixa Ndioxi kuvi ra, ra iyoo ni tu ndiee Tachi Yii va xiꞌin ra. Ra xaꞌa ña kan ke kuaꞌa ni yuvi ndakundikun Jesús *xa ra.
Ra te ndiꞌi saa ndakiꞌin ra Bernabé ndixaꞌan ra ñuu Tarso ña nanduku ra ra Saulo, ra ta ndaniꞌi ra ra, ra saa ndakiꞌin ra ra xaa ra xiꞌin ra ñuu Antioquía.
Ra ñuu kan xindee ndia iin kuiya ña ndixika ndia veꞌe ñuꞌu xiꞌin na, ra kuaꞌa ni ka tu yuvi sañaꞌa ndia tuꞌun Ndioxi va. Ra ñuu Antioquía kan ke nuu vaꞌa *chinduꞌu mii na ñuu kan kivi na kandixa Jesús, ña ndakunani na “na ndikun Cristo”
Ra suvi mii kii kan ke ndixaa tu sava ndia kaꞌan ndoso tuꞌun yuꞌu Ndioxi ndia kee ñuu Jerusalén ñuu Antioquía va.
Ra saa ^kuu ndia ndee ndia kan, saa ra ndikaꞌan va Tachi Yii xiꞌin iin ra nani Agabo, ra saa ndakundichi ra maꞌñu na ndikun Jesús, ra ndikaꞌan ra xiꞌin na, ña kixi tama inii kuvi nuu ña yuuvi. Ra saa ke kuu ndixa va ta kuiya xaꞌndia chiñu ra Claudio nuu takundiꞌi ñuu ña ndikun ndiaa Roma.
Saa ndikataꞌan na ndikun Jesús na ndee ñuu Antioquía ña chindiee taꞌan na xiꞌin na ndikun Jesús na ndee chi Judea, ra ta kuꞌva niꞌi ndaꞌa na ke taꞌan va na kachi na ndikataꞌan na.
Ra mii saa ndixa ke *xa va na, saa chi taxi va na xuꞌun ña ndisoko na ndaꞌa ra Bernabé xiꞌin ra Saulo, ra ndia kan kuvi ndia niꞌi ña ndataxi ndia ndaꞌa ndia xikuaꞌa ndia ndiso chiñu xiꞌin na veꞌe ñuu chi Judea va.
Ra suvi mii kuiya kan ke xaꞌa ra rey Herodes kanitaꞌan ra xiꞌin na ndikun Jesús.
Ra saa xaꞌndia ra chiñu ña xaꞌndia na sukun ra Jacobo ñani ra Juan xiꞌin ichi.
Ra ña xa ra Herodes ña kan, saa ra kusii ni va ini na judío xiꞌin ra, ra xaꞌa ña kan ke xaꞌndia ra chiñu ra tiin tu na ra Pedro va ra chikaa na ra veꞌe kaa. Ra kii te ndatava na viko Pascua ke kuu ña.
Ra te ndiꞌi tiin na ra Pedro, saa xaꞌndia ra Herodes chiñu ña chikaa na ra veꞌe kaa, ra saa xaꞌndia tu ra chiñu nuu kumi tiꞌvi ndia soldado ña na kondiaa vaꞌa ndia ra. Ra kumi kumi kuvi ndia soldado kan, ta iin iin tiꞌvi. Ra ta xa na ndiꞌi viko Pascua ke tava ra Herodes ra Pedro veꞌe kaa ña ndataxi ra ra ndaꞌa na ñuu ña kaꞌni na ra.
Ña kan ke xindiaa ni va ndia soldado kan ra Pedro, saa chi ndiküni ndia ña saña ra, ra na veꞌe ñuꞌu na ndikun Jesús ra tiaa ni va niꞌi ndikaꞌan na kan xiꞌin Ndioxi xaꞌa ra.
Saa ra tuꞌva ndixaa va iin ra tatun ra tiꞌvi Ndioxi, ra iin ndayeꞌe nii va ini veꞌe kaa kan. Ra saa nditandiaa ndaꞌa ra kindika ra Pedro ña sandoto ra ra, ra ndikaꞌan ra xiꞌin ra kachi ra saa:
—Kama ni ndakoo kun —kachi ra.
Saa ra iin nindaxi mii va yoꞌó kaa kan ndaꞌa ra Pedro,
Ra saa ndikaꞌan ka ra tatun kan xiꞌin ra, kachi ra saa:
—Ndakundichi ra ndakundixi vii kun tikoto kun ra ndachikaa kun ndixan xaꞌa kun —kachi ra.
Ra saa ndixa ke xa va ra Pedro, ra saa ndikaꞌan tuku va ra tatun kan xiꞌin ra kachi ra saa:
—Ndakusukun tikoto ña isukun kun, ra kundikun kun yuꞌu kuꞌun yo —kachi ra.
Saa ra ndakundikun ndixa va ra Pedro sata ra kuaꞌan ra xiꞌin ra, ndi su ndikundäa ini vi ra Pedro a ña ndixa ke, xa ra tatun kan saa xiꞌin ra, ra a ña satuvi va ke nuu ra kaꞌan ra.
Ra saa ndiyaꞌa ndia kuaꞌan ndia nuu ndee iin tiꞌvi ndia soldado ndia nuu, ra ndiyaꞌa tu ndia nuu ndee ndia ndiaa ña uvi va, ra saa ndixaa ndia nuu iyoo yeꞌe ña xitondiaa yaꞌya kaꞌnu, ra iin ndanuña mii va kaa chee ñaa ndasi yeꞌe kan; ra ta kee ndia chi keꞌe, ra saa iin vivii loꞌo ndixaꞌan ndia yaꞌya kan, saa ra nindoñuꞌu va ra tatun kan, ndia saa ra nindoo mituꞌun va ra Pedro.
Ra saa vi ke kundaa kaxi ini ra, ra ndikaꞌan ra kachi ra saa:
—Ña ndixa va ke tiꞌvi tata yo Ndioxi iin tatun ra, ña kixi ra sakaku ra yoo ndaꞌa ra Herodes, ra saa tu nuu na judío taꞌan va yo —kachi ra.
Ra nani saa kuu ra ña ndakanini ra, ra saa ndakiꞌin ra kuaꞌan ra chi veꞌe ña María, siꞌi ra Juan, ra kaꞌan tu na ña nani ra Marcos va, ra xa kuaꞌa ni va na ndikun Jesús ndakutaꞌan ndee veꞌe kan ña kaꞌan na xiꞌin Ndioxi.
Ra ta ndixaa ra Pedro kani ndaꞌa ra yeꞌe ña iyoo chi yuꞌu yaꞌya, ra saa kuyachi ña loꞌo ña nani Rode ña kotoꞌni ña yoo ku na.
Ra ta ndakuni ña tachi ra Pedro, saa ra tiaa ni kusii ini ña, ra nindaküña vi ña yeꞌe. Chi iin xinu ña ndixaꞌan ña ndatuꞌun ña xiꞌin na, ña íin ra Pedro yeꞌe.
—¡Ña sana va kuvi yoꞌo! —kachi na.
Ndi su iin tutuun va kaꞌan ña, ña íin ra Pedro yeꞌe. Ra saa ndikaꞌan na xiꞌin ña kachi na saa:
—Süvi vi ra; chi nima va ra kuvi ña —kachi na.
Ra nani saa kuu na, saa ra kani ndaꞌa tuku va ra Pedro yeꞌe kan, ra ta ndakuña na, ra suvi kuvi va ra, saa ra tiaa ni ndayuꞌvi ini na ña xini na ra.
Ra saa ndixika ndaꞌa ra nuu na, ña na koo taxin yuꞌu na, ra saa nandiꞌvi ra veꞌe xiꞌin na, ra xaꞌa ra ndakani ra nuu na ndia kuꞌva ke xa Ndioxi ña tava ra ra veꞌe kaa. Ra ndikaꞌan ra xiꞌin na, kachi ra saa:
—Ndatuꞌun ndo ña yoꞌo xiꞌin ra Jacobo, ra saa tu xiꞌin takundiꞌi na taꞌan yo na ndikun Jesús va —kachi ra.
Ndia saa ra ndakiꞌin ra kuaꞌan ra inka ñuu va.
Ra te ndituvi kii kan, saa ra iin sana suꞌva va ini ndia soldado kan, saa chi ndikundäa ini ndia ni ke ndoꞌo vi ra Pedro.
Saa xaꞌndia ra Herodes chiñu nuu ndia soldado ña na kaka ndia ndanduku ndia ra Pedro. Ra ndixika ndixa va ndia nanduku ndia ra ndi su nindanïꞌi ndia ra, ra saa ndakana ra Herodes ndia ra xaꞌa ra sanaꞌma ra ndia, ra te ndiꞌi ndia saa ra xaꞌndia ra chiñu ña na kaꞌni va ndia. Ra ta ndiꞌi xa ra Herodes takundiꞌi ña yo, ra saa kee ra Judea ra ndakiꞌin ra kuaꞌan ra kanduꞌu ra chi ñuu Cesarea va.
Ra nani saa kuu ra íin ra ñuu kan, ra saa nduku ndia kunaꞌnu nuu ñuu Sidon, xiꞌin ndia kunaꞌnu nuu ñuu Tiro kuꞌva ña ndakutaꞌan mani ndia xiꞌin ra, saa chi tiaa ni sàa̱ ini ra xini ra na ñuu Tiro xiꞌin na ñuu Sidón. Saa chi ñuꞌú ñuu nuu xaꞌndia ra chiñu ke ^kee ña xixi na, ra xaꞌa ña kan ke ndiküni na kuachi xiꞌin ra. Ra saa ndakutaꞌan na ra taxi na xuꞌun ndaꞌa ra iin ra xinani Blasto ra *xachiñu nuu ra Herodes, ra ra Blasto kan kuvi ra sakindoo mani na ñuu kan xiꞌin ra Herodes.
Ña kan ke vaꞌa xakin Herodes iin kii ña xaa na nuu ra, ra ta ndixaa kii kan ra saa ndakundixi ra tikoto ña ndixi ra te xandia ra chiñu, ra ndakunduꞌu ra tiayu nuu xaꞌndia ra chiñu, ra saa xaꞌa ra ndatuꞌun ra xiꞌin na.
Ra saa xaꞌa yuvi kan ndiee ka vi kaꞌan na, kachi na saa:
—¡Süvi ra yuuvi yoꞌo kuvi ra kaꞌan! ¡Chi Ndioxi va kuvi ra kaꞌan! —kachi na.
Ra sakan saa kuu na kaꞌan na, saa ra ndikun ndixinu va iin ra tatun Ndioxi, ra taxi kueꞌe ndaꞌa ra, ra nuu na saa ndixiꞌi va ra, ra ndikun xaꞌa tikuxi xaxi va ri ra, saa chi ndindäsakaꞌnu ra Ndioxi, chi mii va ra ndasakaꞌnu ra.
Ra te sandiꞌi ra Bernabe xiꞌin ra Saulo ña ndikaꞌan ndoso ndia tuꞌun Ndioxi ñuu Jerusalén, ra saa ndakiꞌin ndia kuaꞌan ndia ñuu Antioquía, ra kuaꞌan tu ra Juan ra ndakunani Marcos va xiꞌin ndia.
Ra veꞌe ñuꞌu ñuu Antioquía ke ndixiyo ndia ndikaꞌan ndoso tuꞌun yuꞌu Ndioxi, ra ndixiyo tu ndia maestro sañaꞌa yuvi va, Ra ndia yoꞌo kuvi ndia: ra Bernabé, xiꞌin ra Simón (ra ra kan kuvi ra ndikaꞌan na ra tuun xiꞌin), xiꞌin ra Lucio ra kee ñuu Cirene, xiꞌin ra Manaén (ra ra kan kuvi ra inuu xaꞌnu xiꞌin ra Herodes, ra xikuu ra chiñu chee chi Galilea), xiꞌin ra Saulo.
Ra saa kuu iin kii ra ndee na kaꞌan na xiꞌin Ndioxi, ra iyoo suꞌun na ña ndixïxi na, ra saa ndikaꞌan Tachi Yii xiꞌin na kachi ña saa:
—Ra Bernabé xiꞌin ra Saulo, kuvi ndia ndikaxin yu kuꞌun kaꞌan ndoso tuꞌun yu, ra na tava siin ndo ndia, ra kaꞌan ndo xiꞌin Ndioxi xaꞌa ndia ña vaꞌa na saxinu ndia chiñu ña ndikaxin yu ndia sa ndia —kachi ña.
Ra te sandiꞌi na ña ndikaꞌan na xiꞌin Ndioxi xiꞌin ña ndixiyo suꞌun na ña ndixixi na, ra saa chindee na ndaꞌa na sata ndia ña ndikaꞌan na xiꞌin Ndioxi xaꞌa ndia. Ra te ndiꞌi saa nindiayu taꞌan na xiꞌin ndia ña kee ndia kuaꞌan ndia kaꞌan ndoso ndia.
Ra saa tiꞌvi Tachi Yii, ra Bernabé xiꞌin ra Saulo, kuaꞌan ndia ñuu Seleucia ña ndikaa yuꞌu mini, ra te ndixaa ndia ikan ra saa nandaa ndia itun xika nuu mini ra ndakiꞌin ndia kuaꞌan ndia ñuꞌú ña ndikaa niꞌni nuu mini ña nani Chipre.
Ra te ndixaa ndia ñuu ña nani Salamina, ra ikan xaꞌa ndia kaꞌan ndoso ndia tuꞌun Ndioxi ta veꞌe ñuꞌu, ta veꞌe ñuꞌu na judío ña iyoo kan. Ra kuaꞌan tu ra Juan Marcos va ña chindiee taꞌan ra xiꞌin ndia.
Ra xinuꞌni ndia saa ndixaa ndia, ndia ñuu ña nani Pafos va. Ra ikan ndakutaꞌan ndia xiꞌin iin ra judío ra nani Barjesús, ra ra saka kuvi ra. Ra kuaꞌa ni yuvi sandaꞌvi ra, ña ndikaꞌan ra ña kuu ra ra kaꞌan ndoso tuꞌun yuꞌu Ndioxi.
Ra vaꞌa ni xitaꞌan ra xiꞌin ra chiñu chee ra nani Sergio Paulo, ra ra chiñu kan ra ndichi ni ra, ña kan ke vaꞌa kana ra ra Bernabé xiꞌin ra Saulo ña kuaꞌan ndia nuu ra, saa chi kuni ni ra ña kuni soꞌo ra tuꞌun Ndioxi.
Ndi su nditäxi vaꞌa vi ra saka kan ña kandixa ra chiñu chee kan tuꞌun Ndioxi. Ra ra saka kan, ra Elimas ke kachi kivi ra tuꞌun griego.
Saa ra tiaa ni chitu ra ra Saulo ra ndakunani Pablo xiꞌin Tachi Yii, ra saa iin kaxi kaxi ndakotoꞌni ra nuu ra saka kan,
ra ndikaꞌan ra xiꞌin ra, kachi ra saa:
―¡Yoꞌo, ra seꞌe timiaꞌa va kuvi kun, saa chi sandaꞌvi kun yuvi, ra kundasi tu kun ña ndaa va, ra iin chitu ndaa nima kun xiꞌin takundiꞌi chiñu maña, xiꞌin chiñu kuiꞌna! Ra ¿a täan xa vaꞌa na kutuvi kun ña kava kun ña ndaa ña kuu kuenda Ndioxi?
Ra vichin taxi Ndioxi tundoꞌo ndaꞌa kun ra kuu kua kun ndiaꞌvi kii, ra küni ka kun ña yeꞌe ñuꞌu.
Ra te xini ra chiñu chee ka ña kuu kan, ra kandixa va ra, ra ndakanda ni ini ra xiꞌin ña sañaꞌa na xaꞌa Ndioxi.
Ra saa ndakiꞌin ra Pablo kuaꞌan ra xiꞌin ndia itaꞌan xiꞌin ra ñuu Pafos ra ikan ndandaa ndia itun xika nuu mini, ra ndakiꞌin ndia kuaꞌan ndia chi ñuu Perge ña ndikaa chi Panfilia. Ra ra Juan Marcos nindoo ñuu Pafos va, ra ikan nandiko ra kuanuꞌu ra ñuu Jerusalén va.
Ra ta ndiꞌi ndikaꞌan ndoso ndia tuꞌun Ndioxi ñuu Perge, ra saa ndakiꞌin ndia kuaꞌan ndia ñuu Antioquía ña ndikaa chi Pisidia va. Ra saa kuu ra ndakiꞌin ndia kuaꞌan ndia veꞌe ñuꞌu nuu ndakutaꞌan na judío iin kii ña ndakindiee na, ra te ndixaa ndia ra saa ndikiꞌvi ndia ini veꞌe ñuꞌu kan ndakundee ndia.
Ra te ndiꞌi kaꞌvi na ndiayu Ndioxi ña tiaa ra Moises, xiꞌin ña tiaa na ka sava na ndikaꞌan tuꞌun yuꞌu Ndioxi, ra saa tiꞌvi ndia kunaꞌnu veꞌe ñuꞌu kan tuꞌun nuu ra Pablo xiꞌin ndia taꞌan ra, ra suꞌva ke kachi ndia:
—Ñani, tu iyoo iin tuꞌun vaꞌa kaꞌan ndo xiꞌin na ndee yoꞌo ña vaꞌa na ndakindiee ini na, ra na kaꞌan ndo xiꞌin va na ―kachi ndia xiꞌin ra.
Ra saa ndakundichi ra Pablo ra ndixika ndaꞌa ra nuu yuvi kan ña na koo taxin yuꞌu na. Ra saa ndikaꞌan ra xiꞌin na kachi ra saa:
—Ndoꞌo na taꞌan yo ñuu Israel na kandixa Ndioxi, ra tiaa soꞌo ndo.
Tata yo Ndioxi, ra ^kiꞌin kuenda xiꞌin ñuu yo Israel, kuvi ra ndikaxin na xii xikua yo, ra ndukuaꞌa ni na *xa ra ta ndixaꞌan na xindee na ñuu Egipto, ra te ndiꞌi saa tava ra na xiꞌin ndiee ra ñuu kan.
Ra uvi xiko saa kuiya ña ndixika na iku yuu, ra xïin va Ndioxi xa ndiee ini ra xiꞌin na.
Ra sandiꞌi ra xaꞌa uxa ñuu ña xindoꞌni chi Canaán, ra ndataxi ra ñuꞌu kan ndaꞌa na xii xikua va yo.
Ra ta ndiꞌi, ra saa taxi ra tiaa ndia xaꞌndia chiñu nuu na, kuꞌva kumi ciento sava kuiya, iin saa ndia kuiya ña xaꞌndia chiñu ra Samuel ra ndikaꞌan ndoso tuꞌun yuꞌu Ndioxi.
Ra saa xaꞌa na nduku na iin rey ra kaꞌndia chiñu nuu na nuu Ndioxi, ra saa taxi Ndioxi ra Saúl, seꞌe ra Cis, ra kuu ndiseꞌe ra Benjamín, ña xaꞌndia ra chiñu inka uvi xiko kuiya.
Ra ta kindiaa Ndioxi chiñu ndaꞌa ra rey Saúl, ra ndataxi ra ndiayu ndaꞌa ra David ña nduu ra rey, ra saa ndikaꞌan ra xaꞌa ra, kachi ra saa: “Ra David, seꞌe ra Isai, kuvi iin tiaa ra vaꞌa, ra xani ini ta kuꞌva xani ini yu, ra ra kan kuvi ra sanduvi takundiꞌi chiñu ña kuni yu”, kachi ra.
Ra ndiseꞌe ra David kan kuvi Jesús ra ndikaxin Ndioxi sakaku na ñuu yo Israel va. Ra xa saa ke iyoo tu ña kindoo mii Tata yo Ndioxi xiꞌin na xii xikua va yo.
Ra ta xa ndinumi kaꞌni na ra Juan kan, ra saa ndikaꞌan ra kachi ra saa: “Süvi vi yuꞌu kuvi ra ndixaa sakaku ndoꞌo, ndi su chi sata yuꞌu ndikun iin tiaa vaxi ra, ra ndia nii chiñu loꞌo köo ndiayu yu sa yu nuu ra, saa chi ndia nii ndixan vi ra ke kuchüun yu ndaxi yu, saa chi chee ni ka va ra kan nuu yuꞌu”, kachi ra.
’Ña kan ke na kundaa ini ndoꞌo, na ñani yo na kuu ndiseꞌe ra Abraham, ra saa tu ndoꞌo na küu judío va ra kandixa ndo Ndioxi chi xaꞌa takundiꞌi va yo ke taxi Ndioxi tuꞌun ra ña sakaku ña yoo.
Ndi su na ndee Jerusalén xiꞌin ndia chiñu xaꞌndia chiñu nuu na, ra ndindaküni vi na Jesús ña kuu ra ra *kixi sakaku yoo, ra nii tuꞌun ña *tiaa ndia ndikaꞌan tuꞌun yuꞌu Ndioxi xinaꞌa, ña *kaꞌvi na veꞌe ñuꞌu ta iin iin kii ndakindiee na ke ndikundäa ini na xiꞌin vi; ña kan ke ta xaꞌni na Jesús ra ndixinu nuu tuꞌun kan.
Ra vaꞌa ni köo va kuachi ra ndindaniꞌi na, ndi su ndikaꞌan va na xiꞌin ra Pilato ña katakaa ra ra ndika cruz ndixiꞌi ra.
Ra ta ndiꞌi xa na takundiꞌi ña kaꞌan tuꞌun Ndioxi xaꞌa Jesús ña xiniñuꞌu ndoꞌo ni ra, ra saa sanuu na ra ndaꞌa cruz ra ndinduxin na ra.
Ndi su sandatiaku va Ndioxi ra.
Ra kuaꞌa ni ka va kii ndita ra ndixika ra xiꞌin na xitaꞌan xiꞌin ra, na *kee xiꞌin ra chi Galilea ra iin saa *xaa na xiꞌin ra ndia Jerusalén. Ra na kan kuvi na kaꞌan ndoso nuu yuvi xaꞌa ra vichin va.
’Xaꞌa ña kan ke ndatuꞌun tu nduꞌu va xiꞌin ndo vichin, xaꞌa tuꞌun vaꞌa, ña kindoo Ndioxi xiꞌin na xii xikua yo xinaꞌa.
Ra na kundaa ini ndo chi xa saxinu va Ndioxi ña kindoo ra xiꞌin na xii xikua yo nuu yo vichin, saa chi sandatiaku va ra Jesús, ta kuꞌva kachi tutu salmo ña uvi ña kachi suꞌva: “Yoꞌo kuvi seꞌe yu, ra taxi yu ña kutiaku kun vichin”, kachi ña.
Ra xa ndikaꞌan va Ndioxi ña sandatiaku ra Jesús, ra ndia nii ka kii küvi ra. Ra suꞌva ke kachi Ndioxi ndikaꞌan ra: “Ña vaꞌa ña kindoo yu xaꞌa xiꞌin ra David, ra ndaꞌa ndoꞌo va ke taxi yu ña”, kachi ra.
Ña kan ke kaꞌan inka salmo kachi ña saa: “Täxi kun tiaꞌyu iki kuñu, ra xachiñu nuu kun, ra kuꞌvi ni ini kun xini kun”, kachi ña.
Ra na kundaa ini ndo, chi süvi xaꞌa ra David ke kaꞌan tutu salmo kan. Chi ta xitiaku ra, ra ña ndixa ke xaꞌndia va ra chiñu nuu na ñuu ra ta kuꞌva kuni Ndioxi, ndi su te ndixiꞌi ra, ra ninduxin na ra xiꞌin na iva siꞌi ra, ra nditiaꞌyu va ra.
Ña kan ke na kundaa ini ndo, chi xaꞌa Jesús va ke kaꞌan ña, saa chi ra kan kuvi ra *ndatiaku xa Ndioxi, ra nditiäꞌyu iki kuñu ra.
Na taꞌan yo, na kundaa ini ndo, chi Jesús ra kaꞌan ndi xaꞌa xiꞌin ndo yoꞌo, kuvi ra kuchuun koo kaꞌnu ini xaꞌa kuachi ndo.
Ra kuenda ni na koo ndo, ña vaꞌa na ndöꞌo ndo tundoꞌo ña tiaa na ndikaꞌan ndoso tuꞌun yuꞌu Ndioxi xaꞌa xinaꞌa, ta kachi na suꞌva:
Na kundaa ini ndoꞌó, na ^xa siki Ndioxi, ra na ndakanda ini ndo, ra na ndoñuꞌu ndo;
Saa chi yuꞌu ra kuu Ndioxi kuvi ra ^xa kuaꞌa ni chiñu ña ndichi ni ña xini ndo ña ndee ndo vichin,
ra vaꞌa ni kuaꞌa ni va yuvi na ndatuꞌun xaꞌa ña xiꞌin ndo, ra kandïxa vi ndo na, kachi ña tiaa na —kachi ra Pablo xiꞌin na.
Ra ta sandiꞌi ra Pablo ndikaꞌan ndoso ra nuu na, ra saa kanata ra ini veꞌe ñuꞌu na judío kan xiꞌin ndia itaꞌan xiꞌin ra. Saa ra kuyachin va yuvi na küu judío ra ndikaꞌan na xiꞌin ra ña na kixi tuku ra inka kii ndakindiee ña sañaꞌa ra na tuꞌun Ndioxi.
Ra ta nindutia ndiꞌi na kee veꞌe ñuꞌu kan kuaꞌan na, ra saa ndakundikun kuaꞌa ni na judío, xiꞌin na küu judío na kandixa Ndioxi kuaꞌan na sata ra Pablo xiꞌin ra Bernabé. Ra ndikaꞌan ndia xiꞌin na ña na ndïko ini na kundikun na Ndioxi, ra xá ña vaꞌa ña kaꞌnu xiꞌin na.
Ra ta nditiandiaa inka kii ña ndakindiee na, ra saa ndakutaꞌan takundiꞌi na ñuu kan ña kuni soꞌo na tuꞌun Ndioxi.
Ndi su ta xini na judío kan ña kuaꞌa ni yuvi ndakutaꞌan ña kuni soꞌo na tuꞌun Ndioxi, saa ra tiaa ni *ndukuini ini na xini na ra Pablo, Ra saa xaꞌa na ndikaꞌan ñaꞌa kini na xaꞌa ra, ra ni süvi ña ndaa ke kaꞌan ra, kachi na.
Ndi su ndiyüꞌvi vi ra Pablo xiꞌin ra Bernabé, chi ndia ndiee ka ndundaku ini va kuvi ndia, ra ndikaꞌan ndia xiꞌin na, kachi ndia saa:
—Xa saa xiꞌna ka xiꞌin ndoꞌo, na kuu taꞌan ndi ke xiniñuꞌu ndatuꞌun va ndi tuꞌun Ndioxi, ndi su xaꞌa ña xïin ndo kuni soꞌo ndo ña, ra nïꞌi ndo kutiaku ndo ndia ndikaa ndikuꞌun, saa ra vaꞌa ka na kuꞌun ndi ndatuꞌun ndi xiꞌin yuvi na küu judío va vichin.
Saa chi xa saa ke iyoo chiñu ña xaꞌndia mii Tata yo Jesús nuu va ndi, ta kachi ra suꞌva:
Ndoꞌo kuvi ndo taxi yu ndiayu ndaꞌa, ña kuu ndo ñùꞌù ña kutuun ndo nuu takundiꞌi yuvi na küu judío,
Ra kuꞌun tu ndo kaꞌan ndoso ndo tuꞌun yu, inii kuvi nuu ña yuuvi ña vaꞌa na kundaa ini takundiꞌi yuvi ra kaku na”, kachi ra —kachi ra Pablo xiꞌin na.
Ra ta xini soꞌo yuvi na küu judío ña ndikaꞌan ra Pablo, saa ra tiaa ni kusii ini na, ra ndikaꞌan na ña vaꞌa ni tuꞌun Ndioxi; ra kandixa takundiꞌi va yuvi na xa niniꞌi taꞌvi ña kutiaku na xiꞌin Ndioxi ndia ndikaa ndikuꞌun.
Ra saa chikaa yuꞌu na judío kan, sava na siꞌi, na toꞌó, na tiaku ini, ra chikaa yuꞌu tu na sava tiaa ndia kunaꞌnu ndee ñuu kan, ña na ndakitaꞌan tuꞌun na ra kanitaꞌan na xiꞌin ra Pablo xiꞌin ra Bernabé, ra tava na ndia ñuu kan kuꞌun ndia kuni na.
Ra saa sakoyo ra Pablo yaka xaꞌa ra, ra saa tu ra Bernabé va, ra ña kan kuvi ña kaꞌan xaꞌa ndia ña ndïso ka ndia xaꞌa kuachi ña sa na ñuu kan, ndia saa ra ndakiꞌin ndia kuaꞌan ndia chi ñuu kaꞌnu Iconio va.
Ndi su takundiꞌi yuvi na xa ndakiꞌin tuꞌun Jesús, ra tiaa ni va kusii ini na kan, ra iyoo tu Tachi Yii xiꞌin va na.
Saa kuu, ra ndakiꞌin ra Pablo xiꞌin ra Bernabé kuaꞌan ndia, ra saa ndixaa ndia ñuu Iconio, ra saa ndikiꞌvi ndia veꞌe ñuꞌu na judío, ra xaꞌa ndia ndikaꞌan ndoso ndia tuꞌun xaꞌa Jesús nuu na. Ra kuaꞌa ni na judío xiꞌin na küu judío kandixa Jesús.
Ra na judío na ndikandïxa tuꞌun Ndioxi ra chikaa yuꞌu na yuvi na küu judío, ña na ndakani kiꞌvi ini na kuni na na ndikun Jesús.
Ndi su ra Pablo xiꞌin ra Bernabé, ra naꞌa ni ka va kuachi ndia ñuu kan, ra ndaku ni ndikaꞌan ndoso ndia tuꞌun Ndioxi nuu na, ra xindiaa ni ini ndia Jesús. Ra mii Ndioxi kuvi ra taxi ra ndiee ndaꞌa ndia ña xa ndia ña ndichi xiꞌin ña xituꞌun, ra ndañaꞌa ra nuu tuꞌun ña ndikaꞌan ndoso ndia xaꞌa ra ña kuu ña ña ndaa.
Ra saa ndataꞌvi taꞌan ndiꞌi va na ñuu, ra sava na xikitaꞌan xiꞌin na judío, ra sava tu na xikitaꞌan xiꞌin ra Pablo, xiꞌin ra Bernabé va.
Ra saa ndakutaꞌan na judío xiꞌin na küu judío, ra ndikataꞌan na xiꞌin na chiñu, ña kanitaꞌan na xiꞌin ra Pablo xiꞌin ra Bernabe, ra kuun na yuu ndia, kuni na.
Ndi su ta kundaa ini ra Pablo xiꞌin ra Bernabé xaꞌa ña ndikataꞌan na sa na xiꞌin ndia, ndia saa ra kee ndia ñuu kan, ra ndakiꞌin ndia kuaꞌan ndia ñuu Listra xiꞌin ñuu Derbe, ña ndikun ndiaa Licaonia, ra saa tu ñuu ña ndoꞌni yachin xiꞌin va ña.
Ra ikan ndixika ndia ndikaꞌan ndoso ndia tuꞌun vaꞌa xaꞌa Jesús nuu yuvi kan.
Ra ta ndixaa ra Pablo xiꞌin ra Bernabé ñuu Listra, ra saa xini ndia iin tiaa ra küvi kaka nduꞌu ra, ra tiaa kan, ra xa saa kaa ra ta kaku vi ra.
Ra tiaa ka vi soꞌo ra ña kaꞌan ra Pablo nduꞌu ra, ra saa iin kaxi kaxi ndakotoꞌni ra Pablo nuu ra, ra kundaa ini ra ña ndinuni ni va kandixa tiaa kan, ña kuchuun Ndioxi sandaꞌa ra ra.
Saa ndikaꞌan ra Pablo xiꞌin ra, kachi ra saa:
—Ndakundichi ndaku xiꞌin xaꞌa kun —kachi ra.
Ra ta xini yuvi kan, ña xa ra Pablo xiꞌin tiaa kan, ra saa xaꞌa na ndaꞌyu tuꞌun mii na, ña kaꞌan na ñuu Licaonia, ra kachi na saa:
—¡Ndioxi va kuvi na ndakiꞌin nuu tiaa yuuvi yoꞌo, ra xaa na nuu yo vichin! —kachi na.
Ña kan ke ndikaꞌan na xaꞌa ra Bernabé ña kuu ra ndioxi Jupiter, ra ra Pablo ndikaꞌan na xaꞌa ña kuu ra ndioxi Mercurio va, saa chi ra kan kuvi ra ndikaꞌan ndoso nuu na.
Ra saa xaa sutu ra ndiso chiñu xiꞌin veꞌe ñuꞌu ndioxi ña nani Júpiter, ña ndichi chi nuu ñuu, nuu iyoo yeꞌe ña kiꞌvi na ñuu kan, xiꞌin takundiꞌi na ñuu, ra ndiaka na sindiki ra ñuꞌu ita siki sukun ri ndixaa ri xiꞌin na, ra kuni na kaꞌni na ri ña soko na ri nuu ndia, ña ndasakaꞌnu na ndia.
Ndi su ta kundaa ini ra Pablo xiꞌin ra Bernabé, ña kuni yuvi kan ndasakaꞌnu na ndia. ra saa ndata saa ini ndia tikoto ndia, ra ndikiꞌvi ndia tiañu na, ra ndindaꞌyu ndia nuu na, kachi ndia saa:
—¡Na taꞌan yo! ¿Nichuun kuni ndo ndasakaꞌnu ndo nduꞌu? Ra tiaa taꞌan mii va ndo kuvi ndi. Ra tuꞌun vaꞌa xaꞌa Jesús va ke vaxi ndi kaꞌan ndoso ndi nuu ndo, ra na ndakoo ndo chiñu kiꞌvi ña xa ndo, ra ndakundiko ndo Ndioxi ra tiaku, ra xavaꞌa ndivi xiꞌin ñuꞌu, xiꞌin tiañuꞌu, xiꞌin takundiꞌi ka ñaꞌa ña iyoo.
Xinaꞌa ra ndakoo va Ndioxi yuvi ña xa na ndia ndia ka chiñu ña *kuni na.
Ra vaꞌa ni saa xa va na, ndi su ndixikuiin vi ra ña sa ra ña vaꞌa xiꞌin na xaꞌa ña ndañaꞌa ra mii ra ña kuu ra Ndioxi. Ra ra kan kuvi ra sakuun savi ña kan ke vaꞌa kana ña chiꞌi yo, ra vaꞌa ni xa ña, ña kan ke vaꞌa iyoo ña xixi yo, ra vaꞌa iyoo yo —kachi ra Pablo xiꞌin na.
Ra vaꞌa ni saa kachi ndia xiꞌin va na, ndi su uꞌvi na va saa kuchuun ndia sasi ndia nuu na ña vaꞌa ndixäꞌni na sindiki kan, ña soko na ri nuu ndia.
Saa kuu, ra xaa va sava na judío, na kee ñuu Antioquía xiꞌin na kee ñuu Iconio, ra ndikaꞌan na xiꞌin na ñuu kan, ra kuchuun va sandaꞌvi na na, ra saa xakin na yuu ra Pablo. Ra ta ndiꞌi, ra vaꞌa xa ndixiꞌi va ra káꞌan na, ra saa kañuꞌu na ra, ra ndixaꞌan na sakana na ra ndia chi nuu ñuu kan.
Ndi su ta ndixaa na ndikun Jesús xinunduu na ra Pablo, saa ra ndakoo va ra, ra saa nandiko tuku ra ndaxaa ra ñuu kan xiꞌin va na; Ra ta ndituvi inka kii, ra saa ndakiꞌin ra kuaꞌan ra xiꞌin ra Bernabé chi ñuu Derbe va.
Ra te ndiꞌi, ndikaꞌan ndoso ndia tuꞌun vaꞌa xaꞌa Jesús nuu na ñuu kan. Saa ra kuaꞌa ka vi na kandixa Jesús, ra saa nandiko tuku ndia kuaꞌan ndia chi ñuu Listra, xiꞌin ñuu Iconio, xiꞌin ñuu Antioquía.
Ra ta ndixaa ndia ta iin iin ñuu kan, ra saa ndikaꞌan ndia xiꞌin na ndikun Jesús ña ndaku ni na koo ini na, ra ndikaꞌan ka tu ndia xiꞌin na, ña xiniñuu ndoꞌo ni va na, ra saa ke kuchuun na kiꞌvi na nuu xaꞌndia Ndioxi chiñu.
Ra ndikaxin tu ndia, ndia xikuaꞌa ndia kunuu nuu ta iin iin veꞌe ñuꞌu va, ra ta ndiꞌi ndikaꞌan ndia xiꞌin Ndioxi, xiꞌin ña ndixiyo suꞌun ndia, ña ndixïxi ndia, ra saa ndikaꞌan ndia xiꞌin Ndioxi xaꞌa ndia xikuaꞌa kan.
Saa ra ikan ndikaꞌan ndoso ndia tuꞌun Ndioxi ñuu Perge, ra saa tu ñuu Atalia va.
Ra ndia ikan nandaa ndia itun xika nuu mini, ra ndakiꞌin ndia kuanuꞌu ndia ñuu Antioquía, ra ñuu kan ke ndikaꞌan na xiꞌin Ndioxi xaꞌa ndia, te xaꞌa ndia xika ndia kaꞌan ndoso ndia tuꞌun Ndioxi.
Ra ta ndixaa ndia ñuu Antioquía kan, ra saa ndakana ndia takundiꞌi na veꞌe ñuꞌu, ra ndatuꞌun ndia xiꞌin na xaꞌa takundiꞌi ña xa Ndioxi xiꞌin ndia, saa chi ndia na küu judío va xiin ndakundikun kandixa Jesús.
Ra naꞌa ni ka va xindee ndia ñuu kan, xiꞌin na kandixa Jesús.
Ra te xikanduꞌu ra Pablo ñuu Antioquía xiꞌin ra Bernabé ke ndixaꞌan sava tiaa ndia kee chi Judea, ñuu Antioquia kan, ra ndikaꞌan ndia xiꞌin tiaa ndia kandixa Jesús ña xiniñuꞌu ni na kakin na tuni Ndioxi ndia, ra kandixa tu ndia Jesús va, ra saa ke kaku ndia, chi saa ke kachi ndiayu ña ndakoo ra Moises, kachi ndia xiꞌin ndia.
Ndi su ndikindöo vi ini ra Pablo xiꞌin ra Bernabé xaꞌa ña ndikaꞌan ndia kee Judea, ña kan ke xa kuachi ni ndia xiꞌin ndia, ra saa ndakutaꞌan na veꞌe ñuꞌu, ra kindoo na ña kuꞌun ra Pablo xiꞌin ra Bernabé xiꞌin sava ka ndia veꞌe ñuꞌu kan, ndia ñuu Jerusalén ña kataꞌan ndia xaꞌa chiñu kan, xiꞌin ndia xitaꞌan xiꞌin Jesús, ra saa tu xiꞌin ndia xikuaꞌa veꞌe ñuꞌu va.
Ra saa tiꞌvi na veꞌe ñuꞌu ñuu Antioquía kan ndia kuaꞌan ndia; ra ichi kuaꞌan ndia ke ndikaa Fenicia xiꞌin Samaria, ra saa ndiyaꞌa ndia ndatuꞌun ndia xiꞌin na ndikun Jesús na ndee kan, xaꞌa na küu judío ña xa kandixa na Jesús. Ra ta kundaa ini na saa ra kusii ka vi ini na.
Ra ta ndixaa ra Pablo xiꞌin ra Bernabé ñuu Jerusalén, saa ra xa iyoo nduvi va na veꞌe ñuꞌu, xiꞌin ndia xitaꞌan xiꞌin Jesús, xiꞌin ndia xikuaꞌa veꞌe ñuꞌu, ña ndakiꞌin mani na ndia, ra saa xaꞌa ndia ndatuꞌun ndia xiꞌin na xaꞌa takundiꞌi ña xa Ndioxi xiꞌin ndia.
Saa ra ndakundita va sava ndia fariseo ndia xa kandixa Jesús, ra ndikaꞌan ndia kachi ndia saa:
—Tiaa ndia küu judío ra xiniñuꞌu ni va na koo tuni Ndioxi ndia, ra tiaa xiꞌin na siꞌi ra xiniñuꞌu tu na kundikun va na ndiayu Ndioxi ña ndakoo ra Moises —kachi ndia.
Ra saa ndakutaꞌan ndia xitaꞌan xiꞌin Jesús, xiꞌin ndia xikuaꞌa veꞌe ñuꞌu, ña kataꞌan ndia xaꞌa chiñu kan.
Ra te xa kuaꞌan kunaꞌa ni ndatuꞌun kuachi ndia xaꞌa chiñu kan, saa ra ndakundichi va ra Pedro ndikaꞌan ra xiꞌin ndia kachi ra saa:
—Ñani yo, xa kundaa ini takundiꞌi va ndo ña ndikaxin Ndioxi yuꞌu tiañu ndo, ña kuꞌun yu kaꞌan ndoso yu tuꞌun vaꞌa xaꞌa Jesús nuu yuvi na küu judío, ña vaꞌa na kandixa na.
Saa chi xini va Ndioxi ndia kuꞌva ke iyoo nima na, ña kan ke vaꞌa xiin ra ndakiꞌin mani ra na, ra ta kuꞌva xa ra xiꞌin yoo ña taxi ra Tachi Yii ra, ña iyoo ña xiꞌin yo ke xa tu ra xiꞌin na kan va.
Ra ¿nichuun ke ndiee ni ini ndoꞌo, ña xïin ndo kandixa ndo ña xa ndakiꞌin Ndioxi na, ra kaꞌan ndo xiꞌin na, ña sa na chiñu ña uꞌvi ni ña ndikuchüun na xii xikua yo sa na, ra ni mii yo kuchüun sa ña?
Ra xa kundaa va ini yo chi süvi ña kan ke ndisakaku yoo, chi Tata yo Jesús va kuvi ra sakaku yoo, ra ña uun va ke sakaku ra yoo, ra saa tu na kan va —kachi ra.
Ra saa ndakundichi ra Bernabé xiꞌin ra Pablo ra xaꞌa ndia ndikaꞌan ndia, saa ra kutaxin yuꞌu takundiꞌi va na, ra tiaa va soꞌo na ña ndikaꞌan ndia, xaꞌa ña ndichi xiꞌin ña xituꞌun ña *taxi Ndioxi ndaꞌa ndia *xa ndia xiꞌin na küu judío.
Ra ta sandiꞌi ndia ndikaꞌan ndia, ra saa ndikaꞌan ra Jacobo, kachi ra saa:
—Ñani yo, tiaa soꞌo ndo, na kaꞌan yu xiꞌin ndo:
Vichin, ra xa xini va soꞌo yo ña ndatuꞌun ra Simon ndia kuꞌva ke sakaku Ndioxi na küu judío; ra ña nuu va ke xa ra ña vaꞌa xiꞌin na, ña ndikaxin ra na ña kuu na, na ñuu ra.
Ra xaꞌa ña yoꞌo ke kaꞌan tu ña tiaa na ndikaꞌan tuꞌun yuꞌu Ndioxi xinaꞌa, ña kachi suꞌva va:
Ra ta xa na ndiꞌi ña yoꞌo,
ra saa nandiko yu ndasavaꞌa tuku yu veꞌe ra David ña nduva,
ra ndasavaꞌa tuku yu veꞌe nuu ndixiyo veꞌe te yachi,
ra ndakanindichi tuku yu ña,
ña vaꞌa na nanduku takundiꞌi ka sava na judío yuꞌu,
ra saa tu takundiꞌi yuvi na küu judío va, na xa ndikaxin va yu.
kachi Tata yo Ndioxi, ra ndikaꞌan xaꞌa ña kuu vichin ta yachi.
Ra takua ña kuvi sa yo ke tiaa yo iin tutu kuꞌun ndaꞌa na ña na käxi ka na ñaꞌa ña soko inka yuvi nuu naꞌna va, xiꞌin ña na küsun tiaa xiꞌin na siꞌi tu täan tandaꞌa vaꞌa na, ra saa tu na siꞌi va, xiꞌin ña na käxi na kuñu kiti ri ixaꞌna, xiꞌin ña na käxi na nii.
Saa chi ndia xinaꞌa vi ke xaꞌa na kaꞌan ndoso tuꞌun yuꞌu Ndioxi ña tiaa ra Moises, sañaꞌa na xaꞌa ña yoꞌo veꞌe ñuꞌu nuu ndakutaꞌan yoo na judío takundiꞌi kii yii ña ndakindiee yo —kachi ra Jacobo xiꞌin na.
Ra saa ndakutaꞌan ndia xitaꞌan xiꞌin Jesús, xiꞌin ndia xikuaꞌa veꞌe ñuꞌu, xiꞌin takundiꞌi na veꞌe ñuꞌu, ra *kindoo na ña ndakaxin na sava ndia yutaꞌan xiꞌin na ra tiꞌvi na ndia kuꞌun ndia xiꞌin ra Pablo, xiꞌin ra Bernabé ñuu Antioquia. Ra saa ndikaxin na ra Judas, ra ra yoꞌo, ra xinani tu ra Barsabás va, xiꞌin ra Silas, ra ndia ndikaxin na ra ndia ^xiniñuꞌu vaꞌa kuvi ndia nuu na ñani yo na veꞌe ñuꞌu.
Ra xiꞌin ndia kan ke tiꞌvi na tutu ña kuaꞌan nuu na küu judío, ra ndikun na Jesús, ra suꞌva ke kachi ña:
“Ñani yo, na küu judío, na ndee ñuu Antioquia ña ndikun ndiaa Siria, xiꞌin ndoꞌo na ndee ñuu ña ndikun ndiaa Cilicia, Nduꞌu, ndia xitaꞌan xiꞌin Jesús, xiꞌin ndia xikuaꞌa, xiꞌin na veꞌe ñuꞌu kuvi ndi kaꞌan ndioxi xiꞌin ndo.
Ra tiꞌvi ndi tutu yoꞌo xaa ña nuu ndo, saa chi xa kundaa va ini ndi ña ndixaa sava na kee yoꞌo, ña sataꞌan na ndoꞌo, ña kuni na sasana na ini ndo, ra ndikaꞌan na xiꞌin ndo ña xiniñuꞌu na koo tuni xini Ndioxi ndia tiaa, ra xiniñuꞌu tu kandixa ndo ndiayu ña tiaa ra Moisés va. Ra na kundaa ini ndo chi süvi nduꞌu kuvi ndi nditaxi ndiayu ndaꞌa na ña xaa na.
Xaꞌa ña kan ke ndakutaꞌan ndi, ña kindoo ndi, ra ndikaxin ndi sava ndia itaꞌan xiꞌin ndi ña xaa ndia kotoꞌni ndia ndoꞌo; ra xiꞌin ra ñani yo Bernabé, xiꞌin ra Pablo ke xaa ndia.
Saa chi ra Bernabé xiꞌin ra Pablo kuvi ndia xa ndataxi mii ña ndoꞌo ndia xaꞌa Tata yo Jesucristo.
Ra ra Judas, xiꞌin ra Silas kuvi ndia *tiꞌvi ndi xaa nuu ndo, ña vaꞌa kaxi kaxi na ndakani ndia nuu ndo xaꞌa takundiꞌi ña kaꞌan tutu yoꞌo xaꞌa.
Ra iin yuꞌu va ndi xiꞌin ña kaꞌan Tachi Yii Ndioxi, ra ña kan ke kindoo ndi ña sandüxa ndi xiꞌin ndo ña chikaa ndo tuni Ndioxi ndia tiaa, chi ña xiniñuꞌu sa ndo ke:
na käxi ndo kuñu kiti ri soko na nuu naꞌna, xiꞌin nii kiti, xiꞌin kuñu kiti ri ixaꞌna; ra na küsun tiaa xiꞌin na siꞌi tu täan tandaꞌa vaꞌa ndia xiꞌin na, ra saa tu na siꞌi va. Tu na kandixa ndo ña yoꞌo, saa ra vaꞌa ni va sa ndo. Na koo vaꞌa ndo”, *kachi na xiꞌin tutu ña kuaꞌan xiꞌin ndia kuaꞌan kan.
Ra ta ndixaa ndia kan ñuu Antioquía, ra saa ndakaya ndia ndiꞌi na ndikun ichi Jesús ra ndataxi ndia tutu ña kuaꞌan xiꞌin ndia ndaꞌa na.
Ra ta ndiꞌi kaꞌvi na ña, saa ra kusii nii ini na xaꞌa tuꞌun ndiee ini ña kaꞌan ña.
Ra ra Judas xiꞌin ra Silas ra chindiee taꞌan ni ndia xiꞌin na, ra ndikaꞌan ndia tuꞌun ndiee ini xiꞌin na, saa chi ndia kaꞌan ndoso tu tuꞌun yuꞌu Ndioxi kuvi ndia.
Ndi su ra Silas kindoo ini ña ña ndoo ra kan va.
Ra nindoo tu ra Pablo, xiꞌin ra Bernabé va ñuu Antioquia kan, ra ndakutaꞌan ndia xiꞌin kuaꞌa ni ka na, ra ndakundiee na ndikaꞌan ndoso na tuꞌun Ndioxi va.
Ra saa kuu ndiyaꞌa loꞌo kii, saa ndikaꞌan ra Pablo xiꞌin ra Bernabé, kachi ra saa:
—Naꞌa, ra na kuꞌun tuku yo kotoꞌni yo na ñani yo na ndee takundiꞌi ñuu nuu xa ndixaꞌan yo ndikaꞌan ndoso yo tuꞌun Tata yo Jesús, ra kuni yo ndia kuꞌva ke iyoo na —kachi ra.
Ra saa kuni ra Bernabé ña na kuꞌun ra Juan, ra iyoo inka kivi nani Marcos, xiꞌin ndia;
ndi su ndixïin ra Pablo, ña kuꞌun ra xiꞌin ndia, xaꞌa ña ndakoo ndaꞌa ra ndia ñuu Panfilia ña ndixïin ra chikaa ra ndiee xiꞌin ndia xiꞌin chiñu Ndioxi.
Ra saa ndinaa ndia xiꞌin taꞌan ndia xaꞌa ra. Ra saa taꞌvi taꞌan ndia, ra ra Bernabé ndakiꞌin ra Marcos kuaꞌan ra xiꞌin ra chi ñuu Chipre,
ra ra Pablo ndikaxin ra Silas va; ra ta ndiꞌi ndiakaꞌan na xiꞌin Ndioxi xaꞌa ndia,
ra saa kee ndia kuaꞌan ndia, ra ndiyaꞌa ndia veꞌe ñuꞌu na ñani yo na ndee chi Siria xiꞌin Cilicia ndikaꞌan ndia tuꞌun ndiee ini xiꞌin na.
Ra ta ndiꞌi, saa ndakiꞌin tuku ra Pablo xiꞌin ra Silas kuaꞌan ndia, ra saa ndixaa ndia ñuu Derbe, ra saa ndixaa tu ndia Listra va, ra ikan ndaniꞌi ndia iin ra itia ra kandixa Jesús, ra Timoteo ke nani ra, ra siꞌi ra ra judío kuvi ña, ra kandixa tu ña kan va Jesús, ra iva ra, ra ra griego va kuvi ra kan.
Ra ra Timoteo kan, ra vaꞌa ni nduꞌu tuꞌun xaꞌa ra, nuu na ndikun Jesús na ndee ñuu Listra xiꞌin Iconio.
Saa ra kindoo va ini ra Pablo ña kuꞌun ra Timoteo xiꞌin ra, ra saa chikaa ra tuni Ndioxi ra Timoteo ña vaꞌa kuëe väꞌa na kuni na judío na ndee nuu kuꞌun ndia kuni na ra, saa chi xini ndiꞌi va na iva ra ña kuu ra, ra griego.
Ra saa ndakiꞌin ndia kuaꞌan ndia; ra iin ta iyoo ña ndikaꞌan ndia xitaꞌan xiꞌin Jesús, xiꞌin ña ndikaꞌan ndia xikuaꞌa veꞌe ñuꞌu Jerusalaen xiꞌin ndia, iin saa iyoo ña ndatuꞌun ndia xiꞌin takundiꞌi na ndikun Jesús na ndee takundiꞌi ñuu nuu yaꞌa ndia kuaꞌan ndia.
Ra xiꞌin tuꞌun ña ndikaꞌan ndia xiꞌin na veñuꞌu ke ndinuni ni ka kandixa na, ra kuaꞌa ni ka tu na kandixa ta iin iin kii va.
Ra ta ndixaa ndia nuu ndakutaꞌan xaꞌñu Misia xiꞌin Bitinia, ra saa kuni ndia kuꞌun ndia chi Bitinia, ndi su nditäxi vi Tachi Yii Jesús ña kuꞌun ndia chi kan.
Ra saa ndiyaꞌa ndaku ndia chi Misia, ra iin saa nduxinu ndia ñuu ña nani Troas ña ndikaa ndia yuꞌu mini va.
Ra ñuu Troas kan ke satuvi Ndioxi nuu ra Pablo ñuú ra xini ra iin tiaa ra ñuu Macedonia ña ndichi ra, ra xakundaꞌvi ra nuu ra kachi ra saa: “Yaꞌa chi Macedonia ra chindiee taꞌan kun xiꞌin ndi”, kachi ra.
Ra ta ndiꞌi satuvi Ndioxi nuu ra Pablo, saa ra ndikun xa nduvi ndi ña kuꞌun ndi chi Macedonia va, saa chi xa kundaa kaxi va ini ndi ña kana Ndioxi nduꞌu kuꞌun ndi kaꞌan ndoso ndi tuꞌun ra.
Ra saa ndixaa ndi yuꞌu mini mii ñuu Troas, ndaa ndi itun xika nuu mini, ra ikan kee ndi, ra iin ndaku saa ndixaa ndi ndia ñuu Samotracia, ra inka kii ndituvi ndakiꞌin ndi ndixaa ndi ñuu Neápolis.
Ra ñuu Neápolis kee ndi, ra saa ndixaa ndi ñuu Filipos, ra xa mani ni gobierno ñuu Roma ñuu kan, saa chi viꞌi ni na kee Roma ndee. Ra iin ñuu ña xiniñuꞌu ni ke ini ñuꞌu ña kuu mii Macedonia. Ra ikan xindee ndi ndiaꞌvi kii.
Ra saa iin kii yii ña ndakindiee, kee ndi yeꞌe ñuu kan chi keꞌe, ra ndixaꞌan ndi yuꞌu iin itia nuu xa yunaꞌa na xaꞌan na kaꞌan na xiꞌin Ndioxi. Ra saa xikundee ndi yuꞌu itia kan, ra ndakani ndi tuꞌun Ndioxi nuu na siꞌi na ndakutaꞌan ndee kan.
Ra tiañu na siꞌi kan nduꞌu iin ñaꞌa ña nani Lidia, ra ñuu chee ña nani Tiatira ke kee ña; ra ña ixiko tikoto vaꞌa ña kuaꞌa tuun kuvi ña. Ra ña ndikun Ndioxi kuvi ña, ra tiaa soꞌo ña nduꞌu ña, ra saa ndakuna Ndioxi nima ña, ra kandixa va ña ña ndikaꞌan ra Pablo.
Ra saa chichi ña, ra saa tu na veꞌe va ña, ra ta ndiꞌi saa xakundaꞌvi ña nuu ndi, kachi ña saa:
—Tu ndakuni ndo yuꞌu, ña kuu yu ña ndikun Jesús, ra na kuꞌun ndo veꞌe yu ña ndakindiee ndo —kachi ña xiꞌin ndi.
Ña xa nduxa ña xiꞌin ndi, ra saa ndixaꞌan ndi veꞌe ña ndakindiee ndi.
Ra saa iin kii kee ndi kuaꞌan ndi yuꞌu itia kan kaꞌan ndi xiꞌin Ndioxi, ra ichi kan ndakutaꞌan ndi xiꞌin iin ñaꞌa loꞌo ña kuu mii tachi ña ndáku. Ra ña xachiñu ndaꞌvi va kuvi ña nuu iin tiaa, ra kuaꞌa ni xuꞌun xakanaa ña xiꞌin ña xa ndáku ña, ra ndataxi ña ña ndaꞌa tiaa kan.
Ra saa ndakundikun ña sata ra Pablo, ra ndaꞌyu ña,
—Ndia tiaa yoꞌo, ra ndia xachiñu nuu Ndioxi ra kaꞌnu kuvi ndia, ra vaxi ndia kaꞌan ndoso ndia tuꞌun vaꞌa xaꞌa Jesús nuu ndo, ña vaꞌa kaku ndo —kachi ña.
—Xiꞌin ndiee kivi Jesucristo xaꞌndia yu nuu kun, ra na kita kun ini ña —kachi ra xiꞌin ña.
Saa ra ndikun kita ndixa va tachi kan ini ña.
Ra ta kundaa ini na xitoꞌo ñaꞌa kan, ña küvi ka sakanaa na xuꞌun xiꞌin ña, saa ra tiaa ni ndisaa na ra tiin na ra Pablo xiꞌin ra Silas ra saa ndakundiaka na ndia ndixaa na xiꞌin ndia nuu na chiñu, yeꞌe chiñu kaꞌnu.
Ra saa ndixaa na xiꞌin ndia nuu na chiñu, kachi na saa:
—Ndia yoꞌo, ra ndia judío va kuvi ndia, ra xaa ndia sakanitaꞌan ndia na ñuu,
ra sañaꞌa ndia na costumbre ña xaa, ra köo ndiayu yo kutuꞌva yo ña, ra sa yo ña, chi na Romano va kuvi yo —kachi na.
Saa ra ndisaa ni na ñuu xiꞌin ndia, ra saa xaꞌndia ndia juez kan, chiñu nuu ndia soldado ña na tava ndia tikoto ra Pablo xiꞌin ra Silas, ra kani na ndia xiꞌin itun.
Ra ta ndiꞌi *kani na ndia, ra saa taan na ndia veꞌe kaa. Ra xaꞌndia na chiñu nuu ra ndia yeꞌe kaa ña na kondiaa vaꞌa ra ndia.
Ra saa ndakiꞌin ra ndia yeꞌe kaa kan ndia, ra ndixaꞌan ra taan ra ndia ndia kaꞌa veꞌe kaa nuu seꞌe vaꞌa, ra taan ra xaꞌa ndia ini itun ña vaꞌa na künu ndia.
Ra saa xaꞌa ndia kaꞌan ni ndia xiꞌin Ndioxi ra xita ndia, ra ndia ndia ñuꞌu vekaa kan va xini soꞌo. Ra ta xa kuaꞌan kusava ñuu,
saa ra tuꞌva xaꞌa va nditaan, ra iin ndiakua kisi ninu ña xaꞌa veꞌe kaa kan. Saa ra ndinuña ndiꞌi va yeꞌe kaa kan, ra ndikoyo tu kaa, ña nuꞌni ndaꞌa ndia ñuꞌu veꞌe kaa kan va.
Ra ta ndoto ra ndia yeꞌe kaa kan, ra saa ndixaꞌan ra xitoꞌni ra yeꞌe kaa kan ra xa ndinuña ndiꞌi va ña, ra saa tava ra ichi ra ña kaꞌni ra mii ra, saa chi vaꞌa xinu ndiꞌi va ndia ñuꞌu vekaa, káꞌán ra.
Ra saa nindaꞌyu ra Pablo, ra kachi ra saa xiꞌin ra:
—Xäꞌni kun mii kun chi ndee ndiꞌi va ndi —kachi ra.
Ra saa taꞌva ra ndia veꞌe kaa, ra ndikaꞌan ra xiꞌin ndia, kachi ra saa:
—Tata, ¿ni ke sa yu ra vaꞌa kaku yu? —kachi ra.
Ra saa ndakuiin ndia, kachi ndia saa xiꞌin ra:
—Na kandíxa kun Tata yo Jesucristo ra kaku kun, ra saa tu na veꞌe va kun ―kachi ndia.
Ra saa ndakani ndia tuꞌun vaꞌa xaꞌa Jesús nuu ra, ra xini tu soꞌo takundiꞌi na ndee veꞌe va ra.
Saa ra ndikun ñuu saa, ndukuiin ra ndakatia ra nuu takueꞌe ndia. Ra ta ndiꞌi, saá sakuchi ra Pablo ra, ra saa tu takundiꞌi na veꞌe va ra.
Ra saa ndakiꞌin ra ndia ndixaꞌan ndia xiꞌin ra veꞌe ra, ra taxi ra xixi ndia. Ra tiaa ni kusii ini tiaa kan, ra saa tu na veꞌe va ra xaꞌa ña kandixa na Ndioxi.
Ra ta ndituvi saa tiꞌvi ndia juez kan ndia kumisio kuaꞌan ndia kaꞌan ndia xiꞌin ra ndiaa yeꞌe kaa kan, ña na saña ra ra Pablo, xiꞌin ra Silas ña kuꞌun ndika ndia.
Ra saa ndikaꞌan ra ndiaa yeꞌe kaa kan xiꞌin ra Pablo xiꞌin ra Silas, kachi ra saa:
—Xa taxi ndia juez ndiayu ndaꞌa yu ña saña yu ndoꞌo, ña kan ke xa kuvi va kuꞌun ndo ndiꞌi ka ini ndo —kachi ra.
Ra saa ndikaꞌan ra Pablo xiꞌin ndia kumisio ndia ndixaa kan, kachi ra saa:
—Nduꞌu, ra ndia ñuu Roma va kuvi ndi, ra kani ndo nduꞌu nuu chitu, ra ndixayükun ndo kuachi xiꞌin ndi, ra *taan ndo nduꞌu veꞌe kàà. Ra vichin kuni ndo saña seꞌe ndo nduꞌu kuꞌun ndi. ¡Küꞌun ndi! Ndiakua na kixi mii ndia juez tava ndia nduꞌu, saa kuꞌun ndi —kachi ra xiꞌin ndia.
Ra saa ndaxaa ndia kumisio kan ndatuꞌun ndia xiꞌin ndia juez kan, ra ta kundaa ini ndia juez kan, xaꞌa ra Pablo xiꞌin xaꞌa ra Silas ña kuu ndia ndia Roma, saa ra ndiyuꞌvi ni ndia.
Ra saa kee ndia ndixaꞌan ndia, ra ndixaꞌan ndia nduku ndia ña kaꞌnu ini nuu ra Pablo xiꞌin ra Silas, ra saa tava ndia ndia veꞌe kaa, ra xakundaꞌvi ndia nuu ndia ña na kee ndia kuꞌun ndia ñuu kan.
Ra saa ndiyaꞌa ndia chi ñuu Anfípolis, ra saa ndiyaꞌa tu ndia Apolonia va, ikan kee ndia ra iin saa ndixaa ndia ndia ñuu Tesalónica nuu iyoo iin veꞌe ñuꞌu na judío.
Ra saa ndixaꞌan ra Pablo veꞌe ñuꞌu na uni kii ña yunaꞌa na ndakindiee na, saa chi ndia ndia ka nuu kuaꞌan ra, ra xa saa yunaꞌa ra ^xa va ra, ra ndakani ra tuꞌun Ndioxi nuu na.
Ra mii tutu nuu vaxi tuꞌun Ndioxi ke xiniñuꞌu ra ña ndakani ra nuu na xaꞌa Cristo, ña xiniñuꞌu ndoꞌo ni ra, ra kaꞌni na ra, ra na yaꞌa uni kii ra ndatiaku ra, kachi ra. Ra saa ndikaꞌan ka ra xiꞌin na, kachi ra saa:
—Mii Jesús ra kaꞌan yu xaꞌa xiꞌin ndo yoꞌo, kuvi ra kuu Cristo ra tiꞌvi Ndioxi kixi sakaku yoo va —kachi ra.
Ra kuaꞌa ni na griego na xa kandixa ndiayu Ndioxi kandixa Jesús, xiꞌin kuaꞌa ni na siꞌi na yoso tuꞌun ni, xiꞌin sava na judío, ra ndakutaꞌan na xiꞌin ra Pablo xiꞌin ra Silas.
Ra xaꞌa ña kandixa na kan, saa ra väꞌa ndikuni sava na judío, na ndikandïxa Jesús kuni na na, ra saa ndakaya na tiaa ndia xika sana, ndia väꞌa, ra chikaa yuꞌu na ndia ña ndakutaꞌan ndia xiꞌin na, ra sasaa na na ñuu, ra ndixaꞌan na ndikiꞌvi na veꞌe ra Jasón ndanduku na ra Pablo, xiꞌin ra Silas ña ndataxi na ndia ndaꞌa na ñuu kan kuni na.
Ndi su ndindanïꞌi vi na ra Pablo xiꞌin ra Silas, ra ndia ra Jasón va tiin kañuꞌu na kuaꞌan na, xiꞌin sava ka na ndikun Jesús, ra ndixaa na xiꞌin na nuu na chi ñuu kan, ra ndaꞌyu na, kachi na saa:
—Ra Pablo xiꞌin ra Silas, kuvi ndia xika sakaku kuachi ini saa ña yuuvi, ra vichin ra ndia yoꞌo va xaa ndia,
Ra ra Jasón kuvi ra iyóo kuachi, chi veꞌe ra yoꞌo ke xindee ndia. Ra takundiꞌi na yoꞌo, ra kuachi va ke kiꞌvi na xiꞌin ra chiñu César, saa chi kaꞌan na ña yoo inka rey, ra nani Jesús —kachi na.
Ra ta xini soꞌo na ñuu xiꞌin na chiñu tuꞌun kan, saa ra tiaa ni ndisaa na.
Ra saa kindoo na chiñu kan xiꞌin ra Jasón xiꞌin na itaꞌan xiꞌin ra, ña na taxi na xuꞌun ndaꞌa na, ra saña na, ra tu na ndakiꞌin tuku na ra Pablo xiꞌin ra Silas saa ra ndakïꞌin ka na xuꞌun kan.
Ra saa ndakutaꞌan na ndikun Jesús, ra ndikun ñuu saa tiꞌvi na ra Pablo xiꞌin ra Silas kuaꞌan ndia chi ñuu Berea va. Ra ta ndixaa ndia ñuu kan, ra saa ndixaꞌan ndia veꞌe ñuꞌu na judío na ndee kan.
Ra na judío na ndee Berea kan, ra toꞌo ni ka va na kan nuu na judío na ndee ñuu Tesalónica, saa chi xiin va na kandixa na Jesús xiꞌin ndinuni nima na, ra iin takundiꞌi kii nanduku na ña sañaꞌa ra Pablo na nuu tutu nuu vaxi tuꞌun Ndioxi, a ndixa saa kachi ña.
Ra kuaꞌa ni na judío kan kandixa Jesús, xiꞌin kuaꞌa ni na griego, ta kuu na siꞌi na kuika ni, xiꞌin tiaa ndia kuika ni.
Saa ra ndikun tava va na ndikun Jesús ra Pablo kuaꞌan ra chi yuꞌu mini, ra ra Silas xiꞌin ra Timoteo nindoo ñuu Berea va.
Ra ndia kuaꞌan xiꞌin ra Pablo ra ndia ñuu kaꞌnu Atenas va ndixaꞌan ndia ndiaka ndia ra. Ra ta nandiko ndia ndaxaa ndia ñuu Berea, ra saa ndikaꞌan ndia xiꞌin ra Silas xiꞌin ra Timoteo, ña numi ni na kuꞌun ndia ndakutaꞌan ndia xiꞌin ra Pablo ñuu Atenas.
Ra nani saa kuu ra Pablo ndiatu ra ña xaa ra Silas xiꞌin ra Timoteo, ra xini ra ña iyoo ni naꞌna inii kuvi nuu yaꞌa kuaꞌan ra ñuu kan, saa ra väꞌa vaꞌa ndikuni vi ra.
Ra saa ndixaꞌan ra veꞌe ñuꞌu ndatuꞌun ra xiꞌin na judío, xiꞌin na inka na xa kandixa Ndioxi, ra iin takundiꞌi kii ndatuꞌun tu ra xiꞌin na ndakutaꞌan ra xiꞌin nuu yaꞌvi va.
*Ra ta xini soꞌo sava tiaa ndia ndichi ndia sakuaꞌa nuu na nani Epicuro, xiꞌin ndia sakuaꞌa nuu na nani Estoico, tuꞌun Ndioxi, ra saa ndikaꞌan sava ndia, kachi ndia saa xaꞌa ra Pablo:
—¿Ni ke kaꞌan ni tiaa ra sandaꞌvi yuvi kaa? —kachi ndia.
Ra sava tu ndia ndikaꞌan, kachi suꞌva va:
—¿Vaꞌa xaꞌa takundiꞌi ndioxi ña iyoo inka ñuu xika va ke kaꞌan ni ra? —kachi ndia.
Ra xaꞌa ña ndatiaku yuvi, xiꞌin xaꞌa tuꞌun vaꞌa xaꞌa Jesús ke ndakani ra Pablo, ña kan ke kachi ndia saa.
Ra saa ndakundiaka na ra Pablo kuaꞌan ra xiꞌin na iin nuu nani Areópago, saa chi ikan kuu nuu yunaꞌa na xikuaꞌa kan ndakutaꞌan va na, ra saa ndindakatuꞌun na ra, kachi na saa:
—¿A kuvi kundaa ini ndi xaꞌa ña xaa ña kaꞌan kun xaꞌa?
Saa chi xïni ndi ni ñaꞌa ke kaꞌan kun xaꞌa, ra ña kan ke kuni ndi kundaa ini ni ke kuni kachi ña —kachi na xiꞌin ra.
Saa chi takundiꞌi mii na ñuu Atenas xiꞌin na kee inka ñuu ra ndee na suvi ñuu kan, ra niña ña xaa ke kuni na kuni soꞌo na, ra niña ña xaa tu kuni na ndatuꞌunꞌan va na.
Ra saa ndakundichi ra Pablo maꞌñu na, ra ndikaꞌan ra xiꞌin na, kachi ra saa:
Saa chi ta ndiyaꞌa yu xitoꞌni yu nuu ndasakaꞌnu ndo ndioxi ndo, ra xini tu yu iin nuu ndikaꞌyu tuꞌun kachi ña saa: “NDIOXI RA XÏNI YO”, kachi ña. Ra na kundaa ini ndo, chi xaꞌa Ndioxi ra xïni ndo kan ra ndasakaꞌnu ndo ra ke kaꞌan yu xiꞌin ndo vichin.
’Ra ra kan kuvi Ndioxi ra xavaꞌa ña yuuvi yoꞌo, xiꞌin takundiꞌi ñaꞌa ña iyóo nuu ña. Ra kandüꞌu ra ini iin veꞌe ñuꞌu ña xavaꞌa na yuuvi, saa chi ra kan kuvi ra xaꞌndia chiñu ndivi, ra saa tu nuu ñuꞌu va.
Ra nii xiniñüꞌu tu ra ña chindiee taꞌan na xiꞌin va ra, saa chi mii ra kuvi ra taxi ña tiaku yo, xiꞌin tachi, xiꞌin takundiꞌi ka ñaꞌa ña xamani nuu yo.
’Ra iin va tiaa kuvi ra xavaꞌa ra, ra ra indaa kan ku ra xiniñuꞌu ra ña ndasa kuaꞌa ra takundiꞌi nuu yuvi va, ña vaꞌa na kundee na takundiꞌi nuu ñuꞌu, ra chindee ra na nuu kuni mii va ra, ra taxi tu ra kutiaku na kuiya ña kuni mii va ra.
Ra ña xa ra takundiꞌi ña yoꞌo, ra ña kuni ra ña na nanduku va na ra ke, ra vaꞌa ni kuee kuee va na kaka kuaa ndaꞌa na, ra ndaniꞌi va na ra, saa chi kuëe iin kani ra, chi íin yachin va ra xiꞌin ta iin iin yo.
Ra mii ra kuvi ra taxi ña tiaku yo, ra taxi ra kanda yo xika yo, ña vaꞌa kuu yo yuvi ndee yo. Ra xa xini ndo chi ña ndikaꞌan ndia taꞌan ndo ndia tiaa tuꞌun nduvi ta yachi ra “Ndiseꞌe Ndioxi kuu tu yoo va”, kachi ndia.
Ra tu ndiseꞌe Ndioxi kuvi ndo, saa ra küvi vi kani ini ndo xaꞌa Ndioxi ña kuu ra oro, a plata a ndia ka tu yuu ña ndaku ini mii na yuuvi xavaꞌa va na.
Xinaꞌa ra xa ndiee ni va ini Ndioxi xaꞌa kuachi na xii xikua yo. Ndi su vichin ra ña kuni Ndioxi ke na nandiko ini takundiꞌi va yuvi na ndee iini saa ña yuuvi ra kandixa na ra, ra kaku na.
Saa chi xa chituni va Ndioxi iin kii ña sayukun ra kuachi xiꞌin takundiꞌi yuvi, ra ndaku ni va sayukun ra ña, ra tiaa ra ndikaxin ra kuvi ra kuniñuꞌu ra ña sayukun ra ña. Ra xiꞌin ña xa sandatiaku Ndioxi tiaa kan ke xa ndañaꞌa va ra ra nuu takundiꞌi yuvi, ña kuu ra Jesús ―kachi ra Pablo xiꞌin na.
Ra ta xini soꞌo na ña ndikaꞌan ra Pablo xaꞌa ña ndatiaku na ndii, ra saa xaꞌa sava na xasiki na ra, ra saa ndikaꞌan tu sava na, kachi na saa:
—Inka ichi saa kuni soꞌo ndi xaꞌa ña kaꞌan kun xaan —kachi na xiꞌin ra.
Ra saa ndakoo ra Pablo na, ra ndakiꞌin ra kuaꞌan va ra.
Ndi su sava na, ra kandixa va na ra, ra ndakutaꞌan na xiꞌin ra. Ra iin ra yutaꞌan xiꞌin na *kandixa kan nani Dionisio, ra ra kuchee xiꞌin na nuu nani Areópago kan kuvi ra, ra *kandixa tu ñaꞌa ña nani Dámaris va, xiꞌin kuaꞌa ni ka na.
Ra ta ndiꞌi, saa kee ra Pablo ñuu Atenas, ra ndakiꞌin ra kuaꞌan ra chi ñuu Corinto.
Ra ikan ndixiyo ra Pablo xachiñu ra xiꞌin va na, saa chi inuu chiñu xini va na, saa chi veꞌe tikoto vali ke xavaꞌa na kan, ra saa tu ra Pablo va.
Ra iin takundiꞌi kii ña ndakindiee na ndixaꞌan ra Pablo veꞌe ñuꞌu na judío, ña ndatuꞌun ra tuꞌun Ndioxi xiꞌin mii na judío, ra saa tu na küu judío va, xaꞌa ña kuni ra ña saxinu ra ini na.
Ra ta kee ra Silas xiꞌin ra Timoteo chi Macedonia ndixaa ndia ñuu Corinto ña ndakutaꞌan ndia xiꞌin ra Pablo, saa ra ndiee ni ka va ndachikaa ra ndiee ña ndatuꞌun ra tuꞌun Ndioxi xiꞌin yuvi, saa chi xa ndia kan va chindiee taꞌan xiꞌin ra ña xa ndia inka chiñu, ra iin kaxi kaxi va ndikaꞌan ra xiꞌin na judío ña kuu Jesús, ra ndiatu na xaa sakaku ñaꞌa.
Ndi su na judío kan, ra ndikandïxa vi na ra Pablo chi na ndikañaꞌa va kuvi na xiꞌin ra. Ra saa ndakisi ra Pablo yaka tikoto ra nuu na ña kuꞌun ra, ra ndikaꞌan ra xiꞌin na, kachi ra saa:
—Vichin, ra xa mii va ndo ndiso xiꞌin ña tiaku ndo; ra köo ka kuachi kuu yuꞌu, chi xa ndatuꞌun va yu xiꞌin ndo, ra ndixïn ndo kandixa ndo. Ra vichin kuꞌun yu ndatuꞌun yu xiꞌin na küu judío va —kachi ra xiꞌin na.
Ra ta kita ra veꞌe ñuꞌu kan, ra saa ndakiꞌin ra kuaꞌan ra veꞌe iin tiaa ra nani Justo va, ra ra ndikun Ndioxi kuvi tiaa kan, ra yachin sata veꞌe ñuꞌu kan va kanduꞌu ra.
Ra tiaa ra nani Crispo, ra inuu nuu na veꞌe ñuꞌu, xiꞌin na veꞌe ra, ra kandixa va na Jesús. Ra kuaꞌa ni tu mii va na ñuu Corinto kan va kandixa Jesús ña xini soꞌo na ña ndakani ra Pablo, ra chichi na.
Ra saa kuu, ra iin ñuú, satuvi Jesús nuu ra Pablo, ra ndikaꞌan ra xiꞌin ra, kachi ra saa:
—Kuayüꞌvi kun; chi na ndakundiee va kun, ña kaꞌan ndoso kun, ra na kutäxin yuꞌu kun.
Saa chi íin va yu xiꞌin kun, ra ndia nii na kuchüun tandiaa ndaꞌa yoꞌo, ña sa na ña väꞌa xiꞌin kun, ra na kundaa ini kun, chi iyoo kuaꞌa ni va na kuu kuenda yu ñuu chee yoꞌo —kachi ra xiꞌin ra.
Ra xaꞌa ña kan ke kindoo ra Pablo ndixiyo ra ñuu Corinto iin kuiya sava, ña sañaꞌa ra na tuꞌun Ndioxi.
Ra ta kuu ra Galión ra chiñu chee nuu inii saa Acaya, ra saa ndakutaꞌan na judío ra ndukuiin na kuachi xiꞌin ra Pablo. Ra ndakundiaka na ra ndixaꞌan na xiꞌin ra nuu na chiñu.
Ra ndikaꞌan na xiꞌin ra chiñu Galión kan, kachi na saa:
—Tiaa yoꞌo kuvi ra xika kaꞌan xiꞌin yuvi, ra saxinu ra ini na, ña na ndasakaꞌnu na Ndioxi, inka kuꞌva nuu ña käꞌan ndiayu Ndioxi ña ndakoo ra Moisés —kachi na.
—Tu kuachi ndiee ña kuvi sayukun yu kuvi ña, saa ra tiaa va soꞌo yu ña kaꞌan ndo.
Ndi su süvi ña chi xaꞌa tuꞌun, xiꞌin xaꞌa ndiayu mii va ndo kuvi ña, ra na sayukun mii va ndo ña, saa chi küni yu sayukun yu kuachi xaꞌa ña ñaa xiꞌin ndo —kachi ra.
Saa ra tava ra na keꞌe va.
Ra nuu ra Galión kan saa ndikun *tiin takundiꞌi va na ra Sóstenes, ra kuchee nuu veꞌe ñuꞌu na judío, ra xaꞌa *kani na ra, ndi su ndianii nindäa ra Galión kan ña kuu vi na.
Ra naꞌa ka va kuachi ra Pablo ñuu Corinto kan. Ra ta xa ndinumi kuꞌun ra chi Siria, ra saa xaꞌa ra nindiayu taꞌan ra xiꞌin na ndikun Jesús na ndee ñuu Corinto kan. Ra te ndiꞌi ra saa ndakutaꞌan ra xiꞌin ra Aquilas kuaꞌan ndia, ra kuaꞌan tu ña Priscila yasiꞌi va ra Aquilas kan xiꞌin ndia, ra te ndixaa na ñuu Cencrea, ra ikan ndixatia tieꞌe va ra Pablo xini ra, ña saxinu ra nuu iin ña kindoo ra xiꞌin Ndioxi. Ndia saa ra nandaa na ini itun xika nuu mini, ra ndakiꞌin na kuaꞌan na chi Siria va.
Ra saa ndixaa na ñuu Efeso, ra ikan kuu nuu ndoo va ra Aquilas xiꞌin ña Priscila yasiꞌi ra kundee na. Ra saa ndixaꞌan ra Pablo veꞌe ñuꞌu na judío na ndee ñuu Efeso kan ña ndakani ra tuꞌun Ndioxi nuu na.
Ra saa xaku ndaꞌvi na veꞌe ñuꞌu kan nuu ra, ña na kuachi ka ra xiꞌin na ndi su ndixïin vi ra.
Ra saa nindiayu taꞌan ra xiꞌin na, kachi ra saa:
—Xiniñuꞌu kuꞌun va yu ñuu Jerusalén ña ndasakanu yu viko ña vaxi, ndi su tu Ndioxi kuni, ra nandiko tuku va yu, kuni yu ndoꞌo —kachi ra xiꞌin na.
Ra saa nandaa ra Pablo ini itun xika nuu mini ra ndakiꞌin ra kuaꞌan ra chi ñuu Cesarea va.
Ra ta ndixaa ra ñuu Cesarea, ra saa ndakiꞌin ra ndixaꞌan ra ñuu Jerusalén ña ndikaꞌan ndioxi ra xiꞌin na ndikun Jesús ndee kan, ra ta ndiꞌi, ra saa ndakiꞌin ra kuaꞌan ra chi ñuu Antioquía.
Ra ikan kuachi ra loꞌo, ra ta ndiꞌi saa ndakiꞌin tuku ra ndixaꞌan ra ñuu ña ndoꞌni chi Galacia xiꞌin Frigia, ña ndikaꞌan ra tuꞌun ndiee ini xiꞌin na ndikun Jesús ndee kan.
Ra nani saa kuu ra Pablo xika ra inka xiyo. Ra saa ndixaa iin ra judío ra nani Apolos ñuu Efeso, ra ra ñuu Alejandria kuvi ra. Ra ndichi ni ra chi vaꞌa ni ndakani ra tuꞌun Ndioxi nuu yuvi, ra xini ni tu ra xiꞌin tutu nuu vaxi tuꞌun Ndioxi va.
Saa chi ra sakuaꞌa vaꞌa va kuvi ra ichi Ndioxi, ra ndinuni kavi ini ra ndakani ra tuꞌun Ndioxi, ra iin kaxi kaxi va sañaꞌa ra na xaꞌa Jesús, ra xaꞌa ña chichi na, ra takua xaꞌa ña sakuchi ra Juan yuvi va ke xini ra.
Ra saa chikaa ini ra Apolos kuꞌun ra chi Acaya, ra chikaa tu na ndikun ichi Jesús, na ndee ñuu Efeso va ndiee xiꞌin ra ña na kuꞌun ra. Ra saa tiaa na iin tutu kuaꞌan xiꞌin ra taxi ra ndaꞌa na ndikun Jesús ndee chi Acaya, ña vaꞌa na ndakiꞌin mani na ra. Ra ta ndixaa ra Apolos chi Acaya kan, ra chindiee taꞌan ni va ra xiꞌin na kandixa Jesús ndee kan.
Saa chi kaxi ni va *ndakani ra tuꞌun Ndioxi nuu na judío ndee kan, ra ndikaꞌan ra xiꞌin na ña väꞌa iyoo na, ra ndia nii tuꞌun ndikuchüun na ndakuiin na yuꞌu ra, saa chi niña mii tuꞌun Ndioxi va *xiniñuꞌu ra ña ndakani ra nuu na xaꞌa Jesús, ña kuu ra ra tiꞌvi Ndioxi *kixi sakaku yuvi.
Ra nani saá kuu ra Apolos xika ra ñuu Corinto, ra ra Pablo tu xika niꞌni chi ñuu ña ndoꞌni chi iku va, ra iin saa kuu ra saa ndixaa ra ndia ñuu Efeso va, ra ikan ndakutaꞌan ra xiꞌin sava ka ndia ndikun Jesús.
Ra nindakatuꞌun ra ndia, kachi ra saa:
—¿A xa ndakiꞌin ndo Tachi Yii ta kandixa ndo Jesús? —kachi ra.
Ra saa ndakuiin ndia, kachi ndia saa:
—Kundäa tu ini mii vi ndi ni ñaꞌa kuu Tachi Yii —kachi ndia.
Ra saa nindakatuꞌun ra ndia, kachi ra saa:
—Ndia ndiayu ke chichi ndo xiꞌin —kachi ra.
Saa ndakuiin ndia kachi ndia saa:
—Xiꞌin ndiayu ña *sañaꞌa ra Juan va ke chichi ndi —kachi ndia.
Ra saa ndikaꞌan ra Pablo, kachi ra saa xiꞌin ndia:
—Ña ndixa va ke *sakuchi ra Juan yuvi na xiin nandiko ini na xaꞌa kuachi, ra ndikaꞌan tu ra xiꞌin na ña na kandixa na ra ndikun vaxi sata va ra, ra ra ndikun vaxi kan, kuvi ra kuu Jesús, ra *kixi sakaku na yuuvi yoꞌo va ―kachi Palo xiꞌin na.
Ra ta ndiꞌi xini soꞌo ndia ña ndikaꞌan ra Pablo, ra saa chichi ndia xiꞌin ndiayu ña kuu mii Jesús, ña kandixa ndia ra ña sakaku ñaꞌa ra.
Ra kuꞌva uxi uvi tiaa kuvi ndia ndoꞌo saa kan.
Ra uni yoo ke ndixika ra Pablo veꞌe ñuꞌu na judío kan, ña ndikaꞌan ndoso ra tuꞌun Ndioxi nuu na xiꞌin takundiꞌi ndiee ra, ña kuni ra saxinu ra ini na ña na kandixa na xaꞌa ichi nuu xaꞌndia Ndioxi chiñu.
Ndi su ndixïin vi sava na kandixa na, chi na ndiee ka ndundaku ini va kuvi na, ra nuu chitu yuvi kan saa xaꞌa na ndikañaꞌa na xaꞌa va tuꞌun Ndioxi. Ndia saa ra kuxiyo ra Pablo nuu va na, ra saa ndakiꞌin ra kuaꞌan ra xiꞌin iin tiꞌvi na xa kandixa Jesús, iin veꞌe  nuu sakuaꞌa va na, ra kuenda iin tiaa ra nani Tirano kuvi ña, ra ikan ndakani ra tuꞌun Ndioxi nuu na iin takundiꞌi kii.
Ra uvi kuiya ka xikanduꞌu ra Pablo ñuu Efeso, ra ndixika ra ndakani ra tuꞌun vaꞌa xaꞌa Jesús nuu takundiꞌi yuvi na ndee chi Asia kan; ra nii judío kuvi na, ra nii süvi va na ndi su xini soꞌo takundiꞌi va na.
Ra mii va Ndioxi kuvi ra xiniñuꞌu ra Pablo ña vaꞌa *xa ra ña xituꞌun,
Saa chi ndia ndia ka va tikoto ña nditiandiaa ra Pablo, ra ^ndakiꞌin na ña kuaꞌan ña xiꞌin na, ra chinduꞌu na ña sata na xiꞌi, ra nduvaꞌa va na, ra ta *chinduꞌu tu na ña sata na ñuꞌu tachi ndivaꞌa ini, ra *kee tu tachi ndivaꞌa ini na kan va.
Ra saa *kuni tu sava ndia judío ndia *ndixika niꞌni *tava tachi ndivaꞌa ini yuvi, ña kuniñuꞌu ndia kivi Jesús ña tava ka ndia tachi ndivaꞌa ini yuvi, ra ndikaꞌan ndia xiꞌin tachi ndivaꞌa kan, kachi ndia saa:
—Xiꞌin ndiee Jesús, ra kaꞌan ndoso ra Pablo xaꞌa ke xaꞌndia ndi chiñu nuu ndo, ña na kee ndo —kachi ndia.
Ra uxa tiaa kuvi ndia xa saa kan, ra seꞌe ra Esceva, ra xaꞌndia chiñu nuu ndia sutu kuvi ndia.
Ra saa kuu ndia xika ndia, saa ra ndikaꞌan va tachi ndivaꞌa kan xiꞌin ndia, kachi ña saa:
—Xini va yu Jesús, ra xini tu yu yoo kuvi ra Pablo va; ndi su, ¿yoo kuvi ndoꞌo tu? —kachi ña.
Ra saa *ndukuiin tiaa ra tiin tachi ndivaꞌa kan kanitaꞌan ra xiꞌin ndia, ra kuchuun ra kanitaꞌan ra xiꞌin takundiꞌi va ndia, ra satakueꞌe ndiꞌi ra ndia, ra nii ndikundiëe ndia xiꞌin ra, ra saa kee ndia veꞌe kan xinu ndia kuaꞌan ndia, ra iin saa iin yala ndia, ra iin takueꞌe ndiꞌi ndia xa ra.
Ra kundaa ini takundiꞌi va na ndee ñuu Efeso, na kuu judío xiꞌin na küu judío xaꞌa ña ndoꞌo ndia kan, saa ra ndiyuꞌvi ka vi na, ra saa xaꞌa na xatoꞌo ni ka va na kivi Jesús.
Ra kuaꞌa ni tu na xa *kandixa Jesús va nandiko ini, ra xaꞌa na ndinaꞌma na kuachi na nuu chitu yuvi.
Saa ra iin vichin vichin va ndukuaꞌa yuvi na ndakundikun Jesús, ra tiaa ni tu ndundaku ini va na xiꞌin ndiee tuꞌun ra.
Saa kuu, ra ndiyaꞌa ndiaꞌvi kii, ra saa ndakani ini ra Pablo ña kuꞌun ra kotoꞌni ra na ndee ñuu ña ndikun ndia chi Macedonia ra saa tu ñuu ña ndikun ndia chi Acaya va, ra iin saa kuꞌun ra ndia chi Jerusalén va, ra te na ndiꞌi ra saa kuꞌun tu ra ñuu Roma va, ndakani ini ra.
Ra saa tiꞌvi ra uvi ndia xachiñu xiꞌin ra kuaꞌan ndia chi Macedonia, ra iin ra nani Timoteo, ra iin ra nani Erasto; ra mii ra Pablo tu nindoo ñaꞌa chi Asia va.
Ra saa kuu ra Pablo iin ka ra ñuu Efeso, saa ra ndukuiin va kuachi xiꞌin na kandixa Jesús.
Ra tiaa ra nani Demetrio kuvi ra ndukuiin xiꞌin kuachi kan, saa chi xiꞌin yuu ña nani plata ke xachiñu ra ña xavaꞌa ra naꞌna vali veꞌe ñuꞌu ndioxi ndii ña nani Diana, ra xiꞌin chiñu kan ke xakanaa ni tu na xachiñu xiꞌin va ra xuꞌun.
Ra ra kan kuvi ra ndachutaꞌan takundiꞌi tiaa ndia xachiñu chiñu kan, ra ndikaꞌan ra xiꞌin ndia, kachi ra saa:
—Ndia taꞌan yo, kundaa ini ndo chi chiñu ke xaa yo ña vaꞌa niꞌi yo xuꞌun.
Ndi su vichin ra xa kundaa va ini ndo, ra a xa ^xini va tu ndo iin tiaa ra nani Pablo, ña xika ra kaꞌan ndoso ra, kachi ra saa:“Ndioxi ña xavaꞌa ndaꞌa na yuuvi yoꞌo ra süvi ndioxi kuvi ña”, kachi ra, ra xa kuaꞌa ni va yuvi *saxinu ra ini, ra süvi takua ñuu Efeso yoꞌo ke xika ra, chi xa iin takundiꞌi va ñuu ña ndikun ndiaa Asia ke xika ra sañaꞌa ra na.
Ra ña ^xa ra yoꞌo suꞌva, ra iyo ni va ndiꞌi xaꞌa chiñu yo, ra ndiꞌi tu xaꞌa ña yoso tuꞌun ni veꞌe ñuꞌu ndioxi yo, Diana va, ra kañüꞌu ka na ña. Chi vichin ra iin takundiꞌi va ñuu ña ndikun ndiaa Asia ke kañuꞌu na ña, ra saa tu na ndee iini saa kuvi ña yuuvi va —kachi ra.
Ra ta xini soꞌo ndia ña ndikaꞌan tiaa kan, saa ra tiaa ni ndisaa ndia, ra saa xaꞌa ndia ndaꞌyu ndia, kachi ndia saa:
—¡Ña kaꞌnu ni kuvi siꞌi yo Diana, chi ña kan kuvi ndioxi yoo na ñuu Efeso! —kachi ndia.
Saa ra iin xaꞌa kaña takundiꞌi va na ñuu Efeso kan, ra saa kee sava na ndixaꞌan na tiin na ra Gayo xiꞌin ra Aristarco, ra ndia kee xiꞌin ra Pablo chi Macedonia kuvi ndia kan, ra saa iin kañuꞌu nduxa na ndia kuaꞌan ndia xiꞌin na, chi maꞌñu ñuu, nuu xa yunaꞌa na ñuu kan ndakutaꞌan na.
Saa ra *kuni tu ra Pablo va kuꞌun ra kaꞌan ra xiꞌin yuvi kan, ndi su nditäxi vi na itaꞌan xiꞌin ra, na xa ndikun Jesús, ña kuꞌun ra.
Ra saa xa tu ndia chiñu ndia itaꞌan xiꞌin ra Pablo ndia ndee mii ñuu Efeso va, saa chi tiꞌvi tu ndia kan va chiñu ndixaꞌan nuu ra, ña na küꞌun ra nuu yuvi kan.
Ra saa ndikaꞌan sava na judío na ndixaa ndita kan xiꞌin ra Alejandro ra kuu judío taꞌan na, ña na yaꞌa ra chi nuu, ra ndakani ra nuu na ñuu; ra saa ndiyaꞌa ra, ra ndoniꞌi ra ndaꞌa ra nuu na ña na kutaxin yuꞌu na, ra vaꞌa kaꞌan ra xaꞌa na taꞌan ra xiꞌin na ñuu kan *kuni ra.
Ndi su ta ndakuni na ra ña kuu ra judío, ra saa xaꞌa *nindaꞌyu na kuꞌva uvi hora, ra kachi na saa:
—¡Ña kaꞌnu ni kuvi siꞌi yo Diana, chi ña kan kuvi ndioxi yoo na ñuu Efeso! —kachi na.
Ra saa ndikaꞌan iin ra chiñu nuu na ñuu ra tiaa tutu, xiꞌin na ña na kutaxin yuꞌu na, ra ta kutaxin yuꞌu na, ra saa ndikaꞌan ra kachi ra saa xiꞌin na:
—Na taꞌan yo ñuu Efeso, xa kundaa ini takundiꞌi va na yuuvi ña kuu ñuu yo, ñuu ña ndiaa veꞌe ñuꞌu siꞌi yo Diana, ra kundaa tu ini na xaꞌa naꞌna ña, ña kee ña ndivi, ra ndakava ña nuu ñuꞌu va.
Ra ndia nii na küvi kaꞌan ña xïni xaꞌa ña, ña kan ke na koo yaa va ndo, ra ndia nii ña xä ndo, tu täan kiꞌin vaꞌa xini ndo xaꞌa ña.
Saa chi tiaa ndia ndiaka ndo xaa ndo yoꞌo, ra täan ndaa yuꞌu ndia ndioxi yo Diana, ra ni xaꞌa veꞌe ñuꞌu ña täan kaꞌan kiꞌvi va tu ndia.
Ra tu ra Demetrio, xiꞌin ndia xachiñu xiꞌin va ra, kuvi ndia kuni taxi kuachi xaꞌa ndia iin yuvi, saa ra na kuꞌun ndia nuu na tiin kuachi va, saa chi xa chiñu va na kan ke, ña sayukun na kuachi xiꞌin ndia.
Ndi su tu inka va kuvi ña kuni ndo kaꞌan ndo xaꞌa, saa ra ta xa ndee kuiti takundiꞌi na chiñu ñuu ke na kaꞌan ndo xaꞌa ña.
Saa chi iyo ni taxi na kuachi xaꞌa yo ña kanitaꞌan yo xiꞌin ra chiñu ñuu Roma. Ra tu na ndakatuꞌun na chiñu kan yoo xaꞌa ña *sakaña ndo vichin, ra nii nïꞌi tu mii yo ni ke kachi yo xiꞌin vi na —kachi ra.
Ra ta ndiꞌi ndikaꞌan ra tuꞌun kan xiꞌin na, ndia saa ra sandiꞌi ra nuu va na.
Ra te xikutuvi kuachi kan, ra saa ndakana ra Pablo takundiꞌi na ndikun Jesús, ra ndikaꞌan ra xiꞌin na ña na chikaa ni ka na ndiee ña kundikun na Jesús. Ndia saa ra nindiayu taꞌan ra xiꞌin na, ra ndakiꞌin ra kuaꞌan ra chi Macedonia va.
Ra te ndixaa ra kan, ra saa ndixika niꞌni ra, ta ñuu ta ñuu ña ndoꞌni chi Macedonia kan, ra ndikaꞌan ni tu ra xiꞌin na ndikun Jesús na ndee kan va, ña na chikaa ni ka na ndiee ña kundikun na Jesús, ra te ndiꞌi, ra saa ndakiꞌin ra kuaꞌan ra chi Grecia va.
Ra ta ndixaa ra Grecia kan, ra ikan ku nuu xikanduꞌu ra uni yoo. Ra te xa numi ndaa ra ini itun xika nuu mini ña kuꞌun ra chi Siria, saa ra kundaa va ini ra ña kuni na judío sandiꞌi na xaꞌa ra. Ra xaꞌa ña kan ke, vaꞌa ka chikaa ini ra ña *nandiko ra chi Macedonia iin taꞌan ichi nuu ndixaꞌan va ra.
Ra ta ndixaa ndi ñuu Filipos, ra ikan kuu nuu ndakunuu va ndia sava kan kuaꞌan ndia chi ñuu Troas.
Ndi su nduꞌu tu nindoo ñuu Filipos va, ra ndia ta ndiꞌi viko ña xixi na xita ña köo ndavi xiꞌin, ra saa vi ke nandaa ndi ini itun tun xika nuu mini ña ndakiꞌin ndi kuaꞌan ndi sata ndia, ra uꞌun vi kii ndixika ndi, ra saa vi ndixaa ndi ñuu Troas kan ña ndakutaꞌan ndi xiꞌin ndia, ra uxa kii kuachi ndi ñuu kan.
Ra xikuaa kii sabado, hora ña kiꞌin xaꞌa kii domingo nuu na judío ke, ndakutaꞌan ndi xiꞌin na ñani yo, na ndikun Jesús ñuu Troas kan, ña kuxi ndi xita ña ndakaꞌan ndi xaꞌa Tata yo Jesus, ra saa xaꞌa ra Pablo ndakani ra nuu na, ra ndakani ra saa kuu ña sava ñuu va, saa chi inka kii tuvi ke xa kana ra kuꞌun inka ñuu va.
Ra veꞌe chee sukun ña ndiso taꞌan va kuvi veꞌe nuu ndakutaꞌan ndi xindee ndi, ra tiaa ni kuaꞌa ñuꞌu tuun ini ña.
Ra saa ndaa iin ra itia ra nani Eutico ndakunduꞌu ra ndana veꞌe kan. Ra nduꞌu ra saa xaꞌa kuni kusun va ra, saa chi kunaꞌa ni va ndakani ra Pablo nuu na. Ra nduꞌu ra saa ndikixi vaꞌa va ra, ra saa kenuu ra ndana veꞌe toto ña uni kan ndakava ra ndia xaꞌa veꞌe ni̱nu̱ va. Ra ta ndixaꞌan na ndoniꞌi na ra, saa ra xa ndixiꞌi vaꞌa va ra.
Saa ra nuu tu ra Pablo va ndixaa ra nuu kanduꞌu ra loꞌo kan, ra saa ndakusiti ra ña ndanumi ndiaa ra ra, ra saa ndikaꞌan ra xiꞌin na, kachi ra saa:
—Kuäyuꞌvi ndo, chi tiaku va ra —kachi ra.
Ra te ndiꞌi saa *nandaa tuku va ra Pablo *nandiꞌvi ra ini veꞌe kan, ra saa taꞌvi xita taxi ra ndaꞌa na ndee xiꞌin ra xixi na, ña ndakaꞌan na xaꞌa Tata yo Jesús, ra saa xixi ka tu na xa ta kuꞌva yunaꞌa va na. Ra te ndiꞌi saa ndakani ka ra Pablo nuu na iin saa ndia ndituvi va, ndia saa ra ndakiꞌin ra kuaꞌan va ra.
Ra ra loꞌo ra ndakava kan, ra ndia nii loꞌo kuëe nindoꞌo ra, ra saa ndakutaꞌan ra xiꞌin na taꞌan ra kuanuꞌu ra veꞌe va ra, ra kusii kavi ini na, ra saa tu na sava kan va.
Ra ta xa kee ndi ñuu Troas kan kuꞌun ndi, ra saa ndikataꞌan ra Pablo xiꞌin ndi, ña *kindoo ini ra kuꞌun ra chi ñuꞌu va, ra iin saa xaa ra ndia ñuu Asón, ra nduꞌu tu, kuꞌun xiꞌin itun tu xika nuu mini va, ra ndia ñuu Asón kan vi ke kundiatu ndi ndakiꞌin ndi ra, kachi ra xiꞌin ndi.
Ra te xa ndixaa ra Pablo ndakutaꞌan ra xiꞌin ndi ñuu Asón kan, saa ra ikan nandaa takundiꞌi ndi itun tu xika nuu mini, ra iin saa ndixaa ndi ndia ñuu Mitilene va.
Ra inka kii ndituvi nandaa tuku ndi itun xika nuu mini ra ndakiꞌin ndi kuaꞌan ndi, ra iin saa ndixaa ndi ndia yachin nuu ndikaa ñuꞌu loꞌo ña ndikaa niꞌni nuu mini ña nani Quío va, ra inka kii ndituvi ndixaa tuku ndi ñuꞌu loꞌo ña ndikaa niꞌni nuu mini ña nani Samos va. Ra iin saa ndiyaꞌa ndaku ndi ndixaa ndi ndia ñuu Trogilio va, ra ikan ndakindiee va ndi, ra inka kii ndituvi vi ndakiꞌin ndi kuaꞌan ndi, ra iin saa ndixaa ndi ndia ñuu Mileto va.
Ra suꞌva ke xa ndi, saa chi ra Pablo ra ndiküni ka ra ña kuachi ni ra chi Asia, ra xaꞌa ña kan ke ndixïin ka ra ña yaꞌa ra ñuu Efeso. Saa chi ña kuni ra ke numi ni na xaa ra ñuu Jerusalén ña koo ra xiꞌin na ñuu Jerusalén viko ña ndataxi na tixaꞌvi ndaꞌa Ndioxi xaꞌa kuiꞌi ña nuu.
Ra ta xa ndee ndi ñuu Mileto, ra saa tiꞌvi ra Pablo chiñu ndixaꞌan nuu ndia xikuaꞌa ndia ndikun Jesús, ndia ndee ñuu Efeso ña na kixi ndia kuni ndia ra ñuu Mileto.
—Xini va ndo ndia kuꞌva ke xa yu ta ndixiin yu xiꞌin ndo, ndia kii nuu ña xaa yu chi Asia yoꞌo, ra iin saa ndia kii vichin va.
Saa chi takundiꞌi kii ña ndixiyo yu xiꞌin ndo, ra xiin va yu xa ni̱nu̱ yu xiꞌin mii yu, ra xiin tu yu xaku va yu, ña xachiñu yu nuu Tata yo Jesús, ra kuchuun tu yu ndiyaꞌa yu nuu takundiꞌi ña *kuni na judío taꞌan yu sa na xiꞌin va yu.
Ra vaꞌa ni saa va, ndi su ndixikütuvi yu, chi ndakundiee va yu ña ndakani yu nuu ndo xaꞌa takundiꞌi ña kumani nuu ndo; ra vaꞌa ni nuu chitu yuvi kuvi ña, ra vaꞌa ni veꞌe va tu ndo kuvi ña, ra sakuaꞌa va yu ndoꞌo.
Ra vaꞌa ni judío kuvi na, ra vaꞌa ni süvi judío kuvi va tu na, ndi su ndakani va yu nuu na ña xiniñuꞌu na nandiko ini na xaꞌa kuachi na, ra nandiko na nuu Ndioxi, ra kandixa na Tata yo Jesús.
Ra vichin, ra Tachi Yii va ke xa nduxa xiꞌin yu ña kuꞌun yu ñuu Jerusalén, ra ña kan ke xiniñuꞌu kuꞌun va yu, ra kundäa ini yu ni ke ndoꞌo vi yu ikan.
Saa chi iin takundiꞌi va ñuu nuu kuaꞌan yu, ra kaꞌan Tachi Yii xiꞌin yu ña sandoꞌo ni na yuꞌu, ra chikaa na yuꞌu veꞌe kàà.
Ndi su ndia nii ñaꞌa ke ndiꞌi ini yu xaꞌa vi, ra nii ña tiaku tu yu ke xäku ndiaa vi yu, chi ña kuni yu ke na ndakundiee ka yu xiꞌin ña kusii ini yu ña sandiꞌi yu chiñu ña taxi Tata yo Jesús ndaꞌa va yu, ña na ndakani yu nuu yuvi xaꞌa ña kuꞌvi ni ini Ndioxi xini ra na.
’Ra na kundaa ini ndo vichin, saa chi ndoꞌo, na ndikaꞌan ndoso yu tuꞌun Ndioxi nuu, ra ndia nii ka kii küni ka ndo yuꞌu.
Ra xaꞌa ña kan ke kaꞌan yu xiꞌin ndo, ña kuëe ndiso ka yu xiꞌin ndo vichin, tu na kuchüun ndo kaku ndo.
Saa chi xa ndakani va yu nuu ndo xaꞌa takundiꞌi ña kuni Ndioxi sa ra xiꞌin ndo, ra ndia nii ña nditisëꞌe yu nuu ndo.
Ra na kondiaa ni ka ndo mii va ndo, ra saa tu na veꞌe ñuꞌu va, saa chi ndoꞌo kuvi ndo ndikaxin Tachi Yii ña kiꞌin ndo kuenda xiꞌin na veꞌe ñuꞌu Tata yo Jesús, na ndasata ra xiꞌin nii ra.
Ra na kundaa ini ndo, saa chi ta xa na kuꞌun yu, ra kixi va yuvi ña kuni na sandiꞌi na xaꞌa na veꞌe ñuꞌu, ra ta kuꞌva xa ndivaꞌyu kuiꞌna ña sandiꞌi ri xaꞌa ndikachi, saa ke sa na.
Ra tiañu mii va ndo ke ndakoo sava na xaꞌa sañaꞌa ña maña, ra kuaꞌa ni va na xa kandixa Jesús ndakundikun sata na.
Ña kan ke kuenda ni na koo ndo vichin, ra na ndakaꞌan ndo chi uni saa kuiya ña ndixiyo yu xiꞌin ndo, ra ñuu kaꞌñu va *sakuaꞌa yu ndoꞌo, ra *xaku ni tu yu nuu Ndioxi va xaꞌa ndo ña kuꞌvi ini yu xini yu ndoꞌo.
Ra yuꞌu, ra ndindüku yu xuꞌun nuu ndo, ra ni tikoto nindüku yu nuu ndo kundixi yu;
ra xa kundaa tu ini mii va ndo, chi *xachiñu mii va yu, ña vaꞌa ndiniꞌi yu ña *xiniñuꞌu yu xiꞌin ndia xitaꞌan xiꞌin yu.
Ra tuku tuku *sañaꞌa yu ndoꞌo, ña xiniñuꞌu sachiñu ndo, ra saa ke kuvi chindiee taꞌan ndo xiꞌin na kumani ñaꞌa nuu. Ra na ndakaꞌan ndo xaꞌa tuꞌun ña ndikaꞌan Tata yo Jesús, ta kachi ra ra suꞌva: “Vaꞌa ni ka va kee na taxi ñaꞌa ndaꞌa inka yuvi, nuu ña ndakiꞌin mii na ña ndaꞌa yuvi kan”, ―kachi ra.
Ra ta sandiꞌi ra Pablo ndikaꞌan ra xiꞌin ndia, ra saa ndakusiti ra, ra ndikaꞌan ra xiꞌin Ndioxi, ra saa tu ndia kan va.
Ra saa xaꞌa takundiꞌi ndia xaku ndia, ra ndanumi taꞌan ndia xiꞌin ra, ra nditiandiaa yuꞌu ndia iin xiyo nuu ra ña ndindiayu taꞌan ndia xiꞌin ra.
Ra *kusuchi ni ini ndia, saa chi küni ka ndia ra, kachi ra xiꞌin na. Ndia saa ra ndixaꞌan ndia xiꞌin ra nuu ndaa ra itun xika nuu mini va.
Ra ta ndiꞌi nindiayu taꞌan ndi xiꞌin ndia xikuaꞌa veꞌe ñuꞌu ñuu Efeso, ra saa nandaa ndi ini itun xika nuu mini, ra ndakiꞌin ndi kuaꞌan ndi, ra iin saa ndixaa ndi ndia ñuꞌu loꞌo ña ndikaa niꞌni nuu mini ña nani Cos va. Ra inka kii ndituvi ndakiꞌin tuku ndi kuaꞌan ndi xiꞌin itun xika nuu mini, ra iin saa ndixaa ndi ndia ñuꞌu loꞌo ña ndikaa niꞌni nuu mini ña nani Rodas va, ra ndia ikan kee ndi, ra iin saa ndixaa ndi ndia ñuu Pátara va.
Ra ñuu Pátara kan ndiniꞌi ndi iin itun xika nuu mini ndaa ndi, ra saa ndakiꞌin ndi kuaꞌan va ndi.
Ra iin saa ndiyaꞌa ndi ndia xiin ñuꞌu loꞌo ña ndikaa niꞌni nuu mini ña nani Chipre ña ndikaa chi ndaꞌa ichin, ra saa ndiyaꞌa ndi kuaꞌan ndi chi Siria va. Ndi su ndixäꞌan ndaku ndi chi ndiyaꞌa tu ndi ñuu Tiro va, ña sanuu na ña ndiso itun kan ñuu kan.
Ra ñuu Tiro kan ndakutaꞌan ndi xiꞌin sava na ndikun Jesús, ra saa kuachi ndi xiꞌin na ñuu kan uxa kii. Ra xiniñuꞌu Tachi Yii na ña ndikaꞌan na xiꞌin Pablo ña na küꞌun ra chi ñuu Jerusalen.
Ra ta xa ndiꞌi kii kan, ra saa kee ndi ra ndakiꞌin ndi kuaꞌan ndi, ra saa ndakutaꞌan ndia ñani yo xiꞌin yasiꞌi ndia, xiꞌin seꞌe ndia, ra ndixaꞌan na xiꞌin ndi ndia yuꞌu mini, ra ikan ndakusiti takundiꞌi ndi ra ndikaꞌan ndi xiꞌin Ndioxi.
Ra saa ndanumi taꞌan ndi ña ndindiayu taꞌan ndi xiꞌin na, ra saa nandaa ndi itun xika nuu mini ra ndakiꞌin ndi kuaꞌan va ndi, ra saa nandiko na kan kuanuꞌu na veꞌe na.
Ra ñuu Tiro kan kee ndi, ra iin saa ndixaa ndi ndia ñuu Tolemaida va, ra ta ndixaa ndi ra saa ndikaꞌan ndioxi ndi xiꞌin na ñani yo na ndikun Jesús, na ndee ñuu kan, ra ikan kuachi ndi xiꞌin na iin kii va.
Ra inka kii ndutuvi tu kee ndi ñuu Tolemaida kan, ra saa ndakiꞌin ndi kuaꞌan ndi, ra iin saa ndixaa ndi ndia ñuu Cesarea va. Ra ta ndixaa ndi ñuu kan, ra saa ndixaꞌan ndi veꞌe ra Felipe, ra kaꞌan ndoso tuꞌun Ndioxi, ra ra kan kuvi tu ra itaꞌan xiꞌin ndia chindiee taꞌan xiꞌin na veꞌe ñuꞌu Jerusalén, ña kuu ndia uxa va, ra ikan kuachi ndi xiꞌin va ra.
Saa ra xa kukuaꞌa va kii ndee ndi kan, ra saa ndixaa iin ra kaꞌan ndoso tuꞌun yuꞌu Ndioxi, ra nani Agabo, ra kee chi Judea,
ña kotoꞌni ra nduꞌu. Ra ta ndixaa ra, ra saa kiꞌin ra ñii ña nuꞌni toko ra Pablo, ra chikuꞌni ra ña xaꞌa mii ra, ra saa tu ndaꞌa va ra, ra saa ndikaꞌan ra, kachi ra saa:
—Suꞌva ke *sa na chikuꞌni na tiaa ra xiꞌin cuenda ña yoꞌo, ta xa na xaa ra ñuu Jerusalén, ra ndataxi na ra ndaꞌa inka yuvi na küu judío, kachi Tachi Yii —kachi ra.
Ra te xini soꞌo ndi xiꞌin na ñuu Cesarea ña yoꞌo, ra saa *xaku ndaꞌvi ndi nuu ra Pablo ña na küꞌun ra ñuu Jerusalén.
Ra saa ndakuiin ra, kachi ra saa:
—Xäku ndo, chi ndia yuꞌu va sakusuchi ndo ini. Saa chi yuꞌu ra xa iyoo nduvi va yu, ña kunuꞌni yu kuꞌun yu veꞌe kaa, ra saa tu ña kuvi yu ñuu Jerusalén va, xaꞌa Tata yo Jesús —kachi ra.
Ra vaꞌa ni ndikaꞌan ni va ndi xiꞌin ra, ndi su ndikuchüun vi ndi ña saxinu ndi ini ra, ndia saa ra ndikaꞌan ndi xiꞌin ra, kachi ndi suꞌva va:
—Na koo ña kuni mii Tata yo Jesús va —kachi ndi.
Ta ndiꞌi, ra saa xaꞌa ndi xa nduvi ndi, ra saa kee ndi ñuu Cesarea kan, ra ndakiꞌin ndi kuaꞌan ndi ñuu Jerusalen va.
Ra kuaꞌan tu sava ndia ñuu Cesarea ndia ndikun Jesús va xiꞌin ndi, ra kuaꞌan tu iin ra ñuu Chipre, ra nani Nasón va xiꞌin ndi, ra ra kan ra xa naꞌa ni va kandixa ra kan Jesús, ra veꞌe ra kan ke xaa ndi kindoo va ndi.
Ra te ndixaa ndi ñuu Jerusalén, ra tiaa ni kusii ini na ñani yo, na ndikun Jesús, na ndee kan ndakiꞌin na nduꞌu.
Ra inka kii ndituvi ndakiꞌin ndi ndixaꞌan ndi xiꞌin ra Pablo, ña kuni ndi ra Jacobo. Ra ta ndixaa ndi ra xa ikan tu ndee takundiꞌi ndia xikuaꞌa veñuꞌu va.
Ra saa ndikaꞌan ndioxi ra Pablo xiꞌin ndia, ra saa xaꞌa ra ndakani ra ndia kuꞌva ke xiniñuꞌu Ndioxi ra, ña sañaꞌa ra na küu judío xaꞌa ichi Jesús.
Ra ta ndiꞌi ndakani ra nuu ndia, saa ra kusii ni va ini ndia ra ndasakaꞌnu ndia Ndioxi. Ra saa ndikaꞌan ndia xiꞌin ra, kachi ndia saa:
Ra kaꞌan na xaꞌa kun ña xika kun sañaꞌa kun na judío na ndee inka ñuu ña na ndakoo na ndiayu Ndioxi ña ndakoo ra Moisés. Ra sañaꞌa tu kun na, ña na chikäa ka na tuni Ndioxi ndia tiaa vali seꞌe va na, ra nii na sä ka tu na chiñu ña xa yunaꞌa na xa va na, kachi na xaꞌa kun.
Ra ¿ni ke sa yo vichin? Chi kundaa va ini na ña ^xaa kun, ra kixi va na nanduku na yoꞌo.
Ña kan ke vaꞌa ka va na sa kun takundiꞌi ña kaꞌan ndi xiꞌin kun vichin: Yoꞌo ndee kumi tiaa ndia xiniñuꞌu saxinu nuu ña kindoo ndia xiꞌin Ndioxi.
Ra na kuꞌun ndia xiꞌin kun, ra na sa ndo ña xa yunaꞌa yoo na judío xa yo ña xa yii yo mii yo, ra na chaꞌvi kun ña xatia na xini ndia, ra sa ke vaꞌa na kundaa ini takundiꞌi na judío ña süvi ña ndixa ke ndatuꞌun na xaꞌa kun.
Ndi su na küu judío na xa ndakundikun Jesús, ra xa tiꞌvi va ndi tutu kuaꞌan nuu na kan, xaꞌa ña kindoo ndi, ña xiniñüꞌu ka kundiꞌi ini xaꞌa ña tiaꞌndia ñii xini kaꞌa ndia tiaa vali seꞌe na, ra ndia ña xiniñuꞌu sa na ke: na käxi na kuñu kiti ri soko na nuu naꞌna, ra nii ni̱i̱ kiti na käxi na, ra nii kuñu kiti ri ixaꞌna na käxi na, ra nii na küsun ndia tiaa xiꞌin na siꞌi tu täan tandaꞌa vaꞌa ndia xiꞌin na —kachi ndia xiꞌin ra Pablo.
Ra te ndituvi inka kii, ra saa xa yii ra Pablo xiꞌin ndia kumi kan, ra saa ndakiꞌin ra kuaꞌan ra xiꞌin ndia veꞌe ñuꞌu, ña ndatuꞌun ra xiꞌin sutu xaꞌa kii ña sandiꞌi ndia sa yii ndia, ra ndikaꞌan tu ra ña chaꞌvi ra nuu va ndia.
Ra ta kumani saloꞌo xinu uxa kii ña xa yii ndia mii ndia ta kuꞌva yunaꞌa na judío, saa ra xini va sava ndia judío ndia kee chi Asía, ra Pablo ña ndikaa ra ini veꞌe ñuꞌu, ra saa xaꞌa ndia sandataka ndia takundiꞌi yuvi. Ra sasaa ndia na, ra ndakutaꞌan na xiꞌin ndia ra ndixaꞌan na tiin na ra Pablo.
Ra saa xaꞌa na ndaꞌyu na, kachi na saa:
—¡Takundiꞌi ndoꞌo na taꞌan yo ñuu Israel, na chindiee taꞌan ndo xiꞌin ndi! Chi yoꞌo va ndita tiaa ra xinuꞌni takundiꞌi ñuu, ña sakuaꞌa ra yuvi, ña na kandïxa ka na yuꞌu na ñuu yo, ra ni ndiayu Ndioxi ña ndakoo ra Moisés ke na kandïxa ka na, ra nii veꞌe ñuꞌu kaꞌnu yoꞌo ke na sä toꞌo ka na. Ra inka tuku va ña xa ra vichin, chi sakiꞌvi ra tiaa ndia küu judío ini veꞌe ñuꞌu nuu yii, ra xa yakua ndia ña —kachi na.
Ra xaꞌa ña xini na ra Trófimo ra ñuu Efeso ña xika ra xiꞌin ra Pablo mii ñuu Jerusalen ta yachi va ke ndikaꞌan na tuꞌun kan, saa chi va ndia ini veꞌe ñuꞌu va ndikiꞌvi ra xiꞌin ra *kaꞌan na.
Ra xaꞌa ña kan ke iin *kaña na ñuu kan, ra kee na xinu ndixaꞌan na ña tiin na ra Pablo ini veꞌe ñuꞌu kan ra kañuꞌu na ra ña tava na ra chi keꞌe, saa ra ndikun ndasi na yeꞌe ñuꞌu va.
Ra xa ra kaꞌni va na kuvi ra, ra saa ndixaꞌan chiñu nuu iin ra kuchee nuu iin tiꞌvi ndia soldado, xaꞌa ña ndiee ni sakaña takundiꞌi na ñuu Jerusalen kan.
Saa ra iin ndachutaꞌan numi ra soldado kuchee kan, ndia soldado ra, ra saa tu ndia kunaꞌnu ka tu nuu sava ndia soldado va, ra saa kee ndia iin xinu ndia ndixaa ndia nuu xika na kani na ra Pablo, ra te xini na ndia chiñu kan, saa ra ndikäni ka vi na ra Pablo.
Ra saa kuyachin ra soldado kuchee kan, ra tiin ra ra Pablo ña kuꞌun ra xiꞌin ra, ra xaꞌndia ra chiñu ña na chikuꞌni ra xiꞌin uvi yoꞌo kaa; ra te ndiꞌi saa ndindakatuꞌun ra soldado kan na xaꞌa ra Pablo, ndia tiaa kuvi ra, ra ni kuachi ke xa ra.
Ra ta ndixaa ndia soldado kan kuato nuu ^ndaa ndia ña kiꞌvi ndia veꞌe nuu ndee ndia, ra saa iin ndoniꞌi ninu va ndia ra Pablo ña ndaa ndia xiꞌin ra kuato kan, ña vaꞌa na käni ka yuvi kan ra.
Saa chi iin niniꞌi ndaꞌyu takundiꞌi na ñuu kan ndikun na kuaꞌan na sata ra, ra kaꞌan na kachi na saa:
—¡Na kuvi ra! —kachi na.
Ra ta xa kuaꞌan ndia chikaa ndia ra Pablo veꞌe nuu ndee mii ndia, ra saa ndikaꞌan ra xiꞌin ra soldado ra kuchee kan, kachi ra saa:
—¿A kuvi kaꞌan yu xiꞌin kun? —kachi ra
Saa ra ndakanda ka vi ini ra soldado kuchee kan ra ndakuiin ra, kachi ra saa xiꞌin ra Pablo:
—¿A kaꞌan va kun tuꞌun griego?
Ra ¿a süvi yoꞌo kuvi ra ñuu Egipto, ra ndachutaꞌan yuvi ra kanitaꞌan ra xiꞌin na chiñu, ra tava ra kumi mil tiaa, ndia xaꞌni ndii kuaꞌan ndia xiꞌin ra iku yu? —kachi ra.
Saa ndakuiin ra Pablo, kachi ra saa:
—Yuꞌu, ra ra judío va kuvi yu, ra ñuu Tarso ña yoso tuꞌun ni, ña ndikun ndiaa chi Cilicia va kuvi ñuu yu. Ra na sa kun ña mani ña taxi kun ndiayu ña kaꞌan yu xiꞌin na ñuu yoꞌo —kachi ra.
Saa ra taxi ndixa va ra soldado kuchee kan ndiayu ndaꞌa ra Pablo ña kaꞌan ra. Ra saa ndakundichi ra Pablo nuu kuato kan, ra ndixika ndaꞌa ra nuu na ña na kutaxin yuꞌu na. Ra te kutaxin yuꞌu na, ra saa xaꞌa ndikaꞌan ra tuꞌun hebreo xiꞌin na, kachi ra saa:
—Na taꞌan yo, na ñuu Israel, xiꞌin ndoꞌo ndia tata xikuaꞌa, na kuni soꞌo ndo ña ndakani yu xaꞌa chiñu ña xa yu nuu ndo vichin —kachi ra.
Ra ta xini soꞌo na ñuu kan ña kaꞌan ra Pablo tuꞌun hebreo xiꞌin na, saa ra iin kutaxin yaa va yuꞌu na. Ra saa ndikaꞌan ra xiꞌin na, kachi ra saa:
—Yuꞌu, ra judío va kuvi yu. Ra ñuu Tarso ña ndikun ndiaa chi Cilicia va kaku yu, ndi su ñuu Jerusalén yoꞌo va xaꞌnu yu. Ra ta sakuaꞌa yu takundiꞌi ndiayu Ndioxi ña taxi ra ndaꞌa na xii xikua yo xinaꞌa, ra ra maestro Gamaliel va kuvi ra sañaꞌa yuꞌu. Ra ndinuni ni va xindikun yu ndiayu Ndioxi, ta kuꞌva xa ndoꞌo vichin.
Ra ^xini tu ra kuchee nuu ndia sutu va, ra saa tu na xikuaꞌa va xaꞌa ña *xa yu, ra suvi mii ndia kuvi tu ndia *taxi tutu ndaꞌa yu kuaꞌan xiꞌin yu taxi yu ndaꞌa ndia taꞌan yo ndia kunaꞌnu ndee ñuu Damasco, ña vaꞌa chindiee taꞌan ndia xiꞌin yu, ña tiin yu na ndikun Jesús, ra kixi na xiꞌin yu ñuu Jerusalén yoꞌo ña ndoꞌo na.
’Ra nani saa kuu yu kuyachin yu kuaꞌan yu nuu ñuu Damasco, ra xa kuꞌva sava kii va kuvi ña, ra iin tuꞌva kee va iin ñuꞌu ña yeꞌe ni chi ndivi, ra iin xinunduu ña yuꞌu.
Saa ra ndakava yu ñuꞌu kuaꞌan va yu. Ra saa xini soꞌo yu ndikaꞌan iin tachi xiꞌin yu *kachi ña saa, “Saulo, Saulo, ¿nichuun kanitaꞌan kun xiꞌin yu?” *kachi ña.
Ra saa nindakatuꞌun yu, kachi yu saa: “¿Yoo kuvi yoꞌo, Tata?”, kachi yu. Saa ndakuiin tachi kan yuꞌu yu kachi ña saa: “Yuꞌu, kuvi Jesús ra ñuu Nazaret, ra xika kun kanitaꞌan kun xiꞌin”, *kachi ña xiꞌin yu.
Ra *xini tu ndia kuaꞌan xiꞌin va yu ñuꞌu kan ra ndiyuꞌvi ni ndia, ndi su ndikundäa vi ini ndia tuꞌun ña ndikaꞌan Jesús xiꞌin yu.
Ra saa nindakatuꞌun yu ra kachi yu saa: “Tata, ¿ndia ña ke xiniñuꞌu sa yu?”, kachi yu. Ra saa ndikaꞌan ra xiꞌin yu kachi ra saa, “Ndakundichi, ra kuaꞌan ñuu Damasco. Ra ikan ke kaꞌan na xiꞌin kun ndia ña ke xiniñuꞌu sa kun”, *kachi ra xiꞌin yu.
Ndi su ndiküvi ka kotoꞌni yu chi xa kukuaa va yu *xa ñuꞌu kan, ra ndia ndaꞌa va yu ke *tiin ndia kuaꞌan xiꞌin yu, ña ndixaꞌan ndiaka ndia yuꞌu ñuu Damasco.
’Ra ñuu kan kanduꞌu iin tiaa ra nani Ananias, ra ndinuni ni kandixa ra ndiayu Ndioxi ña ndakoo ra Moisés. Ra xa toꞌo ni na judío taꞌan yo na ndee ñuu Damasco kan ra.
Ra ra Ananías kan kuvi ra ndixaꞌan ixtoꞌni yuꞌu, ra ndikaꞌan ra xiꞌin yu, kachi ra saa: “Ñani Saulo, na ndakotoꞌni tuku kun”, kachi ra xiꞌin yu. Saa ra ndikun ndakotoꞌni ndixa va yu, ra *xini yu ra.
Ra saa ndikaꞌan ra xiꞌin yu kachi ra saa: “Ndioxi ra *xindikun na xii xikua yo xinaꞌa kuvi ra *ndikaxin yoꞌo ña sa kun ña kuni ra, ña kuni kun Jesús, ra vaꞌa, ra kuni soꞌo kun tuꞌun ra.
Saa chi yoꞌo kuvi ra ndakuiin xaꞌa ra, ra ndakani kun nuu takundiꞌi yuvi xaꞌa ña *xini kun xiꞌin ña *xini soꞌo kun.
Ña kan ke ndikun na ndakundichi kun vichin, ra kuchi kun, ra na kondiaa ini kun kivi Jesús ña vaꞌa na ndakatia ra kuachi kun”, kachi ra xiꞌin yu.
’Ra ta nandiko yu ndaxaa yu ñuu Jerusalén yoꞌo, ra saa ndixaꞌan yu veꞌe ñuꞌu ndikaꞌan yu xiꞌin Ndioxi. ra ikan satuvi ra nuu yu.
Ra xini yu ndichi Jesús ra ndikaꞌan ra xiꞌin yu, kachi ra saa: “Kama ni koo kun, ra ndikun kanata va kun kuꞌun kun, saa chi na ñuu Jerusalén yoꞌo, ra kandïxa vi na ña ndakani kun nuu na xaꞌa yu”, kachi ra xiꞌin yu.
Ra ta ndixiꞌi ra Esteban, ra ndakuiin xaꞌa tuꞌun kun, ra xindichi va yu xiꞌin ndia xaꞌni kan, saa chi ndixiyo va yuꞌu yu xiꞌin ndia ña xaꞌni ndia ra, ra suvi tu yu xindiaa tikoto ndia xaꞌni kan va”, kachi yu xiꞌin ra.
Ra saa ndikaꞌan tuku ra xiꞌin yu, kachi ra saa: “Savii, saa chi kani ni tiꞌvi yu yoꞌo kuꞌun kun ña ndakani kun xaꞌa yu, saa chi ndia nuu na küu judío ke kuꞌun kun”, *kachi ra xiꞌin yu, —kachi ra Pablo xiꞌin na.
Ra *xini va soꞌo na judío kan ña *ndakani ra Pablo, ndi su te *xini soꞌo na ña ndikaꞌan ra xaꞌa na küu judío, saa ra xaꞌa na iin siso siso ndaꞌyu na kachi na saa:
—¡Na kuvi tiaa ñaa! ¡Saa chi xiniñüꞌu ka kutiaku ra! —*kachi na.
Ra iin ndakundiee va na ndaꞌyu na, ra iin kisi na tikoto na, ra iin tiin na yaka koꞌni na chi ndivi,
Ra saa xaꞌndia ra soldado kuchee kan chiñu nuu ndia soldado ra, ña na sandiꞌvi ndia ra Pablo chi ini veꞌe nuu ndee mii ndia, ra ndikaꞌan ra xiꞌin ndia ña na kani ndia ra, ra sanaꞌma ndia ra, ra saa ke vaꞌa kundaa ini ra soldado kuchee kan, ni xaꞌa ke kañaꞌa ni na xiꞌin ra.
Ra ta xa chikaa ndia ra Pablo ini veꞌe kan ra chikuꞌni ndia ra, ña kani ndia ra, ra saa ndikaꞌan ra xiꞌin ra soldado ra ndikun sata ra soldado kuchee kan kachi ra saa:
—¿A iyoo ndiayu ndaꞌa ndo ña kani ndo iin ra ndikun ndiaa ñuu Roma, tu täan ndaniꞌi na chiñu ndia ña kuu kuachi ra? —*kachi ra.
Ra te xini soꞌo ra soldado kan ña ndikaꞌan ra Pablo, ra saa kita ra ndixaꞌan ra ndikaꞌan ra xiꞌin ra soldado ra kuchee kan, kachi ra saa:
—Kuenda koo kun xiꞌin ña kuni kun sa kun vichin, saa chi tiaa yoꞌo ra ra ndikun ndiaa ñuu Roma va kuvi ra —kachi ra.
Ra saa kuyachi ra soldado kuchee kan, ra nindakatuꞌun ra ra Pablo kachi ra saa:
—¿A ndixa ñuu Roma ke ndikun ndiaa kun? —kachi ra xiꞌin ra.
Ra saa ndakuiin ra Pablo, kachi ra saa:
—Ndixa va —kachi ra.
—Ndïxa, chin yuꞌu, ra tiaa ni va kuaꞌa xuꞌun *chaꞌvi yu, ra saa ke vaꞌa ndakundikun ndiaa yu ñuu Roma —kachi ra.
Ra saa ndakuiin ra Pablo kachi ra saa xiꞌin ra:
—Yuꞌu, ra süvi ña ndisäta yu kuvi ña, chi xa saa ñuu Roma ke ndikun ndiaa yu ta kaku vi yu —kachi ra.
Saa ra kuxika va ndia soldado ndia *kuni kani ra Pablo, kuaꞌan ndia, ra ndiyuꞌvi ni tu mii ra soldado ra kuchee kan va te kundaa ini ra ña ndikun ndiaa ra Pablo ñuu Roma, saa chi xa xaꞌndia va ra chiñu ña chikuꞌni ndia soldado kan ra Pablo.
Ra inka kii ndituvi saa xaꞌndia ra soldado kuchee kan chiñu ña na ndakaya takundiꞌi ndia xikuaꞌa nuu na judío, xiꞌin ndia sutu kunaꞌnu, saa chi kuni ra kundaa ini ra nuu ndia, ndia ña kuvi kuachi ra Pablo. Ra ta xa ndakutaꞌan takundiꞌi ndia chiñu kan, ra saa *ndaxi ra yoꞌo kàà ña chikuꞌni ra ra, ra ndiaka ra ra ndixaa ra xiꞌin ra nuu ndia.
Ra saa iin kaxi kaxi ixtoꞌni ra Pablo nuu takundiꞌi ndia chiñu kan, ra saa ndikaꞌan ra xiꞌin ndia kachi ra saa:
—Ndia taꞌan yo, na kundaa ini ndo, chi ndia ta yachi ra iin saa ndia vichin ra iyoo ndaku va nima yu nuu Tata yo Ndioxi —kachi ra.
Ra saa xaꞌndia ra sutu kuchee ra nani Ananías, chiñu nuu na ndee yachin xiꞌin ra Pablo ña na kakin na ña yuꞌu ra.
Saa ndikaꞌan ra Pablo xiꞌin ra, kachi ra saa:
—¡Saa ke sa Ndioxi xiꞌin mii va yoꞌo, ra chiꞌña tuꞌun! ¿A su ña nduꞌu kun ñaa, ra ta kuꞌva kachi mii ndiayu va ke sandaku kun kuachi xiꞌin yu? Ra ¿nichuun kanduu kun ndiayu, ra xaꞌndia kun chiñu ña na kani na yuꞌu yu? —kachi ra Pablo.
Ra saa ndikaꞌan na ndee yachin xiꞌin ra Pablo, kachi na saa xiꞌin ra:
—¿Nichuun ndaa yuꞌu kun sutu ra kuchee? —kachi na.
Saa ndikaꞌan ra Pablo kachi ra saa:
—Na taꞌan yo, kaꞌnu ni koo ini ndo, saa chi ndikundäa ini yu ña kuu ra sutu ra kuchee. Ra ña ndixa ke kaꞌan va ndiayu Ndioxi, ña, “Väꞌa ndaa yuꞌu yo na kuchee nuu na ñuu yo” ―kachi ra.
—Ndia taꞌan yo, na kundaa ini ndo chi fariseo kuu tu yuꞌu va, saa chi seꞌe na kan va kuvi yu. Ra xaꞌa ña kaꞌan yu ña ndatiaku na ndii va ke taxi na kuachi xaꞌa yu vichin —kachi ra.
Ra ta kachi ra Pablo saa, saa ra xaꞌa ndia fariseo xiꞌin ndia saduceo ndiee ni ninaa ndia xiꞌin taꞌan ndia, saa ra ndataꞌvi taꞌan ndiꞌi va ndia chiñu kan.
Saa chi ndia saduceo kuvi ndia kaꞌan ña kuëe ndatiaku ka na ndii, ra nii kandïxa tu ndia ña iyoo na tatun Ndioxi va, ra ndia nii tu tachi köo va, kachi ndia. Ndi su kandixa va tu ndia fariseo ña iyoo uni saa ña yoꞌo.
Saa ra xaꞌa ndia chiñu kan iin siso siso kaꞌan ndia, ra saa ndakundita sava ndia maestro ndia kuu fariseo, ndia sañaꞌa ndiayu Ndioxi, ra ndikaꞌan ndia, kachi ndia saa:
—Köo ña kiꞌvi ndixa vi tiaa yoꞌo, kundäa ini yo a iin tatun Ndioxi va ndikaꞌan xiꞌin ra, ra a iin tachi va tu ndikaꞌan xiꞌin ra. Ña kan ke na kïꞌvi yo kuachi xiꞌin Ndioxi —kachi ndia.
Ra ña ndiee ni inaa taꞌan mii ndia chiñu kan, saa ra ndiyuꞌvi va ra soldado ra kuchee kan ña kaꞌni ndia ra Pablo, ña kan ke xaꞌndia ra chiñu nuu ndia soldado ra, ña na tava ndia ra Pablo tiañu ndia chiñu kan ra kuꞌun ndiaka ndia ra veꞌe nuu ndee mii va ndia.
Saa ra inka ñuú, ndikaꞌan va Tata yo Jesús xiꞌin ra, kachi ra saa:
—Chikaa ndiee ra küayuꞌvi kun Pablo, chi ta kuꞌva xa kun ña *ndakani kun xaꞌa yu nuu na ñuu Jerusalén yoꞌo, ra iin saa ke sa tu kun ña ndakani kun xaꞌa yu nuu na ñuu Roma va —*kachi ra xiꞌin ra.
Ra ta ndituvi inka kii, ra saa ndikataꞌan sava ndia judío ña kaꞌni ndia ra Pablo, ra kindoo ndia ña sandoꞌo ndia mii ndia ña küxi ndia, ra nii tiakuii köꞌo ndia, chi ndia te xa na kaꞌni ndia ra Pablo vi ke ndakuxi ndia ra ndakoꞌo tu ndia tiakuii va, kachi ndia.
Ra kuꞌva uvi xiko yaꞌa vi kuvi tiaa ndia kindoo sa chiñu kan.
Ra saa kee ndia ndixaꞌan ndia nuu ndia sutu kunaꞌnu, xiꞌin nuu ndia xikuaꞌa kunaꞌnu nuu na ñuu, ra ndikaꞌan ndia xiꞌin ndia kachi ndia saa:
—Nduꞌu kuvi ndi kindoo, ña küxi ndi, ra nii köꞌo ndi tiakuii, chi ndia te xa na kaꞌni ndi ra Pablo vi ke ndakuxi ndi, ra ndakoꞌo tu ndi tiakuii va.
Ña kan ke kuni ndi ña na ndakutaꞌan ndo vichin, ra chikaa ndo chiñu kuꞌun nuu ra soldado ra kuchee ña sandaꞌvi ndo ra, ña vaꞌa na kundiaka ra ra Pablo kixi ra xiꞌin ra nuu ndo kii tiaan, ña kuni ndo ndakatuꞌun vaꞌa ka ndo ra xaꞌa ña ^ndoꞌo ra kachi ndo. Ra xa ichi va koo nduvi ndi ña kaꞌni ndi ra —kachi ndia.
Ndi su *kundaa va tu ini iin ra loꞌo saxin ra Pablo, seꞌe ña kuꞌva ra, ra saa kee ra *ndixaꞌan ra veꞌe nuu ndee ndia soldado kan ña ndatuꞌun ra xiꞌin ra Pablo.
—Na kuꞌun ra loꞌo yoꞌo xiꞌin kun saa chi iyoo iin ña kuni ra kaꞌan ra xiꞌin ra soldado ra kuchee —kachi ra.
Ra saa ndakiꞌin ra soldado kan, ra loꞌo kan kuaꞌan ra xiꞌin ra, ra ta ndixaa ra nuu ra soldado kuchee kan, ra saa ndikaꞌan ra xiꞌin ra kachi ra saa:
—Ra Pablo ra ndasi ndiaa kuvi ra *kana yuꞌu, ra ndikaꞌan ra xiꞌin yu, ña na kundiaka yu ra loꞌo yoꞌo kixi ra nuu kun, saa chi iyoo iin ña kuni ra kaꞌan ra xiꞌin kun —kachi ra xiꞌin ra.
Saa ndatiin ra soldado kuchee kan ndaꞌa ra loꞌo kan, ra ndixaꞌan ra xiꞌin ra nuu köo yuvi, ra ikan nindakatuꞌun ra ra, kachi ra saa:
—¿Ni ke kuni kun kaꞌan kun xiꞌin yu? —kachi ra.
Ra saa ndikaꞌan ra loꞌo kan xiꞌin ra kachi ra saa:
—Ndia chiñu judío kuvi ndia *ndikataꞌan sandaꞌvi yoꞌo, kii tiaan, ña kundiaka kun ra Pablo kuꞌun kun xiꞌin ra nuu ndia ña ndakatuꞌun vaꞌa ka ndia ra, ^kachi ndia.
Ndi su na kandïxa kun ndia, saa chi kuꞌva uvi xiko yaꞌa vi kuvi tiaa ndia kindoo ña kundee seꞌe ndia ichi ña kaꞌni ndia ra Pablo. Ra ña ndinuni va ke kuni ndia kaꞌni ndia ra, saa chi kindoo ndia ña küxi ndia, ra nii tiakuii köo ndia, ra ndia te xa na kaꞌni ndia ra Pablo vi ke ndakuxi ndia, ra ndakoꞌo tu ndia tiakuii va, kachi ndia. Ra ndia yóꞌo̱ va kuvi ra ndiatu ndia kundaa ini ndia nuu vichin —kachi ra loꞌo kan xiꞌin ra.
Saa nindiayu taꞌan ra soldado kuchee kan xiꞌin ra loꞌo kan, ra ndikaꞌan xiꞌin ra kachi ra saa:
—Kuaꞌan, ra ndia nii na ndatüꞌun kun xiꞌin xaꞌa ña *ndatuꞌun kun xiꞌin yu —*kachi ra.
Ra saa ndakana ra soldado kuchee kan, uvi soldado ndia ndikun sata ra, ra xaꞌndia ra chiñu nuu ndia ña na sanduvi ndia, ndia soldado ndia kuꞌun ndiaka ra Pablo ñuu Cesarea. Ra ndikaꞌan ra xiꞌin ndia, ña uvi ciento na kuu ndia soldado ndia kaka xaꞌa, ra uni xiko uxi na kuu ndia koso kuayu, ra uvi ciento na kuu ndia kaniꞌi itun tun ñuꞌu kàà ndiko nuu, Ra kaa ìi̱n ñuú ke na kee ndia kuꞌun ndia.
Ra ndikaꞌan tu ra xiꞌin ndia, ña na sanduvi ndia kuayu ri koso ra Pablo, ña kuꞌun ra xiꞌin ndia, ra ndikaꞌan tu ra xiꞌin ndia ña na kondiaa ni ndia ra Pablo ña na kuëe ndoꞌo ra ichi nuu kuꞌun ra, ra na xaa vaꞌa ra nuu ra chiñu kaꞌnu ra nani Felix.
Ra *tiꞌvi ra iin tutu kuaꞌan xiꞌin ndia soldado kan ña taxi ndia ndaꞌa ra chiñu kaꞌnu Felix, ra suꞌva ke kachi ña:
“Yuꞌu, ra Claudio Lisias, kuvi ra tiꞌvi tutu yoꞌo xaa ña ndaꞌa kun Tata Felix, ña kaꞌan Ndioxi yu xiꞌin kun.
Ra saa *kuni yu kundaa ini yu ni xaꞌa ke kuni ndia kaꞌni ndia ra, ra saa ndiaka yu ra ndixaꞌan ra xiꞌin yu nuu ndia chiñu judío,
Ra ña *kundaa ini yu ke kaꞌan ndia chiñu kan, ña ^kanduu ra ndiayu ña kuu mii va ndia, ndi su köo kuachi ndiee ña kuvi ra xaꞌa vi, ra ni veꞌe kàà köo kuꞌva kundikaa vi ra.
Ra *kundaa tu ini yu, ña ndikataꞌan ndia judío ña kaꞌni va ndia ra, ra xaꞌa ña kan va ke ndatiꞌvi yu ra kuxaa ra nuu kun vichin. Ra xa ndikaꞌan tu yu xiꞌin ndia judío ndia xakin kuachi xaꞌa va ra, ña na xaa ndia chi ñaa, ña na kaꞌan ndia xiꞌin kun ndia ña kuvi kuachi ra. Ndakutaꞌan ka yo”, kachi ra xiꞌin tutu kan.
Ra iin ta kachi ra soldado ra kuchee kan xiꞌin ndia soldado ra ke xa va ndia, chi ñuu ndixa va ndakiꞌin ndia ra Pablo kuaꞌan ra xiꞌin ndia chi ñuu Antípatris.
Ra inka kii ndituvi ra nandiko va ndia soldado ndia kuaꞌan xaꞌa, ndaxaa ndia veꞌe nuu ndee ndia, ra ndia ndia soldado ndia yoso kuayu va kuvi ndia ndiyaꞌa kuaꞌan xiꞌin ra Pablo.
Ra ta ndixaa ndia ñuu Cesarea ra saa ndataxi ndia tutu ña kuaꞌan xiꞌin ndia ndaꞌa ra chiñu kaꞌnu kan, ra ndataxi tu ndia ra Pablo va ndaꞌa ra.
Ra ta ndiꞌi kaꞌvi ra chiñu kan tutu kan, ra saa nindakatuꞌun ra ra Pablo ndia ñuu ke kee ra, ra ta kundaa ini ra ña kee ra Pablo chi Cilicia,
ra saa ndikaꞌan ra xiꞌin ra kachi ra saa:
—Sa ndaku va yu kuachi xiꞌin kun, ta xa na xaa na xakin kuachi xaꞌa kun —kachi ra.
Ra saa xaꞌndia ra chiñu nuu ndia soldado ra ña na ndakiꞌin ndia ra Pablo kuꞌun ra xiꞌin ndia chi veꞌe kaꞌnu ña *xavaꞌa ra Herodes ña kondiaa ndia ra.
Ra ta ndiyaꞌa uꞌun kii ra saa ndixaa ra Ananías ra kuchee nuu ndia sutu xiꞌin sava ndia xikuaꞌa judío, xiꞌin iin ra nani Tértulo ra kaꞌan nuu ndia, ña taxi ndia kuachi xaꞌa ra Pablo, ñuu Cesarea.
Ra ta xaa ndia soldado xiꞌin ra Pablo ña kundaku kuachi xiꞌin ra, ra saa xaꞌa ra nani Tertulo taxi ra kuachi ra xaꞌa ra Pablo nuu ra chiñu kaꞌnu Felix, kachi ra saa:
—Ndia tixaꞌvi ni kun tata, Felix ra chiñu kaꞌnu, chi xaꞌa yoꞌo va ke vaꞌa ni iyoo ini ndi, ra nii kuachi köo xiꞌin ndi, saa chi ndichi ni kun ra vaꞌa ni xaꞌndia kun chiñu nuu ñuu.
Ra tiaa nii va kusii ini ndi, saa chi inii kuvi va, vaꞌa ni iyoo yuvi Tata Felix.
Ra na kundaa ini kun chi tiaa yoꞌo, ra iin kueꞌe chee kuvi ra, chi inii kuvi va ñuu xika ra ndataꞌvi ra yuvi, ña inuu ra nuu iin tiꞌvi yuvi na vatia na kuu nazareno.
Ra ndia veꞌe ñuꞌu kaꞌnu ña iin ñuu ndi Jerusalen va kuni ra sayakua ra, ra ña kan va ke *tiin ndi ra ña kuni ndi sayukun ndi kuachi xiꞌin ra ta kuꞌva kachi ndiayu ña kuu mii ndi,
Ndi su nditäxi vi ra soldado kuchee ra nani Lisias, chi iin kindiaa nduxa va ra ra ndaꞌa ndi.
Ra ndikaꞌan ra xiꞌin ndi ña na kixi ndi nuu kun. Ra kuvi tu sanaꞌma mii va kun ra, ra kundaa kaxi ini kun xaꞌa kuachi ña taxi ndi xaꞌa ra —kachi ra.
Ra iin mii saa ke iyoo va ña, kachi tu ndia judío ndia kunaꞌnu kan va.
Ra saa ndixika ndaꞌa ra chiñu kaꞌnu kan nuu ra Pablo, ña na kaꞌan ra, ra saa ndikaꞌan ra Pablo kachi ra saa:
—Kusii ni va ini yu ña ndakuiin xaꞌa mii yu nuu yoꞌo Tata ra kuu ra chiñu kaꞌnu, saa chi kundaa va ini yu ña xa naꞌa ni xaꞌndia chiñu kun nuu na ñuu ndi.
Ra xaꞌa ña ka̱ꞌa̱n yu xiꞌin kun yoꞌo vichin, ra kuvi tu ndakaxin mii va kun xaꞌa ña, chi ña ndaa va kuvi ña, vichin xinu uxi uvi kii ndixaꞌan yu ñuu Jerusalén ña ndasakaꞌnu yu Ndioxi.
Ndi su ndia nii yuvi nindatüꞌun kuachi yu xiꞌin, ra ndia nii tu na ndisakänitaꞌan yu ini veꞌe ñuꞌu kaꞌnu va, ra saa tu veꞌe ñuꞌu vali va, ra nii inka xiyo tu nindatüꞌun kuachi yu xiꞌin va na.
Ra ndia taxi kuachi xaꞌa yu, ra köo mii kuꞌva kaꞌan ndia ña kuu ña ña ndaa vi.
Ra ña ndakuiin yu xaꞌa ke kuu yu ra kandixa Ndioxi ra kañuꞌu na xii xikua ndi xinaꞌa va, ra kandixa tu yu Jesús va, ra ña kan va ke kaꞌan ndia yoꞌo ña ndikun yu ña vatia. Ndi su iin ta kuꞌva kachi mii ndiayu Ndioxi, xiꞌin ña tiaa ndia ndikaꞌan tuꞌun yuꞌu Ndioxi xinaꞌa ke xa va yu.
Ra mii ña ndiaa ini ndia judío taꞌan yu yoꞌo ke ndiaa ini tu yuꞌu va, saa chi kandixa va yu ña sandatiaku Ndioxi na ndii, ra nii na vaꞌa kuvi na, ra nii na väꞌa kuvi va na chi sandatiaku va na sa ra.
Ña kan ke xa nduxa yu ña kuni yu koo ndaku nima yu nuu Ndioxi, saa chi ña kuni yu ke na sa yu ña vaꞌa nuu va ra, ra saa tu nuu yuvi taꞌan va yu.
’Ra na kundaa ini yoꞌo, ra Tata chiñu, chi xa kuaꞌa va kuiya ke kee yu xika niꞌni yu inka ñuu, ra vichin vi ke nandiko yu nuu na ñuu yu, ra niꞌi yu loꞌo xuꞌun ña chindiee taꞌan yu xiꞌin na ndaꞌvi, ra niꞌi tu yu ñaꞌa ña soko yu nuu Ndioxi va.
Ra ndia kan va kuvi ndia xiniñuꞌu kixi vichin, ña taxi ndia kuachi xaꞌa yu nuu kun, tu iyoo kuachi yu tuvi ndia.
Ra tu süvi va tu saa iyoo ña tuvi ndia chiñu naꞌnu ndia kuu judío taꞌan yu ndita yoꞌo vichin, saa ra na kaꞌan va tu ndia tu ndia ña kuvi kuachi yu ndaniꞌi ndia ta ndixaꞌan yu nuu ndia ña xa yukun ndia kuachi xiꞌin yu.
Chi ta ndixaꞌan yu ña xa yukun ndia kuachi xiꞌin yu, ra takua ña ndikaꞌan yu ke kandixa yu ña ndatiaku na ndii va, ra kundäa ini yu a xaꞌa ña kan ke taxi ndia kuachi xaꞌa yu vichin —kachi ra Pablo.
Ra ta ndiꞌi xini soꞌo ra chiñu kaꞌnu Felix takundiꞌi ña kan, ra vaꞌa ni xini vaꞌa va ra xaꞌa na ndikun ichi Jesús, ndi su ndisäña vi ra ra Pablo, chi chindiatu ñaꞌa va ra kuachi, ra saa ndikaꞌan ra xiꞌin ndia kachi ra saa:
—Ndia na kixi ra soldado kuchee ra nani Lisias vi ke, ndakatuꞌun vaꞌa ka yu ra xaꞌa kuachi ña ndoꞌo ndo —kachi ra.
Ra saa xaꞌndia tuku ra chiñu kaꞌnu Felix kan, chiñu nuu iin ra soldado ra ndikun sata ra soldado ra kuchee, ña na ndasi ndiaa ñaꞌa va ra ra Pablo, ndi su na taxi va ra ña sa ra ndia ka chiñu, ra na taxi tu ra ndiayu ña kiꞌvi na itaꞌan xiꞌin ra Pablo ña kotoꞌni ra, ra chindiee taꞌan na xiꞌin ra.
Ra ta ndiyaꞌa ndiaꞌvi kii, ra saa ndixaa tuku ra Felix xiꞌin ña Drusila yasiꞌi ra, veꞌe chiñu, ra saa ndakana ra ra Pablo ña na kuꞌun ra ndakani ra nuu na xaꞌa Jesucristo. Ra ña Drusila kan ra seꞌe na judío va kuvi ña.
Ra ta xaa ra Pablo, ra saa xaꞌa ra ndakani ra nuu ra xaꞌa ña xiniñuꞌu vivii na kutiaku yuvi nuu Ndioxi, xiꞌin xaꞌa ña na kaꞌndia chiñu ra nuu iki kuñu ra, xiꞌin xaꞌa ña sayukun Ndioxi kuachi xiꞌin yuvi kii ña vaxi. Ra ta xini soꞌo ra chiñu Felix kan, saa ra ndiyuꞌvi va ra, ra saa ndikaꞌan ra xiꞌin ra Pablo kachi ra saa:
—Xa vaꞌa va, kuaꞌan vichin. Ra ndia te xa nuña yu, ra saa kana tuku yu yoꞌo kixi kun —kachi ra.
Saa chi xuꞌun va ke *kuni ra chiñu kaꞌnu Felix kan kiꞌin ra ndaꞌa ra Pablo, ra saa ke saña ndika ra ra kuni ra. Ra xaꞌa ña kan va ke kuaꞌa ni *ichi kana ra ra Pablo, ña sanaꞌma ra ra.
Ra ta ndixinu uvi kuiya ña ndasi ndiaa ra Pablo, saa ra kita va ra Felix kan ña kuu ra ra chiñu kaꞌnu, saa ra nandita ra Porcio Festo nuu va ra. Ra xaꞌa ña *kuni ra Felix ra xikuu ra chiñu kaꞌnu kan ña kindoo vaꞌa ra xiꞌin na judío va ke ndisäña ndika ra ra Pablo.
Ra ta xa *nduu ra Festo ra chiñu kuchee, ra uni va kii kuachi ra ñuu Cesarea, saa ra kee ra kuaꞌan ra ñuu Jerusalén va.
Ra ta ndixaa ra ñuu Jerusalén, ra saa ndakutaꞌan takundiꞌi ndia sutu kunaꞌnu xiꞌin ndia judío ndia kunaꞌnu, ra taxi ndia kuachi xaꞌa ra Pablo ndaꞌa ra.
Ra ndikaꞌan ndia xiꞌin ra ña na sa ra mani, ña ndatiꞌvi ra ra Pablo ndaxaa ra ñuu Jerusalén. Saa chi xa ndikataꞌan va ndia ña kundasi ndia ichi, ra kaꞌni seꞌe ndia ra Pablo kuni ndia.
—Kama ni va nandiko yu ñuu Cesarea, nuu ndasi ndiaa ra Pablo.
Ña kan ke na kuꞌun va sava ndia taꞌan ndo, ndia ndiso chiñu, xiꞌin yu, ra tu ndia ña kuvi kuachi tiaa kan, ra kuvi va taxi ndo kuachi xaꞌa ra —kachi ra.
Ra kuꞌva u̱na̱ a uxi va kii kuachi ra chiñu Festo kan ñuu Jerusalén, saa ra nandiko ra ndaxaa ra ñuu Cesarea va. Ra inka kii ndituvi saa ndixaꞌan ra veꞌe chiñu, ra ndakunduꞌu ra tiayu tu nduꞌu ra ña xa yukun ra kuachi, ra saa xaꞌndia ra chiñu ña na kuꞌun ndakiꞌin ndia soldado ra Pablo ña kixi ra nuu ra.
Ra ta ndikiꞌvi ra Pablo veꞌe chiñu kan, ra saa iin xinunduu ndia judío ndia kee ñuu Jerusalén ra, ra xaꞌa ndia *taxi ndia kuaꞌa ni kuachi siki ña ndiee vaꞌa xaꞌa ra, ndi su ndikuchüun ndia taxi ndia kuꞌva ña kuu ña kuachi ra.
Saa ndakuiin ra Pablo xaꞌa mii ra, kachi ra saa:
—Köo ndia nii kuachi yu, ra nii ndiayu ña kuu mii na judío taꞌan yu ndikänduu yu, ra nii veꞌe ñuꞌu kaꞌnu ndixayäkua yu, ra nii ra chiñu kaꞌnu ñuu Roma ndikänduu yu —kachi ra.
Ra saa ndikaꞌan ra chiñu Festo kan xiꞌin ra Pablo, kachi ra saa:
—¿A kuni kun kuꞌun kun ñuu Jerusalén ra ikan sandaku yu kuachi xiꞌin kun? —kachi ra.
Ra xaꞌa ña kuni ra chiñu kan, ña kindoo vaꞌa ra xiꞌin ndia judío va ke ndikaꞌan ra kachi ra saa.
Ra saa ndakuiin ra Pablo, kachi ra saa xiꞌin ra chiñu kan:
—Küꞌun yu chi kan, chi xa nuu yoꞌo, ra chiñu ra ndikun ndia ñuu Roma ke íin va yu, ra yoꞌo ke xiniñuꞌu kundaku kuachi xiꞌin va yu. Ra xa kundaa tu ini mii va yoꞌo ra Tata chiñu, chi köo ndia nii kuachi ndixa yu xiꞌin ndia judío.
Ra tu iyoo kuachi yu ña xiniñuꞌu kuvi yu xaꞌa, ra kuayüꞌvi vi yu ña kuvi yu xaꞌa ña; ra tu köo va tu kuachi yu, saa ra ndia nii yuvi köo ndiayu ndaꞌa ña ndataxi na yuꞌu ndaꞌa ndia judío taꞌan yu ña sayukun ndia kuachi xiꞌin yu. Ra vichin, ra vaꞌa ka va na kuꞌun yu nuu mii ra chiñu kuchee Cesar va, ña sandaku ra kuachi xiꞌin yu —kachi ra.
Ra ta ndiꞌi xini soꞌo ra chiñu Festo kan, ña ndikaꞌan ra Pablo, ra saa nindakatuꞌun ra ndia taxi xini ra, ra ta ndiꞌi, ra saa ndikaꞌan ra xiꞌin ra Pablo kachi ra saa:
—Ra tu nuu ra chiñu kuchee Cesar ke kuni kun kuꞌun kun, ña sandaku ra kuachi xiꞌin kun. Ra vaꞌa kuꞌun va kun —kachi ra.
Ra ta ndixaa na ñuu kan ra kuaꞌa va kii kuachi na veꞌe ra chiñu Festo kan, ra saa kuu na ndee xiꞌin ra, saa ra ndatuꞌun va ra xiꞌin na xaꞌa ra Pablo, kachi ra saa:
—Yoꞌo, ndasi ndiaa iin tiaa, ra *ndasi ndiaa ra Felix, ra *xaꞌndia chiñu yoꞌo.
Ra ta *ndixaꞌan yu ñuu Jerusalén, ra tiaa ni taxi ndia sutu kunaꞌnu xiꞌin ndia xikuaꞌa nuu na judío kuachi ndaꞌa yu xaꞌa ra, ra ndikaꞌan ni ndia xiꞌin yu ña na kaꞌni yu ra.
Ra ña ndikaꞌan yu xiꞌin ndia ke kuëe yunaꞌa nduꞌu ndia chiñu ñuu Roma, ña taxi ndi ndiayu ña kuvi yuvi, tu täan ka kundaku kuachi xiꞌin na, ña kaꞌan tieꞌe yuvi na xakin kuachi xaꞌa na nuu na, nuu kuvi kaꞌan na xaꞌa mii na tu köo kuachi na.
Ña kan ke ta kixi ndia yoꞌo, ra ndikatäꞌnu ni yu kii xiꞌin vi ndia, chi inka kii ndituvi ra ndikun ndixaꞌan yu veꞌe chiñu ra ndakunduꞌu yu tiayu tun nduꞌu yu xa yukun yu kuachi, ra saa xaꞌndia yu chiñu ña na xaa tiaa kan nuu yu.
Ra ta ndixaa ra, ra köo mii kuachi ndiee ña *ndakani ini yu xaꞌa nditaxi ndia xaꞌa vi ra.
Chi kuachi ña taxi ndia xaꞌa ra ke, ña kaꞌan ndia ña kanduu ra ndiayu ña ndikun mii va ndia, xiꞌin ña kaꞌan ra ña *ndatiaku iin tiaa ra nani Jesús, ra xa ndixiꞌi va.
Ra xaꞌa ña ndikundäa ini yu ni ke sa yu xiꞌin kuachi kan ke nindakatuꞌun yu ra Pablo, a kuni ra kuꞌun ra ñuu Jerusalén ña kundaku kuachi xiꞌin ra, kachi yu xiꞌin ra.
Ndi su ndixïin ra kuꞌun ra, chi nuu ra chiñu kuchee Cesar va nduku ra kuꞌun ra, ra xaꞌa ña kan ke ndasi ndiaa ñaꞌa va yu ra, ña vaꞌa tiꞌvi yu ra kuꞌun ra nuu ra chiñu kan —kachi ra.
Ra saa ndikaꞌan ra rey Agripa xiꞌin ra chiñu Festo kan kachi ra saa:
—Kuni tu yuꞌu va kuni soꞌo ña ndatuꞌun tiaa ñaa —kachi ra.
Ra saa ndakuiin ra Festo kan kachi ra saa xiꞌin ra:
—Tiaan kuni soꞌo kun ña ndatuꞌun ra —kachi ra.
Ra ta ndituvi inka kii, ra saa ndixaa ra rey Agripa xiꞌin ña Berenice yasiꞌi ra, xiꞌin takundiꞌi ndia soldado ndia kunaꞌnu, xiꞌin ndia xikuaꞌa nuu na ñuu, ra ndikiꞌvi na ini veꞌe ndíka ña ndikaa ini veꞌe chiñu kan. Ra saa xaꞌndia ra Festo chiñu ña na kuꞌun ndakiꞌin ndia soldado ra Pablo kixi ra.
—Tata rey Agripa, xiꞌin takundiꞌi ndoꞌo ndia tata xikuaꞌa, ndia ndakutaꞌan ndee yoꞌo vichin, ra na kundaa ini ndo chi yoꞌo ke íin tiaa yoꞌo. Ra iin takundiꞌi va na judío na ndee ñuu Jerusalén kuvi na ^taxi kuachi xaꞌa ra ña na kuvi ra, ra iin saa tu kachi na ndee ñuu Cesarea yoꞌo va.
Ndi su nuu yuꞌu, ra köo kuachi ndiee ni ndixa vi ra ña kuvi ra xaꞌa ña. Ra mii va ra kuvi ra kuni kuꞌun nuu ra chiñu kuchee Cesar, ña sandaku ra kan kuachi xiꞌin ra, ra ña kan ke kindoo tu yuꞌu va ña tiꞌvi yu ra kuꞌun ra nuu ra Cesar.
Ndi su köo mii kuachi ra niꞌi vi yu tiaa yu nuu tutu ña kuꞌun ndaꞌa ra chiñu kuchee nuu yu. Ña kan va ke kana yu ra xaa ra nuu ndo vichin, ra nuu mii yoꞌo ra tata rey Agripa va ke kana yu ra xaa ra, chi kuni yu ña na sanaꞌma ka kun ra, ra saa ke vaꞌa niꞌi yu ña tiaa yu nuu tutu ña kuꞌun ndaꞌa ra chiñu kuchee Cesar.
Saa chi väꞌa kita ña, tu iin saa na koo tiꞌvi yu iin tiaa ra ndasi ndiaa ña kuꞌun kundaku kuachi xiꞌin ra, tu na ndakäni yu, ndia ña kuu kuachi ña *taxi na xaꞌa ra —kachi ra.
Ra saa ndikaꞌan ra rey Agripa xiꞌin ra Pablo, kachi ra saa:
—Vaꞌa, na ndakani kun xaꞌa ña ndoꞌo kun nuu yu vichin —kachi ra.
Ra saa sandakaa ra Pablo ndaꞌa ra ña *xa toꞌo ra, ra ndikaꞌan ra kachi ra saa:
—Tiaa ni kusii ini yu ña ndatuꞌun yu xiꞌin kun vichin, Tata rey Agripa, xiꞌin ña kuvi kaꞌan yu xaꞌa kuachi ña taxi ndia judío xaꞌa yu.
Saa chi xini ni va yoꞌo, xaꞌa takundiꞌi ña yunaꞌa nduꞌu na judío xa ndi, xiꞌin xaꞌa ña yunaꞌa ndi xa kuachi ndi. Ña kan ke nduku yu ña mani nuu kun, ra na sa ndiee ini kun, ña tiaa soꞌo kun ña kaꞌan yu —kachi ra.
Ra saa ndikaꞌan ra Pablo, kachi ra saa:
—Xini takundiꞌi va na judío yuꞌu ndia te loꞌo vi yu, ra xini tu na ndia kuꞌva ke *xa yu ta ndixiyo yu ñuu va yu, ra saa tu ñuu Jerusalén va.
Ra kundaa tu ini mii va na, ña xikuu yu Fariseo xiꞌin ndia kuu fariseo te itia yu, ra kuvi ndakuiin ndia xaꞌa va ña, tu ndia xiin kuvi ndia, ra ndia fariseo kuvi mii ndia ndinuni vaꞌa ndikun ichi ña yunaꞌa takundiꞌi nduꞌu na judío ndikun va ndi.
Ra xaꞌa ña kandixa yu, ña ndikaꞌan Ndioxi xiꞌin na xii xikua ndi, ña sandatiaku ra na ndii va ke *xakin na kuachi xaꞌa yu, ña xaa yu yoꞌo.
Ra nduꞌu, na ^kuu ndiseꞌe ndia uxi uvi ndia xikuu seꞌe ra Israel, ra ña yoꞌo ke ndiatu ndi xinu nuu va; ña kan ke ñuu, ra kaꞌñu va, ndasakaꞌnu ndi Ndioxi. Ra na kundaa ini kun, Tata rey Agripa, chi xaꞌa ña kandixa yu, ña yoꞌo va ke, *taxi ndia judío kuachi xaꞌa yu.
Ra saa ndikaꞌan ka Pablo kachi ra saa:
—*Kuni ni tu yuꞌu va, ña sandiꞌi yu xaꞌa takundiꞌi na ndikun ichi Jesús ra ñuu Nazaret.
Ra mii saa ndixa ke xa va yu ñuu Jerusalén. Saa chi nduku yu ndiayu nuu ndia sutu ndia kunaꞌnu, ra kuaꞌa ni na kandixa Jesús taan yu veꞌe kaa, ra ta xaꞌni na sava na, ra ndixiyo tu yuꞌu yu xiꞌin na xaꞌni kan.
Ra tiaa ni kuaꞌa ichi ndixaꞌan yu, ta veꞌe ñuꞌu ta veꞌe ñuꞌu, ña kundivaꞌa yu xiꞌin na, ña *kuni yu ña na ndakoo na ña kandixa na. Ra ndia inka ñuu xika va xindikun yu kanitaꞌan yu xiꞌin na, saa chi tiaa ni ndisaa yu xiꞌin na —kachi ra.
’Ra suvi na ndikun ichi Jesús kuvi na kuaꞌan yu taxi yu, ta kee yu kuaꞌan yu ñuu kaꞌnu Damasco, ra niꞌi yu tutu ña taxi ndia sutu kunaꞌnu ndaꞌa yu kuaꞌan yu, saa chi mii ndia kuvi ndia taxi ndiayu ndaꞌa va yu.
Ra saa kuu yu ndikaa yu ichi kan kuaꞌan yu, saa ra xa kuu sava kii va, Tata rey, ra iin ku suꞌva va ndayeꞌe iin ñuꞌu ña yeꞌe ni, ña kee chi ndivi, sata yu, ra yeꞌe ni ka ña kan nuu ñuꞌù, ra iin xinunduu ña yuꞌu, ra saa tu ndia kuaꞌan xiꞌin va yu.
Saa ra ndikoyo ndi ñuꞌu kuaꞌan va ndi, ra xini soꞌo yu ndikaꞌan iin tachi xiꞌin yu, ra tuꞌun hebreo ke ndikaꞌan ña kachi ña saa: “Saulo, Saulo, ¿nichuun kanitaꞌan kun xiꞌin yu? Ra na kundaa ini kun, chi ra sandiꞌi xaꞌa mii va kuvi kun, saa chi ta xa iin sindiki ri taꞌvi, ri kee xaꞌa yuꞌu kàà ña tiku nuu, va ke xa kun”, kachi ña.
Ra saa ndikaꞌan yu, kachi yu saa: “¿Yoo kuvi yoꞌo Tata?” kachi yu. Saa ndikaꞌan Tata yo kachi ra saa: “Yuꞌu kuvi Jesús ra xika kun kanitaꞌan kun xiꞌin.
Ra na ndakundichi kun vichin, saa chi ña ndituvi yu nuu kun, ra chiñu nuu va yu ke kaka kun, ra ndakuiin tu kun xaꞌa ña *xini kun vichin, xiꞌin xaꞌa ña kuni kun sa yu kii ña vaxi va.
Ndi su kuayüꞌvi kun, chi sakaku va yu yoꞌo nuu na ñuu kun, ra saa tu nuu na küu judío va, ra mii nuu na küu judío kan ke tiꞌvi yu yoꞌo kuꞌun kun vichin va.
Ña vaꞌa na ndanuña nuu na, ra kee na nuu ñaa nuu xika na, ra ndakaka na nuu tuun ñuꞌu, ra kee tu na tixi ndiee timiaꞌa va, ra ndakundikun na Ndioxi, ra vaꞌa na kandixa na yuꞌu, ra koo kaꞌnu ini yu xaꞌa kuachi na, ra niꞌi taꞌvi na koo na xiꞌin na yii na kuu ñuu Ndioxi”, kachi ra.
’Ña kan ke ndikänduu vi yu, ña ndikaꞌan Jesús xiꞌin yu, Tata rey Agripa.
Saa chi ndikun, ndixaꞌan va yu ñuu Damasco, ra ndikaꞌan ndoso yu nuu na xaꞌa ichi Jesús, ra saa tu ñuu Jerusalén va, ra saa tu iin takundiꞌi ñuu ña ndikun ndia Judea va, ra ndikaꞌan tu yu xiꞌin na küu judío ña na nandiko ini na nuu Ndioxi, ra na sa na chiñu ña vaꞌa, ña ndañaꞌa na mii na ña xa *ndasama na.
Ra xaꞌa ña yoꞌo va ke tiin ndia judío yuꞌu, ta ndikaa yu ini veꞌe ñuꞌu, ra *ndasi ndiaa ndia yuꞌu, ra *kuni kaꞌni ndia yuꞌu.
ña xiniñuꞌu ndoꞌo ni ra kixi sakaku na yuuvi yoꞌo, ra kuvi ra, ndi su ra kan kuvi tu ra nuu vaꞌa sandatiaku Ndioxi nuu ña ndii va, ra *kuu ra ñuꞌu yeꞌe nuu na judío, ra saa tu nuu yuvi na ndee ini kuvi nuu ña yuuvi va.
Ra ta ndiꞌi ndikaꞌan ra Pablo tuꞌun yoꞌo xaꞌa mii ra, ra saa nindaꞌyu ra chiñu Festo kan, nuu ra kachi ra saa:
—¡Ra sana va kuvi yoꞌo, Pablo! Ña ndiyaꞌa ni kaꞌvi va kun ke sasana ña xini kun —kachi ra.
Saa ndakuiin ra Pablo, kachi ra saa:
—Na kundaa ini yoꞌo, ra Tata chiñu Festo, chi süvi ra sana kuvi yu, chi ña ñaꞌa tuni vaꞌa ke kaꞌan yu, ra ña ndaa va kuvi ña.
Ra ^xini vaꞌa va ra Tata rey Agripa yoꞌo, xaꞌa takundiꞌi ña yoꞌo; ña kan ke kuayüꞌvi yu ^kaꞌan yu, ña ^nduꞌu ra vichin, saa chi kundaa vaꞌa va ini yu, ña xini ra xaꞌa ña, saa chi süvi ña *ndikuu seꞌe kuvi ña —kachi ra.
Ra saa ndikaꞌan ra xiꞌin ra rey Agripa kachi ra saa:
—¿A su kandixa tu yoꞌo va, Tata rey Agripa, ña ndikaꞌan ndia ndikaꞌan tuꞌun yu Ndioxi xinaꞌa? Kundaa va ini yu ña kandixa kun —kachi ra.
Ra saa ndikaꞌan ra rey Agripa, xiꞌin ra Pablo kachi ra saa:
—Loꞌo ni va, ra ndikun kuchuun va kun saxinu kun ini yu, ña kandixa yu ichi Jesús, ¿tuvi kun? —*kachi ra.
Ra saa ndikaꞌan ra Pablo xiꞌin ra kachi ra saa:
—A kama, ra a kuachi va tu, ra süvi indaa yoꞌo kuvi ra na kandixa, chi ña kuni yu ke, na kandixa takundiꞌi va na ndee xini soꞌo yoꞌo vichin, ra koo ndo ta kuꞌva iyoo yuꞌu, ndi su kunüꞌni vi tu ndoꞌo xiꞌin yoꞌo kàà, taꞌan ña nuꞌni ndaꞌa yuꞌu —kachi ra.
Ra ta ndiꞌi ndikaꞌan ra Pablo ña yoꞌo, ra saa ndakundichi ra rey Agripa, xiꞌin ra chiñu Festo kan, xiꞌin ña Berenice, ra saa tu ndia kunaꞌnu ndia xindee xiꞌin va na.
Ra saa kee siin na iin xiyo, ra xaꞌa na ndatuꞌun na xaꞌa ra Pablo kachi na saa:
Saa ndikaꞌan ra rey Agripa xiꞌin ra chiñu Festo kan kachi ra saa:
—Ndikun yoꞌo ke saña va ra, tu ndikäꞌan ra, ña kuꞌun ra nuu ra chiñu kuchee César ñuu Roma, ña sandaku ra kan kuachi xiꞌin ra —kachi ra.
Ra ta xa kindoo ra chiñu Festo ña tiꞌvi ra nduꞌu kuꞌun ndi chi Italia, ra saa ndataxi ra ra Pablo xiꞌin sava ka ndia ñuꞌu veꞌe kàà, ndaꞌa iin ra soldado ra kuchee ra nani Julio, ra itaꞌan xiꞌin iin tiꞌvi chee ndia soldado, ndia kuu kuenda ra Augusto.
Ra saa ndakundiaka ndia soldado kan nduꞌu, ra ndixaꞌan ndia *ndaa ndia xiꞌin ndi, ini itun tun xika nuu mini tu kee ñuu Adramitio ña ndikaa yuꞌu mini, tu xa kana kuꞌun ñuu ña ndoꞌni yuꞌu mini chi Asia. Ra kuaꞌan tu ra Aristarco ra itaꞌan xiꞌin va ndi, ra kee ñuu Tesalónica ña ndikun ndiaa ñuu Macedonia.
Ra ta ndituvi inka kii saa ndixaa ndi nuu ndi ñuu Sidón. Ra toꞌo ni va xa ra Julio, ra kuchee nuu ndia soldado kan xiꞌin ra Pablo, saa chi taxi va ra ndiayu ndaꞌa ra ña ndixaꞌan ra ñuu kan xitoꞌni ra na itaꞌan mani xiꞌin ra, ra chindiee taꞌan na xiꞌin ra.
Ra ñuu Sidón kan, nandaa tuku ndi itun tun xika nuu mini, ra saá kana nu kuaꞌan nu xiꞌin ndi; ra ndiee ka vi xaꞌa kani tachi, chi nuu ndi suꞌva, ra ni ndiküvi ka kuꞌun itun kan xiꞌin ndi, ra saa xakin xiyo nu xiꞌin ndi chi ndaꞌa ichin xiin ñuꞌu loꞌo ña ndikaa niꞌi nuu mini ña nani Chipre.
Ra saa ndiyaꞌa ndi chi nuu xito ndiaa yuꞌu mini nuu ndikaa Cilicia xiꞌin Panfilia, ra iin saá ndixaa ndi ndia ñuu Mira, ña ndikun ndiaa chi Licia va.
Ra ñuu Mira kan kundaa ini ra Julio, ra soldado kuchee kan, ña kana iin itun tu xika nuu mini tu *kee ñuu Alejandría ra kuaꞌan nu chi Italia. Ra tu kan *nandaa ndi kuaꞌan ndi xiꞌin ndia soldado kan.
Ra kuaꞌa ni va kii xindikaa nu nuu mini kan xiꞌin ndi, saa chi kuee ni va ndixaꞌan nu. Ra iin xiꞌin ña nduxa vi ndiyaꞌa nu xiꞌin ndi, chi nuu xitondiaa nuu ndikaa ñuu Gnido. Saa chi tiaa ni ndiee kani tachi chi nuu ndi suꞌva, ra xaꞌa ña kan ke xakin xiyo nu xiꞌin ndi, ra ndiyaꞌa nu ndia xiin ñuꞌu ña ndikaa niꞌni nuu mini ña nani Creta, nuu ndikaa ñuu Salmón.
Ra iin xiꞌin tundoꞌo kaꞌnu vi saa ndixaa nu xiꞌin ndi ñuu ña nani Buenos Puertos, ña ndikaa yachin xiꞌin ñuu Lasea, suvi mii Creta kan va.
Saá kuu, ra xa kunaꞌa va ndoꞌni ndi ichi kan, saa ra xa kuyachin va kii ña xaꞌa kuun savi chi kan, ra xa ku iyo va kaka itun tu xikan nuu mini. Ra xaꞌa ña kan ke taxi ra Pablo xini takundiꞌi ndia kuaꞌan xiꞌin itun kan,
kachi ra saa:
—Ndia taꞌan yo, ña tuvi yu, ra ichi nuu kuꞌun yo ra iyo ni va kuu. Saa chi ndiꞌi va xaꞌa mii itun yoꞌo, xiꞌin ñaꞌa ña ndiso nu, ra kusana ndia mii va yo ndiꞌi xaꞌa —kachi ra.
Ndi su ndindäa ra soldado kuchee kan, xaꞌa vi ña ndikaꞌan ra Pablo. Chi kandixa ka va ra ña ndikaꞌan ra ndiaa itun xika nuu mini kan, xiꞌin ña ndikaꞌan ra kuu xitoꞌo nu.
Ra saa xaꞌa vita vita loꞌo kani tachi ña vaxi chi ninu nuu kuu sur, ra kuchuun va itun kan kuꞌun nu, ndituvi ra ndiaa nu xiꞌin ra kuu xitoꞌo nu. Ra saa xaꞌndia ndia chiñu ña ndaxita inka ndia yuu vee ña itiin nu xiꞌin nandaa ña. Ra saa ndakiꞌin nu kuee kuee kuaꞌan nu suvi mii yuꞌu mini nuu nani Creta kan va.
Ra sakan iin kani loꞌo va kuaꞌan nu xiꞌin ndi, saa ra xaꞌa va tachi ña nani Euroclidón ña ndiee ni kani ña, chi nuu kuaꞌan itun kan.
Ra nditäxi ña kuꞌun nu chi nuu kuni ndia kuꞌun nu, saa chi tiaa ni ndaku kani ña. Ndia saá ra ndisaña ndaꞌa nu kuaꞌan nu xiꞌin va ndi *xa tachi kan.
Ra ndiyaꞌa nu xiꞌin ndi chi xiin ñuꞌu loꞌo ña ndikaa niꞌni nuu mini ñani Clauda, ra loꞌo va tu kani tachi kan, ra tiaa ni uꞌvi saá kuchuun ndi, ndakiꞌin ndi itun vali tu xika nuu mini tun ndiso nu, ña ndataan ndi nu chi ini mii tun chee kan.
Ra ta ndiꞌi, saa chikuꞌni ndia mii itun chee kan, xiꞌin kuaꞌa ni yoꞌo, saa chi iyuꞌvi ni ndia ña kani ndiaa nuu nu yuti ña nani Sirte ña iyoo kaꞌa mini kan, ra ndata nu, káꞌán ndia. Ra saa sanuu ndia tikoto ndika ña ndita sata nu, ña vaꞌa na ndukuee kuꞌun nu, kuni ndia.
Ra ta ndituvi inka kii, ra iin ndakundiee va tachi kan xika ña. Ndia saa ra xaꞌa ndia koꞌni ndia ñaꞌa ña ndiso nu nuu mini kan va, ña vaꞌa na ndukama nu, kuni ndia.
Ra ta *ndixinu uni kii, ra saa xatia ndi takundiꞌi va ñaꞌa ña xiniñuꞌu mii itun xika nuu mini kan.
Ra kuaꞌa ni kii nindändii, ra ni kimi ndikanäta, ra ndikäꞌan ka ndi ña kutiaku vi ndi, saa chi tiaa ni ndiee xika tachi kan.
Ra xa kuaꞌa ni tu kii täan kuxi va ndi, ra saa ndakundichi ra Pablo maꞌñu, ra ndikaꞌan ra kachi ra saa:
—Ndia taꞌan yo, vaꞌa ka va ndikandixa ndo yuꞌu tan ndikaꞌan yu xiꞌin ndo ña kuachi yo Creta, saa chi tu ndikuachi yo ikan, saa ra kuëe ndoꞌo vi itun yoꞌo, ra nii mii yo kuëe ndoꞌo vi.
Ndí su na kuayüꞌvi ndo, saa chi nii na ndiꞌi va xaꞌa itun yoꞌo, ndi su ndoꞌo, ra ndia nii ndo küvi.
Saa chi ñuu nduveꞌe ndituvi iin ra tatun Ndioxi nuu yu, ra Ndioxi ra ndikun yu, ra xachiñu yu nuu kuvi ra, *tiꞌvi ra ña *kixi ra nuu yu,
ra ndikaꞌan ra xiꞌin yu kachi ra saa: “Kuayüꞌvi kun, Pablo, saa chi xiniñuꞌu xaa va kun nuu ra chiñu kuchee ñuu Roma, ra xaꞌa yoꞌo ke kaku tu ndia kuaꞌan xiꞌin kun ñaꞌa va”, kachi ra xiꞌin yu.
Ña kan ke ndaku ni na koo ini ndo, ndia taꞌan yo. Saa chi yuꞌu, ra ndiaa va ini yu Ndioxi, ra kandixa tu yu ña kuu ña ndikaꞌan ra tatun kan xiꞌin va yu.
Saá *kuu ra ndixinu va uxi kumi kii ñuꞌu ndi nuu mini kan, ra mii ñuu kii kan ke xa kuaꞌan ndi nuu mini ra nani Adriático va, ra iin choꞌo iin chi kan va kuaꞌan itun kan xiꞌin ndi xa tachi, ra ta xa kuu sava ñuu saa ra kundaa va ini ndia ndiaa itun kan ña xa kuyachin nu nuu ndikaa ñuꞌu ichi.
Ra saa tava ndia kuꞌva ña kunu mini nuu kuaꞌan ndi kan, ra oko xaꞌun iin metro ka ke kunu ra, ra ta xa iin vaꞌa vaꞌa loꞌo ka kuaꞌan itu kan, ra saa tava tuku va ndia kuꞌva, ra ndia kuꞌva oko uxa metro va ke kunu ra.
Ra saa ndiyuꞌvi ndia ña kani ndiaa nu kava, ra saa sanuu ndia kumi yuu vee chi kaꞌa nu, ña vaꞌa na kundichi nu nuu mini kan, ra xaꞌa ña ndiyuꞌvi ndia ke kuni ndia ña kama ni na tuvi.
Saá xaꞌa ^kuni kunu va ndia sakanda itun kan kuꞌun ndia, ra xaꞌa ndia sanuu ndia itun vali tu xika nu tiakuii tun ndiso itun chee kuaꞌan xiꞌin ndi kan; ra iin ^xa tiin ndia yuu vee ña xikundichi nu xiꞌin ña koꞌni ndia ña chi nuu nu, iyoo tuꞌun.
Ra *xini va ra Pablo ña xa ndia saa. Ra saá ndikaꞌan ra xiꞌin ra soldado kuchee kan, ra saa tu xiꞌin ndia soldado va ra, kachi ra saa:
—Tu na kunu ndia yoꞌo kuꞌun ndia, saa ra nii ndoꞌo kuvi ndia käku vi —kachi ra.
Ra saá xaꞌndia ndia soldado kan yoꞌo ña nuꞌni ndiaa itun vali kan, saa ra ndikoyo nu nuu mini kan kuaꞌan va nu.
Ra ta xa kuaꞌan ndituvi, ra saá ndikaꞌan ra Pablo xiꞌin ndia ña xiniñuꞌu kuxi va ndia kachi ra, ra saa ndikaꞌan ka ra kachi saa xiꞌin ndia:
—Xa uxi kumi va kii ke täan kuxi ndo, ra ni täan tu kusun va ndo, ña ndiatu ini ndo, ndia ña ke kuu.
Ña kan ke ^nduku yu ña mani nuu ndo, ña na kuxi va ndo loꞌo vichin, ra kuayüꞌvi ndo, chi ndia nii ixi loꞌo xini ndo ke ndoñüꞌu vi —kachi ra.
Ra ta ndiꞌi ndikaꞌan ra Pablo tuꞌun kan, ra saa kiꞌin ra xita ra taxi tixaꞌvi ndaꞌa Ndioxi xaꞌa ña, ra xini takundiꞌi va ndia ndee kan ña ndikaꞌan ra xiꞌin Ndioxi, ra saa taꞌvi ra ña ra xaꞌa ra xixi va ra.
Saá ra ndakindiee tu ini ndia kuaꞌa kan va, ra xaꞌa tu ndia kan va *xixi ndia.
Ra uvi ciento uni xiko xaꞌun iin vi kuvi ndi kuaꞌan xiꞌin itun kan.
Ra ta xa nditiandiaa ini ndia ña *xixi ndia, ra saa xaꞌa ndia *xatia ndia nuni trigo ña kuaꞌan xiꞌin itun kan nuu mini kan, ña vaꞌa na ndukama ka nu, kuni ndia.
Ra saa xaꞌa ndia xaꞌndia ndia yoꞌo, ña nuꞌni yuu vee ña itiin itun kan ña vaꞌa ndichi nu, ra sataya tu ndia itun tun sakanda ndia ña vaꞌa kuaꞌan va nu. Ra saa sandandaa tuku va ndia tikoto ndika ña ndichi chi nuu nu, ra saa ndakanda itun kan kuaꞌan nu chi nuu ndaa, nuu vita loꞌo kani mini kan.
Ra saa ^kuu nu kuaꞌan nu, saa ra nditiin va chi yuꞌu nu yuti ña ndakoo ndee kaꞌa mini kan, ndia saa ra ndiküvi vaꞌa ka kuꞌun vi nu. Ra xiꞌin ña ndiee ni kani ndiaa mini kan chi kaꞌa nu, saa ra xaꞌa *chachi va nu.
Ra saa xaꞌa ndia soldado kan kuni ndia kaꞌni ndia, ndia ndasi ndiaa kuaꞌan kuꞌun veꞌe kàà, ña vaꞌa na ndasütia ndia ra kunu ndia kuꞌun ndia.
Ndi su nditäxi vi ra soldado kuchee kan, ña kuvi ndia ndasi ndiaa kan, chi ña xa ra ke xaꞌndia ra chiñu nuu ndia xini sutia, ña na sutia ndia, ra kee ndia chi nuu ñuꞌu ichi va. Ra ra Pablo va kuvi ra *kuni ra sakaku ra ña *xa ra saa.
Ra ndia kuchüun sutia tu ndikaꞌan ra xiꞌin, ña na kiꞌin ndia vitu a ndia ka ñaꞌñu mii itun chee kuaꞌan xiꞌin ndi kan va, ra nuu nu kan va na kundee ndia ña kee ndia chi nuu ñuꞌu ichi, kachi ra xiꞌin ndia. Ra saa ndixa ke xa va ndia, ra vaꞌa ndixaa tiaku ndiꞌi va ndi, chi nuu ñuꞌu ichi kan.
Ra ta kee ndiꞌi ndi, ña ndixaa ndi ñuꞌu loꞌo ña ndikaa niꞌni maꞌñu mini kan, ra saa kundaa ini ndi ña nani ña Malta.
Ra ndakiꞌin mani ni va mii na ndee ñuu kan nduꞌu, ra saa ndikun chikaa na ñuꞌu va, ra ndikaꞌan na xiꞌin ndi ña na kuyachin ndi ndasaa ndi, saa chi ^kuun ni savi ra tiaa ni tu vixin va.
Ra saa *ndixaꞌan ra Pablo, *ndakaya ra itun ichi *taan ra nuu ñuꞌu kan, ra xiꞌin kaꞌni ña xixi ñuꞌu kan kanata iin koo ri xatu ni, ra *xaxi ri ndaꞌa ra.
Ra ta xini na ñuu kan ña tanii ndiaa koo kan ndaꞌa ra Pablo, ra saa ndikaꞌan na xiꞌin taꞌan na kachi na saa:
—Ra ^xaꞌni ndii va kuu tiaa yoꞌo, saa chi vaꞌa ni ndikaku va ra ña ndixïꞌi ra sa mini, ndi su nditäxi vi ndioxi ña xa ndaku kuachi ña ndikun yo kutiaku ra —*kachi na.
Ra saa kisi ra Pablo ndaꞌa ra nuu ñùꞌù, ra ndakava koo kan nuu ñùꞌù va, ndi su köo vaꞌa ña nindoꞌo vi ra.
Ra iin suꞌva ndiatu ini takundiꞌi yuvi kan, ña ndita kuiñu ra, ra a iin kama suꞌva va nduva ra, ña kuvi ra káꞌán na. Ra saa kuu ra kunaꞌa va, ra kuëe nindoꞌo vi ra, saa ra ndasama va ña ^xani ini na, ra saa ndikaꞌan na ña kuu ra Pablo iin ndioxi va.
Ra yachin kan va iyoo veꞌe iin tiaa ra nani Publio, ra ra kan kuvi ra kuchee nuu na ndee ñuu kan, ra ra kan kuvi ra ndakiꞌin mani nduꞌu ña xindee ndi veꞌe ra uni kii.
Ra saa kuu ndi ndee ndi kan, saa ra kundaa va ini ra Pablo ña ndiee ni ndoꞌo iva ra Publio kan, kueꞌe nii, ra tiaa ni ndikaa kaꞌní ra kanduꞌu ra nuu xito. Ra saa ndixaꞌan ra Pablo xitoꞌni ra ra, ra ndikaꞌan ra xiꞌin Ndioxi xaꞌa ra, ra ta ndiꞌi ndikaꞌan ra xiꞌin Ndioxi xaꞌa ra, ra saa chinduꞌu ra ndaꞌa ra sata ra, ra ndikun nduvaꞌa va tiaa kan.
Ra tiaa ni xatoꞌo yuvi kan nduꞌu, ra ta xa kee ndi kuꞌun ndi, ra saa taxi na takundiꞌi ñaꞌa ña kumani nuu ndi ichi ndaꞌa ndi kuaꞌan xiꞌin ndi.
Ra uni yoo vi ke xindee ndi ñuꞌu loꞌo, ña ndikaa niꞌni nuu mini kan, ra ndia ta xa ndiyaꞌa savi vi ke nandaa ndi, iin itun tun xika nuu mini tun kee ñuu Alenjandría, ra ndita uvi naꞌna ndioxi na, chi nuu nu, ra iin ña nani Cástor, ra inka ña ñani Pólux, ra ikan ke kuachi tu nu kan va yoo savi kan.
Ra saa ndakiꞌin itun kan kuaꞌan nu xiꞌin ndi, ra ndixaa nu xiꞌin ndi ñuu ña ñani Siracusa ña ndikaa yuꞌu mini, ra ikan kuachi ndi uni kii.
Ra ñuu kan kee tuku itun kan xiꞌin ndi, ra saa ndakiꞌin nu kuaꞌan nu, ra ndixaa nu xiꞌin ndi ñuu ña ñani Regio ña ndikaa yuꞌu mini. Ra ta ndituvi inka kii, saa xaꞌa vita vita kani tachi ña vaxi chi ninu nuu kuu sur, ra saa ndakiꞌin tuku nu kuaꞌan nu xiꞌin ndi, ra iin saa ndixaa nu xiꞌin ndi ndia ñuu ña nani Puteoli ña ndikaa yuꞌu mini kan.
Ra ñuu Puteoli kan ndakutaꞌan ndi xiꞌin sava na ñani yo na ndikun ichi Jesús, ra ndikaꞌan na xiꞌin ndi ña na kuachi ndi xiꞌin na, ra kuachi ndixa ndi xiꞌin va na uxa kii, ra ndia kan ndakiꞌin ndi kuaꞌan xaꞌa ndi chi ñuu chee Roma va.
Ndi su xa kundaa va ini na ñani yo, na ndikun ichi Jesús na ndee ñuu Roma, xaꞌa ndi ña kuaꞌan ndi chi kan, ra saa ndixaꞌan sava na ndakiꞌin na nduꞌu ndia nuu nani, Nuu yaꞌvi Apio, ra sava tu na ndixaꞌan ndakiꞌin nduꞌu iin nuu nani, Uni Veꞌe. Ra ta xini ra Pablo na ñani yo kan, saa ra taxi ni ra tixaꞌvi ndaꞌa Ndioxi, saa chi kusii ni ini ra.
Ra ta ndixaa ndi ñuu chee Roma kan, ra saa ndataxi ra soldado kuchee kan, ndia ndasi ndiaa kuaꞌan xiꞌin ra kuꞌun veꞌe kàà ndaꞌa iin ra soldado kuxikuaꞌa ña na kondiaa ra ndia, ndi su ra Pablo tu chikanduꞌu siin ndia inka veꞌe va, ra ndikaꞌan ndia xiꞌin iin ra soldado ña na kondiaa ra ra.
Ra ta ndixinu uni kii ndixaa ra Pablo ñuu chee Roma kan, ra saa tiꞌvi ra chiñu ndixaꞌan nuu takundiꞌi ndia xikuaꞌa judío ndia ndee ñuu chee Roma kan ña na kixi ndia nuu ra, ra ta ndixaa ndia nuu ra, ra saa ndikaꞌan ra xiꞌin ndia, kachi ra saa:
—Ndia taꞌan yo, na kundaa ini ndo, saa chi ndia nii kuachi ndïxa yu xiꞌin na judío taꞌan yo, ra nii ndikänduu tu yu chiñu ña yunaꞌa na xa na, ña ndakoo na xii xikua yo xinaꞌa va, ndi su ndasi ndiaa va na yuꞌu, ra ndataxi na yuꞌu ndaꞌa ndia chiñu ndikun ndia Roma yoꞌo va.
Ra ta xa ndaku ndia kuachi xiꞌin yu, saa ra *kuni va ndia saña ndia yuꞌu va, saa chi kundaa va ini ndia, ña köo kuachi ndixa yu ra kuvi yu xaꞌa ña.
Ndi su nditäxi vi ndia judío taꞌan yo ña saña yu, chi ndia kuni kaꞌni va kuvi ndia yuꞌu, ndia saa ra ndataxi yu mii yu ndaꞌa ra chiñu kuchee ñuu Roma yoꞌo va, ña na sandaku ra kuachi xiꞌin yu, ndi su süvi xaꞌa na ñuu yo ke vaxi yu taxi yu kuachi.
Ra ña kana yu ndoꞌo vichin, ra xaꞌa ña vaꞌa na kuni taꞌan yu xiꞌin va ndo kuvi ña, ra kaꞌan tu yu xiꞌin ndo xaꞌa ña ndoꞌo va yu, ra na kundaa ini ndo, chi xaꞌa ña kandixa yu ta kuꞌva kandixa takundiꞌi na ñuu yo Israel ña ndatiaku na ndiꞌi, va ke nuꞌni yu, xiꞌin yoꞌó káá yoꞌo vichin —kachi ra.
Ra saa ndikaꞌan ndia xiꞌin ra kachi ndia saa:
—Ndia nii tutu täan tiꞌvi ndia chiñu Judea xaa ndaꞌa ndi xaꞌa kun, ra ndia nii tu ndia judío taꞌan va yo, täan kixi taxi kuachi xaꞌa kun nuu ndi.
Ra saa kindoo ndia xiꞌin ra Pablo ña ndakuitaꞌan ndia inka kii. Ra ta ndixaa kii kan, ra saa ndakutaꞌan kuaꞌa ni yuvi ra ndixaa na veꞌe nuu kanduꞌu ra Pablo. Ra iin nduvi ndaa va ndakani ra nuu na, xaꞌa ichi nuu xaꞌndia Ndioxi chiñu. Ra ndiayu Ndioxi ña ndakoo ra Moisés, xiꞌin ña ndikaꞌan ndia *ndikaꞌan ndoso tuꞌun yuꞌu Ndioxi xinaꞌa va ke *xiniñuꞌu ra, ña *ndikaꞌan ra xiꞌin na ña *kuni ra ^saxinu ra ini na, ña na ^kandixa na Jesús.
Ra *kandixa va sava na ña ndikaꞌan ra Pablo, ra sava tu na ndixïin kandixa va.
Saa ra nindakitäꞌan tuꞌun vi na, ra saa xaꞌa na nindutia na kuaꞌan va na. Ra saa ndikaꞌan ra Pablo xiꞌin na, kachi ra saa:
—Ta *xa ndoꞌo vichin, ke ^xa tu na xii xikua yo xinaꞌa va, ra xaꞌa kan va ke ndikaꞌan tachi Yii Ndioxi xiꞌin ra Isaias, ña ndikaꞌan ra xiꞌin na, ra suꞌva ke kachi ña xiꞌin ra:
Kuaꞌan nuu na ñuu yu, ra kaꞌan kun xiꞌin na kachi kun suꞌva:
xini va soꞌo ndo, ndi su kundäa ini ndo;
xitoꞌni kaxi va ndo, ndi su xïni vi tu ndo,
Saa chi nima ndo, ra xa ña ndutieꞌe va kuvi ña,
ra ndasi tu soꞌo va ndo, ña kan ke xïni ka soꞌo ndo,
ra ndasi tu nuu va ndo;
ña kan ke xïni kan ndo,
Ra nii kuëe xini kaxi tu soꞌo va ndo,
Ra ni na kuïin ndo nandiko ndo nuu yu, ra sandaꞌa yu ndoꞌo, kachi ra Isaias —*kachi ra Pablo xiꞌin ndia judío taꞌan ra.
Ra saa ndikaꞌan ka ra Pablo xiꞌin ndia, kachi ra saa:
Ra ta *ndiꞌi ndikaꞌan ra Pablo kachi ra saa, ra saa ndakiꞌin na judío kan kuaꞌan na, ra iin inaa taꞌan mii na kuaꞌan na.
Ra uvi nii ka kuiya ke xikanduꞌu ra Pablo veꞌe ña tatu ra ñuu kan, ra *ndakiꞌin ra takundiꞌi va yuvi na *ndixaꞌan xitoꞌni ñaꞌa.
Ra ndixiyo ni va ndiayu ndaꞌa ra, ña ndakani ra nuu na xaꞌa ichi nuu xaꞌndia Ndioxi chiñu, ra sakuaꞌa ni ra na xaꞌa ichi Tata yo Jesucristo, ra ndia nii yuvi ndisäsi nuu ra.
Ra te kuiya xinaꞌa, ra mii va Tata yo Ndióxi̱ kuvi ra *taxi tuꞌun ra ndaꞌa tiaa, ndia ndikaꞌan ndoso tuꞌun yuꞌu ra, ra kuaꞌa ni va ichi ndikaꞌan ndia ña, ra kuaꞌa ni tu kuꞌva ndikaꞌan va ndia ña, xiꞌin na xii xikua yo;
Ndi su saa *kuu, ra ndiyaꞌa kuaꞌa ni va kuiya, ra kii ña ndee yo vichin, ra kuëe *xa ka ra saa, chi vichin, ra xa ndaꞌa seꞌe va ra ke *taxi ra tuꞌun ra, ra ndikaꞌan ndoso ra kan ña nuu yo. Ra seꞌe ra kuvi tu ra *xiniñuꞌu ra ña *xavaꞌa ra ña yuuvi, xiꞌin takundiꞌi ñaꞌa ña iyoo nuu ñuꞌu, xiꞌin takundiꞌi ñaꞌa ña iyoo ndiví, ra ndaꞌa ra kuu seꞌe ra ke *ndataxi tu ra takundiꞌi va ñaꞌa ña iyoo nuu ña yuuvi yoꞌo.
Ra mii Tata yo Jesucristo va kuvi ra ^ndañaꞌa ndiee kaꞌnu, ña nduvi ni kuu mii Tata yo Ndioxi; ra Tata yo Jesucristo, ra iin takundiꞌi ñaꞌa, ña ^kuu mii Tata yo Ndioxi kuvi tu ña ^kuu mii ra yoꞌo va; ra mii Tata yo Jesucristo kuvi tu ra ^tiin takundiꞌi ñaꞌa ña iyoo nuu ña yuuvi yoꞌo va, ña kan ke vaꞌa iyoo ña; ra xiꞌin ndiee kaꞌnu ña ^kuu mii tuꞌun va ra ke tiin ra ña. Ra te ndiꞌi *ndakatia ra kuachi yo, ra saa *nandaa ra ndivi nuu íin tiayu kaꞌnu, nuu nduꞌu Tata ra Ndioxi, ra *ndakunduꞌu ra xiin kuaꞌa va ra.
Ra Tata yo Jesucristo kuvi ra chee nuu takundiꞌi va na tatun Tata yo Ndioxi, saa chi kivi ña *taxi Tata yo Ndioxi ndaꞌa Tata yo Jesucristo, ra kaꞌnu ni va ña nuu kivi takundiꞌi na tatun Tata yo Ndioxi.
Saa chi Tata yo Ndioxi, ra ndia nii ichi ndikäꞌan ra xiꞌin ndia nii na tatun ra, ña kaꞌan ra, ta kuꞌva *ndikaꞌan ra xiꞌin Tata yo Jesucristo, ña *kachi ra suꞌva:
Yoꞌo kuvi seꞌe mii yu;
ra yuꞌu kuvi ra ^taxi ña tiaku kun vichin;
Ra nii ndikäꞌan tu ra xaꞌa ndia nii na tatun ra, ña kachi ra suꞌva:
Yuꞌu kuvi ra kuu Tata ra,
ra ra kan kuvi ra kuu seꞌe va yu.
Ra te *tiꞌvi Tata yo Ndioxi Tata yo Jesucristo, ra ndiniꞌi taꞌvi ndakiꞌin takundiꞌi ñaꞌa ña iyoo nuu ña yuuvi *kixi ra, ra suꞌva va ke *kachi Tata yo Ndioxi xaꞌa ra:
Ra na kundaa ini ndo, chi suꞌva va ke ^kachi Tata yo Ndioxi, xaꞌa na tatun ra, kachi tuꞌun ra:
Na tatun yu, ra nuu va yu ke ^xachiñu na,
ra ^ndasa tu yu na ta kuꞌva iyoo tachi, xiꞌin yaa ñùꞌù va.
Ndi su siin va tu ndikaꞌan Tata yo Ndioxi xaꞌa Tata yo Jesucristo ra kuu seꞌe ra, kachi tuꞌun ra:
Yoꞌo kuvi Ndioxi ra kaꞌndia chiñu ndia ndixaa kii ndixaa tiempo;
ra te xa na kaꞌndia chiñu kun, ra ndasandaku ndiꞌi va kun chiñu kiꞌvi.
Saa chi ^xinisii ni kun ña vaꞌa, ra kundasi va kun chiñu kiꞌvi;
ra yuꞌu, ra kuú Tata kun Ndioxi va kuvi ra ndikaxin yoꞌo, ña kuu kun rey saa chi saa kuni mii va yu,
ra kuaꞌa ni ka va ña sii ini, *taxi yu ndaꞌa yoꞌo nuu takundiꞌi na itaꞌan xiꞌin kun,
*kachi Tata yo Ndioxi, ^kachi tuꞌun ra.
Ra ndikaꞌan ka tu Tata yo Ndioxi, *kachi ra suva va, kachi tuꞌun ra:
Yoꞌo, Ndioxi, ra kuu seꞌe mii yu kuvi ra xakin xaꞌa ña yuuvi yoꞌo xiꞌin ndaꞌa kun,
ra saa tu ndivi va kii ña xikunduꞌu xaꞌa ña yuuvi.
Ra takundiꞌi ñaꞌa ña *xavaꞌa kun, ra ña ndiꞌi xaꞌa va kuvi ña,
Saa chi ta kuꞌva ^ndoꞌo tikoto te xa kuyata va ña ke ndoꞌo ña;
Ra ndakaꞌnu tu kun ña ta kuꞌva xa na ña ^ndakaꞌnu na tikoto va.
Ra ndasama tu kun ña, ta kuꞌva xa na ña ^ndasama tikoto ña ndixi va na.
Ndi su yoꞌo, ra ta iyoo kun, iyoo va kun,
saa chi nii kii ke küvi vi kun.
Ra Tata yo Ndióxi̱, ra ndia̱ nii na tatun ra ndikäꞌan ra xiꞌin, ta kuꞌva ndikaꞌan ra xiꞌin Tata yo Jesucristo, ña *kachi ra suꞌva:
Naꞌa kunduꞌu kun xitia kuaꞌa yu,
ra na sandiꞌi yu xaꞌa
takundiꞌi na iyoo kuachi xiꞌin kun, *kachi ra.
Ra takundiꞌi na tatun Tata yo Ndioxi, ra takua nuu va ra ke *xachiñu na, ra tiꞌvi tu ra na kuaꞌan na ña chindiee taꞌan na xiꞌin yuvi na xiniñuꞌu kaku va.
Ra xaꞌa ña kan ke xiniñuꞌu ni va na kundaa vaꞌa ini yo xaꞌa tuꞌun ña ndaa ña *xa xini soꞌo yo, ña vaꞌa na ndaköo yo ña ndikun yo ichi Tata yo Ndioxi.
Ra na ndakaꞌan ndo, chi tuꞌun ña *taxi Tata yo Ndioxi ndaꞌa na tatun ra ndikaꞌan ndoso na nuu yuvi, ra ña ndaa ni va kuvi ña, ra yuvi na ndixïin kandixa ña, ra ndiniꞌi va na tundoꞌo xaꞌa ña.
Ra tu saa *ndoꞌo na kan xaꞌa ña ndikändixa na. Saa ra, ¿ni ke sa tu yoo ña kaku yo tu na kundasi yo ña kaꞌnu ña *xa Tata yo Ndioxi xaꞌa yo ña sakaku ra yoo? Ra mii va Tata yo Jesucristo kuvi ra nuu vaꞌa ndikaꞌan ndoso xaꞌa tuꞌun ña sakaku yuvi; ra te ndiꞌi, saa xini soꞌo inka na ña, ra kundaa ini na ña kuu ña ña vaꞌa. Ra ndikaꞌan ndoso tu na ña nuu yoo va.
Ra xiꞌin kuaꞌa ni ña ndichi, xiꞌin ña nduvi ña täan kuni yo, xiꞌin kuaꞌa ni ña xituꞌun va ke ndañaꞌa Tata yo Ndioxi nuu tuꞌun ra ña kuu ña ña ndaa, ra saa tu xiꞌin ndiee Tachi Yii ra ña taxi ra ndaꞌa yo ta kuꞌva ^kuni mi va ra.
Ra nuu tutu yii ña kuu tuꞌun Tata yo Ndioxi, ra suꞌva va ke *kachi iin tiaa ndikaꞌan ra xiꞌin Tata yo Ndioxi:
Tata Ndioxi, ¿nichuun vi ke ndakaꞌan kun xaꞌa na yuuvi, na köo yaꞌvi ndiaa?
¿Ra nichuun vi ke koo tu ra xa̱à nuu ña yuuvi yoꞌo nuu kun, ña ndiꞌi ni ini kun xaꞌa ra?
Ra ndiaꞌvi kii va ke *sanuu kun ra nuu na tatun kun,
ra xaꞌa ña *xa kun saa, ra ña vaꞌa na ndoniꞌi va kun ra ke, ra chinduꞌu toꞌo ni tu kun tuꞌun xaꞌa va ra,
ra *taxi tu kun ndiayu ndaꞌa ra, ña na kaꞌndia chiñu ra nuu takundiꞌi va ñaꞌa, ña xavaꞌa kun iyoo nuu ña yuuvi yoꞌo;
ra mii ra kuvi ra xaꞌndia chiñu nuu takundiꞌi va ñaꞌa ña iyoo vichin, *kachi tiaa kan.
Ra ña kachi tuꞌun Tata yo Ndioxi suꞌva xaꞌa tiaa kan, ra takundiꞌi va ñaꞌa ke xaꞌndia chiñu ra nuu, chi saa ^kuni mii Tata yo Ndioxi va. Ra kumani ka va saa xinu nuu takundiꞌi tuꞌun yoꞌo.
Ndi su kundaa va ini yo ña *xiin va Tata yo Jesucristo xa ninu ra mii ra nuu na tatun Tata yo Ndioxi kii ña xitiaku ra nuu ñuꞌu yoꞌo. Ra xaꞌa ña *kuꞌvi ini Tata yo Ndioxi xini ra na yuuvi yoꞌo va kuvi ña *tiꞌvi ra Tata yo Jesucristo ña *kixi ra ndixiꞌi ra xaꞌa takundiꞌi va yuvi; ndi su sandatiaku va Tata yo Ndioxi ra, ra *taxi ni ra ña toꞌo, xiꞌin ña kaꞌnu ndaꞌa ra.
Ra ña *xa Tata yo Ndioxi saa, ra vaꞌa ni va *xa ra, ra kundaa tu ini yo ña kaꞌnu ni va ra, ra mii ra kuvi ra xavaꞌa takundiꞌi va ñaꞌa ña iyoo nuu ña yuuvi yoꞌo; ra vaꞌa ni saa va, ndi su *taxi va ra ña ndoꞌo Tata yo Jesucristo, ra xaꞌa ña kan ke vaꞌa *xatiaa Tata yo Jesucristo nuu na saa ini xini ñaꞌa, ra sakaku tu ra yoo va, ra taxi tu ra ndiayu ndaꞌa yuvi na kuu seꞌe ra ña koo na xiꞌin va ra.
Ra Tata yo Jesucristo xiꞌin yuvi na ^ndasayii ra, ra inuu seꞌe Tata yo Ndioxi kuvi va na. Ra xaꞌa ña kan ke kuëe kukäꞌan vi nuu Tata yo Jesucristo, ña ^ndakiꞌin ra yoo ña kuu yo na ñani ra.
Ra suꞌva ke kachi Tata yo Jesucristo, ^kachi tuꞌun Tata yo Ndioxi:
Tiaa ni kaꞌnu kun kachi yu xiꞌin na ñani yu,
ra ndasakaꞌnu yu yoꞌo, te xa na ndakutaꞌan yu xiꞌin na.
Tata Ndioxi, yuꞌu ra kundiaa va ini yu yoꞌo, kachi ra.
Ra kaꞌan tu ra, ña kachi ra suꞌva va:
Tata Ndioxi, yoꞌo va iyoo yu xiꞌin seꞌe kun na taxi kun ndaꞌa yu, kachi ra.
Ra ña xiniñuꞌu va kuvi ña *nduu Tata yo Jesucristo ta kuꞌva iyoo mii yo na kuu seꞌe ra, ña vaꞌa *ndixiꞌi ra xaꞌa yo; ra suꞌva va ke xa ra ña vaꞌa *sandiꞌi ra xaꞌa ri ñaꞌa, ri *xaꞌndia chiñu nuu ña xaꞌni, ri kuu timiaꞌa.
Ra *saña ndika tu ra yoo nuu ña xaꞌni, ña ndiyuꞌvi ni yo nuu te yachi va; ra ña tiaa ni ndiyuꞌvi yo nuu ña xaꞌni kan, ra ndia ta iyoo na *xinuꞌni va ndixiyo yo.
Ra suꞌva va ke *xa ra, saa chi ndikïxi ra ña chindiee taꞌan ra xiꞌin na tatun Tata yo Ndioxi, chi ña kixi ra, ra yoo na kuu ndiseꞌe ra Abraham va kuvi na kixi ra chindiee taꞌan ra xiꞌin.
Ra xaꞌa ña kan ke ña xiniñuꞌu va kuvi ña *kixi Tata yo Jesucristo ña nduu ra ta kuꞌva iyoo yoo na kuu ñani ra, ra nduu ra iin sutu ra kuchee vaꞌa, ra ndinuni ni ^xachiñu nuu Tata yo Ndioxi, ra ^kuꞌvi ni tu ini ra xini ra yoo va. Ra suꞌva va ke *xa ra, ña vaꞌa *sandiꞌi ra xaꞌa kuachi yoo na kuu ñuu Tata yo Ndioxi.
Ra vaꞌa ni, saa chi kuvi tu chindiee taꞌan ra xiꞌin yuvi na kuni timiaꞌa kotondoso va ri, saa chi saa kuvi tu ña *ndoꞌo mii ra ta *kixi ra nuu ña yuuvi yoꞌo va.
Ra xaꞌa ña kan ke ñani yo, na xa *nduyii, ndoꞌo kuvi na *kana Tata yo Ndioxi ña koo ndo xiꞌin ra, ra xaꞌa ña kan ke ndinuni vaꞌa na kiꞌin xini ndo xaꞌa Tata yo Jesucristo, ra kaꞌnu ni, ra xika chiñu nuu Tata yo Ndioxi, ra kuu sutu ra kuchee vaꞌa nuu ichi ña ndikun yo.
Ra Tata yo Jesucristo kuvi ra ndinuni vaꞌa xachiñu nuu Tata yo Ndioxi, ra mii Tata yo Ndioxi kuvi ra *taxi chiñu ndaꞌa ra ña ^xachiñu ra nuu va ra; ra ta kuꞌva *xa Tata yo Jesucristo kuvi tu ña *xa ra Moisés va, saa chi ndinuni ni va *xachiñu ra nuu na ñuu Tata yo Ndioxi.
Ndi su kaꞌnu ni ka va Tata yo Jesucristo nuu ra Moisés, ra ta kuꞌva iyoo iin tiaa ra xavaꞌa veꞌe va ke iyoo ra, saa chi iin tiaa ra xavaꞌa veꞌe, ra xa toꞌo ni ka va ra kan nuu veꞌe ña xavaꞌa ra.
Takundiꞌi veꞌe, ra yuvi va kuvi na xavaꞌa ña; ndi su Tata yo Ndioxi va kuvi ra *xavaꞌa takundiꞌi ñaꞌa ña iyoo nuu ña yuuvi yoꞌo.
Ra ra Moisés kuvi ra ndinuni vaꞌa xachiñu nuu na ñuu Tata yo Ndioxi; ra chiñu ña *xa ra ke ndikaꞌan ra xaꞌa ña sa Tata yo Ndioxi kii ña vaxi va.
Ndi su Tata yo Jesucristo, ra xaꞌa ña kuu ra seꞌe Tata yo Ndioxi, ra ndinuni ni va xaꞌndia ra chiñu nuu veꞌe Tata yo Ndioxi. Ra yoo va kuvi na kuu veꞌe kan, ra ndiaa ini yo ra ndia kii ndiꞌi va, ra kusii ni tu ini yo ña ndiatu yo ndakiꞌin yo ñaꞌa ña taxi ra ndaꞌa va yo.
Tu xini soꞌo ndo ña kaꞌan Ndioxi vichin,
ra̱ na küu ndo yuvi na ndiee ni ini, ta kuꞌva *xa na ñuu Israel ña ndixïin na kandixa na Tata yo Ndioxi
ra ndukuiin na xitondoso na ra iku iyu, ña kuni na kundaa ini na nisaa tiempo kundiee ini ra nuu na.
Ra iku iyu kan kuvi ña xitondoso na xii xikua ndo yuꞌu,
ra uvi xiko vi kuiya xini na ña *xa yu, ndi su ni saa chi ndikandïxa vi na yuꞌu.
Ra xaꞌa ña *xa na xii xikua ndo saa kuvi ña ndisaa yu xiꞌin na,
ra ndikaꞌan yu kachi yu saa: “Nima na, ra ña kuxika kuaꞌan va kuvi ña nuu yu,
ra xïin mii na kandixa na yuꞌu xiꞌin ndinuni nima vi na.”
Ra ña ndisaa yu xiꞌin na kuvi ña *kindoo yu,
ña täxi yu kiꞌvi na koo na nuu iyoo yu ña ndakindiee na,
kachi Tachi Yii Tata yo Ndioxi ndikaꞌan ña.
Ra xaꞌa ña kan ke na kondiaa ni ndo mii ndo ñani yo, ña vaꞌa na nduñäꞌa nima ndo, ra kuxika ña nuu Tata yo Ndioxi, ra tiaku, ra kuïin ka ndo kandixa ndo ra.
Chi ña xiniñuꞌu sa ndo ke na chikaa ndo tuꞌun ndiee ini xiꞌin taꞌan ndo iin takundiꞌi kii va, saa chi vichin kuvi ña kuvi sa va ndo ña; ña vaꞌa na sandäꞌvi ña väꞌa ndoꞌo ra sa ndo kuachi, ra ndundiee nima ndo nuu Tata yo Ndioxi.
Saa chi tu ndinuni ni na koo nima yo ña kondiaa ini yo Tata yo Ndioxi ndia kii ndiꞌi, iin ta kuꞌva *xa yo ña ndinuni ni xindiaa ini yo ra te kii xaꞌa te sakan kandixa yo ra, saa ra ndakiꞌin tu yoo va ñaꞌa ña kuu kuenda Tata yo Jesucristo.
Tu xini soꞌo ndo ña kaꞌan Ndioxi xiꞌin ndo vichin,
ra na küu ndo yuvi na ndiee ni ini ta kuꞌva *xa yuvi, na ndixïin kandixa Tata yo Ndioxi te yachi.
¿Ra yoo kuvi na *xini soꞌo tachi Tata yo Ndioxi, ndi su ndixïin na kandixa na ra, tuvi ndo? Ra na kundaa ini ndo chi takundiꞌi yuvi na *ndatava ra Moisés chi ñuu Egipto va kuvi na.
¿Ra yoo xiꞌin kuvi tu ña *ndisaa Tata yo Ndioxi uvi xiko kuiya tuvi ndo? Ra na kundaa ini ndo chi xiꞌin yuvi na *xa chiñu kiꞌvi nuu va ra kuvi ña, ra na kan kuvi na ndixiꞌi iku iyu kan va.
¿Ra yoo kuvi tu na *kindoo Tata yo Ndioxi ña täxi ra kiꞌvi na nuu iyoo ra ña ndakindiee na xiꞌin ra tuvi ndo? Ra na kundaa ini ndo chi yuvi na ndixïin kandixa tuꞌun ña ndikaꞌan va ra kuvi na.
Ra mii ña ndaa va kuvi ña chi nditäxi ndixa va Tata yo Ndioxi ña kiꞌvi na ndakindiee na xiꞌin ra, saa chi ndixïin na ña kandixa na ra.
Ra xaꞌa ña kan ke kuenda ni na koo ndo, ña vaꞌa na ndöꞌo ndo ta kuꞌva *ndoꞌo na kan, ra ta xa na ndiꞌi, ra küvi kiꞌvi ndo ña ndakindiee ndo xiꞌin Tata yo Ndioxi nuu iyoo ra, ndi su Tata yo Ndioxi ra kuëe naa vi ini ra kan xaꞌa ña *kindoo ra xiꞌin na xii xikua yo ña kiꞌvi yo ña ndakindiee yo xiꞌin ra.
Ra ta kuꞌva iyoo na xii xikua yo kuvi tu ña iyoo yoo va, saa chi *xini soꞌo na kan tuꞌun Tata yo Ndioxi ra xini tu soꞌo yoo va ña, ndi su ndixïyo yaꞌvi ndiaa vi ña xini soꞌo na ña, saa chi ndixïin na kandixa na ña kaꞌan ña.
Ra takua yoo na kandixa va kuvi na kuchuun kiꞌvi ña ndakindiee yo xiꞌin Tata yo Ndioxi. Ndi su yuvi na xïin kandixa, ra suꞌva va ke *kachi Tata yo Ndioxi xaꞌa na kan:
Xaꞌa ña *ndisaa yu xiꞌin va na kuvi ña *kindoo yu,
ña kïꞌvi na nuu iyoo yu ña ndakindiee na xiꞌin yu, *kachi ra ndikaꞌan ra.
Ra na kundaa ini ndo chi xa iyoo va nuu kiꞌvi yo ndakindiee yo xiꞌin Tata yo Ndioxi, te *sandiꞌi ra xavaꞌa ra ña yuuvi yoꞌo, ra ndakindiee ra.
Ra xa kundaa va ini yo ña xa iyoo nduvi va nuu kiꞌvi yo ndakindiee yo, saa chi saa ke kachi mii tuꞌun Tata yo Ndioxi va:
Kii uxa, kii ña sandiꞌi Tata yo Ndioxi xavaꞌa ra takundiꞌi ñaꞌa va kuvi ña ndakindiee ra,
Ra xaꞌa ña xa iyoo nuu kiꞌvi yo ndakindiee yo xiꞌin Tata yo Ndioxi kuvi ña ndikaꞌan ra xaꞌa na ndikandïxa, *kachi ra suꞌva, kachi tuꞌun ra:
Kïꞌvi na nuu iyoo yu ña ndakindiee na,
kachi ra.
Ra na kundaa ini ndo, chi nuña va nuu kiꞌvi yuvi ña ndakindiee na xiꞌin Tata yo Ndioxi; ra yuvi na nuu vaꞌa *xini soꞌo tuꞌun vaꞌa ña ^sakaku yuvi, ra ndixïin vi na kan kandixa na ña kaꞌan ña, ra xaꞌa ña kan ke ndikïꞌvi vi na nuu iyoo Tata yo Ndioxi ña ndakindiee na.
Ra xaꞌa ña kan ke chituni tuku va Tata yo Ndioxi iin kii ña kuvi kiꞌvi yuvi nuu iyoo ra ña ndakindiee na, ra kii kan kuvi kii vichin va. Ta kuꞌva *kachi Tata yo Ndioxi ndikaꞌan ra xiꞌin ra David *kachi tuꞌun ra ña xa ndikaꞌan yo xaꞌa, ña ^kachi suꞌva:
Tu xini soꞌo ndo tuꞌun ña kaꞌan Tata yo Ndioxi xiꞌin ndo vichin,
ra na küu ndo yuvi na ndiee ni ini, ^kachi ña.
Ra tu nditaxi ra Josué ña kiꞌvi na ñuu Israel nuu ndakindiee na, saa ra ndïko ka vi Tata yo Ndioxi kaꞌan tuku ra xaꞌa inka kii.
Ra xaꞌa ña ndikïꞌvi na kan nuu ndakindiee na kuvi ña xa iyoo iin nuu yii nuu kuꞌun na ñuu Tata yo Ndioxi ndakindiee na.
Ra kii ña kiꞌvi na ñuu Tata yo Ndioxi ña ndakindiee na xiꞌin ra, kuvi kii ña ndakindiee na nuu takundiꞌi va chiñu na, ta kuꞌva *xa mii ra ña ndakindiee ra te sandiꞌi ra xavaꞌa ra takundiꞌi ñaꞌa ña iyoo nuu ña yuuvi yoꞌo.
Ra xaꞌa ña kan ke na sa nduxa yo ña kandixa yo ña kaꞌan Tata yo Ndioxi, ña vaꞌa na kiꞌvi yo nuu iyoo ra ña ndakindiee yo xiꞌin ra te xa na xaa kii. Ra na sä yo ta kuꞌva xa yuvi na ndixïin kandixa tuꞌun Tata yo Ndioxi.
Ra tuꞌun Tata yo Ndioxi, ra ña tiaku va kuvi ña, ra kuu mii tu ña ndiee va. Ra kunu ni ka va xaꞌndia ña yoꞌo, nuu ichi ña ndiko uvi saa xiyo yuꞌu, saa chi kiꞌvi tu ña ndia mii ini nima yuvi va, ra saa tu ndia ini ña xinituni va na; ra kiꞌvi tu ña ini tuchi va na, ra saa tu ini leke na nuu ñuꞌu meke va. Ra ndatava tuvi ña takundiꞌi va ña xani ini yuvi sa na, ra saa tu takundiꞌi ña ndakani nima na sa va na.
Ra takundiꞌi ñaꞌa ña *xavaꞌa Tata yo Ndioxi, ra ndia nii ña kuchüun tiseꞌe nuu ra; saa chi iyoo yala takundiꞌi va ña nuu ra, ra xini ra takundiꞌi va ña. Ra nuu ra kan kuvi ña ndataxi yo xaꞌa takundiꞌi va chiñu ña xa yo.
Ra Tata yo Jesús, ra kuu seꞌe Tata yo Ndioxi kuvi ra kuu sutu ra kuchee vaꞌa nuu yo, ra ra kan kuvi tu ra nandaa ndivi va, ra xaꞌa ña kan ke xiniñuꞌu ni, na kundikun yo ra xiꞌin ndinuni nima yo.
Ra xaꞌa ña kan ke, te xa ndoꞌo yo ndia ndia ka va tundoꞌo, ra na kondiaa ini yo Tata yo Ndioxi, ra na kuyachin yo nuu nduꞌu ra xaꞌndia ra chiñu. Ra chindiee taꞌan va ra xiꞌin yo, saa chi ra kan, ra ra vaꞌa va kuvi ra, ra kuꞌvi ni tu ini ra xini ra yoo va.
Ra na ndakani yu nuu ndo ra kundaa ini ndo: Iin tiaa, ra sutu, ra kuchee, ra mii va Tata yo Ndioxi kuvi ra ndakaxin ñaꞌa tiañu ndia sutu, ña vaꞌa na kuaku ndaꞌvi ra xaꞌa na ñuu ra nuu Tata yo Ndioxi, ra soko tu ra ndia ndia ka ñaꞌa va, ra kaꞌni tu ra kiti soko ra xaꞌa kuachi na ña vaꞌa na koo kaꞌnu ini Tata yo Ndioxi xaꞌa na.
Ra sutu, ra kuchee yoꞌo, ra kundaꞌvi va ini ra xini ra yuvi na täan kundäa vaꞌa ini xaꞌa tuꞌun Tata yo Ndioxi, na xa chiñu kiꞌvi, saa chi ta iyoo na kan ke iyoo tu ra kan va, ña kuchüun ra sa ra takundiꞌi chiñu ña kuni Tata yo Ndioxi.
Ra xa̱ꞌa̱ ña vita ni va ra kuvi ña soko ra ñaꞌa xaꞌa kuachi mii ra, ra saa tu xaꞌa kuachi na ñuu va ra.
Ra iin sutu ra kuchee, ra küvi vi kuu ra sutu ra kuchee tu süvi Tata yo Ndioxi kuvi ra taxi ndiayu ndaꞌa ra; saa chi mii va Tata yo Ndioxi kuvi ra ndakaxin iin sutu ra kuchee, ta kuꞌva *xa ra ña ndikaxin ra ra Aarón, ra xikuu sutu ra kuchee te yachi.
Ra ta kuꞌva *kuu xiꞌin ra Aarón, kuvi tu ña *kuu xiꞌin Tata yo Jesucristo va; Saa chi süvi ña *ndikuni mii ra kuvi ña nduu ra sutu ra kuchee, chi mii va Tata yo Ndioxi kuvi ra ndikaxin ñaꞌa ña kuu ra sutu ra kuchee, ra suꞌva ke *kachi ra xiꞌin ra:
Yoꞌo kuvi seꞌe yu;
ra yuꞌu kuvi ra taxi ña tiaku kun vichin,
*kachi ra xiꞌin ra.
Ra *ndikaꞌan ka tu Tata yo Ndioxi kachi ra suꞌva va xiꞌin Tata yo Jesucristo:
Yoꞌo kuvi sutu takundiꞌi tiempo va,
ta kuꞌva *ndixiyo ra Melquisedec, *kachi ra.
Ra tá *ndi̱xika Tata yo Jesucristo nuu ñuꞌu yu̱uví yóꞌo, ra ndiee ni va ndikaꞌan ra xiꞌin Tata yo Ndioxi ña *xaku ndaꞌvi ra nuu ra, xiꞌin takundiꞌi ndiee ra ña na chindiee taꞌan ra xiꞌin ra, saa chi indaa ra kan va kuvi ra kuu mii ndiee ña sakaku ra ra nuu ña ndii; ra xaꞌa ña xa toꞌo Tata yo Jesucristo Tata yo Ndioxi, ra ndakuiin va ra yuꞌu ra.
Ra vaꞌa ni seꞌe Tata yo Ndioxi kuvi va Tata yo Jesucristo, ndi su *ndoꞌo va ra, ra xiꞌin ña *ndoꞌo ra kuvi ña *sakuaꞌa ra ña kandixa ra Tata ra Ndioxi va.
Ra kuvi va sakaku ra yoo, saa chi mii va Tata yo Ndioxi kuvi ra ndikaxin ñaꞌa, ña kuu ra sutu, ra kuchee, ra sa ra ta kuꞌva *xa ra Melquisedec.
Ra iyoo ni ka va ña ndatuꞌun ndi xiꞌin ndo xaꞌa ra sutu ra kuchee, ra xinani Melquisedec yoꞌo, ndi su uꞌvi ni va kundaa ini ndo xiꞌin ña saa chi kuëe xiin ndo ña tiaa soꞌo ndo tuꞌun Tata yo Ndioxi.
Ra ña xa naꞌa ndikun ndo Tata yo Jesucristo, ra xa kuvi va sañaꞌa ndo tuꞌun Tata yo Ndioxi inka yuvi, ndi su xitoꞌni yu, ra xiniñuꞌu tuku va ndo ña na sañaꞌa inka yuvi ndoꞌo xaꞌa chiñu ña vali vaꞌa. Ra ta kuꞌva iyoo na kuachi vali na chichin va ke iyoo ndo, nuu ña xa xiniñuꞌu kuu ndo yuvi naꞌnu na xixi xita.
Ra xa kundaa ini takundiꞌi va yo, saa chi na kuachi vali na sakan chichin ra ndaküni vi na kan, ndia ña kuvi ña vaꞌa, ra ndia kuvi ña väꞌa, saa chi na kuachi vali va kuvi na.
Ra xa kundaa tu ini yo ña xixi na naꞌnu xita va, ra na kan kuvi tu na kundaa ini ndia ña kuvi ña vaꞌa, ra ndia ña kuvi ña väꞌa va, saa chi xa na xixa va kuvi na.
Ra xaꞌa ña kan ke kuëe tuku tuku na nandiko yo sakuaꞌa yo ña *xa sañaꞌa na yoo xaꞌa Tata yo Jesucristo te sakan ndakundikun yo ra. Chi ña xiniñuꞌu sa yo ke na sa nduxa yo ña kuxixa ini yo ta iin iin kii va, saa chi xa *sakuaꞌa va yo ña xiniñuꞌu ni nandiko ini yo xaꞌa kuachi yo,
ra xiniñuꞌu ni tu kuchi va yo, ra xiniñuꞌu ni tu chinduꞌu yo ndaꞌa yo xini na ña kaꞌan yo xiꞌin Tata yo Ndioxi xaꞌa va na; ra *xa sañaꞌa tu na yoo xaꞌa ña ndatiaku na ndii va, ra saa tu xaꞌa ña sayukun Tata yo Ndioxi kuachi xiꞌin takundiꞌi yuvi vaxi kii va.
Ra ña kan ke tu mii Tata yo Ndioxi taxi, ra na sa nduxa va yo ña sakuaꞌa ka yo ña ndichi ña sañaꞌa ra, ña vaꞌa na kundaa vaꞌa ka ini yo.
Ra kuni yu ña na kundaa ini ndo, chi ndia nii yuvi na xa ndikun Tata yo Jesucristo ra ^ndakoo na ra, ra küvi ka ndakundikun tuku na ra, saa chi xa kuaꞌa ni va ña vaꞌa *ndakiꞌin na: ta kuu ña xa *kundaa ini na xaꞌa chiñu Tata yo Ndioxi, ra saa tu ña *xa ndakiꞌin na Tachi Yii va.
Ra *xa xini tu soꞌo na tuꞌun Tata yo Ndioxi ña vaꞌa va, ra *xa xini tu na taꞌan ña xituꞌun ña kuu kii ña vaxi va.
Ra ^küvi ka nandiko ini na, saa chi ña ^ndakoo na Tata yo Jesucristo, ra ta iyoo ra ^ndakatakaa tuku na ndika cruz va iyoo ra, ra ^xa siki tu na ra nuu takundiꞌi yuvi va.
Ra ta kuꞌva iyoo ñuꞌú ña tuku tuku kuun savi nuu, ra taxi ña kuaꞌa ni nuu ñaꞌa kaxi yo a ña kuxi va yo kuvi ña iyoo yo, ra ndakiꞌin tu yo ña vaꞌa ña taxi Tata yo Ndioxi va.
Ndi su tu takua iñu, xiꞌin inka iku ñaꞌa va na taxi yo, saa ra köo mii yaꞌvi ndiaa vi yo, saa chi sandiꞌi va Tata yo Ndioxi xaꞌa yo, ra kaꞌmi tu ra yoo va.
Ra vaꞌa ni suꞌva ^kachi va yu ñani yo, ndi su ndoꞌo, ra kuëe iyoo vi ndo ta kuꞌva iyoo ñuꞌú ña iyoo i̱ñu̱ nuu, saa chi ndoꞌo, ra xa kundaa kaxi va ini yu ña ndiniꞌi taꞌvi ndo ña ndakiꞌin ndo ñaꞌa ña ndiaa yaꞌvi ni, saa chi ña kan ke ndakiꞌin va yuvi na xa ndikaku xa Tata yo Ndioxi.
Ndi su ña ^kuni ndi ke na ndakundiee ka ndo, ña kuꞌvi ini ndo kuni ndo yuvi ña tiaku ka ndo vichin va, ña vaꞌa na kundaa kaxi ini ndo ña niꞌi ndo ña ndiatu va ndo.
Ra küni ndi ña na kuu ndo na xuxán, chi ña kuni ndi ke na sa ndo ta kuꞌva *xa yuvi na *xa ndiee ini ra *xindiaa ini na Tata yo Ndioxi, ra ndakiꞌin na ñaꞌa ña ndiniꞌi taꞌvi na ndakiꞌin na, ñaꞌa ña *kindoo Tata yo Ndioxi taxi ra ndaꞌa na.
Ra na kundaa ini ndo, chi iin tiaa ra *xindiaa ini Tata yo Ndioxi kuvi ra Abraham va. Ra te xa *kindoo Tata yo Ndioxi taxi ra ña vaꞌa ndaꞌa ra Abraham, ra chunaꞌa ra mii va ra ña taxi ra ña vaꞌa kan ndaꞌa ra, saa chi köo ka inka na chee nuu Tata yo Ndioxi na kuvi chunaꞌa ra.
Ra̱ suꞌva kuvi ña *kachi Tata yo Ndioxi xiꞌin ra Abraham: “Ña ndixa va kuvi ña taxi yu ña vaꞌa ndaꞌa kun, ra tiaa ni kuaꞌa kuu ndiseꞌe kun sa yu”, *kachi ra xiꞌin ra.
Ra ra Abraham ra nindïꞌi vi ini ra, chi xa ndiee va ini ra, ña xindiatu ra, ra ndakiꞌin va ra ña vaꞌa ña *kindoo Tata yo Ndioxi taxi ra ndaꞌa ra.
Ra te ^kindoo na yuuvi yoꞌo, ña sa na iin chiñu, ra iin na kaꞌnu ka nuu va na kuvi na chunaꞌa na ña sa na ña kindoo na, ra ña xa na saa, ra xa kundaa ini yo chi ña sa na kuvi va ña ^kindoo na.
Ra ña ^kuni Tata yo Ndioxi ña na kundaa kaxi ini yuvi ña ndakiꞌin va na ña *kindoo ra taxi ra ndaꞌa na, kuvi ña *chunaꞌa ra mii ra, saa chi ra kan, ra saxinu ndiꞌi va ra ña kaꞌan ra.
Ra uvi kuvi ña ndikaꞌan Tata yo Ndioxi kindoo ra, ra chunaꞌa tu ra mii ra xaꞌa mii va ra, ra uvi saa ña yoꞌo, ra küvi vi ndasama ña, saa chi Tata yo Ndioxi ra kuëe xavaꞌa vi ini ra kan. Ra xaꞌa ña kan ke, yoo na xa ndikun Tata yo Ndioxi, ra ña vaꞌa na kondiaa ra yoo, ra na kondiaa ni ka ini yo ña ndakiꞌin yo ña *kindoo ra taxi ra ndaꞌa va yo.
Ra ña *kindoo Tata yo Ndioxi xiꞌin yo, ra ta kuꞌva iyoo iin kàà ndiee ña tiin itun tun xika nuu mini ña vaꞌa na küꞌun nu inka xiyo va kuvi ña iyoo ña, saa chi ^chindiee taꞌan ña xiꞌin yo ña vaꞌa na kondiaa ini yo Tata yo Ndioxi, ra ^sakuyachin tu ña yoo ndia nuu yii nuu iyoo va ra.
Ra nuu yii kan kuvi ña ndikiꞌvi Tata yo Jesucristo, ña vaꞌa na chindiee taꞌan ra xiꞌin yo. Ra Tata yo Jesucristo kuvi ra kuu sutu ra kuchee ndia ndixaa kii ndia ndixaa tiempo va, ra ta kuꞌva *ndixiyo sutu ra kuchee, ra *xinani Melquisedec kuvi ña iyoo ra.
Ra ra Melquisedec yoꞌo, kuvi ra *xikuu rey nuu na ñuu Salem, ra *xikuu tu ra sutu ra *xachiñu nuu Tata yo Ndioxi ra kaꞌnu va. Ra te *ndixaꞌan ra Abraham xiꞌin ndia xitaꞌan xiꞌin ra ña *kanitaꞌan ndia xiꞌin inka ndia rey, ra *kuchuun va ndia *sandiꞌi ndia xaꞌa ndia rey kan. Ra te xa nandiko ra vaxi ra xiꞌin ndia itaꞌan xiꞌin ra, ra saa *kanata ra Melquisedec *ndakutaꞌan ra xiꞌin ra ichi nuu vaxi ra, ra saa *ndikaꞌan ra xiꞌin Ndioxi xaꞌa ra Abraham ña na taxi Ndioxi ña vaꞌa kutaꞌvi ra.
Saá *chaꞌvi ra Abraham nuu xuꞌun ña ndakiꞌin ra ndixaꞌan ra nuu kuachi, ndaꞌa ra. Ra kivi ra Melquisedec yoꞌo, “ra rey ra ^xa chiñu ndaku”, ke kachi ña; ra ña xikuu ra rey nuu na ñuu Salem, ra “rey ra ndachindee vii yuvi ke”, kachi ña yoꞌo.
Ra̱ ndia̱ nii yuvi kundäa ini yoo kuvi iva ra, ra nii yoo kuvi tu siꞌi va ra, ra nii kundäa tu ini na yoo ndiseꞌe kuvi va ra; ra nii kundäa tu ini na ndia kii ke *kaku va ra, ra nii kundäa tu ini na ndia kii ke kuvi va ra; ra ta kuꞌva iyoo mii seꞌe Tata yo Ndioxi va ke iyoo ra, saa chi kuu ra sutu ndia ndikaa ndikuꞌun va.
Ra na ^kiꞌin vaꞌa xini ndo̱, chi ra Melquisedec ra ^xiniñuꞌu ni va ndixiyo ra, saa chi ra Abraham ra *xikuu xii xikua yo, ra *xa toꞌo va ra ra, saa chi chaꞌvi va ra nuu xuꞌun xiꞌin nuu takundiꞌi ñaꞌa, ña kindiaa ra ndaꞌa ndia rey ndia xatiaa ra nuu xiꞌin kuachi.
Ra vaꞌa ni süvi ndiseꞌe va ra Leví kuvi ra Melquisedec, ndi su tiaa ni va *xiniñuꞌu ra, ña kan ke *chavi va ra Abraham nuu xuꞌun xiꞌin nuu takundiꞌi ñaꞌa ña *ndakiꞌin ra te ndixaꞌan ra nuu kuachi ndaꞌa ra. Ra ndikaꞌan tu ra Melquisedec xiꞌin Ndioxi va xaꞌa ra Abraham ña na taxi ra ña vaꞌa kutaꞌvi ra, ra *xa kindoo tu mii Ndioxi va xiꞌin ra Abraham ña taxi ra ña vaꞌa ndaꞌa ra.
Ra vichin, ra xa kundaa va ini yo, chi yuvi na kaꞌan xiꞌin Ndioxi xaꞌa yuvi ña na niꞌi na ña vaꞌa va kuvi na ndiaa yaꞌvi ni ka nuu yuvi na ndakiꞌin ña vaꞌa. Ra xiꞌin ña yoꞌo ke kundaa ini yo ña xiniñuꞌu ni ka va ra Melquisedec nuu ra Abraham.
Inka tuku ña na kundaa ini yo xaꞌa vichin, ndia sutu ndia kuu ndiseꞌe ra Leví va kuvi ndia ndakiꞌin xuꞌun nuu xuꞌun ña kuu yaꞌvi na ñuu Israel, ra ndia yoꞌo, ra te xaa kii ña kuvi ndia, ra xiꞌi va ndia; ndi su ra Melquisedec ra tiaku ra iin takundiꞌi kii va kachi tuꞌun Ndioxi, ra xaꞌa ña kan ke ndiaa yaꞌvi ni ka va ra kan.
Ra na ndakiꞌin xini yo xiꞌin ña yoꞌo, chi suꞌva ke iyoo ña, ña *chaꞌvi ra Abraham nuu xuꞌun ña ndakiꞌin ra ta ndixaꞌan ra nuu kuachi, ra ta iyoo ndia chaꞌvi iyoo tu ndia sutu ndia kuu ndiseꞌe ra Leví, ndia ^ndakiꞌin iin taꞌvi loꞌo xuꞌun ña chaꞌvi yuvi nuu xuꞌun va na, saa chi ndiseꞌe ra Abraham kuvi tu ndia kan va.
Ra na kundaa ini yo, chi suꞌva va ke iyoo ña yoꞌo: vaꞌa ni täan kaku va ra Leví te ndakutaꞌan ra Abraham xiꞌin ra Melquisedec ña chaꞌvi ra nuu xuꞌun ña ndakiꞌin ra te ndixaꞌan ra nuu kuachi ndaꞌa ra, ndi su xa ini iki kuñu va ra Abraham ke *xindoꞌni takundiꞌi va na kuu ndiseꞌe ra.
Ra ndiayu Ndioxi ña *ndakoo ra Moises kuvi ña *xaꞌndia chiñu nuu ndia sutu ndia kuu ndiseꞌe ra Leví ña na sa ndia chiñu ña kuni Ndioxi. Ndi su ndikuchüun vi ndia sutu kan ña ndasa ndia yuvi ta kuꞌva iyoo yuvi na köo kuachi nuu Ndioxi. Ra xaꞌa ña kan ke ndikaxin Ndioxi inka sutu ra sachiñu nuu ra ta kuꞌva *xachiñu ra Melquisedec, ra ndikäxin vi ra iin sutu ra sachiñu ta kuꞌva *xachiñu ra Aarón.
Ña kan ke na kundaa ini ndo, chi ña ndasama iin sutu, ra ndasama tu ndiayu ña xachiñu ra xiꞌin va.
Ra sutu ra kaꞌan yo xaꞌa yoꞌo, ra süvi vi ndiseꞌe ra Leví kuvi ra, ra ndia nii tu na taꞌan ra ndixiküu sutu va.
Ra Tata yo Jesucristo va kuvi ra kuu sutu ra kaꞌan yo xaꞌa yoꞌo, ra ndiseꞌe ra Judá va kuvi ra, ra ndikäꞌan vaꞌa vi ra Moisés xaꞌa ra Judá ña kuvi kuu ndiseꞌe ra sutu.
Ra ña kaꞌan yo xaꞌa ña ndasama sutu, ra kaxi ni va iyoo ña, saa chi tiꞌvi va Tata yo Ndioxi Tata yo Jesús, ra kuu sutu xáa̱ ra, ra ta kuꞌva ndixiyo ra Melquisedec kuvi tu ña iyoo ra yoꞌo va.
Ra ña *nduu Tata yo Jesús sutu, ra xaꞌa ña kaꞌnu ni va ra kuvi ña, ra ni ndïꞌi tu xaꞌa va ra; ra vaꞌa ni süvi va ndiseꞌe ra Leví kuvi ra, ndi su nduu va ra sutu, ra sutu ndia kuu ndiseꞌe ra Leví ra ndia ^ndiꞌi xaꞌa va kuvi ndia kan.
Xaꞌa ña kan ke kachi tuꞌun Ndioxi suꞌva xaꞌa Jesús:
Yoꞌo kuvi sutu, ndia ndikaa ndikuꞌun,
ra ta kuꞌva xachiñu ra Melquidsedec kuvi tu ña sachiñu yoꞌo va, ^kachi ña.
Saa chi ndiayu Ndioxi ña ndakoo ra Moisés, ra ndikuchüun vi ña ña ndasa ña yuvi ta kuꞌva iyoo yuvi na köo kuachi. Ndi su vichin, ra xa iyoo va iin ña ndiaa yaꞌvi ni, ña kuvi kondiaa ini yo, ra ña yoꞌo kuvi ña ^sakuyachin yoo nuu Tata yo Ndioxi.
Ra xiniñuꞌu ni va na kundaa ini yo, chi ta ndikaxin Tata yo Ndióxi̱ Tata yo Jesús, ña kuu ra sutu, ra chunaꞌa va ra mii ra xaꞌa mii ra, ndi su ndichunäꞌa vi Tata yo Ndioxi mii ra xaꞌa mii ra, ta nduu ndia ndiseꞌe ra Aarón sutu.
Ra suꞌva ke *kachi Tata yo Ndioxi chunaꞌa ra mii ra, ta ndikaxin ra Jesús ña kuu ra sutu:
“Yuꞌu, ra kuu Tata ndo Ndioxi kuvi ra chunaꞌa mii, ra nandïko ini yu xaꞌa tuꞌun ña kaꞌan yu:
Yoꞌo kuvi sutu ndia ndikaa ndikuꞌun,
ra ta kuꞌva xachiñu ra Melquisedec kuvi tu ña sachiñu yoꞌo va”, *kachi ra.
Ra ña kachi ña yoꞌo suꞌva, ra Tata yo Jesús va kuvi ra ^ndakuiin xaꞌa iin ña ndiaa yaꞌvi ni, ña *kindoo Tata yo Ndioxi xaꞌa xiꞌin na ñuu ra.
Ra sutu ndia *ndixiyo ta kuꞌva *xaꞌndia chiñu ndiayu yata, ra kuaꞌa ni va *ndixiyo ndia, saa chi te ^tandiaa kii kuvi ndia ra xiꞌi va ndia.
Ndi su Tata yo Jesús ra iin takundiꞌi kii, iin takundiꞌi tiempo va kuvi ña tiaku ra, xaꞌa ña kan ke ndia nii kii ndaköo vi ra ña kuu ra sutu.
Ra ña kuëe ndakoo Tata yo Jesús, ña kuu ra sutu kuvi ña ^sakaku ra takundiꞌi va yuvi na kuyachin nuu Tata yo Ndioxi xiꞌin kivi ra. Ndi su ra kan ra köo ka ña ndiko ra sa ra, chi xa *xa ndiꞌi va ra ña. Ra ña tiaku Tata yo Jesús iin takundiꞌi kii, ra ña xaku ndaꞌvi ra xaꞌa yo nuu Tata yo Ndioxi va kuvi ña.
Ra Tata yo Jesús, ra ndixa kuu sutu, ra kuchee kuvi ra xiniñuꞌu nuu yo, saa chi ra kan kuvi ra yii, ra ndia nii tu kuachi ra köo va, ra ndia nii tu chiñu kiꞌvi kuëe xa va ra, ra nii kuëe itaꞌan tu ra xiꞌin yuvi na xa chiñu kiꞌvi va. Ra Tata yo Jesús ra kuu sutu, ra ndivi va kuvi ña ndakiꞌin Tata yo Ndioxi ra kuaꞌan ra iyoo ra vichin.
Ra Tata yo Jesús, ra kuëe iyoo vi ra ta kuꞌva ndixiyo ndia sutu ndia kuchee te yachi, saa chi ndia kan ra ndiakua *xiniñuꞌu xiꞌna kavi xaꞌa kuachi mii ndia kuvi ña *xaꞌni ndia kiti ndisoko ndia ta iin iin kii; ra te xa ndiꞌi soko ndia ri xaꞌa kuachi mii ndia, saa vi kuvi ña ^xaꞌni ndia ri soko ndia xaꞌa kuachi na ñuu. Ndi su Tata yo Jesús, ra takua indaa nuu ichi va kuvi ña *ndisoko ra mii ra xaꞌa yo, ra ndia nii ka ichi ndïko ka ra ña soko tuku ra mii ra xaꞌa yo.
Ra sutu ndia ndikaxin na xiꞌin ndiayu Ndioxi ña ndakoo ra Moisés, ra vita ni va ndixiyo ndia, ra saa kuu ndiyaꞌa tiempo ña taxi Ndioxi ndiayu ra ndaꞌa ra Moisés, ra saa ndikaxin Ndioxi seꞌe mii ra ña kuu ra sutu va, ra chunaꞌa ra mii ra, ña kuu seꞌe ra, ra köo ndia nii kuachi, ra kuu tu ra sutu ra kuchee ndia ndikaa ndikuꞌun va.
Ra takundiꞌi ña kaꞌan yu xiꞌin ndo yoꞌo, ra suꞌva va ke iyoo ña: Tata yo Jesús, ra kuu sutu, ra kuchee, ra ndivi va kuvi ña iyoo ra, ra nduꞌu ra chi xiin kuaꞌa nuu iin tiayu kaꞌnu nuu nduꞌu Tata yo Ndioxi.
Ra chiñu ña xa sutu ndia iyoo nuu ñuꞌú yoꞌo kuvi ña soko ndia ñaꞌa ña iyoo nuu na ñuu nuu Tata yo Ndioxi, ra xaꞌni tu ndia kiti soko ndia nuu va ra. Ra xaꞌa ña ke xiniñuꞌu koo tu ñaꞌa ña soko Tata yo Jesucristo nuu Tata yo Ndioxi va.
Ra tu ra íin kuvi Tata yo Jesucristo nuu ñuꞌú yoꞌo vichin, ra küvi vi kuu ra sutu, saa chi ñaꞌa ña soko ndia sutu ndia iyoo nuu ñuꞌú yoꞌo nuu Tata yo Ndioxi, ra ta kuꞌva kachi ndiayu Ndioxi ña ndakoo ra Moisés ke iyoo va ña.
Ra chiñu ña xa ndia sutu ndia iyoo nuu ñuꞌú yoꞌo ini veꞌe ñuꞌu, ra veꞌe ñuꞌu ndixa ña iyoo ndivi va kuvi ña ndañaꞌa ndia ña xa ndia saa. Saa chi ta ndixiyo nduvi ra Moisés ña savaꞌa ra veꞌe ñuꞌu, ra suꞌva va kachi Tata yo Ndioxi xiꞌin ra: “Ta kuꞌva iyoo ita niñu veꞌe ñuꞌu ña *ndiñaꞌa yu nuu kun iku kan ke na koo ña savaꞌa va kun”, *kachi ra.
Ra Tata yo Jesucristo ra kuu sutu kaꞌnu, ra ndiaa yaꞌvi ni va chiñu ña ^xa ra kan nuu chiñu ña ^xa sutu ndia ndikun ña yata ña kindoo Ndioxi xiꞌin na ñuu ra te yachi, saa chi ndakiꞌin ra tuꞌun yo, ra xaꞌa ña yoꞌo kuvi ña kindoo tu Tata yo Ndioxi xaꞌa iin ña xaa xiꞌin yo, te chunaꞌa ra mii ra ña sa va ra ña.
Ra tu na ndikuchuun kuvi na ñuu Israel ña saxinu na nuu ndiayu Ndioxi ña ndakoo ra Moisés, saa ra xiniñüꞌu vi kindoo tuku Tata yo Ndioxi xaꞌa inka ndiayu xaa xiꞌin yo.
Ndi su na ñuu Israel, ra ndikuchïñu vi na saxinu na ña kaꞌan ndiayu Ndióxi̱ ña ndakoo ra Moisés, ña kan ke ndikaꞌan Tata yo Ndioxi xaꞌa na kachi ra suꞌva:
Xaa iin kii ra kindoo yu xaꞌa iin ña xaa xiꞌin
na ñuu Israel, ra saa tu xiꞌin na ñuu Judá va.
Ra ndiayu ña kindoo yu xiꞌin na, ra kuëe inuu ña xiꞌin ndiayu ña *kindoo yu xiꞌin na xii xikua na
te tava yu na chi ñuu Egipto;
ra ndikuchüun vi na *saxinu na nuu ndiayu kan,
ra xaꞌa ña kan ke *ndakoo ndaꞌa va yu na, *kachi Tata yo Ndioxi.
Ra ndiayu xaa ña kindoo yu xiꞌin na ñuu Israel te xa na xaa kii, ra suꞌva ke koo ña, kachi Tata yo Ndioxi:
Mii va yu chikaa ndiayu yu xini na,
Ra kuu yu Ndioxi na,
ra na kan kuu na ñuu yu.
Ra kuniñüꞌu vi na na taꞌan na,
xiꞌin na veꞌe na, ña sañaꞌa na na, ña kundaa ini xaꞌa yu,
saa chi *xa kundaa ini mii takundiꞌi va na xaꞌa yu,
ndia na vali vaꞌa, ra iin saa ndia na naꞌnu vaꞌa va.
Ra koo kaꞌnu tu ini yu xaꞌa takundiꞌi chiñu kiꞌvi ña xa va na,
ra ndia nii ka tu kii ndakäꞌan yu xaꞌa kuachi va na.
Ra na kundaa ini ndo, chi ña kaꞌan Tata yo Ndioxi ña xiniñuꞌu koo inka ndiayu ña xaa, ra kuni kachi ña saa, ña xiniñuꞌu ndasama va ndiayu yata, saa chi vaꞌa ka ña.
Ra ta *kindoo Tata yo Ndioxi xiꞌin na ñuu Israel te yachi kuvi ña *taxi ra ndiayu ra ndaꞌa na, ra ndiayu kan kuvi ña ndikaꞌan xiꞌin na ndia kuꞌva ke ndasakaꞌnu na ra. Ndi su takua ini veꞌe ñuꞌu ña íin nuu ñuꞌú yoꞌo va kuvi ña ^ndasakaꞌnu na ra xiꞌin ndiayu kan.
Ra veꞌe ñuꞌu kan, ra uvi ndataꞌvi ña; ra tikoto va kuvi ña xitanii ini ña, ra suꞌva ke ndixiyo ña: taꞌvi ña nuu kuvi ña xinani Nuu Yii, ra ikan ke xindichi kàà ña xindita ñùꞌù nuu ña vaꞌa xituun ña, ra saa tu mesa tun xindee xita vaꞌa ña soko na nuu Tata yo Ndioxi va.
Ra chi sata tikoto kan kuvi taꞌvi ña uvi, ña xinani Nuu Yii Ni.
Ra ikan *kuvi nuu xindichi iin mesa loꞌo ña kuvaꞌa xiꞌin yuu oro, ra ikan ke xaꞌmi na xuxa ña ndaa xiko xaꞌan tami nuu Tata yo Ndioxi, ra ikan kuvi tu ña ndixiin xatun nuu xindikaa ndiayu Tata yo Ndioxi va, ra niña oro kuvi ña *ndakaꞌyu na takundiꞌi sata xatun kan. Ra ini xatun kan xindikaa iin kisi ña kuvaꞌa xiꞌin niña oro, ra ini kisi kan xindoꞌni xita vaꞌa ña nani maná, ra xindikaa tu itun tun ndandixin *xiniꞌi ra Aarón va, ra saa tu yuu ña ndikaꞌyu ndiayu Tata yo Ndioxi nuu va.
Ra sata xatun kan xindita uvi naꞌna na tatun Ndioxi; ra ña xindita ña kan, ra mii va Ndioxi kuvi ra ndixiin kan, kuni kachi ña; ra ndixin ña kuvi ña xindasi sata kàà ña xindasi yuꞌu xatun kan, ra ikan kuvi nuu ndikoso na nii kiti ri ndisoko na xaꞌa kuachi yuvi. Ndi su vichin, ra küvi vi ndakani ikun yo xaꞌa ña yoꞌo.
Ndi su taꞌvi ña uvi ña nani, Nuu Yii Ni, ra ta nuu kuiya ta nuu kuiya vi kuvi ña ndikiꞌvi sutu ra kuchee indaa ichi; ra ña kiꞌvi ra kan, ra ndiakua xiniñuꞌu kuꞌun va nii kiti xiꞌin ra ña soko ra ña xaꞌa kuachi mii ra, ra saa tu xaꞌa kuachi ña *xa na ñuu xaꞌa ña ndikundäa ini va na.
Ra mii va Tachi Yii kuvi ña ^taxi ña xinituni yo ña kuvi kundaa ini yo xiꞌin ña yoꞌo: saa chi kii ña *xiniñuꞌu ndia sutu taꞌvi ña nuu, ña nani, Nuu Yii ña ^xa ndia chiñu ña kuni Tata yo Ndioxi, saa ra kuni kachi ña saa, ña xindasi va ichi ña kuaꞌan nuu nani, Nuu Yii Ni.
Ra takundiꞌi ña ndixiyo te yachi, ra xaꞌa kii ña ndee yo vichin va kuvi ña kaꞌan ña. Saa chi ña ndisoko ndia sutu ndia ndia ka ñaꞌa, xiꞌin ña xaꞌni ndia kiti ndisoko ndia, ra ndikuchüun vi ña kan, ndasama ña, nima yuvi, ña köo ka kuachi na.
Ra ndiayu ña *xachiñu ndia sutu kan xiꞌin te yachi, ra takua xaꞌa ñaꞌa ña xixi va na, xiꞌin xaꞌa ndutia ra xiꞌi va na, xiꞌin xaꞌa ña ndakatia na iki kuñu va na kuvi ña ndikaꞌan ña. Ra ña kan, ra iin ndiayu ña ndixiyo too va kuvi ña, saa chi takua kii ña *kachi Ndioxi koo va ña kuvi ña ndixiyo ña, ndi su ndixaa kii ra taxi Tata yo Ndioxi inka ndiayu ña vaꞌa ni ka va.
Ra ña xa *kixi Tata yo Jesucristo, ra xa ra kan va kuvi ra kuu sutu ra kuchee nuu takundiꞌi ña vaꞌa ña ^kuu. Ra ini veꞌe ñuꞌu ña iyoo ndivi va kuvi ña xachiñu ra, ra vaꞌa ni ka va veꞌe ñuꞌu kan nuu veꞌe ñuꞌu ña ndixiyo nuu ñuꞌú te yachi, ña xachiñu ndia sutu ini; ra veꞌe ñuꞌu ña iyoo ndivi, ra süvi vi yuvi kuvi na ndixavaꞌa ña, ra kuëe inuu vi ña xiꞌin ñaꞌa ña *xavaꞌa Tata yo Ndioxi iyoo nuu ña yuuvi yoꞌo.
Ra ña ndikiꞌvi Tata yo Jesucristo Nuu Yii Ni vichin, ra süvi tixuꞌu, xiꞌin sindiki kuvi ri ndikiꞌvi ra kaꞌni ra ña soko ra nii ri xaꞌa kuachi yuvi, chi ña ndikiꞌvi ra, ra nii mii va ra kuvi ña ndisoko ra xaꞌa kuachi yuvi; ra takua indaa ichi va kuvi ña ndikiꞌvi ra Nuu Yii Ni; ra suꞌva ke *xa ra ña vaꞌa *sakaku ra yoo ndia ndikaa ndikuꞌun.
Ra tu nii sindiki xiꞌin nii tixuꞌu, xiꞌin yaa ña ndixixi sindiki ña ndikoso yava na sata yuvi, ra ndixiyo va ndiee ña, ña ndakatia ña iki kuñu na,
saa ra iyoo ni ka va ndiee nii Tata yo Jesucristo ña ndakatia ña nima yo, ra sandiꞌi ña xaꞌa chiñu kiꞌvi ña kuni yo sa yo, ña vaꞌa ndasakaꞌnu yo Tata yo Ndioxi, ra tiaku. Ra xiꞌin ndiee Tachi Yii ña kuëe ndiꞌi xaꞌa va kuvi ña ndisoko Tata yo Jesucristo mii ra nuu Tata yo Ndioxi xaꞌa kuachi yo. Ra vaꞌa ni ka va ra yoꞌo nuu takundiꞌi ñaꞌa ña *ndisoko na, saa chi ndia nii loꞌo kuachi ra köo.
Ra xaꞌa ña *xa Tata yo Jesucristo ña kan kuvi ña *kindoo Tata yo Ndioxi xaꞌa iin ña xaa xiꞌin yo, ra mii Tata yo Jesucristo va kuvi ra ^ndakiꞌin tuꞌun yo vichin. Ra xaꞌa ña ndixiꞌi ra kuvi tu ña vaꞌa ndakiꞌin takundiꞌi va yuvi ñaꞌa ña *ndiniꞌi taꞌvi na ndakiꞌin na nuu Tata yo Ndioxi, ñaꞌa ña kindoo ra taxi ra ndaꞌa na. Saa chi ña ndixiꞌi Tata yo Jesucristo, ra ña vaꞌa na sakaku ra takundiꞌi yuvi na *xa chiñu kiꞌvi ta xindoꞌni na tixi ndiayu ña yata va kuvi ña.
Ra xa kundaa va ini ndo, chi tu ndia na, na ndakoo iin tutu ndaꞌa seꞌe na ña ^kaꞌan ña xaꞌa na, ña ndakiꞌin na ndia ndia ka ñaꞌa, ra te xa xiꞌi vi yuvi na ^xavaꞌa tutu kan kuvi ña ndiaa yaꞌvi ña.
Ndi su tu tiaku va yuvi na xavaꞌa tutu kan, saa ra köo yaꞌvi ndiaa vi ña, saa chi te xa xiꞌi vi yuvi kan ke ndiaa yaꞌvi ña.
Ra ta kuꞌva iyoo ña yoꞌo kuvi tu ña *kuu xiꞌin ña nuu ña kindoo Tata yo Ndioxi xiꞌin na ñuu va ra, saa chi te *kindoo ra xiꞌin na ra kuaꞌa ni va kiti xaꞌni na ña ndisoko na nii ri nuu ra.
Saa chi te sandiꞌi ra Moisés kaꞌvi ra takundiꞌi ndiayu ña *taxi Tata yo Ndioxi ndaꞌa ra nuu na ñuu, ra saa kiꞌin ra nii sindiki, xiꞌin nii tixuꞌu, ra kava nuu ra ña xiꞌin tiakuii, ra saa ndixaꞌnu ra ndaꞌa itun tun nani hisopo, ra chinduꞌu iin koꞌndo ixi ndikachi ña kuaꞌa nuu nu, ra chindaxi ra ña xiꞌin nii kan, ra ndikoso yava ra ña sata yuu nuu vaxi ndiayu Tata yo Ndioxi, ra saa tu xini takundiꞌi na ñuu va.
Ra saa ndikaꞌan ra xiꞌin na kachi ra saa: “Nii yoꞌo, kuvi ña ndakuiin xaꞌa ña kindoo Tata yo Ndioxi xiꞌin ndo, ña saxinu ndo nuu ña xaꞌndia ra nuu ndo”, *kachi ra.
Ra suꞌva ke *xa Moisés, saa chi mii ndiayu Tata yo Ndioxi kuvi ña kaꞌan ña xiniñuꞌu nii, ña ndakatia ña takundiꞌi ñaꞌa; ra tu na köo nii, saa ra köo kaꞌnu vi ini Tata yo Ndioxi xaꞌa kuachi yuvi.
Ra xaꞌa ña kan ke *xiniñuꞌu na nii kiti ña *ndakatia na takundiꞌi ñaꞌa ña ndixiyo ini veꞌe ñuꞌu; ra ña kan, ra naꞌna ñaꞌa ña iyoo veꞌe ñuꞌu ña íin ndivi va kuvi ña; ra ñaꞌa ña iyoo ndivi, ra nii ña ndiaa yaꞌvi ni ka nuu takundiꞌi nii kiti va kuvi ña xiniñuꞌu ña kan.
Ra xaꞌa ña kan ke Tata yo Jesucristo, ra ndikïꞌvi vi ra nuu Yii ini veꞌe ñuꞌu ña xavaꞌa na yuuvi yoꞌo, saa chi naꞌna veꞌe ñuꞌu ndixa ña iyoo ndivi va kuvi ña; xaꞌa ña kan ke Tata yo Jesucristo, ra mii ndivi va kuvi ña ndikiꞌvi ra, ra ikan ke iyoo ra vichin va, ra xaku ndaꞌvi ra xaꞌa yo nuu Tata yo Ndioxi.
Ra ña ndikiꞌvi Tata yo Jesucristo ndivi, ra ndikïꞌvi ra ña tuku tuku soko ra mii ra, ta kuꞌva ^xa iin sutu ra kuchee nuu na judío ña ^kiꞌvi ra Nuu Yii Ni soko ra nii kiti, ta kuiya ta kuiya.
Ndi su tu ña ndixiniñuꞌu kuvi ña tuku tuku soko Tata yo Jesucristo mii ra, saa ra te sakan chituni Tata yo Ndioxi ña yuuvi yoꞌo kuvi ña tuku tuku soko ra mii ra; ndi su ndia kii ña kuyachin ndiꞌi xaꞌa ña yuuvi vichin va kuvi ña *kixi ra indaa ichi, ña sandiꞌi ra xaꞌa kuachi yuvi xaꞌa ña ndisoko ra mii ra ña ndixiꞌi ra.
Ra ta kuꞌva *kuu xiꞌin Tata yo Jesucristo kuvi tu ña ^kuu xiꞌin takundiꞌi yuvi va, saa chi indaa ichi va kuvi ña xiniñuꞌu kuvi na, ndia saa ra ndiatu na ña sayukun Tata yo Ndioxi kuachi xiꞌin na kii ña vaxi va.
Saa chi indaa ichi kuvi tu ña ndisoko Tata yo Jesucristo mii va ra, ña ndixiꞌi ra, ña vaꞌa *sandiꞌi ra xaꞌa kuachi takundiꞌi yuvi. Ra te xa na nandiko tuku ra ichi ña uvi kixi ra nuu ña yuuvi yoꞌo, ra küvi ka ra xaꞌa kuachi na yuuvi, saa chi ña kixi ra, ra ña sakaku ra takundiꞌi yuvi na ndiatu ña nandiko tuku va ra kuvi ña.
Saa chi ndiayu Tata yo Ndioxi ña ndakoo ra Moises, ra takua xaꞌa naꞌna, ña vaꞌa, ña kuu kii ña vaxi va kuvi ña kaꞌan ña, ndi su süvi vi xa ndixa mii ña vaꞌa kan kuvi ña kaꞌan ña xaꞌa. Ña kan ke ndikuchüun vi ndiayu kan ña sandiꞌi ña xaꞌa kuachi yuvi na ndasakaꞌnu Tata yo Ndioxi ta kuꞌva kachi ña, ta kuu ña ndisoko na nii kiti ta kuiya ta kuiya.
Ra tu ña ndikuchuun kuvi nii kiti ña ndisoko na nuu Tata yo Ndioxi, ña sandiꞌi ña xaꞌa takundiꞌi kuachi yuvi, saa ra kuëe tuku tuku vi soko na ña, chi xa nani indaa ichi ra xa sandiꞌi ña xaꞌa takundiꞌi va kuachi na, ra ni ndakani ka tu ini na ña iyoo kuachi va na.
Ndi su mii ña ndaa, ra ña ^soko na nii kita kan, ra ña *xa ña ke sandakaꞌan ña na xaꞌa kuachi na ta kuiya ta kuiya va.
Saa chi nii sindiki, xiꞌin nii tixuꞌu, ra kuëe kuchuun vi ña kan, ña sandiꞌi ña xaꞌa kuachi yuvi.
Xaꞌa ña kan ke te *kixi Tata yo Jesucristo nuu ña yuuvi yoꞌo, ra ndikaꞌan ra xiꞌin Tata yo Ndioxi kachi ra suꞌva:
Küni vi kun ña na kaꞌni yuvi kiti, ra soko na nii ri nuu kun, ra ni küni tu kun ña taxi na ndia ndia ka ñaꞌa ndaꞌa va kun,
saa chi xa nuu ña kan ke taxi kun iki kuñu yu ña inuu xiꞌin iki kuñu na kan, ña vaꞌa na soko yu ña nuu va kun.
Ra xaꞌa ña yoꞌo kuvi ña ndikaꞌan yu kachi yu suꞌva: “Yoꞌo xaa yu ña sa yu ña kuni mii kun, Tata Ndioxi,
ra saa kuvi tu ña ^kachi ndiayu kun ña ndikaꞌyu xaꞌa yu te yachi va”, *kachi Tata yo Jesucristo xiꞌin Tata yo Ndioxi.
Ña nu̱ú ndikaꞌan Tata yo Jesucristo, ña küni Tata yo Ndioxi ña taxi na ndia ndia ka ñaꞌa ndaꞌa ra, ra ni kuëe kuni tu ra ña soko na nii kiti nuu va ra, ra ni kuëe kuni tu ra ña kaꞌmi na kiti ña ndaa xiko ri nuu va ra, ña vaꞌa koo kaꞌnu ini ra xaꞌa kuachi na. Ra vaꞌa ni kaꞌan ni va ndiayu Tata yo Ndioxi ña ndakoo ra Moisés ña xiniñuꞌu koo takundiꞌi ña yoꞌo, ndi su küni vi Tata yo Ndioxi ña, *kachi Tata yo Jesucristo.
Ra saa *ndikaꞌan ka ra kachi ra suꞌva: “Yoꞌo xaa yu ña sa yu ña kuni mii kun, Tata Ndioxi”, *kachi ra. Ra ña *kachi ra suꞌva, ra xaꞌa takundiꞌi ñaꞌa ña *ndisoko na te yachi va kuvi ña sandiꞌi ra, ra saa *ndisoko ra iki kuñu mii va ra.
Ra ña *ndisoko Tata yo Jesucristo mii ra, ra ña kuni mii Tata yo Ndioxi va kuvi ña *xa ra. Ra xaꞌa ña kan va kuvi ña ndasayii Tata yo Ndioxi yoo. Ra takua indaa ichi va kuvi ña *ndisoko Tata yo Jesucristo mii ra xaꞌa kuachi yo, ra ndia nii ka ichi nandïko ra sa ra ña.
Ra ña ^xachiñu ndia sutu xiꞌin ndiayu Tata yo Ndioxi ña ndakoo ra Moisés, ra iin takundiꞌi va kii ndita ndia nuu soko na ini veꞌe ñuꞌu, ña tuku tuku ichi soko ndia ñaꞌa ña kuchüun sandiꞌi xaꞌa kuachi yuvi.
Ndi su Tata yo Jesucristo, ra kuu sutu ra kuchee, ra takua indaa ichi va kuvi ña ndisoko ra mii ra nuu Tata yo Ndioxi xaꞌa kuachi yo, ra ndia ndikaa ndikuꞌun va kuvi ña xa ra ña. Ra te ndiꞌi saa ndakunduꞌu ra xiin kuaꞌa tiayu kaꞌnu nuu nduꞌu Tata yo Ndioxi va.
Ra ikan kuvi ña nduꞌu ra ndiatu ra ña sandiꞌi Tata yo Ndioxi xaꞌa yuvi na kanitaꞌan xiꞌin va ra.
Saa chi Tata yo Jesucristo, ra indaa ichi va kuvi ña ndisoko ra mii ra ña vaꞌa sandiꞌi ra xaꞌa kuachi yuvi na ^ndasayii ra ña kundikun na ichi ra.
Ra ndakuiin tu Tachi Yii Tata yo Ndioxi va xaꞌa ña yoꞌo, Ra suꞌva ke kachi ña:
Ña yoꞌo kuvi iin ña xaa ña kindoo yu xaꞌa xiꞌin na kii ña vaxi, ra suꞌva ke iyoo ña:
Tiaa yu ndiayu yu nima na,
ra tiaa tu yu ña xini va na, *kachi Tata yo ^kachi Tachi Yii ra.
Ra ndikaꞌan ka tu Tata yo Ndioxi *kachi ra suꞌva va kachi Tachi Yii ra:
Ra xaꞌa ña xa *xa kaꞌnu ini Tata yo Ndioxi xaꞌa kuachi yo, ra xiniñüꞌu ka vi soko yo ndia ndia ka ñaꞌa nuu ra xaꞌa kuachi yo vichin.
Ñani yo, vichin, ra xa kuvi va kiꞌvi yo Nuu Yii Ni, ra xiniñüꞌu kundiꞌi ini vi yo, saa chi xaꞌa nii Tata yo Jesucristo ña ndixitia ndika cruz va kuvi ña kuvi kiꞌvi yo.
Ra ña ndixiꞌi ra kuvi ña ndakuiña ra iin ichi xa̱a nuu yo; ra ichi kan kuvi ña ^taxi ña kutiaku va yo, ra ña yoꞌo, ra suꞌva va ke kuni kachi ña, ña nditata tikoto ña xitanii ini veꞌe ñuꞌu, ra ndanuña Nuu Yii Ni, ra xaꞌa ña nditaxin iki kuñu va ra kuvi ña kaꞌan ña.
Ra xaꞌa ña xa ^kuu Tata yo Jesucristo, sutu kuchee veꞌe Tata yo Ndioxi kuvi ña,
xiniñuꞌu na kuyachin yo nuu Tata yo Ndioxi xiꞌin ndinuni nima yo, xiꞌin xaꞌa ña ndinuni ni ndiaa ini yo Tata yo Jesucristo; saa chi *xa ndakatia va ra nima yo, ña vaꞌa na ndakäni ka ini yo ña iyoo kuachi yo, ra xa ndakatia tu ra iki kuñu yo xiꞌin tiakuii, ra vaꞌa ni va.
Ra ndinuni ni na kondiaa ini yo Tata yo Jesucristo, ra na ndïko ini yo, saa chi Tata Ndioxi, ra saxinu va ra nuu ña *kindoo ra xiꞌin yo.
Ra xiniñuꞌu na nduku yo kuꞌva ña na chikaa yo tuꞌun ndiee ini xiꞌin inka yuvi ña na kuꞌvi ini na kuni na inka yuvi, ra saa tu ña sa na chiñu ña vaꞌa xiꞌin va na.
Ra na sakuäꞌa yo sa yo ta kuꞌva ^xa na ñani yo na xïin ndakutaꞌan xiꞌin yo ña ndasakaꞌnu yo Tata yo Ndioxi, chi ña xiniñuꞌu sa yo ke na chikaa yo tuꞌun ndiee ini xiꞌin taꞌan va yo, ra xiniñuꞌu ni ka va sa yo saa vichin, saa chi xa ndinumi ni va nandiko Tata yo Jesucristo kixi ra.
Ra tu xa kundaa ini yo xaꞌa ña ndaa, ra na sa yo chiñu kiꞌvi xiꞌin ña kusii ini mii yo, saa ra köo ka vi ñaꞌa ña kuvi soko Jesuscristo ña sandiꞌi ña xaꞌa kuachi yo.
Saa chi ndia ña ndiatu yo kuvi ña sayukun Tata yo Ndioxi kuachi xiꞌin yo, ra tiꞌvi ra yoo kuꞌun yo nuu iin ndakundichi ndakundichi yaa ñuꞌu nuu koko na kanitaꞌan xiꞌin va ra.
Ra xa kundaa va ini ndo, chi te yachi, ra yuvi na ndixïin kandixa ndiayu Tata yo Ndióxi ña ndakoo ra Moisés, ra tu ndakoyo uvi a uni yuvi na ndikaꞌan tieꞌe nuu na, ña *kanduu na ndiayu kan, saa ra kuëe ndikundaꞌvi vi ini ndia xayukun kuachi kuni ndia na, chi ña *xa ndia ke ndikun xaꞌni va ndia na.
Ra na ndakiꞌin xini ndo chi tu sa *ndoꞌo na kan, xaꞌa ña *kanduu na ndiayu Tata yo Ndioxi ña ndakoo ra Moisés, saa ra kuaꞌa ni ka va tundoꞌo niꞌi yuvi na ^xa chiñu kiꞌvi xiꞌin ña kusii ini mii na, saa chi xiꞌin chiñu ña ^xa va na ke ^ndañaꞌa na mii na ña ^kundasi Tata yo Jesucristo, ra xiꞌin ña kan kuvi tu ña ^ndañaꞌa na ña köo yaꞌvi ndiaa nii ra ña ndixitia ndika cruz ña *sandiꞌi xaꞌa kuachi va yo; ra yuvi na xa saa kan, ra Tachi Yii Tata yo Ndioxi ña iyoo kaꞌnu ini xaꞌa va yo kuvi ña ^kañaꞌa na xiꞌin, ra ^kundasi na ña.
Ra xa xini va yo Tata yo Ndioxi, ra ra kan kuvi ra ndikaꞌan *kachi suꞌva: “Yuꞌu va kuvi ra kuu mii ndiayu ña taxi yu tundoꞌo ndaꞌa na saa ini xini yuꞌu; ra ta kuꞌva iyoo mii ña *xa na ke ndoꞌo na xaꞌa sa va yu”, *kachi ra. Ra saa ndikaꞌan ra ka ra *kachi ra suꞌva: “Yuꞌu kuvi tu ra sayukun kuachi xiꞌin na ñuu va yu”, *kachi ra.
Ndiee ni kaa tundoꞌo taxi Tata yo Ndioxi, ra tiaku, ndaꞌa yo tu na ndaniꞌi ra yoo ña ^xa yo chiñu kiꞌvi.
Ra nuu chitu yuvi va *xa siki na sava ndo, ra kani tu na ndoꞌo va, ra sava tu ndo *chindiee taꞌan xiꞌin na *ndoꞌo taꞌan tundoꞌo ña kaꞌan yo xaꞌa yoꞌo va.
Ra *kusuchi ni tu ini ndo xiꞌin na *xindoꞌni veꞌe kàà va. Ra te kindiaa na chiñu takundiꞌi ñaꞌa ña kuu mii ndo, ra xiꞌin ña kusii ini va ndo ndataxi ndo ña ndaꞌa na. Saa chi xa kundaa va ini ndo ña vaꞌa ni ka va ñaꞌa ña niꞌi ndoꞌo vaxi kii, ra ñaꞌa ña niꞌi ndo kan, ra ndia ndikaa ndikuꞌun va ke koo ña nuu ndo.
Xaꞌa ña kan ke na ndaköo ndo ña ndiaa ini ndo Tata yo Jesucristo, saa chi ña ndiaa ini ndo ra, ra ndachaꞌvi va ra ndoꞌo xaꞌa ña.
Ra ña xiniñuꞌu sa ndo kuvi ña, iin tuun saa na sa ndiee ini va ndo ña ndakundiee ndo sa ndo ña kuni Tata yo Ndioxi, ña vaꞌa na ndakiꞌin ndo takundiꞌi ñaꞌa ña *kindoo ra taxi ra ndaꞌa ndo.
Saa chi suꞌva ke *kachi Tata yo Ndioxi ndikaꞌan ra ^kachi tuꞌun ra:
Tiaa ni va xa ndinumi
xaa tiaa ra xiniñuꞌu xaa, ra kuächi ka vi ra.
Ra yuvi na xa chiñu vaꞌa nuu yu kuvi na kutiaku va, saa chi ndiaa ini na yuꞌu,
ndi su yuvi na nandiko chi sata, ra kuëe kusii vi ini yu xiꞌin na kan, *kachi ra ^kachi ña.
Ndi su yoo, ra kuëe iyoo yo ta kuꞌva iyoo yuvi na nandiko chi sata, ra ndiꞌi xaꞌa na, chi yoo, ra Tata yo Ndioxi va kuvi ra ndiaa ini yo, ra ndiatu tu yo ña sakaku ra nima va yo.
Ña ndinuni ni ndiaa ini yo Tata yo Ndioxi ke kundaa kaxi ini yo ña ndakiꞌin va yo ñaꞌa ña ndiatu yo ndakiꞌin yo; ra vaꞌa ni täan ndakiꞌin va yo ña, ndi su kandixa va yo ña ndakiꞌin yo ña.
Ra xaꞌa ña *xindiaa ini na xindee xinaꞌa Tata yo Ndioxi kuvi tu ña *ndakiꞌin mani va ra na.
Ra xaꞌa ña ndiaa ini yo Tata yo Ndióxi̱ kuvi ña kundaa ini yo ña ndikaꞌan ra ña na koo ña yuuvi yoꞌo, ra iyoo va ña, ra takundiꞌi ñaꞌa ña ^xini yo vichin, ra xiꞌin ñaꞌa ña ndiküvi kuni va yo kuvi ña *kuvaꞌa ña.
Ra xaꞌa ña *xindiaa ini ra Abel Tata yo Ndioxi kuvi ña *ndisoko ra iin ñaꞌa ña ndiaa yaꞌvi ni nuu ra, ndi su ra Caín, ra ña nuu va ndisoko ra kan; ra xaꞌa ña ndisoko ra Abel iin ñaꞌa ña ndiaa yaꞌvi ni kan ke ndakuni va Tata yo Ndioxi ra, ra *ndakiꞌin mani va ra ñaꞌa ña ndisoko ra. Ra vaꞌa ni xa naꞌa ni va ndixiꞌi ra Abel, ndi su sañaꞌa va ña *xindiaa ini ra Tata yo Ndioxi yoo vichin, ña xiniñuꞌu ni na kondiaa ini tu yoo va Tata yo Ndioxi.
Ra na kundaa ini ndo, chi kuchïñu vi yo sa yo chiñu ña ^kusii ini Tata yo Ndioxi xiꞌin tu kuëe ndiaa ini yo ra, saa chi ña xiniñuꞌu sa takundiꞌi yuvi na kuyachin nuu Tata yo Ndioxi kuvi ña kandixa na ña iyoo va ra, ra ^taxi ra ña vaꞌa ndaꞌa yuvi na ndinuni ni kuyachin nuu ra.
Ra xaꞌa ña *xindiaa ini ra Noé Tata yo Ndioxi kuvi ña *kandixa va ra ra te ndikaꞌan ra xiꞌin ra ña kuu iin ña täan kuni na yuuvi yoꞌo, saa ra ndikun xaꞌa va ra xavaꞌa ra iin itun chee tu xika nuu mini, ra ikan ke xindoꞌni na veꞌe ra ña vaꞌa ndixïꞌi na. Ra xaꞌa ña *xindiaa ini ra Noé Tata yo Ndioxi kuvi tu ña *ndañaꞌa ra na yuuvi yoꞌo ña kuëe iyoo ndaku chiñu ña *xa va na, ra ndiꞌi xaꞌa va na, ra taxi Tata yo Ndioxi ña vaꞌa ndaꞌa ra xaꞌa ña *xa ra chiñu ndaku.
Ra xaꞌa ña *xindiaa ini ra Abraham Tata yo Ndioxi kuvi ña kandixa va ra ra te kana ra ra, ra kee ra kuaꞌan ra inka nuu ñuꞌu ña *kindoo Tata yo Ndioxi taxi ra ndaꞌa va ra. Ra te kee ra kuaꞌan ra, ra ndia nii kundäa ini ra ndia chi ke kuaꞌan vi ra.
Ra xaꞌa ña *xindiaa ini ra Tata yo Ndióxi̱ kuvi tu ña vaꞌa ndixiyo too ra nuu ñuꞌu inka yuvi va, ra mii ñuꞌu kan kuvi ña *kindoo Tata yo Ndioxi taxi ra ndaꞌa va ra. Ra nuu ñuꞌu kan, ra veꞌe tuvixin va xikanduꞌu ra, ra mii sa kuvi tu ña *xa ra Isaac seꞌe va ra, ra saa tu ra Jacob seꞌe ñani va ra, ra *kandixa tu ndia kan va ña ndakiꞌin ndia ñuꞌu ña *kindoo Tata yo Ndioxi xaꞌa xiꞌin ra Abraham.
Ra ña *xindiaa ini ra Abraham Tata yo Ndioxi, ra iin ñuu kaꞌnu ña *kuvaꞌa nuu küee ndiꞌi xaꞌa va kuvi ña xindiatun ra koo ra. Ra ñuu kan, ra mii va Tata yo Ndioxi kuvi *xakin kuꞌva nuu iyoo ña, ra mii ra kuvi tu ra *xavaꞌa va ña.
Ra xaꞌa ña *xindiaa ini ña Sara yasiꞌi ra Abraham Tata yo Ndioxi kuvi ña vaꞌa *kaku seꞌe ña; ra ña Sara kan, ra ña numa va ndixiyo ña, ra kusiin tu xa chee ni va ña, ndi su nii saa va chi *kaku va seꞌe ña. Saa chi *kandixa va ña, ña saxinu Tata yo Ndioxi nuu ña *kindoo ra xiꞌin na.
Ra vaꞌa ni xa yachin kuvi va ra Abraham ña chee ni ra, ndi su *kaku va seꞌe ra, ra kuaꞌa ni *kuu ndiseꞌe ra, iin ta kuꞌva kuaꞌa kimi ri ndee ndivi xiꞌin yuti ña ndee yuꞌu tiañuꞌu saa kuu na, ra ndia nii yuvi ^küvi kaꞌvi na.
Ra takundiꞌi yuvi na kaꞌan yo xaꞌa yoꞌo, ra nindakïꞌin vi na ñuꞌú ña *kindoo Tata yo Ndioxi taxi ra ndaꞌa na, ra ndixiꞌi va na; ndi su xaꞌa ña *xindiaa ni ini na Tata yo Ndioxi, ra xa ta iyoo ña xa xini va na iyoo ña, ra kusii ni va ini ña ndakiꞌin na ña. Ra xaꞌa ña xa ^kundaa ini na ke ndikaꞌan na ña kuu na na xika toò nuu ña yuuvi yoꞌo va, saa chi süvi na yuuvi yoꞌo kuvi na.
Ra kaxi ni va iyoo ña yoꞌo, saa chi yuvi na kaꞌan kachi suꞌva, ra inka ñuu ña kuu ñuu mii va na ke nduku na kuꞌun na koo na.
Saa chi tu ñuu nuu kee va na ke ndixani ini na nandiko na, saa ra kuvi va nandiko na saa chi ndixiyo va kii ña kuvi nandiko na.
Ndi su na kan, ra ña *kuni na ke kuꞌun na iin ñuu ña vaꞌa ni ka va, ra ñuu kan, ra ndivi va ke iyoo ña. Ra xaꞌa ña kan ke kuëe kukaꞌan vi nuu Tata yo Ndioxi ña ^kaꞌan ra kuu ra Ndioxi na, saa chi xa *xanduvi va ra iin ñuu nuu kuꞌun na koo na.
Ra xaꞌa ña *xindiaa ini ra Abraham Tata yo Ndioxi kuvi tu ña xiin va ra ña soko ra ra loꞌo Isaac seꞌe ra. Te ndikaꞌan Tata yo Ndioxi xiꞌin ra ña na soko ra ra nuu ra, ra vaꞌa ni indaa saa va kuvi seꞌe ra, ndi su ndixiyo nduvi va ra ña soko ra ra, saa chi xindiaa va ini ra ndakiꞌin ra ña *kindoo Tata yo Ndioxi xaꞌa xiꞌin ra te yachi, ra suꞌva ke kachi ra *kindoo ra xiꞌin ra:
“Na seꞌe ra Isaac kuvi na kuu ndiseꞌe kun”, *kachi ra xiꞌin ra.
Ra ña *xiin ra Abraham ña soko ra ra loꞌo Isaac seꞌe ra, ra xaꞌa ña kundaa ini ra ña kuu mii Tata yo Ndioxi ndiee ña sandatiaku va ra ra kuvi ña; ra ña kuni kachi ña yoꞌo ke xa ta iyoo ra ndixiꞌi va iyoo ra loꞌo kan, ra *sandatiaku tuku va Tata yo Ndioxi ra.
Ra xaꞌa ña *xindiaa ini ra Jacob Tata yo Ndioxi kuvi ña ndikaꞌan ra xiꞌin Tata yo Ndioxi xaꞌa uvi saa ndia kuachi seꞌe ra José seꞌe ra. Ra te ndiꞌi saa ndasakaꞌnu ra Tata yo Ndioxi, ra itun tu xikatuvi va ra kuvi nu ndixiyo ndiee ra ña xindichi ra.
Ra xaꞌa ña *xindiaa ini ra José Tata yo Ndioxi kuvi ña ndikaꞌan ra xiꞌin na ñani ra na seꞌe ra Israel iva ra, ña xaa iin kii ra kee va na ñuu Egipto kunuꞌu na nuu kee na, ra *xaꞌndia tu ra chiñu nuu na ndia kuꞌva ke sa na xiꞌin leke va ra.
Ra xaꞌa ña *xindiaa ini na iva siꞌi ra Moisés Tata yo Ndióxi̱ kuvi ña ndiyüꞌvi vi na kuni na ra rey te xaꞌndia ra chiñu nuu na ña kaꞌni na ra Moisés te *kaku suꞌva ra, saa chi te kaku ra ra tiaa ni nduvi ra, ra xaꞌa ña kan ke tiseꞌe na ra uni yoo.
Ra xaꞌa ña *xindiaa ini ra Moisés Tata yo Ndióxi̱ kuvi ña ndïxa ra xaꞌa vi ña kuu ra seꞌe ndaꞌvi ña seꞌe rey Faraón te xa kuchee ra,
chi vaꞌa ka kuni ra ña na ndoꞌo ra xiꞌin na ñuu Tata yo Ndioxi va, nuu ña kusii ini ra xiꞌin takundiꞌi ña savi, ña sandaꞌvi yuvi, ña sa na kuachi.
Ra xaꞌa ña ke *kindoo ka va ini ra ña ndoꞌo ra ta kuꞌva ndoꞌo Tata yo Jesucristo, nuu ña ^kuu ra ra kuika xiꞌin takundiꞌi ñaꞌa ña iyoo Egipto; saa chi ña xindiatu ra ndakiꞌin ra kuvi ña vaꞌa ña niꞌi ra nuu Tata yo Ndioxi va.
Ra xaꞌa ña *xindiaa ini ra Moisés Tata yo Ndióxi̱ kuvi ña kee ra ñuu Egipto kuaꞌan ra inka xiyo, ra ndiyüꞌvi ra kuni vi ra ra rey ñuu kan, chi ña *xa ra ke ndinuni ni *xindiaa ini ra Tata yo Ndioxi, ra küvi kuni va yo.
Ra xaꞌa ña *xindiaa ini ra Moisés Tata yo Ndióxi̱ kuvi ña xaꞌndia ra chiñu nuu na ñuu Israel ña na ndasakaꞌnu na viko pascua, xiꞌin ña kaꞌyu na nii yeꞌe na ña vaꞌa na käꞌni ra tatun Ndioxi, tiaa ndia kuu seꞌe nuu na.
Ra xaꞌa ña *xindiaa ini na ñuu Israel Tata yo Ndióxi̱ kuvi ña vaꞌa ndataꞌvi tiañuꞌu, ra nani ra Kuaꞌa, ra vaꞌa ndiyaꞌa na maꞌñu ra, ra ta kuꞌva iyoo nuu ñuꞌu ichi va iyoo nuu ndiyaꞌa na; ra *kuni tu na ñuu Egipto va yaꞌa na maꞌñu ra ta kuꞌva ndiyaꞌa na kan, ndi su ndandita tuku va ra nuu ndikaa ra, ra ndikaꞌa ndiꞌi va na ñuu Egipto ndixiꞌi na.
Ra xaꞌa ña *xindiaa ini na ñuu Israel Tata yo Ndioxi kuvi ña xinunuu na uxa kii, sata korra yuu ña xavaꞌa na ndasi nuu ñuu Jericó ra nduva va ña.
Ra xaꞌa ña *xindiaa ini ñaꞌa ña nani Rahab, ña ndixika sii, Tata yo Ndioxi kuvi ña ndixïꞌi ña xiꞌin na ñuu ña, na ndixïin kandixa Tata yo Ndioxi, saa chi ña kan kuvi ña ndakiꞌin mani ndia ñuu Israel ndia ndixaꞌan *xitonani ñuꞌu ña ndakiꞌin na ñuu Israel kundee va na.
Ra iyoo kuaꞌa ni ka va na *xindiaa ini Tata yo Ndioxi xinaꞌa na kuvi kaꞌan yu xaꞌa xiꞌin ndo, ndi su kuaꞌa ni va tiempo kuniñuꞌu yu ña kaꞌan yu xaꞌa na xiꞌin ndo, ta kuu xaꞌa ra Gedeón, xiꞌin ra Barac, xiꞌin ra Sansón, xiꞌin ra Jefté, xiꞌin ra Davíd, xiꞌin ra Samuel, xiꞌin ndia ndikaꞌan tuꞌun yuꞌú Tata yo Ndióxi̱ xinaꞌa.
Ra ndia kaꞌan yu xaꞌa yoꞌo, ra xaꞌa ña *xindiaa ini ndia Tata yo Ndióxi̱ va kuvi ña ndakiꞌin ndia ñuu naꞌnu, ra vivii tu *xa ndia te xikuu ndia ndia chiñu va, ra ndakiꞌin tu ndia ña *kindoo Tata yo Ndioxi taxi ra ndaꞌa va ndia, ra *ndasi tu sava ndia yuꞌu ndikaꞌa va te *kuni ri kaxi ri ndia,
ra te *taan tu na sava ndia nuu ñùꞌù ña iin ndakundichi ndakundichi xixi, ra ndikuchüun vi ña kaꞌmi ña ndia, ra te kuni tu na kaꞌni na sava ndia xiꞌin ichi, ra ndikuchüun vi na. Ra te xa kundiëe ka tu sava ndia, ña kanitaꞌan ndia xiꞌin yuvi na saa ini xini ndia, ra nduu ndaku tuku va ndia, ra *xa tiaa va ndia nuu yuvi kan.
Ra xaꞌa ña *xindiaa tu ini sava na Tata yo Ndioxi kuvi ña ndixïin vi na ña ndakoo na ña ndikun na Tata yo Ndioxi, ña vaꞌa na ^saña ndika na chiñu na, ra sandöꞌo ka na na. Chi ña *xa na ke ndataxi va na mii na ña ndixiꞌi na, saa chi xa *kundaa va ini na ña ndatiaku tuku va na, ra kuꞌun na koo na iin nuu vaꞌa ni.
Ra sava tu na *ndoꞌo ni va, saa chi *xa siki ni na na, ra kani ni va tu na na, ra chikuꞌni na xiꞌin yoꞌo kàà, ra *xindoꞌni na veꞌe kàà.
Ra sava tu na xaꞌni na xiꞌin yuu va, ra sava tu na ndata sava na xiꞌin kàà ña xaꞌndia itun va, ra sava tu na xaꞌni na xiꞌin ichi va; ra sava tu na *kindiaa na veꞌe va, ra ndixïyo ka nuu kundee na, ra ni ndixïyo tu tikoto kundixi va na, chi ndia ñii̱ ndikachi xiꞌin ñii̱ tixuꞌu va xindixi na, ra ndaꞌvi ka vi *ndoꞌo na ña kundivaꞌa ni na, ra *kusuchi ni tu ini va na.
Ra na *ndoꞌo suꞌva, ra na vaꞌa va kuvi na ña kan ke ndiküvi kundee vaꞌa na tiañu na yuuvi yoꞌo. Chi loꞌo xindee na iku ichi, ra loꞌo xindee na iku sukun va, ra sava tu *tiseꞌe na yuꞌu kava va, ra sava tu *tiseꞌe na tixi ñuꞌu va.
Ra xaꞌa ña *xindiaa ini na Tata yo Ndioxi, ra kusii ni va ini ra xiꞌin na, ndi su nindakïꞌin vi na ñaꞌa ña *kindoo ra taxi ra ndaꞌa na;
saa chi ndiküni Tata yo Ndioxi ña *ndasa ra takua na kan, ta kuꞌva iyoo yuvi na köo kuachi, chi ña *xa ra ke chindiatu ñaꞌa va ra na, ra iin *nduu va yo xiꞌin na ña *ndasa ra yoo ta kuꞌva iyoo yuvi na köo kuachi. Ra vaꞌa ni *xa Tata yo Ndioxi ña *xa ra saa xiꞌin yo.
Ra ña xa kundaa ini yo xaꞌa kuaꞌa ni yuvi na *xindiaa ini Tata yo Ndioxi te yachi, ra na sakuaꞌa yo nuu na ña ^ndakoo va yo ndia ndia ka ñaꞌa ña ^täxi kundikun yo ichi Tata yo Ndioxi, ta kuu kuachi ña kama ni ^sandakava yoo, chi ña xiniñuꞌu sa yo ke na sa ndiee ini va yo, ra iin tuun saa na kaka yo kuꞌun va yo ichi ña ndikun yo.
Ra indaa xaꞌa Tata yo Jesucristo va ke ndinuni ni na kundiꞌi ini yo, saa chi xaꞌa ña *xa mii va ra kuvi ña vaꞌa ndiaa ini yo ra, ra mii ra kuvi tu ra taxi ndiee yo ña vaꞌa kondiaa ini yo ra ndia kii ndiꞌi va. Ra xaꞌa ña sii, xiꞌin ña nduvi ni iyoo ndivi va kuvi ña *xiin va Tata yo Jesucristo ndoꞌo ra takundiꞌi ña kaꞌan nuu ña ndixiꞌi ra ndika cruz, ra te ndiꞌi saa ndakunduꞌu ra xiiꞌn kuaꞌa nuu iin tiayu kaꞌnu nduꞌu Tata yo Ndioxi
Ra tu sava nandiko ini ndo, a kuñaa ndo ña ndikun ndo Tata yo Jesucristo, ra na ^ndakani ini ndo xaꞌa ña *ndoꞌo ra, saa chi ra kan ra *xiin va ra ña *ndoꞌo ra *xa na yuuvi kuachi yoꞌo, ra na ^sakuaꞌa ndo ña sa ndiee ini ndo ña kuëe kuñaa ndo, xiꞌin ña kuëe nandiko ini ndo.
Saa chi ndoꞌo, ra vaꞌa ni ^ndoꞌo ni va ndo ña ndikun ndo Tata yo Ndioxi, ndi su täan *ndoꞌo vi ndo, ta kuꞌva *ndoꞌo Tata yo Jesucristo ña ndixiꞌi ra.
Ra seꞌe Tata yo Ndioxi kuvi va ndo, ndi su xa *naa va ini ndo xaꞌa tuꞌun ndiee ini ña kaꞌan ra xiꞌin yuvi na kuu seꞌe ra, ña kachi ra suꞌva:
Seꞌe mii yu, na ndakäva ini ndo, te xa kaꞌan yu xiꞌin ndo ña väꞌa xa ndo,
ra nii na nandïko tu ini ndo te ndasa ikun yu ndoꞌo va.
Saa chi yuꞌu, ra kuu Tata ndo Ndioxi, ra ndasa ikun va yu yuvi na ^kuꞌvi ini yu xini yu,
Ra xaꞌa ña kan ke na sa ndiee va ini ndoꞌo ña taxi Tata yo Ndioxi ndiayu ña ndoꞌo ndo, saa chi xaꞌa ña kuu ndo seꞌe va ra kuvi ña xa ra saa xiꞌin ndo. Saa chi, ¿a iyoo yuvi na iyoo seꞌe, ra kuëe ndasa ikun na na, tuvi ndo?
Saa chi tu na ndäsa ikun Tata yo Ndioxi ndoꞌo, ta kuꞌva xa ra xiꞌin takundiꞌi yuvi na kuu seꞌe ra, saa ra süvi vi seꞌe ra kuvi ndo, chi seꞌe inka tiaa va kuvi ndo.
Ra te ndixiyo vali yo, ra ndasa ikun tu iva yo yoo va, ra *xa toꞌo va yo ra. ¿Ra nichuun ke kuïin tu yo ña ndasa ikun Tata yo Ndioxi ra iyoo ndivi yoo, ra niꞌi yo ña kutiaku yu ndia ndikaa ndikuꞌun xiꞌin ra?
Saa chi na iva siꞌi yo, ra takua ña tiaku too yo nuu ñuꞌu yoꞌo va kuvi ña ndasa ikun ra yoo, ra takua ña *kuchuun ra *xa ra ke *xa va ra; ndi su ña ^ndasa ikun Tata yo Ndioxi yoo, ra xaꞌa ña vaꞌa mii va yo kuvi ña, saa chi saa ke kuvi ndasa yii ra yoo, ra nduu yo ta kuꞌva iyoo mii va ra.
Ra ña ndixa va ke ndia nii yo xinïsii ña ndasa ikun na yoo, saa chi tixuꞌvi va ini yo; ndi su yuvi na xiin nduu ikun xa Tata yo Ndioxi, ra vaꞌa va ^kee na kan, saa chi ña ^niꞌi na kuvi ña vaꞌa ni koo va na, ra vivii tu sa va na.
Ra xaꞌa ña kan ke vaꞌa ni xa kuñaa va xaꞌa ndo xiꞌin ndaꞌa ndo, ra na chikaa va ndo ndiee.
Ra ichi ndaku va na kaka ndo, ña vaꞌa na ndüva yuvi na köo ndiee, ra saa tu yuvi na kuꞌvi xaꞌa küvi kaka va, ña vaꞌa na nduvaꞌa na.
Ra na sa nduxa ndo ña vivii kutaꞌan ndo xiꞌin takundiꞌi va yuvi, ra na kïꞌvi ndo kuachi xiꞌin ndia nii na, ra nii na sä tu ndo chiñu kiꞌvi va, saa chi yuvi na kuëe ndataxi mii ndaꞌa Tata yo Ndioxi, ra küvi vi kuni na ra.
Ña kan ke na kondiaa taꞌan ni ndo, saa chi tu köo, ra iyo ni ndakïꞌin ndo ña vaꞌa ña kuni Tata yo Ndioxi taxi ra ndaꞌa ndo; ra nduu tu ndo ta kuꞌva iyoo tioꞌo iku xatu, ra küvi ka kundikun ndo Tata yo Ndioxi, ra kuaꞌa ni ndo ndiꞌi xaꞌa.
Xaꞌa ña kan ke na kondiaa taꞌan ni ndo, ña vaꞌa na küsun tiaa xiꞌin na siꞌi tu täan tandaꞌa vaꞌa ndia xiꞌin na, ra saa tu na siꞌi va; ra nii na kundäsi tu ndo ña vaꞌa ña niꞌi ndo nuu Tata yo Ndioxi va; ta kuꞌva *xa ra Esaú, ña kiꞌin ra iin koꞌo loꞌo xixi ra xaꞌa vaꞌa ña *taxi Tata yo Ndioxi ndaꞌa ra ña kuu ra seꞌe nuu na iva siꞌi ra, te ndixiko ra ña.
Ra xa kundaa va ini ndo, chi te ndiꞌi ra *kuni ka va ra Esaú ña ndakiꞌin ra ña vaꞌa ndaꞌa iva ra, ndi su nindakïꞌin ka vi ra ña; ra vaꞌa ni xaku ni va ra, ndi su ndinïꞌi ka vi ra kuꞌva ña ndanama ra chiñu ña *xa ra.
Ra na kundaa ini ndo, chi xa siin va ^xa Tata yo Ndioxi xiꞌin yoo nuu na xii xikua yo, saa chi na kan, ra xa siin va *xa ra xiꞌin na te taxi ra ndiayu ra ndaꞌa na iku ña nani Sinaí. Ra ña ^kuyachin ndo nuu Tata yo Ndioxi vichin, ra kuëe kuyachin vi ndo nuu ndiee ni xika tachi, nuu iin ñañaa kaa, nuu íin iku ña kana iꞌma xini ña xixi ña;
ra nii ndixïni tu soꞌo ndo tachi itun tun tivi va na, ra nii ndixïni tu soꞌo ndo ña kaꞌan Tata yo Ndioxi xiꞌin ndo ta kuꞌva ndikaꞌan ra xiꞌin na ñuu Israel. Saa chi ta xini soꞌo na kan ña ndikaꞌan Tata yo Ndioxi, ra ña *xa na ke xaku ndaꞌvi na nuu ra ña na käꞌan ra xiꞌin va na.
Ra na ndiee ka ndiyuꞌvi va kuvi na te ndikaꞌan Tata yo Ndioxi kachi ra suꞌva: “Tu ndia yuvi a kiti na ndaa iku yoꞌo, ra na kaꞌni ndo na xiꞌin yuu, ra saa tu kiti kan va”, *kachi ra.
Ra süvi ta kuꞌva *nindoꞌo na ñuu Israel ke ^ndoꞌo ndo, saa chi ndoꞌo, ra nuu íin iku ña nani Sión, xiꞌin ñuu kaꞌnu ña kuu kuenda Tata yo Ndioxi, ra tiaku, va kuvi ña kuyachin ndo; ra ñuu kan, ra ñuu Jerusalén ña iyoo ndivi va kuvi ña; ra ikan, ra kuaꞌa ni na tatun Tata yo Ndioxi
ndakutaꞌan ña ^ndasakaꞌnu na ra. Ra *kuyachin tu ndo nuu ndee na veꞌe ñuꞌu Tata yo Ndioxi na ndikaꞌyu kivi ndivi, na kuu na nuu vaꞌa *ndakundikun ichi ra. Ra *kuyachin tu ndo nuu nduꞌu Tata yo Ndioxi, ra ^xa ndaku kuachi xiꞌin takundiꞌi yuvi va, ra saa tu nuu ndee na vaꞌa na xa ndixiꞌi va,
ra saa tu nuu nduꞌu Tata yo Jesucristo va. Ra xaꞌa ña *xa ra yoꞌo kuvi ña *kindoo Tata yo Ndioxi iin ña xaa xiꞌin yo, ña *ndakutaꞌan mani yo xiꞌin Tata yo Ndioxi vichin, ra saa tu nuu nii ra ña ndisoko ra xaꞌa kuachi va yo; ra nii kan, ra vaꞌa ni ka va ña kan nuu nii ra Abel, saa chi *sandiꞌi ña xaꞌa kuachi yo.
Ra xaꞌa ña kan ke kuenda ni na koo ndo, ra na kandixa va ndo ña kaꞌan Tata yo Ndioxi xiꞌin ndo. Saa chi tu ndikäku na ñuu Israel xaꞌa ña ndixïin na kandixa na ña ndikaꞌan ra Moisés xiꞌin na, ra ra kan ra iin tiaa taꞌan mii va yo kuvi ra, saa ra ndiee ni ka va kaa tundoꞌo niꞌi yoo tu na kuïin yo kandixa yo tuꞌun ña kaꞌan Tata yo Ndioxi xiꞌin yo.
Ra iku kan, ra tachi Tata yo Ndioxi, ra ndiakua kanda ñuꞌu *xa ña te ndikaꞌan ra; ndi su vichin, ra suꞌva va ke kachi ra: “Sakanda tuku va yu ñuꞌu, ndi su süvi takua ñuꞌu kuvi ña sakanda yu, chi sakanda tu yu ndivi va vichin”, ^kachi ra.
Ra xiꞌin tuꞌun ña kaꞌan ra “ña sakanda tuku ra ñuꞌu”, kuvi ña kundaa kaxi ini yo, ña sandiꞌi ra xaꞌa takundiꞌi va ñaꞌa ña xavaꞌa ra iyoo nuu ña yuuvi yoꞌo, ra ndia takua ñaꞌa ña küvi ndiꞌi xaꞌa va kuvi ña koo.
Ra na tixaꞌvi Tata yo Ndioxi, saa chi ñuu kaꞌnu ña kuëe ndiꞌi xaꞌa kan va kuvi ña taxi ra ndaꞌa yo; ra xaꞌa ña kan ke na kusii ni ini yo, ra ndataxi yo tixaꞌvi ndaꞌa ra, ra ndasakaꞌnu yo ra, ra na yuꞌvi yo kuni yo ra, ra satoꞌo yo ra; saa chi ña kan kuvi ña kusii ini ra xiꞌin va,
saa chi Tata yo Ndioxi ra ta kuꞌva iyoo ñùꞌù ña xaꞌmi takundiꞌi ña va ke iyoo ra.
Na kuꞌvi ni ini ndo kuni taꞌan ndo, ñani yo, xaꞌa ña ndikun ndo Tata yo Jesucristo.
Ra na näa tu ini ndo̱ ña ndakiꞌin mani ndo na ñani yo na xaa veꞌe va ndo, saa chi saa *ndoꞌo sava na te yachi, ña *ndakiꞌin mani na yuvi veꞌe na, ra ndikundäa ini vi na, ra ndia na tatun Tata yo Ndioxi va *ndakiꞌin mani na.
Ra na ndakaꞌan tu ndó xaꞌa na ñani yo na ñuꞌu veꞌe kàà va, ra xa mii vi ndo kuvi ndo ñuꞌu xiꞌin na veꞌe kàà na tuvi ndo. Ra na ndiꞌi tu ini ndo xaꞌa yuvi na ndoꞌo ni ini ^xa inka yuvi va, ra xa mii vi ndo kuvi ndo tixuꞌvi na tuvi ndo.
Ra tiaa ndia iyoo yasiꞌi ra na kondiaa yaꞌvi ni na nuu ndia, ra saa tu na siꞌi va na kondiaa yaꞌvi ni yii na nuu na, ra na küsun tiaa xiꞌin inka na siꞌi na küu yasiꞌi ndia, ra na küsun tu na siꞌi xiꞌin tiaa ndia küu yii va na; saa chi yuvi na xïin sa ña kaꞌan tuꞌun yoꞌo, ra niꞌi na tundoꞌo va sa Tata yo Ndioxi.
Ra na kotöo ni ndo ña koo kuaꞌa ni ka xuꞌun ndo; chi ña xiniñuꞌu sa ndo ke na kusii ini ndo xiꞌin ña xa iyoo nuu va ndo, saa chi Tata yo Ndioxi, ra suꞌva va ke *kachi ra: “Ndia nii kii näa ini yu xaꞌa kun, ra ndakoo ndaꞌa yu yoꞌo”, *kachi ra.
Ra xaꞌa ña kan ke kuvi kondiaa ini yo Tata yo Ndioxi, ra kaꞌan yo kachi yo suꞌva:
ra ndia nii yuvi kuayüꞌvi yu nuu, saa chi ndia nii ña kuchüun na sa na xiꞌin vi yu, ^kachi yo.
Ra na sa toꞌo ndo na inuu nuu ndo, saa chi na kan kuvi na *ndakani tuꞌun Tata yo Ndioxi nuu ndo; ra na ndakaꞌan tu ndo ta kuꞌva xa na ña xindiaa ni ini na Tata yo Ndioxi va, ra mii saa ke na sa tu ndoꞌo ña kondiaa ni ini ndo Tata yo Ndioxi va, ra sa ndo chiñu vaꞌa nuu ra.
Saa chi Tata yo Jesucristo, ra ndasäma ra chi ta kuꞌva ndixiyo ra te yachi, kuvi tu ña iyoo ra vichin va, ra saa kuvi tu ña koo ra kii ña vaxi va.
Ra xaꞌa ña kan ke täxi ndo ña sandaꞌvi inka yuvi ndoꞌo, ña sañaꞌa na inka tuꞌun ña kuëe inuu xiꞌin ña *sañaꞌa Tata yo Jesucristo ndoꞌo. Saa chi vaꞌa ka va mii Tata yo Jesucristo na taxi ndiee yo xaꞌa ña kuꞌvi ini ra xini ra yoo, nuu ña kandixa yo ndiayu yata ña kaꞌan xaꞌa ndia ñaꞌa ke vaꞌa kaxi yo, ra ndia ñaꞌa ke küvi kaxi yo, saa chi ña yoꞌo, ra kuëe chindiee taꞌan vi ña xiꞌin yo.
Saa chi yoo, ra kuvi va kuyachin yo nuu Tata yo Jesucristo, ra ndisoko mii xaꞌa yo. Ndi su sutu ndia ndisoko kiti nuu Tata yo Ndioxi te yachi, ra küvi vi kuyachin ndia kan nuu ra.
Te yachi, ra sutu ra kuchee kuvi ra ^ndakiꞌin nii kiti ra xaꞌan ra Nuu Yii Ni, ña soko ra ña nuu Tata yo Ndioxi ña vaꞌa na koo kaꞌnu ini ra xaꞌa kuachi yuvi, ndi su iki kuñu kiti ri soko ra sutu kuchee nii kan, ra ndia chi nuu ñuu va tava ra ña, ra xaꞌmi ra ña.
Ra mii saa kuvi tu ña *ndoꞌo, Tata yo Jesucristo va, saa chi nuu ñuu va tava na ra, ña xaꞌni na ra, ra xiꞌin nii ra kuvi ña sandiꞌi ra xaꞌa kuachi na ñuu ra.
Ra xaꞌa ña kan ke na kuꞌun yo chi nuu ñuu ña ndakutaꞌan yo xiꞌin Tata yo Jesucristo, ra na ndakundiee ka yo ña sa ndiee ini yo ña ^xasiki na yuuvi yoꞌo yoo, saa chi saa kuvi tu xa na xiꞌin ra kan va.
Saa chi ña yuuvi nuu ndee yo vichin, ra köo vi iin ñuu ña koo iin takundiꞌi kii yoꞌo, ña kan ke yoo, ra iin ñuu ña kuëe ndiꞌi xaꞌa, ña koo kii ña vaxi va kuvi ña nduku yo kuꞌun yo kundee yo.
Xaꞌa ña kan ke iin takundiꞌi va kii na ndasakaꞌnu yo Tata yo Ndioxi xaꞌa ña *xa Tata yo Jesucristo. Ra ña xiniñuꞌu va kuvi ña ndasakaꞌnu yo Tata yo Ndioxi, saa chi ña xa yo saa, ra ta iyoo iin ñaꞌa va ke iyoo ña soko yo nuu ra. Saa chi saa ke xiniñuꞌu sa va yuvi na ndiaa ini Tata yo Ndioxi.
Ra na näa ini ndo ña sa ndo ña vaꞌa xiꞌin yuvi na xamani nuu, ra saa tu ña taxi ndo ñaꞌa ña iyoo nuu ndo ndaꞌa va na; saa chi ña ^xa ndo suꞌva, ra ta iyoo iin ñaꞌa va iyoo ña soko ndo nuu Tata yo Ndioxi, ra kusii ni ini ra xiꞌin ña.
Ra na kandixa ndo na inuu nuu ndo veꞌe ñuꞌu, ra na sa ndo chiñu ña xaꞌndia na nuu ndo; saa chi na kan, ra kuëe kuñaa vi na ña vivii ndiaa na ndoꞌo, ra suvi na kan kuvi tu na ndiso xaꞌa ndo nuu Tata yo Ndioxi va, tu ndia ña na ndoꞌo ndo. Ra vivii va na sa ndo ña vaꞌa na kusii ini na ña kondiaa na ndoꞌo, ra na täxi ndo ña kusuchi ini na. Saa chi tu na sakusuchi ndo ini na, ra köo ña vaꞌa niꞌi vi ndo.
Ra na kaꞌan ndo xiꞌin Tata yo Ndioxi xaꞌa ndi, saa chi kundaa kaxi va ini ndi ña kusii va ini ra xiꞌin ndi, saa chi xa nduxa ndi ña vivii xa ndi takundiꞌi va chiñu.
Ra ña nduku ni yu nuu ndo kuvi ña na kaꞌan ndo xiꞌin Tata yo Ndioxi xaꞌa yu ña vaꞌa na taxi ra ndiayu xaa yu koo tuku yu xiꞌin va ndo.
ra mii ra kuvi tu ra na sañaꞌa ndoꞌo xiꞌin takundiꞌi ña kumani nuu va ndo, ña vaꞌa na sa ndo ña kuni ra. Ra xaꞌa ña *xa Tata yo Jesucristo kuvi ña na sañaꞌa Tata yo Ndioxi ndoꞌo takundiꞌi chiñu vaꞌa ña kusii ini mii ra xiꞌin. ¡Ra ra kaꞌnu ni na kuu Tata yo Jesucristo ndia ndikaa ndikuꞌun! Saa koo.
Ñani yo, nuu tutu ña tiaa yu kuxaa ndaꞌa ndo yoꞌo kuvi ña sañaꞌa yu loꞌo ndoꞌo, ra na kandixa va ndo ña kaꞌan yu xiꞌin ndo nuu tutu yoꞌo.
Ra na kundaa ini ndo, chi xa *kita va ra ñani yo Timoteo veꞌe kàà, ra tu kama na kixaa ra, saa ra kundiaka yu ra xaa va yu te xa na xaa yu kotoꞌni yu ndoꞌo.
Ra na kaꞌan ndioxi ndo xiꞌin na ñani yo na inuu nuu veꞌe ñuꞌu, ra saa tu xiꞌin na veꞌe ñuꞌu va. Ra tiꞌvi ni tu na ñani yo na ndee chi Italia yoꞌo va tuꞌun ndioxi kuxaa ña nuu ndo.
Ra mii Tata yo Ndioxi na taxi ña vaꞌa kutaꞌvi takundiꞌi ndo. Saa koo.
Yuꞌu ra Santiago, ra xachiñu nuu Tata yo Ndioxi xiꞌin nuu Tata yo Jesucristo kuvi ra tiaa tutu yoꞌo ña kuxaa ña nuu takundiꞌi ndoꞌo na taꞌan yo Israel na kuu ñuu Tata yo Ndioxi na nindutia ndoso kuaꞌan ndee nuu inii saa kuvi ña yuuvi ña kaꞌan ndioxi yu xiꞌin ndo.
Ñani yo, kuꞌva yo, na kusii ni ini ndo, te vaxi ndia ndia ka tundoꞌo nuu ndo, ña xitondoso ña ndoꞌo.
Saa chi xa kundaa va ini ndo, chi te vaxi tundoꞌo nuu ndo xaꞌa ña kandixa ndo Tata yo Ndioxi, ra na kutuꞌva ka va kuvi ndo, ña sa ndiee ini ndo nuu tundoꞌo, ra kuchïñu vi ña sakoyo ña ndoꞌo.
Ra tu na nandïko ini ndo nuu tundoꞌo ña vaxi nuu ndo, ra saa ke kuchuun ndo xaa ndo nduu ndo ta kuꞌva kuni mii Tata yo Ndioxi, ña kuu ndo iin yuvi xixa, na xa chiñu vaꞌa, na xamäni ndia nii ñaꞌa nuu.
Ra tu ndia ndo kumani ña ndichi nuu, ra na nduku ndo ña nuu Tata yo Ndioxi, ra taxi va ra ña ndaꞌa ndo; saa chi Tata yo Ndioxi ra tiayu ni va ini ra, ra ^kuxïꞌndia vi ra ña nduku yo nuu ra.
Ndi su ña xiniñuꞌu sa ndo ke ndinuni ni va na kondiaa ini ndo Tata yo Ndioxi te nduku ndo ña nuu ra, ra ndia nii loꞌo na sä uvi ini ndo; saa chi yuvi na xa uvi ini, ra ta kuꞌva iyoo tiaa ñuꞌu, ra kanindiaa choꞌo, ra kanindiaa chikaa xa tachi va ke iyoo na kan.
Ra yuvi na xa uvi ini, ra na kundiätu ini na ña taxi Tata yo Ndioxi ñaꞌa ña nduku na nuu ra, saa chi täxi ra ña ndaꞌa na,
saa chi yuvi na xa uvi ini, ra köo iin ña ndinuni nduku vi na, chi xa siin kaꞌan na vichin, ra xa siin tu kaꞌan na tiaan va.
Ra na kusii ni ini ndoꞌo na ñani yo na ndaꞌvi ndoꞌo, saa chi ndiaa yaꞌvi ni va ndo nuu Tata yo Ndioxi;
saa chi iku kuii, ra te xa kanata ñuꞌu, saa ra ndachi va ña; ra ndachi tu ita va ña, ra ndiꞌi tu xaꞌa ña savi kuu mii va ña. Ra mii saa kuvi tu ña kuu xiꞌin na kuika va, saa chi loꞌo va kii tiaku na, saa ra xiꞌi va na.
Vaꞌa ni kee yuvi na xa ndiee ini, ra kuëe ndiko ini na te vaxi tundoꞌo nuu na, ña xitondoso ña na, saa chi te xa na kuchuun na ña sa tiaa na nuu ña, ra niꞌi na ña kutiaku na, ra ña kan kuvi iin ñaꞌa ña ndiaa yaꞌvi ni *kindoo Tata yo Ndioxi taxi ra ndaꞌa va yuvi na kuꞌvi ini xini ra.
Ra tu ndia ndo xitondoso ña väꞌa ña kuni ña sandakava ña ndoꞌo ña sa ndo chiñu kiꞌvi, ra na ndakäni ini ndo, ña taxi Tata yo Ndioxi ña; saa chi ra kan, ra kuëe kuchuun vi ña väꞌa ña kotondoso ña ra, ra nii kuëe xitondoso ra yuvi ña sa na chiñu kiꞌvi.
Ra na kundaa ini ndo, chi ña xaꞌa yo kotoo yo ña sa yo kuaꞌa ni nuu ña väꞌa va kuvi ña, ndakava yo ña ^xa yo chiñu kiꞌvi.
Ra te xa ndakava yo ña ^xa yo chiñu kiꞌvi ña kotoo yo sa yo, saa ra xa kuachi va kuvi ña ^xa yo, ra ña kuëe xikutuvi yo xiꞌin chiñu kiꞌvi kan, saa ra ndia ña ndiatu yo ke kaꞌni vaꞌa ña yo va, ra kutiäku ka yo nuu Ndioxi.
Ra na sandäꞌvi ndo mii ndo ñani yo, na ^kuꞌvi ni ini yu xini yu;
saa chi takundiꞌi ña vaꞌa, xiꞌin ña ndaku, ra mii va Tata yo Ndioxi, ra xavaꞌa takundiꞌi kimi ri iyeꞌe ndee ndivi va kuvi ra taxi ña ndaꞌa yo. Ra ra kan, ra kuëe ndasama ra saa chi ta iyoo ra iyoo va ra ndia ndikaa ndikuꞌun.
Ra xaꞌa ña *kuni mii ra kuvi tu ña *ndasa xaa ra nima yo xiꞌin tuꞌun, ña ndaa ña taxi ra *xini soꞌo va yo, ra yoo kuvi na iyoo ta kuꞌva iyoo kuiꞌi ña nuu vaꞌa, ra xiꞌna ka yoo kuvi na ndasaxaa ra nuu takundiꞌi ñaꞌa ña *xavaꞌa ra iyoo nuu ña yuuvi yoꞌo.
Ra kuni tu yu ña na kundaa ini ndo xiꞌin tuꞌun ña kaꞌan yu xiꞌin ndo yoꞌo va; na sakuaꞌa ndo ña tiaa soꞌo ndo ña kaꞌan yuvi xiꞌin ndo, ra te xa kaꞌan tu ndo, ra kuee va na kuu, saa kaꞌan ndo, chi ña xiniñuꞌu sa ndo ke xiꞌna ka vivii va na kiꞌin xini ndo xaꞌa tuꞌun ña kaꞌan ndo, ra saa kaꞌan ndo xiꞌin yuvi; ra nii kuëe kama ni tu na sáa̱ va ndo.
Saa chi te xa sáa̱ yuvi, ra kuëe xa vi na chiñu ña kusii ini Tata yo Ndioxi xiꞌin.
Xaꞌa ña kan ke na sä ka ndo takundiꞌi nuu chiñu kiꞌvi, xiꞌin chiñu yakua, chi ña xiniñuꞌu sa ndo ke na sa ninu ndo xiꞌin mii va ndo, ña kundikun ndinuni va ndo tuꞌun Tata yo Ndioxi ña xa iyoo nima ndo, saa chi tuꞌun Tata yo Ndioxi kuvi ña kuu mi ndiee ña sakaku ña ndoꞌo va.
Ra kuëe takua na tiaa kuiti soꞌo ndo tuꞌun Tata yo Ndioxi, chi ña xiniñuꞌu ke na sa ndo ña kaꞌan va ña. Saa chi tu takua na kuni soꞌo va ndo ña, ra sä ndo ña kaꞌan ña, saa ra na sandaꞌvi mii va kuvi ndo.
Saa chi yuvi na takua xini kuiti soꞌo tuꞌun Tata yo Ndioxi, ra xä na ña kaꞌan ña, ra ta kuꞌva iyoo iin tiaa ra xitoꞌni nuu xiꞌin yuu tata va ke iyoo na.
Saa chi te sakan xitoꞌni tiaa kan nuu yuu tata kan va kuvi ña kundaa ini na ra ndia kuꞌva ke kaa nuu ra, ra saa kuu ndakiꞌin ra kuaꞌan ra, ra te xa iin kani loꞌo, saa ra naa ini va ra ndia kuꞌva ke kaa nuu ra.
Ra tu sava yuvi xa ndañaꞌa mii ña ndikun na ichi Tata yo Ndioxi, ra xäꞌnu na mii na xiꞌin tuꞌun ña kaꞌan na, saa ra na sandaꞌvi mii va kuvi na, saa chi köo yaꞌvi ndiaa vi ichi ña ndikun na nuu Tata yo Ndioxi.
Saa chi ña vaꞌa, ña ndaa va kuvi ichi Tata yo Ndioxi, ra yuvi na ndikun ichi ra, ra ña xa na ke: chindiee taꞌan na xiꞌin na kuachi kundaꞌvi *ndixiꞌi iva siꞌi, ra saa tu xiꞌin na siꞌi na ndukuaan *ndixiꞌi yii va, ra nii ^xa yäkua tu na mii na xiꞌin ndia nii chiñu yakua ña iyoo nuu ña yuuvi yoꞌo va.
Ñani yo, na ndakäxin ndo yuvi ña xa siin, xa siin sa ndo xiꞌin na vichin, xaꞌa ña xa ndikun ndo Tata yo Jesucristo, ra kaꞌnu.
Saa chi tu na xaa iin ra kuika kiꞌvi ra veꞌe nuu ndakutaꞌan ndo, ra savi ka vi ndixi ra, ra iin yeyeꞌe kaa ndaꞌa ra xiꞌin kàà ña yaꞌvi ni, ra mii saa tu na xaa iin ra ndaꞌvi va kiꞌvi ra veꞌe nuu ndakutaꞌan ndo, ra iin mii laꞌla kuvi tikoto ndixi ra;
ra tu vii ka vi na ndakiꞌin ndo ra kuika, ra vaꞌa ni tikoto ndixi kan, ra iin numi ndo kaꞌan ndo xiꞌin ra kachi ndo suꞌva: “Yoꞌo íin tiayu tun vaꞌa kunduꞌu kun”, kachi ndo xiꞌin ra. Ra ra ndaꞌvi kan tu, kachi ndo saa xiꞌin: “Ñaa kundichi ndiaa kun”, a kaꞌan tu ndo kachi ndo saa: “Ñuꞌu ñaa kunduꞌu koo kun”, kachi ndo xiꞌin ra.
Saa ra väꞌa vi xa ndo ña xa ndo saa ña kuu ndo na ndakaxin yuvi, saa chi kuëe inuu xa ndo xiꞌin na, saa chi iyoo na vaꞌa, ra iyoo tu na väꞌa va nuu ndo.
Ra na kundaa ini ndo ña kaꞌan yu xiꞌin ndo yoꞌo, ñani yo, kuꞌva yo, mii va Tata yo Ndioxi kuvi ra ndikaxin na ndaꞌvi na iyoo nuu ña yuuvi yoꞌo, ña kuu na yuvi na ndinuni ni kundikun ichi ra, ra kuꞌun tu na koo na nuu iyoo va ra, ra kaꞌndia chiñu na xiꞌin ra, saa chi ikan ke *kindoo ra taxi ra koo va yuvi na kuꞌvi ni ini xini ra.
Ndi su ndoꞌo, ra na kundivaꞌa ndo xiꞌin va kuvi na ndaꞌvi. Ra xa kundaa va ini ndo, chi ña xa na kuika xiꞌin ndo ke sandoꞌo na ndoꞌo, ra tiin tu na ndoꞌo kañuꞌu na kuaꞌan na nuu na chiñu va.
Ra na kuika kan kuvi tu na kañaꞌa xaꞌa kivi Tata yo Jesucristo, ra kaꞌnu, ra kana ndoꞌo ña kundikun va ndo ra.
Ra tu ndixa na kandixa ndo ndiayu kaꞌnu ña *taxi Tata Ndioxi, ña kaꞌan kachi suꞌva: “Na kuꞌvi ini kuni kun yuvi ta kuꞌva kuꞌvi ini kun xini kun mii kun”, kachi ña, saa ra vaꞌa ni va ^xa ndo.
Ndi su tu ndakaxin va tu ndo yuvi, ra xa siin xa siin va xa ndo xiꞌin na, saa ra kuachi va ke xa ndo nuu Tata yo Ndioxi, ra kanduu tu ndo ndiayu kaꞌnu ña taxi va ra.
Saa chi vaꞌa ni saxinu ndo iin takundiꞌi va ndiayu ña *taxi Tata yo Ndioxi, ndi su tu kanduu va tu ndo iin tuꞌun loꞌo, saa ra kuni kachi ña saa, ña kanduu ndo takundiꞌi va ña.
Saa chi mii Tata yo Ndioxi, ra *kachi suꞌva: “Kïxin kun xiꞌin na siꞌi na küu yasiꞌi kun”, kuvi tu ra *kachi suꞌva va: “Xäꞌni kun yuvi”, *kachi ra. Ña kan ke, vaꞌa ni kïxin va kun xiꞌin inka na siꞌi na küu yasiꞌi kun, ndi su tu xaꞌni va kun yuvi, saa ra kanduu va kun ndiayu ña *taxi Tata yo Ndioxi.
Xaꞌa ña kan ke, ndoꞌo, ñani yo, ra vivii va na sa ndo, ra vivii tu na kaꞌan va ndo; ra na ndakaꞌan ndo: chi mii va Tata yo Ndioxi kuvi ra sandaku kuachi ndo xiꞌin ndiayu ña saña ndika ndoꞌo.
Ñani yo, ¿ni ke ndiaa yaꞌvi vi ña tu kaꞌan sava ndo ña ndiaa ni ini ndo Tata yo Ndioxi, tu kuëe xa tu ndo ndia nii loꞌo chiñu vaꞌa? ¿A kaku ndo tu takua na kondiaa kuiti ini ndo ra, tuvi ndo?
Saa chi tu ndia iin ndia ñani yo a na kuꞌva yo xamani tikoto kundixi, a ña kuxi va tu na,
ra na kaꞌan ndo kachi ndo saa xiꞌin na: “Saa koo ñani, Ndioxi na kuꞌun xiꞌin kun, ra ndakutaꞌan yo ndia inka ichi, ra uvi a uni na sakoto kun tikoto kundixi kun, chi koto kuvi kun vixin, ra vaꞌa ni tu na kuxi va kun, chi koto kiꞌin kueꞌe yoꞌo”, na kachi ndo xiꞌin na; ndi su tu kuëe taxi ndo ñaꞌa ña xamani nuu na ndaꞌa na, saa ra köo yaꞌvi ndiaa vi tuꞌun ña kaꞌan ndo xiꞌin na.
Ra saa ke iyoo tu ña ndiaa ini yo Tata yo Ndioxi va, saa chi tu takua ndiaa kuiti ini va yo ra, ra kuëe xa va tu yo chiñu vaꞌa ña xaꞌndia ra nuu yo, saa ra kuni kachi ña saa: ña uun va ke kaꞌan yo ña ndiaa ini yo ra, saa chi köo yaꞌvi ndiaa ña.
Ra kuvi köo yuꞌu va inka yuvi xiꞌin yu xaꞌa ña yoꞌo, ra kaꞌan na ña vaꞌa ni va xa sava yuvi tu takua ndiaa kuiti ini va na Tata yo Ndioxi, ra vaꞌa ni tu xa yuvi na ^xa takua chiñu ña xaꞌndia ra nuu va na, kachi na. Ndi su ña kachi yuꞌu ke: ¿Ni ke sa kun ndañaꞌa kun ña ndiaa ini kun Tata yo Ndioxi, tu kuëe xa kun chiñu ña xaꞌndia ra nuu kun? Ra na kundaa ini kun mii ña ndaa, saa chi ña xiniñuꞌu sa yo ke kondiaa ini yo ra, ra sa tu yo chiñu ña xaꞌndia ra nuu va yo, saa chi saa ke ndañaꞌa yo mii yo ña ndinuni ni ndiaa ini va yo ra, ra ña kan ke ndiaa yaꞌvi nuu va ra.
Ra ña tuvi kun ke vaꞌa ni va ^xa kun, ña xa kandixa kuiti kun ña iyoo indaa mituꞌun Ndioxi, ra ndiaa ini va kun ra. Ra mii saa kuvi tu ña tuvi tachi ndivaꞌa va, ra ndiakua kisi ña ñá ña iyuꞌvi ña.
Ndi su na kundaa ini kun, chi kiꞌvi ni va xa kun, ña xa kun saa, saa chi tu takua na kondiaa ini va kun Tata yo Ndioxi, ra sä kun chiñu ña xaꞌndia ra nuu kun saa ra köo yaꞌvi ndiaa vi ña.
Ra xa kundaa va ini ndo, chi xaꞌa ña *xiin ra Abraham xii xikua yo ña soko ra ra loꞌo Isaac seꞌe ra nuu Tata yo Ndioxi va kuvi ña nduu ra iin tiaa ra ndinuni ni ndiaa ini Tata yo Ndioxi.
Ra xiꞌin ña yoꞌo ke kundaa kaxi ini yo, ña xindiaa ini ra Abraham xii xikua yo Tata yo Ndioxi, ra *xa tu ra chiñu ña xaꞌndia ra nuu va ra, ra suꞌva va ke *xa ra ña vaꞌa *ndañaꞌa ra mii ra ña xindiaa ini ra Tata yo Ndioxi.
Ra suꞌva ke *xa ra Abraham ña *saxinu ra nuu tuꞌun Tata yo Ndioxi ña kachi suꞌva: “Ra Abraham, ra ndinuni ni va kandixa ra Tata yo Ndioxi, ra xaꞌa ña kan ke nduu ra iin tiaa ra ndinuni ni ndiaa ini Tata yo Ndioxi.” Ra xikuu tu ra ra xitaꞌan mani xiꞌin va ra.
Ra xiꞌin ña yoꞌo ke kundaa kaxi ini yo, ña köo yaꞌvi ndiaa vi ña tu takua ndiaa kuiti ini va yo Tata yo Ndioxi, ra kuëe xa tu yo chiñu ña xaꞌndia ra nuu yo, saa chi ña xiniñuꞌu sa yo ke kondiaa ini yo ra, ra sa tu yo chiñu ña xaꞌndia ra nuu va yo, saa chi saa ke ndañaꞌa yo mii yo ña ndinuni ni ndiaa ini va yo ra, ra ña kan ke ndiaa yaꞌvi nuu va ra.
Ra saa kuvi tu ña kuu xiꞌin ña Rahab, ña ndixika sii va; saa chi xaꞌa ña ndakiꞌin mani ña tiaa ndia ndixaꞌan xitonani ñuꞌu ña ndakiꞌin na Israel kundee na, ra tava seꞌe tu ña ndia kuaꞌan va ndia kuvi ña nduu ña iin ñaꞌa ña ndinuni ni ndiaa ini Tata yo Ndioxi.
Ra mii saa kuvi tu ña iyoo iki kuñu va yo, saa chi tu köo ña tiaku ña, saa ra köo yaꞌvi ndiaa vi ña, ra saa ke iyoo tu ña ndiaa ini yo Tata yo Ndioxi va, saa chi tu kuëe xa yo chiñu ña xaꞌndia ra nuu yo, saa ra küvi tu ndañaꞌa yo mii yo ña ndiaa ini va yo ra.
Ñani yo, süvi takundiꞌi yo xiniñuꞌu sañaꞌa tuꞌun Tata yo Ndioxi, saa chi xa kundaa va ini ndo ña ndaku ni ka va sayukun Tata yo Ndioxi kuachi xiꞌin yoo na sañaꞌa nuu yuvi na kuëe sañaꞌa.
Ra xa kundaa va ini ndo, chi ta ^chikaa yo kàà yuꞌu kuayu, ra xiin va ri ña kandixa ri yoo, ra kuaꞌan ri ndia ndia ka nuu kuni mii va yo.
Ra mii saa kuvi tu ña kuu xiꞌin itun tun xika nuu mini va; saa chi vaꞌa ni naꞌnu ni va nu, ra vaꞌa ni ndiee ni tu tandaꞌa tachi va nu, ndi su ra kava nu ra iin itun loꞌo va kuvi nu sakanda ra, ra kuaꞌan tu nu kan, ndia ndia ka nuu kuni mii ra kan va.
Ra kuꞌva saa kuvi tu ña iyoo yaa va yo; saa chi vaꞌa ni loꞌo ni va ña ra ndikun ndiaa ña iki kuñu yo, ndi su kuu mii tu ña ndiee ña sa ña iin ña chee ni va. Ra iyoo tu ña ta kuꞌva iyoo iin tindikin loꞌo ñùꞌù va, saa chi iin tindikin loꞌo ñùꞌù, ra kuvi kaꞌmi ña iin iku chee kaꞌnu va.
Saa chi yaa yo, ra ta iyoo ñuꞌu va ke iyoo ña. Saa chi iin ña yakua ni va kuvi ña, ra ndikun ndiaa ña iki kuñu yo, ra ^xa yakua tu ña inii saa iki kuñu va yo. Ra kuvi tu sandiꞌi ña xaꞌa ña tiaku va yo, saa chi ndiaya va kuvi ña taxi ndiee ña.
Yoo na yuuvi yoꞌo, ra vaꞌa va xamaso yo takundiꞌi va nuu kiti kueꞌe, ra saa tu kiti ri ndachi va, ra saa tu kiti ri kañuꞌu tixi va, ra saa tu kiti ri ndoꞌni ini tiakuii va;
ndi su ndia nii yo kuchüun ña kaꞌnu yo yaa yo. Saa chi yaa yo, ra iin ña väꞌa, ña tüꞌva taꞌnu va kuvi ña, ra kuu mii tu ña tatan xatu ña xaꞌni yuvi va.
Saa chi xiꞌin yaa yo kuvi ña ^ndasakaꞌnu yo Tata yo Ndioxi, ra suvi xiꞌin yaa yo kuvi tu ña kandivaꞌa tu yo xiꞌin yuvi taꞌan yo na xavaꞌa Tata yo Ndioxi ña koo na ta kuꞌva iyoo mii va ra.
Ra mii yuꞌu yo ña ndasakaꞌnu yo Tata yo Ndioxi kuvi tu ña kee tuꞌun kini ña kandivaꞌa yo xiꞌin taꞌan va yo, ra ña yoꞌo, ra xiniñüꞌu koo ña saa ñani yo.
Saa chi iin yavi nuu kana tiakuii, ra küvi kana tiakuii ra vixi, ra kana tu tiakuii ra isun.
Ra nii tun koxi tu küvi kuun kiti olivo ndaꞌa va, ra nii teꞌe uva tu küvi kuun koxi ndaꞌa va, ña kan ke küvi kana tiakuii vixi iin yavi, ra kana tu tiakuii ra iꞌva va.
Ñani yo, tu iyoo sava ndo iyoo ña ndichi nuu, ra kundaa tu ini ndo xiꞌin ichi Tata yo Ndioxi, saa ra na ndañaꞌa tu ndo ña xiꞌin chiñu vaꞌa, chiñu toꞌo ña xa va ndo, ra saa ke ñaꞌa tuni ndo ña kuu ndo yuvi tiaku ni ini na iyoo ña ndichi nuu.
Ra vaꞌa ni ndichi ni va tu ndo tuvi ndo, ndi su tu na ndukuini ini xini taꞌan va kuvi ndo, ra kanitaꞌan tu ndo xiꞌin taꞌan ndo ña kuni ndo sa tiaa ndo nuu taꞌan va ndo, saa ra süvi ndixa na ndichi vi kuvi ndo, saa chi na sandaꞌvi va kuvi ndo ña kaꞌan ndo ña ndichi ni ndo.
Saa chi süvi saa iyoo ña ndichi ña taxi Tata yo Ndioxi, ra ña ndichi ña iyoo nuu ndo ra ña ndichi ña taxi yuvi, xiꞌin ña ndichi ña taxi ña yuuvi yoꞌo, xiꞌin ña ndichi ña taxi timiaꞌa va kuvi ña.
Saa chi ña ndukuini ini yuvi xini taꞌan na, xiꞌin ña ndiꞌi ini na xaꞌa takua chiñu mii na, ra kuëe iyoo ikun vi chiñu ña xa na, saa chi ña xa na kuvi takundiꞌi nuu chiñu yakua va.
Ra yuvi na xa nduxa ña ndachindee vii na inka yuvi, ra vaꞌa ni va kee na, saa chi yuvi na ^chiꞌi iin tata ña vaꞌa, ra kuiꞌi ña vaꞌa ke ^ndakiꞌin va na.
Ñani yo, ¿ndia mii ke kaku kuachi ña xaꞌa ndo kanitaꞌan ndo xiꞌin taꞌan ndo tuvi ndo? Ra na kundaa ini ndo, chi nima va ndo kuvi ña kaku takundiꞌi chiñu kiꞌvi ña kootoo ndo sa ndo.
Ta kuu ña ndukuini ini ndo kuni ndo koo takundiꞌi ñaꞌa nuu ndo, ra xaꞌa ña küvi niꞌi ndo ña, ra xaꞌa ndo kanitaꞌan ndo xiꞌin taꞌan ndo, ra ndia xaꞌni taꞌan va ndo xaꞌa ña. Ndi su ni saa chi nïꞌi vi ndo ña, saa chi kuëe vii nduku ndo ña nuu Tata yo Ndioxi.
Saa chi te nduku ndo ña nuu ra, ra kuëe taxi ra ña ndaꞌa ndo, saa chi süvi ra kan kuvi ra ndakani ini ndo ndasakaꞌnu xiꞌin ña ña nduku ndo ña nuu ra, saa chi takua xaꞌa ña sakusii ña ini mii va ndo ke nduku ndo ña.
Ndoꞌo, ra süvi na kuꞌvi ini xini Tata yo Ndioxi kuvi ndo, saa chi ra xa siki va ndo kuvi ra. Ra xa kundaa va ini ndo, chi ña itaꞌan mani yuvi xiꞌin ña yuuvi yoꞌo, ra na kanitaꞌan va kuvi na xiꞌin Tata yo Ndioxi, saa chi ña ndakutoo na ña yakua iyoo nuu ña yuuvi yoꞌo, ra na kanitaꞌan xiꞌin va ra nduu na.
Ra xaꞌa ña yoꞌo kuvi tu ña kaꞌan tuꞌun Tata yo Ndioxi kachi ña suꞌva va: “Tachi Yii Tata yo Ndioxi ña taxi ra iyoo nima yo, ra saa va ña xiꞌin yo xaꞌa ña kuni yo kundikun yo inka ñaꞌa.”
Ndi su chindiee taꞌan ni va Tata yo Ndioxi xiꞌin yo xaꞌa ña kundaꞌvi ni ini ra xini ra yoo, ña vaꞌa na kuchuun yo sa tiaa yo nuu chiñu kiꞌvi ña kutoo iki kuñu yo sa ña. Ra saa kuvi tu ña kachi tuꞌun Tata yo Ndioxi ña kachi suꞌva va: “Tata yo Ndioxi ra kundasi va ra yuvi na kutiaa ni xiꞌin mii, ndi su kundaꞌvi va tu ini ra xini ra yuvi na xa ninu xiꞌin mii”, kachi ña.
Ra xaꞌa ña kan ke ndinuni ni na ndataxi ndo mii ndo ndaꞌa Tata yo Ndioxi, ra ndaku ni na koo ini ndo ña vaꞌa na köyo ndo ndaꞌa kuachi, saa ra kunu mii timiaꞌa kuꞌun va ri nuu ndo.
Ra na kuyachin ndo nuu Tata yo Ndioxi, ra saa ke kuyachin tu ra kan nuu ndoꞌo va. Ndoꞌo, yuvi na iyoo kuachi, kukuiin ndo ña xa ndo chiñu kiꞌvi, ra ndoꞌo yuvi na xa uvi ini, ra niña ña vaꞌa va na ndakani ini ndo xaꞌa.
Ra na kuchaꞌan ini ndo, ra na kusuchi tu ini va ndo, ra kuaku ndo. Ra ña xáku̱ ndo xika ndo, ra na ndasama ña vichin, ra na kuaku va ndo, ra ña kusii ni tu ini ndo na nduu ña kusuchi ini va ndo.
Na saninu ndo mii ndo nuu Tata yo Ndioxi, ra ra kan tu chinduꞌu toꞌo tuꞌun xaꞌa ndoꞌo va.
Ñani yo, na käꞌan kiꞌvi ndo xaꞌa na ñani yo. Saa chi tu kaꞌan kiꞌvi ndo xaꞌa na, a ndanduku tu ndo kuachi va na, saa ra ndiayu Tata yo Ndioxi va kuvi ña kañaꞌa ndo xaꞌa, ra kaꞌan tu ndo ña väꞌa iyoo va ña. Ra ña kañaꞌa ndo xaꞌa ndiayu Tata yo Ndioxi, ra xïin ndo kandixa ndo ña, saa ra ña kanduu va ndo kuvi ña, ña xa ndo saa.
Ra xa kundaa va ini ndo chi ndiayu ña kañaꞌa ndo xaꞌa ra mii va Tata yo Ndioxi kuvi ra taxi ña, ra mii ra kuvi tu ra xa ndaku kuachi va. Ra mii ra kuvi tu ra kuu mii ndiayu ña sakaku ra yuvi va, ra kuu mii tu ra ndiayu ña sandiꞌi ra xaꞌa va na. Ña kan ke köo ndiayu yo ña kaꞌan yo xaꞌa inka yuvi ña iyoo ni kuachi na.
Ra na ndakiꞌin xini ndo xiꞌin ña yoꞌo, saa chi sava ndo ra suꞌva va kachi ndo: “Vichin a tiaan kuꞌun yo ñuu yoꞌo, a ñuu kaa, ña sachiñu yo iin kuiya, ra kuaꞌa ni xuꞌun chutaꞌan yo”, kachi ndo.
Xaꞌa ña kan ke te ndatuꞌun yo ra suꞌva va na kachi yo: “Tu mii Tata yo Ndioxi kuni ña tiaku ka yo, ra kuvi sa yo ña yoꞌo, a ña kaa va”, na kachi yo.
Ndi su ndoꞌo, ra niña tuꞌun tiaa va ndikaa yuꞌu ndo, ra xa mii vi ndo kuvi ndo xaꞌndia xaa kii ña vaxi tuvi ndo, ra ña xa ndo saa, ra väꞌa vi iyoo ña.
Ra ña *xa ^xini ndo sa ndo chiñu vaꞌa, ra ^xïin tu ndo sa ndo ña, saa ra kuachi va kuvi ña ^xa ndo nuu Tata yo Ndioxi.
¡Ndoꞌo na kuika! Ra na tiaa ni soꞌo ndo ña kaꞌan yu xiꞌin ndo. Na ndaꞌyu ndo, ra na kuaku ndo, saa chi ndiee ni kaa tundoꞌo ña vaxi ndoꞌo ndo.
Ra takundiꞌi ña kuika ña iyoo nuu ndo, ra ña tiaꞌyu va kuvi ña, ra tikoto savi ña yaꞌvi ni iyoo nuu ndo, ra tikixin va kaxi ña.
Ra saa tu xuꞌun kàà ña kuu oro xiꞌin plata iyoo nuu va ndo, saa chi ña kuxi uun ndiꞌi xaꞌa va kuvi ña, ra ña kutoo ni ndo ña kuika ña ndiꞌi xaꞌa, ra ta kuꞌva xa ñuꞌu ña xaꞌmi ñaꞌa va ke sa ña ña sandiꞌi ña xa ndo. Ra takundiꞌi ña kuika ña chutaꞌan ndo ñaa kuvi tu ña taxi kuachi xaꞌa va ndo kii ña sayukun Tata yo Ndioxi kuachi xiꞌin va ndo.
Ra na kundaa ini ndo, chi xuꞌun, ña kuu yaꞌvi yuvi na xachiñu tatu nuu ndo ña sasi ndia ndo ndichäꞌvi ndo na, ra kaꞌan kuachi va ña xaꞌa ndo; ra *xa xini tu soꞌo mii va Tata yo Ndioxi, ra kaꞌnu, ña kaꞌan kuachi ni yuvi na *xachiñu tatu nuu ndo xaꞌa yaꞌvi na.
Nuu ña yuuvi yoꞌo, ra vaꞌa ni ndixiyo ndo, ra iin takundiꞌi va ña savi ndixiyo nuu ndo, ra saa tu takundiꞌi ña kutoo ni iki kuñu ndo sa va ña; ra *sandaꞌa tu ndo mii ndo, ta kuꞌva xa na ña sandaꞌa na iin kiti ri kaꞌni na kuxi va na.
Ra *taxi ndo kuachi xaꞌa yuvi na köo kuachi va, ra *xaꞌni ndo na, ra yuvi ndaꞌvi na *xa ndo saa xiꞌin kan, ra ndia ña kaꞌan kuachi na xaꞌa mii na ke ndiküvi vi.
Ndi su ndoꞌo, ñani yo, ra ndaku ni na koo ini ndo, ra na ndïꞌi ini ndo ña kundiatu ndo ña xaa kii ña ndandiko Tata yo Jesucristo kixi ra. Ra ndia ta kuꞌva xa iin ra chiꞌi va ke na sa ndo, saa chi ra kan, ra ndïꞌi vi ini ña ndiatu ra, ña yaꞌa yoo kuun savi, ra saa vi ke sakee ra ñaꞌa ña *chiꞌi ra.
Ra kuꞌva saa ke na sa tu ndoꞌo va ña na ndïꞌi ini ndo ña kundiatu ndo ña nandiko Tata yo Jesucristo kixi ra, saa chi xa ndinuni ni va nandiko ra.
Ra na täxi ndo kuachi xaꞌa taꞌan ndo, saa chi tu köo ra iyo ni taxi Tata yo Ndioxi tundoꞌo ndaꞌa ndo, ra na kundaa ini ndo, chi Tata yo Jesucristo, ra sandaku kuachi xiꞌin yuvi, ra xa yeꞌe va iin ra.
Ñani yo, na sakuaꞌa ndo ña sa ndo ta kuꞌva *xa na ndikaꞌan tuꞌun yuꞌu Tata yo Ndioxi xinaꞌa ña xiin na *xa ndiee ini na ña *ndoꞌo ni na.
Ra nuu nduꞌu, ra vaꞌa ni va ^kee yuvi na xiin xa ndiee ini ña ndoꞌo ini na. Ra xa kundaa tu ini ndo ndia kuꞌva ke *xa ra Job ña xiin ra xa ndiee ini ra ña ndoꞌo ni ini va ra, ra kundaa tu ini ndo ndia kuꞌva ke *xa Tata yo Ndioxi xiꞌin ra te kii ndiꞌi va; saa chi Tata yo Ndioxi, ra tiayu ni ini ra, ra ndaꞌvi ni tu ini va ra.
Ñani yo tu ndia ndo ndoꞌo tundoꞌo, ra na kaꞌan ndo xiꞌin Tata yo Ndioxi. Ra tu sava tu ndo kusii ini, ra na kata ndo yaa ña ndasakaꞌnu ndo Tata yo Ndioxi va.
Ra tu sava tu ndo xiꞌi, ra na kaꞌan ndo xiꞌin na xikuaꞌa veꞌe ñuꞌu, ra na chikaa na ndutia xaꞌan ndaꞌa na, ra chinduꞌu na ña sata ndo, ra kaꞌan na xiꞌin Tata yo Ndioxi xaꞌa ndo xiꞌin kivi Tata yo Jesucristo.
Ra tu ndinuni ni ndiaa ini na xikuaꞌa kan Tata yo Ndioxi, saa ra nduvaꞌa va yuvi na xiꞌi, na kaꞌan na xaꞌa kan; ra tu ndia kuachi *xa tu na xiꞌi kan, saa ra koo kaꞌnu va ini Tata yo Ndioxi xaꞌa kuachi na.
Ra xaꞌa ña kan ke, na naꞌma ndo kuachi ndo nuu taꞌan ndo, ra na kaꞌan ndo xiꞌin Tata yo Ndioxi xaꞌa taꞌan ndo, ra sandaꞌa ra ndoꞌo. Saa chi te kaꞌan yuvi na ndinuni ni ndikun Tata yo xiꞌin ra, ra ndakuiin va ra yuꞌu na.
Ra na kundaa ini ndo ta kuꞌva xa ra Elías, ra ndikaꞌan tuꞌun yuꞌu Tata yo Ndioxi xinaꞌa, chi ra kan, ra ta kuꞌva iyoo yoo kuvi tu ña ndixiyo tu ra kan va; ndi su te ndikaꞌan ra xiꞌin Tata yo Ndioxi ña na küun ka savi, saa ra ndiküun ka ndixa va ra, nuu ñuꞌu yuuvi yoꞌo uni kuiya sava.
Ra te ndiꞌi, ra saa ndikaꞌan tuku ra xiꞌin Tata yo Ndioxi ña na ndakuun tuku savi nuu ña yuuvi yoꞌo, saa ra ndakuun tuku va ra, ra vaꞌa ka vi xa ñaꞌa ña chiꞌi na.
Ra tu sava ndo ndakoo ichi Tata yo Ndioxi ñani yo, ra xaa tu inka na kaꞌan na xiꞌin ndo ña na ndakundikun tuku ndo ichi Tata yo Ndioxi,
ra na kundaa ini ndo, chi yuvi na kaꞌan xiꞌin ndo ña na ndakoo ndo ichi kiꞌvi ña ndakundikun ndo kan, ra nima va ndo ke sakaku na, ra xaꞌa ña kuchuun na kan ña ndachikaa tuku na ndoꞌo ichi Tata yo Ndioxi, saa ra koo kaꞌnu ini ra xaꞌa takundiꞌi va kuachi ndo.
Yuꞌu ra Pedro, ra *tiꞌvi Tata yo Jesucristo ña kaka yu chiñu nuu ra kuvi ra, tiaa tutu yoꞌo ña kuxaa ña nuu ndo ña kaꞌan ndioxi yu xiꞌin ndoꞌo, na ñani yo na kee kuaꞌan ndakundee inka ñuu, ndoꞌo na ndee chi Ponto, xiꞌin ndoꞌo na ndee chi Galacia, xiꞌin ndoꞌo na ndee chi Capadocia, xiꞌin ndoꞌo na ndee chi Asia, ra saa tu ndoꞌo na ndee chi Bitinia va.
Saa chi ndoꞌo, ra xa te yachi vi kuvi ña ndikaxin Tata yo Ndioxi ndoꞌo, ta kuꞌva kuni mii ra. Ra ndasa yii ra ndoꞌo xiꞌin Tachi Yii ra, ña vaꞌa na kandixa ndo ra, ra *ndiꞌi xaꞌa kuachi ndo xaꞌa nii Tata yo Jesucristo ña ndixitia te ndixiꞌi ra. Ra mii Tata yo Ndioxi na taxi kuaꞌa ni ña vaꞌa kutaꞌvi ndo, ra vaꞌa ni tu na koo va ndo.
Ra na ndasakaꞌnu yo Tata yo Ndioxi ra kuu iva Tata yo Jesucristo, saa chi *kuꞌvi ni ini ra xini ra yoo, ra sandakaku xaa ra yoo, xaꞌa ña sandatiaku ra Tata yo Jesucristo tiañu na ndii. Ra ña *xa Tata yo Ndioxi suꞌva ke ndinuni ni va ndiatu yo ña ndakiꞌin yo iin ña vaꞌa.
Ra ña vaꞌa ña kindoo Tata yo Ndioxi saniꞌi ra yoo, ra ndivi va ke chivaꞌa ra ña, ra kuëe ndiꞌi xaꞌa ña, ra ni köo tu yakua va ña, ra ni kuëe tiaꞌyu va tu ña.
Ra xaꞌa ña ndiaa ini ndo Tata yo Ndioxi kuvi ña kondiaa va ra ndoꞌo xiꞌin ndiee ña kuu mii ra, iin saa ndia te xa na xaa kii ña sakaku ra ndoꞌo va, saa chi xa mii ra kuvi ra kindoo ini ña sakaku ra ndoꞌo va te xa na ndiꞌi xaꞌa ña yuuvi yoꞌo.
Ra xaꞌa ña kan ke na kusii va ini ndo. Ra vaꞌa ni kuaꞌa ni va tundoꞌo vaxi nuu ndo ña xitondoso ña ndoꞌo, ndi su loꞌo va kii ra yaꞌa va ña.
Ra vaꞌa ni täan kuni nuu va ndo Tata yo Jesucristo, ndi su kuꞌvi ni va ini ndo xini ndo ra. Ra ndiaa ni tu ini va ndo ra, ra tiaa ni tu kusii ini va ndo, ra ña sii ini ña iyoo xiꞌin ndo ra nïꞌi yo ndia kuꞌva ke ndakani yo xaꞌa vi ña.
Ra kusii ni ini ndo, saa chi xa ndinumi ni va ndakiꞌin ndo ñaꞌa ña niꞌi ndo xaꞌa ña ndiaa ini ndo Tata yo Jesucristo; ra ñaꞌa ña niꞌi ndo kan kuvi ña kaku va ndo.
Ra ndikaꞌan tu na ndikaꞌan tuꞌun yuꞌu Tata yo Ndioxi va xaꞌa ña vaꞌa ña ndiniꞌi taꞌvi yo ndakiꞌin yo yoꞌo xinaꞌa, ra na kan ra vii ni va *kaꞌvi na xaꞌa ña, ña kuni na kundaa ni ka ini na xaꞌa ña.
Ra Tachi Yii mii va ra ndikaxin Tata yo Ndioxi kixi ndoꞌo xaꞌa yo kuvi ña *taxi xini na ña vaꞌa kundaa ini na ña ndoꞌo ni ra, ra kundaa tu ini na xaꞌa ña kaꞌnu ña kuu mii ra vaxi kii va; ra ndixika nduku ni tu na ña kundaa ini na yoo kuvi va ra, ra saa tu xaꞌa kii ña xaa va ra.
Ndi su ña *xa Tata yo Ndioxi ke *taxi ra xini na ña kundaa ini na ña süvi xaꞌa mii na ke ndixachiñu na, chi xaꞌa yoo va kuvi ña taxi Tata yo Ndioxi tuꞌun kan ndaꞌa na ña ndikaꞌan na ña. Ra xaꞌa ña vaꞌa ña *kuni na kan kundaa ini na xaꞌa ke ndikaꞌan ndoso inka yuvi tuꞌun vaꞌa xiꞌin ndiee Tachi Yii Ndioxi ña kee ndivi nuu va ndo. Ra tiaa ni nduvi ña kaꞌan yo xaꞌa yoꞌo, ra ña kan ke ndia na tatun Tata yo Ndioxi va *kuni ni ña kundaa ini na xaꞌa ña.
Xaꞌa ña kan, na ndakoo nduvi ndo ña vivii kiꞌin xini ndo, ra kaxi ni na koo ini ndo ña koo nduvi ndo, ra na kondiaa ini ndo ña ndakiꞌin ndo ña vaꞌa ña niꞌi ndo nuu Tata yo Ndioxi te xa na kixi Tata yo Jesucristo.
Ra xaꞌa ña kan ke, ña xa kuu ndo seꞌe Tata yo Ndioxi ra na kandixa ndo ra, ra na sä ka ndo taꞌan chiñu kiꞌvi ña *xinisii ni ndo sa ndo te täan kundaa ini ndo xaꞌa ra.
Ra ña xiniñuꞌu sa ndo vichin ke na kuu ndo na yii va, ra ndia nii loꞌo ña yakua na küu mii ndo, saa chi Tata yo Ndioxi ra *kana ndoꞌo, ra ra yii va kuvi ra;
Ra saa ke ^kachi tu tuꞌun Tata yo Ndioxi ña kachi suꞌva va: “Na yii na kuu ndo, saa chi yuꞌu ra ra yii va kuvi yu”, kachi ña.
Ra tu kaꞌan ndo “Tata” xiꞌin Tata yo Ndioxi, ra xiniñuꞌu ni va na yuꞌvi ndo kuni ndo ra, ra na kutiaku ndo ta kuꞌva kuni ra, kii ña ndee too ndo nuu ña yuuvi yoꞌo vichin, saa chi ra kan, ra ndakäxin ra yuvi chi inuu xandaku ra kuachi xiꞌin takundiꞌi va na xaꞌa chiñu ña xa na.
Ra xa kundaa va ini ndo, chi Tata yo Ndioxi va kuvi ra chaꞌvi xaꞌa ndo ña vaꞌa sakaku ra ndoꞌo nuu chiñu kiꞌvi ña ndakoo na xii xikua ndo ndaꞌa ndo; ra süvi yuu oro a plata ke ndichaꞌvi ra xaꞌa ndo,
chi nii Tata yo Jesucristo va kuvi ña *chaꞌvi ra xaꞌa ndo, ra ta kuꞌva iyoo iin ndikachi loꞌo ri köo ña yakua kuu mii va kuvi ña ndixiyo Tata yo Jesucristo nuu Tata yo Ndioxi, saa chi ndia nii kuachi ra ndixïyo.
Ra te kumani ka kukava xaꞌa ña yuuvi yoꞌo vi kuvi ña ndikaxin Tata yo Ndioxi Tata yo Jesucristo ña kuvi ra xaꞌa kuachi na yuuvi yoꞌo; ña kan ke vaꞌa *tiꞌvi ra ra kii ña xa ndinumi ndiꞌi xaꞌa ña yuuvi vichin ña sa ra ña vaꞌa xiꞌin ndo.
Ra xaꞌa ña ndixiꞌi Tata yo Jesucristo kuvi ña vaꞌa ndakundikun ndo Tata yo Ndioxi, ra mii Tata yo Ndioxi kuvi ra sandatiaku Tata yo Jesucristo nuu ña ndii va, ra ndasa ra ra iin ra kaꞌnu ni; ra xaꞌa ña kan ke ^ndiaa ini ndo Tata yo Ndioxi ña taxi va ra ñaꞌa ña *kindoo ra taxi ra ndaꞌa ndo.
Ra ña *ndakaku xaa ndo vichin, ra süvi ka seꞌe na yuuvi yoꞌo kuvi ndo, saa chi na yuuvi yoꞌo ra xiꞌi va na, ra vichin ra xa xiꞌin tuꞌun Tata Ndioxi va kuvi ña ndakaku ndo, ra tuꞌun Tata yo Ndioxi ra ndia ndikaa ndikuꞌun va ke koo ña.
Ra saa kuvi tu ña kachi tuꞌun Tata yo Ndioxi ña kachi suꞌva va:
Takundiꞌi yuvi ra ta kuꞌva iyoo iku kuii va ke iyoo na,
ra takundiꞌi ña kuika xiꞌin ña savi, xiꞌin ndiee ña kuu mii na ra ta kuꞌva iyoo ita va iyo ña.
Saa chi iku, ra kama ni va ndachi ña, saa ra ndiꞌi tu xaꞌa ita ña iyoo ndaꞌa va ña.
Ndi su tuꞌun Tata yo Ndioxi ra ndia ndikaa ndikuꞌun va ke koo ña.
Ra tuꞌun yoꞌo kuvi ña kuu tuꞌun vaꞌa ña kaꞌan xaꞌa Tata yo Jesucristo ña *xini soꞌo va ndo.
Ra xaꞌa ña kan ke, na ndakoo va ndo ña xa ndo takundiꞌi nuu chiñu kiꞌvi, xiꞌin ña sandaꞌvi taꞌan ndo, xiꞌin ña siin kaꞌan ndo ra siin tu xa va ndo, xiꞌin ña ndukuini ndo xini taꞌan ndo, xiꞌin ña ndatuꞌun ndo tuꞌun chiꞌña.
Chi ña xiniñuꞌu sa ndo ke, na sa ndo ta kuꞌva xa na kuachi vali na sakan kaku ña tiaa ni xika nduku na chichin na ndoso siꞌi va na, ña ndinuni ni na kundiꞌi ini ndo ña kutuꞌva ndo tuꞌun vaꞌa ña kuu tuꞌun Tata yo Ndioxi, ra saa ke kuu ndo na ndinuni ni ndikun ichi ra, ra kaku ndo.
Saa chi ndoꞌo, ra *xa kundaa kaxi va ini ndo ña tiayu ni va Tata yo Jesucristo.
Ra na kuyachin ndo nuu Tata yo Jesucristo, ra iyoo ta kuꞌva iyoo yuu ña tiaku ña *kundasi na xavaꞌa veꞌe te yachi, ndi su nuu Tata yo Ndioxi ra ta kuꞌva iyoo iin yuu vaꞌa ña ndiaa yaꞌvi ni va ke iyoo ra.
Ra saa kuvi tu ña iyoo ndoꞌo va, ña iyoo ndo ta kuꞌva iyoo yuu ña tiaku ra xiniñuꞌu Tata yo Ndioxi ndoꞌo, ña xavaꞌa ra veꞌe ñuꞌu yii ña küvi kuni yo. Ra kuu tu ndo sutu na yii nuu va ra. Ra soko ndo ña yii ña kuni mii ra nuu ra, xaꞌa ña *xa Tata yo Jesucristo.
Ra xaꞌa ña yoꞌo kuvi tu ña kaꞌan tuꞌun Tata yo Ndioxi ña kachi suꞌva va:
Chi Sión chinduꞌu yu iin yuu kaꞌnu ña xiniñuꞌu ni, yuu kan ra vaꞌa ni ña, ra ndiaa yaꞌvi ni va tu ña;
Ndoꞌo, ra ña xa kandixa ndo Tata yo Jesucristo, ra ndiaa yaꞌvi ni va yuu kan nuu ndo, ndi su yuvi na täan kandixa Tata yo Jesucristo, ra suꞌva va ke kachi tuꞌun Tata yo Ndioxi xaꞌa na:
Yuu ña *kundasi na xavaꞌa veꞌe kuvi ña,
nduu yuu ña kaꞌnu vaꞌa ka va.
Ra yoꞌo kuvi tu ña ^xinu nuu tuꞌun Tata yo Ndioxi ña kachi suꞌva va:
Ra kuu tu ña iin yuu ña sakakiꞌi yuvi va, ra kuu tu ña iin kava ña sanduva yuvi va.
Ra yuvi na ndixïin kandixa tuꞌun Tata yo Ndioxi, ra *sakakiꞌi va ña na, saa chi xa saa ndiniꞌi taꞌvi na koo va na.
Ndi su ndoꞌo, ra xa siin va iyoo ndo, saa chi mii va Tata yo Ndioxi kuvi ra ndikaxin ndoꞌo ña kuu ndo ndiseꞌe ra, ra kuu tu ndo sutu na ndinuni ni xachiñu nuu Tata yo Jesucristo, ra kuu rey va, ra kuu tu ndo iin ñuu yii ña kuu kuenda mii Tata yo Ndioxi va. Ra mii va Tata yo Ndioxi kuvi ra *ndatava ndoꞌo nuu ñaa nuu xindoꞌni ndo, ra ndachindee ra ndoꞌo nuu iyoo ñùꞌù ña yeꞌe ña kuu mii ra, ña nduvi ni, ra ña *ndatava ra ndoꞌo nuu ñaa, ra xaꞌa ña na kaꞌan ndo ^xiꞌin inka yuvi xaꞌa ña kaꞌnu ña ^xa va ra kuvi ña.
Ra xa kundaa va ini ndo, chi te yachi ra ndixindiäa yaꞌvi mii vi ndo nuu Tata yo Ndioxi, ndi su vichin ra ñuu mii va ra kuvi ndo; ra nii ndikundäꞌvi tu ini ra kuni ra ndoꞌo va, ndi su vichin, ra kundaꞌvi ni va ini ra xini ra ndoꞌo.
Ñani yo kuꞌva yo, xaꞌa ña kuu ndo na ndee too, xiꞌin na xika too nuu ña yuuvi yoꞌo kuvi ña xaku ndaꞌvi yu nuu ndo, ña na täxi ka ndo ña kaꞌndia chiñu kiꞌvi ña kuni ndo sa ndo nuu ndo, saa chi chiñu kiꞌvi kan, ra ña kanitaꞌan xiꞌin va ndo kuvi ña.
Ra te ndakutaꞌan ndo xiꞌin yuvi na kuëe kandixa Tata yo Ndioxi, ra vivii va na sa ndo. Ra vaꞌa ni kaꞌan kiꞌvi va na xaꞌa ndo, ndi su te xa na kuni na ña vivii xa ndo, saa ra ndasakaꞌnu va na Tata yo Ndioxi te xa na sayukun ra kuachi xiꞌin na yuuvi yoꞌo.
Ra xaꞌa ña kuꞌvi ini ndo xini ndo Tata yo Jesucristo, ra na kandixa ndo takundiꞌi va na chiñu iyoo nuu ña yuuvi yoꞌo; ta kuu na rey, xaꞌa ña kuu mii na chiñu naꞌnu,
ra saa tu ndia ndia ka na chiñu na kuu mii chiñu vali va, saa chi mii va Tata yo Ndioxi kuvi ra ^taxi ndiayu ndaꞌa na ña sandoꞌo na yuvi na xa chiñu kiꞌvi, ra kaꞌan vaꞌa tu na xaꞌa yuvi na ^xa chiñu vaꞌa va.
Chi ña kuni Tata yo Ndioxi ke na sa ndo chiñu vaꞌa va, ra saa ke nïꞌi yuvi kiꞌvi na xïin kundaa ini xaꞌa ña ndaa, ña kaꞌan kiꞌvi na xaꞌa ndo.
Saa chi ndoꞌo, ra xa iyoo ndika va ndo, ndi su na kuniñüꞌu ndo ña iyoo ndika ndo ña sa ndo chiñu kiꞌvi, chi ña xiniñuꞌu sa ndo ke na kuu ndo na xachiñu nuu Tata yo Ndioxi va.
Ra ndoꞌo, na ñani yo na xachiñu ndaꞌvi nuu inka yuvi, ra vaꞌa ni iku ni va na, ra vaꞌa ni toꞌo va na, ra na sa toꞌo va ndo na, ra na kandixa va ndo chiñu ña xaꞌndia na nuu ndo.
Saa chi kusii ni va ini Tata yo Ndioxi xiꞌin ndo te xa ndo chiñu vaꞌa, ra saa tu ña xa ndiee ini ndo ña sandoꞌo siki na ndoꞌo xaꞌa chiñu ña kuëe xa va ndo.
Ra tu xaꞌa ña xa ndo chiñu kiꞌvi va kuvi tu ña sandoꞌo na ndoꞌo, saa ra köo ñaꞌa niꞌi vi ndo xaꞌa xa ndiee ini ndo ña sandoꞌo na ndoꞌo, ndi su tu xaꞌa ña xa ndo chiñu vaꞌa va tu kuvi ña sandoꞌo na ndoꞌo, ra xiin ndo xa ndiee ini ndo, saa ra kusii ni va ini Tata yo Ndioxi xiꞌin ndo.
Ra tu ^sandoꞌo siki na ndoꞌo, ra na ndakaꞌan ndo, chi mii va Tata yo Ndioxi kuvi ra ndikaꞌan ña xiniñuꞌu sakuaꞌa ndo ña sa ndiee ini ndo te ndoꞌo ndo. Ra mii sa kuvi tu ña *xa Tata yo Jesucristo va ña *xiin ra *ndoꞌo ra xaꞌa yo, ra xaꞌa ña kan ke na sa yo ta kuꞌva *xa ra kan va.
Ra Tata yo Jesucristo ra ndia nii kuachi ra köo ndixiyo, ra nii kuëe ndisandaꞌvi tu ra yuvi va;
ra te ndikaꞌan ña̱ꞌà na xiꞌin ra, ra ndikäꞌan ña̱ꞌà ra xiꞌin na; ra te sandoꞌo na ra, ra ndichinäꞌa ra na ña sondoꞌo ra na, chi ña xa ra ke ndataxi ra ña tiaku ra ndaꞌa Tata yo Ndioxi va, ra ndaku ni xayukun kuachi ña na kondiaa va ra ra.
Ra te ndixiꞌi Tata yo Jesucristo ndika cruz, ra *xiin va ra ña *ndakundee takundiꞌi kuachi yo, sata iki kuñu ra, ra ikan kuvi ña ndixiꞌi ra ña vaꞌa *sandiꞌi ra xaꞌa kuachi yo, ra xaꞌa ña ndixiꞌi ra xaꞌa yo kuvi ña xiniñuꞌu na ndakoo va yo ña xa yo chiñu kiꞌvi, ra na kutiaku yo ña sa yo chiñu vaꞌa. Ra xaꞌa ña *nditaxin iki kuñu Tata yo Jesucristo kuvi tu ña sandaꞌa ra ndoꞌo va.
Saa chi ndoꞌo, ra ta kuꞌva iyoo ndikachi ri *xinuꞌni ndixaꞌan va ke ndixiyo ndo, ndi su vichin, ra *xa nandiko va ndo nuu Tata yo Jesucristo, ra ndiaa ña tiaku ndo, ra ndachindee vii ra ndoꞌo, ta kuꞌva xa iin tiaa xiꞌin kiti sana ra ña ndiaa ni ra ri.
Ra ndoꞌo, na kuꞌva yo, na iyoo yii, ra na sa toꞌo va ndo tiaa ndia kuu yii ndo, ra vaꞌa ni täan ndatuꞌun va ndo xiꞌin ndia, ndi su xaꞌa ña xa toꞌo ndo ndia, ra xinu mii va ini ndia ña kandixa ndia tuꞌun vaꞌa xaꞌa Tata yo Jesucristo.
Saa chi xaꞌa ña kuni ndia ña xa toꞌo ndo, ra vivii tu xa va ndo kuvi ña kandixa ndia.
Ra na ndäsa savi ni ndo mii ndo xiꞌin ñaꞌa ña savi ni: ta kuu ña iyo ni ndachuꞌun ndo xini ndo, xiꞌin ña iin yeꞌe yeꞌe koo ndo xiꞌin kàà ña yaꞌvi ni, xiꞌin ña kundixi ndo tikoto ña savi ni, saa chi ña ^xa savi ni ndo xiꞌin mii ndo ra köo yaꞌvi ndiaa vi ña kan.
Chi nima va ndo kuvi ña xiniñuꞌu na koo ña savi, ra ña savi kan kuvi ña vivii sa va ndo, xiꞌin ña toꞌo ni tu koo va ndo, ra saa ke kuu mii ndo ña savi ña ndixa, ña kuëe ndïꞌi xaꞌa; ra ña savi ña kuëe ndiꞌi xa kan kuvi ña ndia yaꞌvi nuu Tata yo Ndioxi va.
Saa chi saa kuvi tu ña *xa sava na siꞌi na xindee xinaꞌa va, ña xindiaa ni ini na Tata yo Ndioxi, ra *xa toꞌo ni tu na yii va na.
Ta kuꞌva *xa ña Sara, ña *xa toꞌo ni ña ra Abraham yii ña, ña kachi ña “Tata” xiꞌin ra. Ra xaa tu ndoꞌo va koo ndo ta kuꞌva *ndixiyo ña kan, tu na sa ndo ña vaꞌa, ra kuayüꞌvi ndo nuu ndia nii ñaꞌa.
Ra ndia nuu ndiꞌi ña kaꞌan yu xiꞌin ndo xaꞌa yoꞌo kuvi ña, iin tuꞌun na kuu takundiꞌi va ndo, ra na kundaꞌvi ini ndo kuni taꞌan ndo, ra na kuꞌvi tu ini ndo kuni taꞌan ndo xaꞌa ña kuu ndo na ndikun Tata yo Jesucristo va. Ra tiayu ni tu na koo ndo xiꞌin taꞌan ndo, ra na sa ninu tu ndo xiꞌin mii va ndo.
Ra tu ndia na xa ña väꞌa xiꞌin ndo, ra na sä ndo ña väꞌa xiꞌin na; ra tu ndia tu na kaꞌan ña̱ꞌà xiꞌin ndo, ra na käꞌan ña̱ꞌà ndo xiꞌin na. Chi ña xiniñuꞌu sa ndo ke na kaꞌan ndo xiꞌin Tata yo Ndioxi ña na taxi ra ña vaꞌa kutaꞌvi va na, ra saa ke niꞌi tu ndoꞌo va ña vaꞌa nuu ra, saa chi xaꞌa ña kan ke kana ra ndoꞌo va.
Ra saa ke kachi tu tuꞌun Tata yo Ndioxi ña kachi suꞌva va:
Tu kuni ndo kutiaku ndo, ña vaꞌa ni koo ndo,
Ra na kondiaa ndo yuꞌu va ndo, ra na käꞌan tu ndo ndia nii tuꞌun kiꞌvi va;
ra ni na ndatüꞌun tu ndo tuꞌun chiꞌña va.
Ra xiniñuꞌu tu na kukuiin ndo ña ^xa ndo chiñu kiꞌvi va, ra chiñu vaꞌa va ke na sa ndo,
ra na kutüvi tu ndo ña vivii kutaꞌan ndo xiꞌin takundiꞌi va yuvi.
Saa chi Tata yo Jesucristo, ra ndiaa va ra yuvi na iyoo ndaku nima nuu ra,
ra xini tu soꞌo ra te kaꞌan na xiꞌin va ra,
ndi su sáa̱ va tu ra xiꞌin yuvi na xa chiñu kiꞌvi nuu ra.
Ra tu niña chiñu vaꞌa va ke xa ndo, saa ra ndia nii tu na kuchüun sa chiñu kiꞌvi xiꞌin va ndo.
Ra tu ndoꞌo ni va tu ndo xaꞌa ña xa ndo chiñu vaꞌa, ra na kuayüꞌvi ndo, ra nii na ndïꞌi tu ini va ndo, saa mii va Tata yo Ndioxi kuvi ra taxi ña vaꞌa ndaꞌa ndo xaꞌa ña ndoꞌo ni ini ndo.
Chi ña xiniñuꞌu sa ndo ke na kuñuꞌu ini ndo xaꞌa Tata yo Jesucristo va, ra ndasakaꞌnu ndo ra. Ra na koo nduvi tu ndo ña ndakani ndo nuu yuvi te ndakatuꞌun na ndoꞌo xaꞌa ña ndiaa ini va ndo ra, ndi su te xa ndakani ndo nuu na, ra na sa ninu va ndo xiꞌin mii ndo, ra toꞌo ni tu na sa va ndo,
Ra tu mii Tata yo Ndioxi kuni ña ndoꞌo ndo xaꞌa ña *xa ndo chiñu vaꞌa, ra vaꞌa ni va, saa chi vaꞌa ka va ña ndoꞌo ndo xaꞌa ña xa ndo ña vaꞌa, nuu ña ndoꞌo ndo xaꞌa ña sa ndo chiñu kiꞌvi.
Saa chi *ndoꞌo ni tu Tata yo Jesucristo va xaꞌa kuachi yo, ndi su indaa ichi saa ke ndoꞌo va ra, saa chi ndïko ka ra ña ndoꞌo tuku ra. Ra ra kan, ra ndia nii kuachi ra ndixïyo, ndi su *xiin va ra ña ndixiꞌi ra xaꞌa yoo na yuuvi kuachi yoꞌo, ña vaꞌa sanduyachin ra yoo nuu Tata yo Ndioxi, ra ndikaku yo. Ra te ndixiꞌi Tata yo Jesucristo, ra takua iki kuñu va ra kuvi ña *ndiꞌi xaꞌa, ndi su ndatiaku va tu ra xiꞌin inka iki kuñu xaa ña xa kuu mi ra ta yachi ña küvi kuni yo.
Ra xiꞌin iki kuñu xaa ña kuu mii ra ña küvi kuni yo kan kuvi tu ña, ndixaꞌan ra nuu na ndi̱ì na ñuꞌu veꞌe kaa ña ndikaꞌan ndoso va ra.
Ra na ndi̱ì kan kuvi na ndixïin kandixa Tata yo Ndioxi kuiya xinaꞌa te xitiaku ra Noe, saa chi naꞌa ni va xa kaꞌnu ini Tata Ndioxi ña xindiatu ra, ña nandiko ini na xaꞌa kuachi na, tiempo ña xavaꞌa ra Noe itun tun xika nuu mini, ndi su ndixïin na ña nandiko ini na xaꞌa kuachi na, ra xaꞌa ña kan ke takua una kuiti va kuvi na ndaa ini itun tun xika nuu mini kan, ra na kan kuvi na *ndikaku va chi ndixïꞌi na sa tiakuii kan.
Ra ña ndikaku ra Noe nuu tiakuii kan, ra xaꞌa ña chichi yo tiakuii, ra sakaku Tata yo Ndioxi yoo va kuvi ña kaꞌan ña. Ra mii ña ndaa, ra süvi vi xaꞌa ña chichi yo tiakuii kuvi ña ndiꞌi xaꞌa kuachi yo, chi xaꞌa ña kaꞌan yo xiꞌin Tata yo Ndioxi ña na chindiee taꞌan ra xiꞌin yo ña na sä ka yo chiñu kiꞌvi va kuvi ña ^sandiꞌi ra xaꞌa kuachi yo. Ra ña sakaku tu ra yoo, ra xaꞌa ña kandixa yo ña ndatiaku Tata yo Jesucristo va kuvi ña.
Ra Tata yo Jesucristo, ra ndivi va ke nandaa ra, ra ndakunduꞌu ra xiin kuaꞌa tiayu kaꞌnu nuu nduꞌu Tata yo Ndioxi, ra xaꞌndia ra chiñu nuu na tatun Tata yo Ndioxi, ra saa tu nuu takundiꞌi ndiee ña xaꞌndia chiñu ndivi, ra saa tu nuu ndiee ña xaꞌndia chiñu nuu ña yuuvi yoꞌo va.
Ra xaꞌa ña *xiin Tata yo Jesucristo nditaxin iki kuñu ra, kuvi ña xiniñuꞌu na sa tu ndoꞌo ta kuꞌva xa ra kan va, ña koo nduvi ndo ndoꞌo ndo. Ra tu xiin ndo ña ndoꞌo ndo, saa ra kuni kachi ña saa xa *ndakoo va ndo ña xa ndo chiñu kiꞌvi,
ña vaꞌa na kutiaku ndo sa ndo ña kuni Tata yo Ndioxi kii ña taxi ka ra kutiaku ndo, ra saa tu ña ndakoo ndo ña xa ndo chiñu kiꞌvi ña kotoo ni iki kuñu ndo sa va ña.
Ra xa vaꞌa na kutuvi va ndo, xiꞌin chiñu yakua ña kotoo ni yuvi na ndïkun Tata yo Ndioxi sa na, saa chi xa ña kan ke *xa va ndo te yachi: ta kuu chiñu káꞌán nuu, xiꞌin ña kotoo ni na tiin taꞌan na, xiꞌin ña xiꞌi na, xiꞌin ña ndatava na viko, ra tiin taꞌan na ña xa na chiñu yakua, xiꞌin ña ndasakaꞌnu na naꞌna ña xiniñüꞌu ndasakaꞌnu na.
Ra yuvi na ^xa chiñu kiꞌvi kan, ra ndakanda ni va ini na ña kuëe ndakutaꞌan ka ndo xiꞌin na ña sa ndo ña chiñu kan xiꞌin na, ra xaꞌa ña kan va ke kaꞌan kiꞌvi na xaꞌa ndo.
Ndi su na ndïꞌi ini ndo xaꞌa na, chi xaa kii, ra ta iin, ta iin va na ndataxi kuenda xaꞌa chiñu kiꞌvi ña xa na nuu Tata yo Ndioxi, ra xa iyoo nduvi sayukun kuachi xiꞌin na tiaku, ra saa tu xiꞌin na ndiꞌi va.
Saa chi na ndii, ra xa *xini tu soꞌo na kan va tuꞌun vaꞌa xaꞌa Tata yo Jesucristo te xitiaku na, ra ta kuꞌva ^kuu xiꞌin takundiꞌi yuvi ña xiꞌi na kuvi tu ña *kuu xiꞌin na kan ña ndixiꞌi va na, saa chi xa saa ndiniꞌi taꞌvi va na, ndi su vichin, ra kutiaku va nima na xiꞌin Tata yo Ndioxi.
Ra na kundaa ini ndo, chi xa ndinumi ni va ndiꞌi xaꞌa ña yuuvi yoꞌo, ra xaꞌa ña kan ke kaxi ni va na koo ini ndo, ra ndinuni ni na kaꞌan ndo xiꞌin Tata Ndioxi yo iin takundiꞌi kii.
Ra ña ndiaa yaꞌvi nuu ndiꞌi ña ke na kuꞌvi ni ini ndo kuni taꞌan va ndo, saa chi ña kuꞌvi ini ndo xini taꞌan ndo, ra kuaꞌa ni va ña väꞌa ña ^xa ndo xiꞌin taꞌan ndo sandiꞌi ña xaꞌa.
Saa chi Tata yo Ndioxi, ra kuaꞌa ni va ña xinituni kuu mii ra, ra xa iin iin tu ña *taxi ra ndaꞌa ndoꞌo va, ra na chindiee taꞌan ndo xiꞌin na taꞌan ndo ta kuꞌva iyoo mii ña xinituni ña ndakiꞌin va ndo.
Ra ndoꞌo na kuu mii ña xinituni ña kaꞌan ndoso ndo, ra na kaꞌan ndo ta kuꞌva kuni mii Tata yo Ndioxi va. Ra ndoꞌo na kuu mii ña xinituni ña chindiee taꞌan ndo xiꞌin inka yuvi, ra na chindiee taꞌan ndo xiꞌin na xiꞌin takundiꞌi ndiee ña taxi Tata yo Ndioxi ndaꞌa va ndo. Ra takundiꞌi chiñu ña xa ndo, ra na sa ndo ña, ña ndasakaꞌnu ndo Tata yo Ndioxi xaꞌa ña *xa Tata yo Jesucristo, ra kuu mii ndiee, xiꞌin ña kaꞌnu ndia ndikaa ndikuꞌun va. Saa koo.
Ñani yo, xaꞌa ña vaxi tundoꞌo nuu ndo ña satixuꞌvi ña ndoꞌo xaꞌa ña ndikun ndo Tata yo Jesucristo, ra na ndakända ini ndo xiꞌin ña, ra nii na ndakäni tu ini ndo xaꞌa ña kuu ña iin ñaꞌa xïni va ndo.
Chi ña xiniñuꞌu sa ndo ke na kusii ni ini va ndo, xaꞌa ña niꞌi taꞌvi ndo ndoꞌo ndo ta kuꞌva ndoꞌo Tata yo Jesucristo, ña vaꞌa kusii ni ini ndo te xa na kuni ndo ña kaꞌnu ña kuu mii ra, te xa na nandiko ra kixi ra.
Ra na kusii ini ndo, te kaꞌan ñaꞌa na xiꞌin ndo xaꞌa ña ndikun ndo Tata yo Jesucristo, saa chi te xa na saa xiꞌin ndo, saa ra kuni kachi ña saa, ña iyoo ña kaꞌnu ña kuu Tachi Yii Tata yo Ndioxi xiꞌin va ndo. Saa chi na kan, ra na kaꞌan ñaꞌa va kuvi na xaꞌa Tata yo Jesucristo, ndi su ndoꞌo, ra ra ndasakaꞌnu va ndo kuvi ra.
Ndi su tu ndoꞌo ndo, ra na ndöꞌo ndo xaꞌa ña kuu ndo na xaꞌni, xiꞌin xaꞌa ña kuu ndo na kuiꞌna, xiꞌin xaꞌa ña xa ndo takundiꞌi nuu chiñu kiꞌvi, xiꞌin ña kiꞌvi niꞌni yuꞌu ndo xaꞌa chiñu inka yuvi.
Saa chi tu ndoꞌo ndo, ra na ndoꞌo ndo xaꞌa ña ndikun ndo Tata yo Jesucristo va, ndi su na kukäꞌan nuu ndo, chi ña xiniñuꞌu sa ndo ke na ndasakaꞌnu ndo Tata yo Ndioxi va xaꞌa ña ndoꞌo ndo.
Saa chi vichin, ra xa nitandiaa va kii ña sayukun Tata yo Ndioxi kuachi xiꞌin takundiꞌi na yuuvi yoꞌo, ra vichin, ra ndia yoo na kuu na ñuu va ra kuvi na *taxi ra ndiayu ña sandoꞌo na yoo, ra tu saa xa ra xiꞌin yoo, saa ra ndiee ni ka va tundoꞌo taxi ra ndaꞌa yuvi na ndixïin kandixa tuꞌun ra.
Ra saa ke kachi tu tuꞌun Tata yo Ndioxi ña kachi suꞌva va:
Tu yuvi na xa chiñu vaꞌa, ra uꞌvi ni saa kaku na
saa ra, ¿ni ke sa tu yuvi ñaꞌa na na xïin kandixa Tata yo Ndioxi ña kaku na?, kachi ña.
Ra xaꞌa ña kan ke, tu mii Tata yo Ndioxi kuvi ra taxi ndiayu ña sandoꞌo na ndoꞌo, saa ra ña xiniñuꞌu sa ndo ke na ndakundiee ka ndo sa ndo chiñu vaꞌa va, ra na ndataxi tu ndo ña tiaku ndo ndaꞌa mii Tata yo Ndioxi, ra xavaꞌa ndoꞌo va, saa chi ra kan, ra ^saxinu va ra nuu tuꞌun ña kaꞌan ra.
Ra vichin ke taxi tu yu xini ndoꞌo, ndia ñani yo, ndia xikuaꞌa veꞌe ñuꞌu. Ra ra xikuaꞌa kuvi tu yuꞌu va, ra ndakuiin tu yu xaꞌa ña xini yu ña ndoꞌo ni Tata yo Jesucristo va. Ra niꞌi tu yuꞌu va koo yu nuu nduvi ni xiꞌin Tata yo Jesucristo te xa na nandiko ra kixi ra nuu ña yuuvi yoꞌo. Ra xaꞌa ña kuu yu ra xikuaꞌa xiꞌin ndo kuvi ña xaku ndaꞌvi yu nuu ndo,
ña na kondiaa ndo na ñani yo na *sakuiso chiñu Tata yo Ndioxi ndoꞌo kondiaa ndo; ra ndia ta kuꞌva ^xa iin tiaa ña ndiaa ra ndikachi vali sana va ra na ^sa ndo ña kondiaa ndo na, ra na kondiäa ndo na xiꞌin ña nduxa, ra nii na kondiaa tu ndo na xaꞌa ña kuni ndo ña na taxi na xuꞌun ndaꞌa va ndo. Chi na kondiaa ndo na ta kuꞌva kuni Tata yo Ndioxi va, ra saa tu xiꞌin ña kusii ini va ndo.
Ra saa ke niꞌi ndo iin ña kaꞌnu ni te xa na nandiko mii Tata yo Jesucristo, ra kaꞌnu, ra ndiaa yoo kixi ra. Ra ña vaꞌa ña niꞌi yo kan, ra ndächi ña ta kuꞌva ^ndachi iin tivi loꞌo ña xavaꞌa na xiꞌin iku ña chikaa na xini yuvi te kuchuun na xa na iin chiñu nuu ña yuuvi yoꞌo.
Ra mii saa ke na sa tu ndoꞌo va na ñani yo na itia, ña na kandixa va ndo na inuu nuu ndo veꞌe ñuꞌu xaꞌa ndiayu ña kuu mii na. Ra ña xiniñuꞌu va kuvi ña saninu ndo xiꞌin mii ndo, ra kandixa taꞌan ndo, saa chi:
Tata yo Ndioxi, ra kundasi va ra yuvi na kutiaa ni xiꞌin mii,
ndi su kundaꞌvi ni va ini ra xini ra yuvi na xa ninu xiꞌin mii, ra chindiee taꞌan tu ra xiꞌin va na.
Ra xaꞌa ña kan ke na sa ninu ndo xiꞌin mii ndo tixi ndiee kaꞌnu ndaꞌa Tata yo Ndioxi, ra saa ke ndoniꞌi ra ndoꞌo, ra chinduꞌu tu ra tuꞌun toꞌo xaꞌa va ndo te xa na xaa kii ña kuni mii ra.
Ra ndaꞌa Tata yo Ndioxi va kuvi ña na chinduꞌu ndo takundiꞌi ña ndiꞌi ni ini ndo xaꞌa, saa chi ra kan, ra ndiꞌi va ini ra xaꞌa ndo, ra mii ra kuvi tu ra ndiaa ndoꞌo va.
Ra ndichi ni na koo ndo, ña koo nduvi ndo, saa chi timiaꞌa ri kanitaꞌan xiꞌin ndo, ra iin ta kuꞌva xika ndikaꞌa, ri tiaa ni ndukueꞌe va xika ri nduku ri yuvi ña kaꞌni ri na.
Ndi su ndaku ni na koo ini ndo nuu ri, ra ndinuni ni tu na kondiaa ini ndo Tata yo Jesucristo va, saa chi iin ta kuꞌva ^kuu xiꞌin ndoꞌo ña sandoꞌo ni na ndoꞌo kuvi tu ña ^ndoꞌo na ñani yo na ndee nuu inii kuvi saa ña yuuvi yoꞌo va.
Ra na kundïꞌi ini ndo, chi loꞌo ni va kii kuvi ña ndoꞌo ndo, saa chi mii va Tata yo Ndioxi ndasa xixa ndoꞌo, ra nandïko ka ini ndo, ra taxi tu ra ndiee ndo ña tuun ni kundikun va ndo ra. Saa chi mii Tata yo Ndioxi kuvi ra taxi takundiꞌi va ña vaꞌa ^kutaꞌvi yo, ra *kana tu ra yoo ña koo yo xiꞌin ra nuu xaꞌndia ra chiñu ndia ndikaa ndikuꞌun va xaꞌa ña xa nduu yo iin xiꞌin Tata yo Jesucristo.
Ra takundiꞌi ndiee xiꞌin ña kaꞌnu na kuu mii Tata yo Ndioxi, ndia ndikaa ndikuꞌun. Saa koo.
Ra ra ñani yo Silvano, ra xini yu ndinuni ni ndikun Tata yo Jesucristo kuvi ra ndikaꞌan yu xiꞌin, ña *tiaa ra tutu yoꞌo, ña kuxaa ña nuu ndo, ña na ndataxi yu xini ndo ña vaꞌa na kundaa kaxi ini ndo chi takundiꞌi ña vaꞌa ña xa ^ndakiꞌin ndo, ra ña kaꞌan xaꞌa ña ndinuni ni kuꞌvi ini Tata yo Ndioxi xini ra yoo va kuvi ña. Ra ndia nii kii na näa ini ndo xaꞌa ña kuꞌvi ni ini Tata yo Ndioxi xini ra ndoꞌo.
Ra tiꞌvi tu na ñani yo na ndee chi Babilonia yoꞌo va tuꞌun ndioxi kuxaa ña nuu ndo; ra na yoꞌo, ra ta kuꞌva *xa Tata yo Ndioxi ña *ndikaxin ra ndoꞌo kuvi tu ña xa ra xiꞌin na yoꞌo va; ra tiꞌvi tu ra ñani yo Marcos, ra iyoo ta kuꞌva iyoo seꞌe va yu tuꞌun ndioxi kuxaa ña nuu ndo.
Ra na kaꞌan ndioxi ndo xiꞌin taꞌan ndo, xiꞌin ndinuni nima ndo xaꞌa ña kuꞌvi ni ini ndo xini taꞌan ndo.
Ra ña vaꞌa mii Tata yo Ndioxi na koo xiꞌin takundiꞌi ndo xaꞌa ña ndikun ndo Tata yo Jesucristo. Saa koo.
Ra mii Tata yo Ndioxi na taxi kuaꞌa ni ña vaꞌa kutaꞌvi ndo, ra vaꞌa ni tu na koo va ndo, xaꞌa ña ^xini taꞌan vaꞌa ka ndo xiꞌin Tata yo Ndioxi, xiꞌin Tata yo Jesucristo ta iin iin kii.
Tata yo Ndioxi, ra iyoo ni ndiee ra, ra xaꞌa ña kan ke *taxi ra takundiꞌi va ñaꞌa ña xiniñuꞌu nuu yo ña vaꞌa kutiaku yo ta kuꞌva kuni mii ra. Ra ña vaꞌa *ndakiꞌin yo ña yoꞌo, ra xaꞌa ña *xinitaꞌan yo xiꞌin Tata yo Jesucristo ra *kana yoo va kuvi ña, ra ña vaꞌa kana ra yoo, ra xaꞌa ña kaꞌnu ni ra, xiꞌin xaꞌa ña ^xa ra ña xituꞌun va kuvi ña.
Ra xaꞌa ña iyoo ni ndiee ra, xiꞌin xaꞌa ña ^xa ra ña xituꞌun kuvi ña *kindoo ra sa ra iin ña vaꞌa ña ndiaa yaꞌvi ni xiꞌin yo; ra ña *xa ra ña yoꞌo xiꞌin yo kuvi ña kuvi tandiaa yo nduu yo na yii ta kuꞌva iyoo mii Tata yo Ndioxi ña kuu ra ra yii, ra kaku yo nuu takundiꞌi chiñu kiꞌvi ña iyoo nuu ña yuuvi yoꞌo, saa chi ña kan kuvi ña sakanda nima yo ña xa yo takundiꞌi nuu chiñu kiꞌvi ña kutoo yo sa yo.
Ra xaꞌa ña ndakiꞌin yo takundiꞌi ña vaꞌa ña ^kaꞌan yu xiꞌin ndo xaꞌa yoꞌo, ra ña xiniñuꞌu sa ndo ke ndinuni vaꞌa na kundikun ndo Tata yo Jesucristo, ra vivii tu na sa ndo iin takundiꞌi kii va, ra süvi takua sa kuiti ke sa ndo,
chi xiniñuꞌu kunitaꞌan vaꞌa ka tu ndo xiꞌin Tata yo Ndioxi va, ra na täxi tu ndo ña kaꞌndia iki kuñu ndo nuu va ndo; ra na ^sa ndiee tu ini ndo te vaxi tundoꞌo nuu va ndo, ra na ^kutiaku ndo ña sa ndo chiñu ña kuni Tata yo Ndioxi iin takundiꞌi kii va.
Ra xiniñuꞌu tu ndinuni ni na kuꞌvi ini ndo kuni ndo na ñani yo na ndikun Tata yo Jesucristo va, ra saa tu takundiꞌi ka yuvi va.
Saa chi tu na ndakundiee ni ka ndo sa ndo takundiꞌi ña kaꞌan yu xaꞌa xiꞌin ndo yoꞌo ta iin iin kii, saa ra kuu ndo yuvi na iyoo yaꞌvi ndiaa va, ra ndiaa yaꞌvi tu ña *xini taꞌan ndo xiꞌin Tata yo Jesucristo va, saa chi ^xa va ndo ña vaꞌa.
Ndi su yuvi na kuëe ^xa chiñu ña kaꞌan yu xaꞌa xiꞌin ndo yoꞌo, ra ta kuꞌva iyoo na kuaa a na loꞌo ni xini va iyoo na; ra ^xa xïni tu na xaꞌa ña xa ndiꞌi xaꞌa kuachi ña *xa na te yachi.
Ra ña xa ^kaꞌan yu xiꞌin ndo xaꞌa chiñu ña xiniñuꞌu sa ndo, ra na sa nduxa va ndo ña ^sa ndo ña, ña vaꞌa ndañaꞌa ndo mii ndo ña ndixa ke *kana Tata yo Ndioxi ndoꞌo, ra ndikaxin ra ndoꞌo, ra tu saa na ^sa ndo, ra ndiaa nii kii ndakäva ndo ña sa ndo iin kuachi ña ndiee ni.
Chi ña niꞌi ndo ke kusii ni ini Tata yo Ndioxi taxi ra kiꞌvi ndo yeꞌe ndivi va, ra kiꞌvi ndo koo ndo nuu xaꞌndia chiñu Tata yo Jesucristo, ra sakaku yoo ndia ndikaa ndikuꞌun.
Ra ndoꞌo, ra xa xini vaꞌa va ndo takundiꞌi ña xa tiaa yu nuu tutu yoꞌo, ra vaꞌa ni xa ndinuni ni va ndikun ndo ña ndaa ña iyoo ndaꞌa ndo vichin, ndi su yuꞌu, ra iin takundiꞌi va kii chindiee taꞌan yu xiꞌin ndo ña sandakaꞌan yu ndoꞌo ña na ndakundiee ka ndo ña sa ndo ña.
Ra ña tuvi yu ra ña vaꞌa va kuvi ña sandakaꞌan yu ndoꞌo ta iin iin kii ña tiaku ka yu nuu ñuꞌu yoꞌo vichin,
saa chi xa ndikaꞌan va Tata yo Jesucristo xiꞌin yu ña xa ndinumi ni va ndakiꞌin ra yuꞌu kuꞌun yu xiꞌin ra.
Ra xaꞌa ña kan ke sa yu takundiꞌi va ña kuvi sa yu, ña vaꞌa na kundaa kaxi ini yu ña ndakaꞌan ndo xaꞌa ña vaꞌa yoꞌo, te xa na kuꞌun yu xiꞌin ra.
Ra mii va Tata yo Ndioxi kuvi ra *taxi ña kaꞌnu, xiꞌin ña toꞌo ndaꞌa Tata yo Jesucristo, ra suꞌva ke *kachi ra ndikaꞌan ra te taxi ra ña ndaꞌa ra: “Ra yoꞌo kuvi seꞌe yu, ra kusii ni ini yu xiꞌin ra”, kachi ra.
Ra mii nduꞌu kuvi ndia xini tieꞌe soꞌo va te tiaku ndikaꞌan Tata yo Ndioxi xiꞌin Tata yo Jesucristo koꞌndo yii kan, saa chi ndixaꞌan va ndi xiꞌin ra.
Ra xaꞌa ña *xini ndi xiꞌin xaꞌa tuꞌun ña xini soꞌo va ndi kuvi ña ndinuni ni ka va kandixa ndi ña kuu tuꞌun Tata yo Ndioxi ña tiaa ndia ndikaꞌan ndoso tuꞌun yuꞌu ra xinaꞌa ña ndaa. Ndoꞌo, ra vaꞌa ni va xa ndo ña kandixa ndo ña tiaa ndia, saa chi tuꞌun ña tiaa ndia, ra ta kuꞌva iyoo ñuꞌu ña tuun ña vaꞌa kaka yo nuu ñaa va ke iyoo ña, ra xiniñuꞌu na kandixa ndo ña iin saa ndia te na xaa kii ña ndayeꞌe Tata yo Jesucristo nima ndo, ra sañaꞌa ra ndoꞌo xaꞌa takundiꞌi ña kuu mii Tata Ndioxi.
Ndi su xiniñuꞌu na kundaa ini ndo, chi tuꞌun ña *tiaa ndia ndikaꞌan tuꞌun yuꞌu Tata yo xinaꞌa ña vaxi nuu tutu yii ña niꞌi yo, ra ndia nii ndia nindakäni ni ke kuni kachi ña, ta kuꞌva kuni mii ndia.
Ra suꞌva ke ^kachi yu xiꞌin ndo, saa chi ndia ndikaꞌan tuꞌun yuꞌu Tata yo Ndioxi xinaꞌa, ra süvi ña ndisandaku ini mii ndia kuvi tuꞌun ña ndikaꞌan ndia. Chi ndia kan, ra Tachi Yii va kuvi ña ndikaꞌan xiꞌin ndia ña vaꞌa ndikaꞌan ndia tuꞌun yuꞌu Tata yo Ndioxi.
Ndi su te yachi, ra ndixiyo tu ndia *xa ndikaꞌan tuꞌun yuꞌu Tata yo Ndioxi xiꞌin na ñuu va ra, ra ta kuꞌva *kuu xiꞌin na kan ke kuu tu xiꞌin ndo vichin va, saa chi koo tu ndia iin sa saa sañaꞌa ndoꞌo vichin va, ra ña ndaa ke kachi va ndia, ndi su ña sa ndia saa, ra ndia kanitaꞌan va kuvi ndia xiꞌin Tata yo Jesucristo, ra *sakaku ñaꞌa; ra xaꞌa ña sa ndia ña kan ke sandiꞌi ndia xaꞌa mii va ndia.
Ra kuaꞌa ni na taꞌan yo, ra ndakundi̱ku̱n va na tiaa ndia sañaꞌa tuꞌun chiꞌña kan; ra xaꞌa chiñu kiꞌvi ña sa ndia kan va kuvi ña kaꞌan kiꞌvi yuvi xaꞌa tuꞌun Tata yo Jesucristo ña ndaa.
Ra xaꞌa ña kutoo ni ndia ndukuika va ndia kuvi ña iin sa sañaꞌa ndia tuꞌun chiꞌña kan ndoꞌo ña vaꞌa na sandaꞌvi ndia ndoꞌo, ra kindiaa ndia ndia xuꞌun ndo; ndi su ndia ña ndiatu ndia ke ndoꞌo va ndia saa chi xa te yachi vi kuvi ña *kindoo ini Tata yo Ndioxi ña sandoꞌo ra ndia, ra ña ndixa ke sandoꞌo va ra ndia.
Saa chi ndia na tatun Tata yo Ndioxi, ra ndixïyo kaꞌnu vi ini ra xaꞌa na te xa na kuachi nuu ra xinaꞌa, chi ña *xa ra ke koꞌni ra na ndiaya va, ra yavi ñaa kan ke kundasi niꞌni na kuꞌun na ndia te xa na xaa kii ña sayukun ra kuachi xiꞌin va na.
Ra nii ndixakäꞌnu tu ini Tata yo Ndioxi, xaꞌa yuvi na *xa kuachi xindee xinaꞌa va, chi ña *xa ra ke *sakuun ra savi ñaꞌa, ra ndixiꞌi takundiꞌi va yuvi na *xa kuachi kan, ra takua ra Noé, ra ndikaꞌan xiꞌin yuvi ña na sa na chiñu ndaku va kuvi ra *sakaku Tata yo Ndioxi xiꞌin inka uxa na.
Ra nii ndixïyo kaꞌnu tu ini Tata yo Ndioxi xaꞌa na ñuu Sodoma xiꞌin xaꞌa na ñuu Gomorra va, chi ña *xa ra ke xaꞌmi va ra na ñuu kan ña ndiakua *nduu na yaa, xaꞌa chiñu kiꞌvi ña *xa na. Ra ña *xaꞌmi Tata yo Ndioxi ñuu kan, ra ña vaꞌa na kundaa ini yuvi ña ^sandiꞌi ra xaꞌa yuvi na xa kuachi va kuvi ña.
Ndi su *sakaku va Tata yo Ndioxi ra Lot, saa chi ra kan, ra iin tiaa ra vaꞌa va *ndixiyo ra, ra nii ndikundiëe ka ini ra nuu chiñu yakua ña *xa yuvi ñaꞌa xindee ñuu kan.
Ra te ndixiyo ra Lot, ra *xa chiñu vaꞌa kan, xiꞌin na ñuu Sodoma, xiꞌin na ñuu Gomorra kan, ra tiaa ni ndoꞌo ini ra xaꞌa ña xini ra, xiꞌin ña xini soꞌo ra takundiꞌi chiñu yakua ña *xa na iin takundiꞌi kii.
Ra xiꞌin takundiꞌi ña *kuu xiꞌin ra Lot, xiꞌin ña *kuu xiꞌin ra Noe xinaꞌa kuvi ña kundaa kaxi ini yo ña sakaku va Tata yo Ndioxi yuvi na tiaku ta kuꞌva kuni mii ra nuu tundoꞌo, ndi su yuvi na xa chiñu kiꞌvi, ra xa kuꞌni va Tata yo Ndioxi na, ra ndiatu tu na ña sandoꞌo ra na, te xa na xaa kii ña sayukun ra kuachi xiꞌin va na.
Ra ndia na tatun Tata yo Ndioxi, ra vaꞌa ni ndaku ni va na, ra iyoo ni tu ndiee va na nuu na yuuvi yoꞌo, ndi su xïin vi na ña kandivaꞌa na xiꞌin tachi ndivaꞌa kan, saa chi indaa mii Tata yo Ndioxi va kuvi ra kuvi sa ña kan.
Ndi su ña xa ndia kaꞌan tuꞌun chiꞌña kan, ra kaꞌan kiꞌvi va ndia xaꞌa chiñu ña kundäa ini ndia xaꞌa, ra ña xa ndia saa, ra ta kuꞌva iyoo kiti ri köo ña xinituni a ri tüꞌva kiꞌin xini va ke iyoo ndia. Saa chi kiti ra ña kuu xiꞌin ri kan ke kaku ri, ra tiin na ri xaꞌni va na. Ra ta kuꞌva ndoꞌo kiti kan ke ndoꞌo tu ndia ^xa saa kan va.
Saa chi ndoꞌo ni va ndia sa Tata yo Ndioxi xaꞌa ña *sandoꞌo ni ndia inka yuvi. Ra ña ^xa ndia kaꞌan tuꞌun chiꞌña kan ke, xäꞌnu ini vi ndia, saa chi nuu chitu kuaꞌa yuvi va xa takundiꞌi nuu chiñu yakua ña kotoo ni ndia sa na. Ra te xa xaa ndia nuu ndee ndo ña ndatava ndo viko xaꞌa ña ndakaꞌan ndo xaꞌa Tata yo Jesucristo, ra chiñu kini, xiꞌin chiñu kaꞌan nuu va ke xa ndia.
Ra te ^xini ndia na siꞌi ra kiꞌvi ni ndakani ini ndia, saa chi xa na tiin vi ndia kuvi na tuvi ndia; ra kuëe xikutuvi ndia ña sa ndia chiñu kiꞌvi. Ra sandaꞌvi tu ndia yuvi na täan xinu vaꞌa ini ña kundikun na Tata yo Jesucristo va, ra saxinu ndia ini na ña sa na chiñu yakua ña xa ndia; ra xa *ndikaan tu ndia ña kutoo ni ndia ña koo ni xuꞌun va ndia, ra ña xa ndia saa, ra ndia nditavi chiꞌña va kuvi ndia.
Saa chi ndïkun ka ndia Tata yo Ndioxi, chi xa chiñu kiꞌvi va ke xa ndia. Ra taꞌan chiñu kiꞌvi ña *xa ra Balaam seꞌe ra Beor va ke xa ndia, saa chi saa ke *xa ra kan ña *kuni ra niꞌi ra xuꞌun xaꞌa ña sa ra chiñu kiꞌvi.
Ndi su burru tiatan ri yoso ra Balaam kan kuaꞌan ra ña sa ra chiñu kiꞌvi kan, ra sandakaꞌan va Tata yo Ndioxi ri, ta kuꞌva kaꞌan yuvi, ra ndakueꞌe ri xiꞌin ra, saa ra ndixäꞌan ka vi ra ña sa ra chiñu kiꞌvi kan.
Ra ndia kaꞌan tuꞌun chiꞌña kan, ra köo mii yaꞌvi ndiaa vi ndia, saa chi ta kuꞌva iyoo pozo ña köo tiakuii ini, xiꞌin viko ña vaxi kuun savi, ra ndachi ña *xa tachi va ke iyoo ndia; ra xaꞌa ña kan ke kuꞌun ndia nuu ñaa ña ndoꞌo ni ndia ndia ndikaa ndikuꞌun.
Saa chi iin xa kaꞌan tu ndia tuꞌun ndichi ña sandaku mii va ndia, ndi su mii ña ndaa ra köo vaꞌa yaꞌvi ndiaa vi ña, chi tuꞌun chiꞌña va kuvi ña. Ra xa nduxa tu ndia xiꞌin inka yuvi na sakan xa nduxa ^ndakoo chiñu kiꞌvi, ña sa na chiñu yakua ña xa yunaꞌa mii ndia xa va ndia, xiꞌin chiñu ña kutoo ni iki kuñu ndia sa ña.
Ra kaꞌan tu ndia xiꞌin yuvi ña na sa na ta kuꞌva xa mii va ndia, ra kuvi tu sa na ndia ndia ka kuꞌva kuni mii va na, kachi ndia, ndi su mii tu ndia ra xaꞌa ña xa ndia chiñu ña kuni mii ndia kuvi ña nuꞌni va ndia xa chiñu kan, ra mii chiñu kan kuvi ña sandiꞌi xaꞌa va ndia. Ra ña ndixa va kuvi ña yoꞌo, saa chi yuvi na taxi ña xaꞌndia inka ñaꞌa nuu na, ra na xachiñu nuu va ña ke nduu na.
Ra ndia kaꞌan tuꞌun chiꞌña kan, ra suꞌva va ke *kuu xiꞌin ndia: te sakan ndakundikun ndia Tata yo Jesucristo, ra *sakaku va ra ndia nuu takundiꞌi ñaꞌa yakua iyoo nuu ña yuuvi yoꞌo. Ra saa *kuu ra nandiko tuku va ndia ^xa ndia chiñu yakua kan, ra vichin, ra xa chiñu yakua kan va kuvi ña ^xaꞌndia chiñu nuu ndia; ra mii ña ndaa, ra tiaa ni ka va ndaku ^xaꞌndia chiñu kuachi kan nuu ndia vichin, nuu ña te täan ndakundikun ndia Tata yo Jesucristo.
Ra vaꞌa ni ka va kee ndia tu kuëe ndindakundikun vaꞌa ndia ichi ña ndaa, saa chi vichin, ra tiaa ni va ndoꞌo ndia xaꞌa ña ^ndakoo ndia ña kundïkun ka ndia ichi ña ndaa, xiꞌin xaꞌa ña kundasi ndia ña yii, ña kuu ndiayu Tata yo Ndioxi ña taxi ra ndaꞌa ndia.
Ra ña xa *ndakoo ndia chiñu yakua kan, ra tuku va nandiko ndia ^xa ndia ña, saa ra ta kuꞌva kachi tuꞌun ndichi, ña kachi suꞌva va ke ^xa ndia: “Tina, ra tuku va nandiko ri xaxi ri xuxan ri”, ra xinu tu nuu tuꞌun ndichi ña kachi suꞌva va: “Kini, ra ta sakan ndiꞌi sakuchi na ri, ra ndikun nandiko tuku va ri kuaꞌan ri ndita ri nuu ndiaꞌyu”, kachi ña.
Ñani yo, ña yoꞌo kuvi tutu ña uvi ña tiaa yu kuxaa ndaꞌa ndo, ra xaꞌa ña *tiaa yu tutu ña nuu, xiꞌin xaꞌa ña ^tiaa yu tutu ña uvi yoꞌo ña kuxaa ña ndaꞌa ndo, ra xaꞌa ña kuni yu ña na ndakindiee ini ndo ra ndakani ini ndo ña sa ndo niña chiñu vaꞌa va kuvi ña.
Ra kuni tu yu ña na ndakaꞌan ndo xaꞌa tuꞌun ña ndikaꞌan ndia yii, ndia ndikaꞌan tuꞌun yuꞌu Tata yo Ndioxi xinaꞌa va, ra saa tu xaꞌa ndiayu Tata yo Jesucristo ña ^sañaꞌa ndia ^xika chiñu nuu va ra, ra sa ndo ña.
Ra sa siki tu na yoo na kandixa ña nandiko Tata yo Jesucristo nuu ñuꞌu yoꞌo va, ra kaꞌan na kachi na saa: “Tu ña ndixa kuvi ña *kindoo Jesucristo nandiko ra, ¿ra ndia mii ke íin ra vichin? Ndia kii ña ndixiꞌi na xii xikua yo iin saa ndia vichin, ra ndia nii ñaꞌa täan kuu, saa chi, iin ta kaa te sakan xavaꞌa Ndioxi ña yuuvi te yachi ke kaa vichin va”, kachi na.
Saa chi ña ^sa yuvi kan ke kuïin na ndakuni na ña xa kundaa ini na xaꞌa va, saa chi xinaꞌa ra ña *xa Tata yo Ndioxi ke ndikaꞌan va ra, ra xiꞌin tuꞌun ña ndikaꞌan ra kan va kuvi ña xavaꞌa ra ndivi, ra saa tu ñuꞌu va, ra ini tiakuii va kuvi ña tava ra ña, ra nuu tiakuii ke nduꞌu ña ^xa ra vichin va.
Ndi su te xa ndiyaꞌa kuaꞌa ni kuiya, ra *sandiꞌi va Tata yo Ndioxi xaꞌa takundiꞌi ñaꞌa ña ndixiyo nuu ña yuuvi yoꞌo, ña sakuun ra savi ñaꞌa te xitiaku ra Noé.
Ra ndivi, xiꞌin ñuꞌu nuu ndee yo, yoꞌo vichin, ra tuꞌun mii Tata yo Ndioxi va kuvi ña ^chindiatu ñaꞌa kii ña kaꞌmi ra ña. Ra kii kan kuvi tu ña sa yukun Tata yo Ndioxi kuachi xiꞌin takundiꞌi yuvi va, ra sandiꞌi ra xaꞌa yuvi na ndixïin kandixa ña ndikaꞌan ra.
Ñani yo, na näa ini ndo xaꞌa ña ^kaꞌan yu xiꞌin ndo yoꞌo vichin: Tata yo Ndioxi, ra tüvi vi ra kan, ta kuꞌva tuvi yoo xiꞌin kii a kuiya, saa chi nuu ra kan, ra iin kii, ra ta kuꞌva iyoo iin mil kuiya vi iyoo ña, ra iin mil kuiya ra ta kuꞌva iyoo iin kii va tu iyoo ña nuu ra.
Ra xaꞌa ña kan ke, süvi ra kuachi kuvi Tata yo Ndioxi ña saxinu ra nuu ña *kindoo ra, ta kuꞌva tuvi sava yuvi. Chi ña xa ra ke xa kaꞌnu ini ra xiꞌin va yo, saa chi küni ra ña na ndiꞌi xaꞌa ndia nii yuvi; chi ña kuni ra ke na nandiko ini na xaꞌa kuachi va na. Ra xaꞌa ña kan va kuvi ña täan nandiko ra.
Ndi su te xa na kixi Tata yo Jesucristo, ra ta kuꞌva ^xa ra kuiꞌna ra kiꞌvi veꞌe na te kuëe kiꞌin na kuenda va ke sa ra, saa kii ña kuëe ndiatu ndia nii va na ra ke kixi ra; ra xiꞌin ña ndiee ni kaꞌndi ra ndiꞌi va xaꞌa ndivi, ra koko takundiꞌi tu ñaꞌa ña iyoo nuu va ña; ra ndiꞌi tu xaꞌa ñuꞌu va, xiꞌin takundiꞌi ñaꞌa ña iyoo nuu ña.
Ra ña xa kundaa ini yo ña ndiꞌi xaꞌa takundiꞌi va ñaꞌa ña iyoo ña yuuvi yoꞌo, saa ra ña xiniñuꞌu va kuvi ña na kutiaku yo, ta kuꞌva kuni mii Tata yo Ndioxi.
Ra ña ndiatu ni yo xaa kii ña nandiko Tata yo Jesucristo kixi ra, ra na sa nduxa ni ka va yo ña sa yo ña kuni ra, ña vaꞌa kama ni ka na kixi ra. Ra te xa na kixi Tata yo Jesucristo, ra ndivi xiꞌin takundiꞌi ñaꞌa ña iyoo nuu ña, ra koko ndiꞌi va ña.
Ndi su yoo, ra ndivi xaa, xiꞌin ñuꞌu xaa ña *kindoo Tata yo Jesucristo taxi ra kuꞌun yo koo va yo kuvi ña ^kusii ni ini yo ndiatu yo kuꞌun yo koo yo; ra ikan, ra niña chiñu vaꞌa ña kuni mii Tata yo Ndioxi ke sa takundiꞌi va yo.
Ra xaꞌa ña ndiatu yo ña kuu takundiꞌi ña yoꞌo kuvi ña na sa nduxa yo ña kitaꞌan mani yo xiꞌin Tata yo Ndioxi, ra ndia nii tu kuachi yo na köo nuu va ra, ñani yo.
Ra na näa ini ndo xaꞌa ña kuachi Tata yo Jesucristo ña täan kixi ra, saa chi ra xa kaꞌnu ini va kuvi ra ña ndiatu ra, ña vaꞌa na kaku ka yuvi. Ra *taxi tu Tata yo Ndioxi ña ndichi ndaꞌa ra ñani yo Pablo va ña *tiaa ra xaꞌa takundiꞌi ña kaꞌan yu xaꞌa yoꞌo.
Ra takundiꞌi tutu ña *tiaa ra ñani yo Pablo, ra xaꞌa ña kaꞌan yu xiꞌin ndo yoꞌo kuvi ña kaꞌan takundiꞌi va ña. Ra vaꞌa ni ña ndixa va kuvi ña uꞌvi ni kundaa ini yo xiꞌin sava ña. Ra ña kan kuvi ña kava yuvi na kundäa vaꞌa ini, xiꞌin yuvi na täan kandixa vaꞌa, ra saa kuvi tu ña xa na ña kava na takundiꞌi tuꞌun Tata yo Ndioxi va.
Ra ña xa kundaa ini ndoꞌo xaꞌa takundiꞌi ña kuu, ñani yo, ra na täxi ndo ña sandaꞌvi ndia sañaꞌa tuꞌun chiꞌña kan ndoꞌo, saa chi tu na taxi ndo ña sandaꞌvi ndia ñaꞌa kan ndoꞌo, saa ra ^xaꞌa kuvita ini va ndo ra kundïkun ka vi ndo ña ndinuni ni *kandixa ndo te yachi.
Ndiña'a Ndioxi takundi'i ña xa chituni ra sa ra nuu Jesucristo ña va'a na ndataxi ra yo'o ña nda'a na ndikun sata ra, ra na kundaa ini na xa'a takundi'i ña sa Ndioxi, ña xa ninumi ni kuu, ña xa tanii vaxi nuu na. Ra Jesucristo kuvi ra *ti'vi iin tatun ra ña kixi ra ndatu'un ra xi'in ra Juan, ra xa chiñu nuu ra.
Ra *xini ra yo'o takundi'i ña ndika'an Ndioxi, xi'in ña ndiña'a Jesucristo, ra ña ndaa ni ke ndatu'un ra xa'a takundi'i ña *xini ra.
Ra va'a ni kee yuvi na ^ka'vi tu'un Ndioxi, ña yii, ña vaxi nuu tutu yo'o, ra ^xini so'o na ña ka'an ña, ra kandixa na ña, saa chi xa kuyachin ni kii ña kuu ña ndika'an Ndioxi.
Yu'u, ra Juan, kuvi ra ti'vi tutu yo'o xáá ña nuu uxa veñu'u ña iyoo chi Asia: Ra Iva yo Ndioxi ra iyoo vichin, ra xa iyoo te yachi, ra kixi kii ña vaxi, ra saa tu uxa saa Tachi ña iyoo nuu ndu'u ra xa'ndia ra chiñu, na taxi ña va'a kuta'vi ndo, ra vii ni na koo ndo.
Ra saa tu Iva yo Jesucristo na taxi ra ña va'a kuta'vi ndo chi ra kan kuvi mii ra ndinuni ni ^ndakuiin xa'a ña ^xa Ndioxi, ra ra kan kuvi ra nuu va'a *ndatiaku nuu takundi'i na ndixi'i, ra ra kan kuvi tu ra chee ni ka nuu takundi'i na kuna'nu xa'ndia chiñu iyoo nuu ña yuvi yo'o va. Ra na ndasaka'nu ni yo ra chi ^ku'vi ni ini ra xini ra yoo, ra *ndakatia ra kuachi yo xi'in ni̱i̱ ra,
ra *ndasa ra yoo na ñuu ra ña ka'ndia ra chiñu nuu yo, ra *nduu tu yo sutu na xachiñu nuu Ndioxi, ra kuu Iva va ra. ¡Ra na ndasaka'nu ni yo Jesucristo, ra na kusii ni ini yo chi ra yo'o kuvi ra ka'ndia chiñu nuu inii saa ña yuuvi yo'o ndia ndikaa ndiku'un! Amén.
Ra na kundaa ini ndo, chi iin nuu viko ke ndiko Iva yo Jesucristo kixi ra, ra kuni takundi'i va yuvi ra, ra ndia na xandiva'a xi'in va ra kuvi na kuni ña'a, ra takundi'i na iyoo nuu ña yuuvi yo'o, ra kuaku ni na, te na kuni na xaa ra, saa chi köo ka ña kuvi ni'i na sa na. Ra mii ña ndixa ke, saa ke kuu va. Amén.
Ra su'va *kachi Tata yo Ndioxi ndika'an ra: “Yu'u kuvi ra nuu, ra yu'u kuvi ra ndia nuu ndi'i va; ra yu'u kuvi ra kii xa'a, ra yu'u kuvi ra ndia kii ndi'i va”, *kachi Iva yo ra kuu mii takundi'i ndiee, ra tiaku vichin, ra xa iyoo te yachi, ra kixi kii ña vaxi.
Yu'u, ra Juan, ra kuvi ñani ndo, ra ^ndo'o ini xi'in ndo xa'a ña ndikun yo Jesucristo; ra nini'i ta'vi tu yu ña kuu yu ñuu Ndioxi xi'in ndo, ra ^chindiee ta'an ra xi'in yu ña va'a tuun ni ndichi yu ta ku'va iyoo ndo'o. Chi ra kan kuvi ra ^xa ña va'a xi'in yo. Ra xa'a ña ndatu'un yu tu'un Ndioxi, xi'in ña ndakani yu xa'a ña *xa Jesucristo ke *tiin na yu'u ra ndixa'an na ndiaka na yu'u, ndia iku lo'o ña ndikaa ni'ni nuu tiañu'u ña nani Patmos.
Ra saa *kuu iin kii yii domingo, ña kuu kuenda Ndioxi, ra iku lo'o kan, *xaa Tachi Yii Ndioxi ra ndixkoo ña xi'in yu, ra saa ndiee ka vi tiaku ndika'an iin tachi chi sata yu, ra iin ta ku'va nda'yu iin itun tu tivi na, saa kuu, ra ndiee ka vi ndika'an ña xini so'o yu,
ra *kachi ña saa xi'in yu:
―Yu'u ku ra nuu, ra yu'u ku ra ndia nuu ndi'i va, ra yu'u ku ra ndia kii xa'a, ra yu'u ku tu ra ndia kii ndi'i va. Ra tiaa ña ^xíní kun yo'o nuu iin tutu, ra na ti'vi kun ña ku'un ña nuu uxa veñu'u ña iyoo chi Asia: veñu'u ñuu Efeso, xi'in veñu'u ñuu Esmirna, xi'in veñu'u ñuu Pérgamo, xi'in veñu'u ñuu Tiatira, xi'in veñu'u ñuu Sardis, xi'in veñu'u ñuu Filadelfia, xi'in veñu'u ñuu Laodicea ―kachi ña xi'in yu.
Ra te ndi̱kokuíi̱n yu ndakoto'ni yu, yoo ko ka'an xi'in yu, saa ra *xini yu uxa kaa ña oro ña xixi ñù'ù ndita ña,
ra tiañu uxa saa kaa ña xixi ñù'ù kan, xini yu ndichi iin tiaa, ra ta kuni koo kuvi ra kee nuu Ndioxi saa kuni koo ra, ra ndixi ra iin tikoto kani, ra ndia nuu xa'a ra nduxinu ña, ra isuvi iin ñi̱i̱ ña oro ndika ra.
Ra xa'a ra, ra ye'e kavi ña iin ndiakua ta ye'e iin yuu kaa ña nani bronce, ña sakan kanata ini yavi xitun, nuu xixi ñu'u, saa kaa ña, chi ye'e ni ña; ra tachi ra, ra iin ta ni'i koyo tiakuii iin nami chee, saa kuu tiaku ka'an ra, chi ndaku ni ka'an ra.
Ra ^ni'i ra uxa kimi chi nda'a kua'a ra; ra yu'u ra, ^kanata iin ichi̱ ña ndiko uvi saa xiyo yu'u, ra nuu ra, ra iin ta ku'va ye'e ñu'ù te va'a ni nandii, saa ye'e ña.
Ra te *xini yu ra, saa ra iin nuu ndi'i xa'a yu kuvi ña, saa ra *nduva yu xa'a ra kua'an va yu; ra saa chindu'u ra nda'a kua'a ra sata yu, ra ndika'an ra xi'in yu kachi ra saa:
―Kuäyu'vi kun chi yu'u kuvi ra nuu, ra yu'u kuvi ra ndia nuu ndi'i va,
ra yu'u, ra tiaku kuvi ra ka'an xi'in kun; ra va'a ni ña ndixa ke ndixi'i va yu, ndi su vichin ra tiaku yu iin ndisaa kii ndia ndikaa ndiku'un va, amén. Ra yu'u kuvi ra ni'i yave ña ku ndiayu ña sandatiaku na ndii.
Ra tiaa ña xa *xini kun, xi'in ña ^xíní kun vichin, xi'in ña kuu kii ña vaxi.
Ra na ndatu'un yu xi'in kun vichin, ra na kundaa ini kun xa'a ña iyoo se̱'è, ra ni ke kuni kachi uxa saa kimi ti xini kun ndee chi nda'a kua'a yu, ra ni ke kuni kachi tu uxa saa kaa oro ña xixi ñù'ù nuu xi̱ni kun kán: Ra su'va ke kuni kachi ña: Uxa saa kimi kan kuvi uxa na tatun Ndioxi na ndiso chiñu xi'in uxa veñu'u, ra uxa saa kaa oro ña xixi ñu'u nuu kan kuvi uxa veñu'u va tu; ra ña yo'o va ke kuni kachi ña ―kachi ra xi'in yu.
Ra saa ndika'an ka Jesús xi'in yu kachi ra saa:
Tiaa tutu ña ku'un nuu ra tatun Ndioxi ra ndiso chiñu xi'in veñu'u ñuu Efeso, ra su'va ke kachi kun xi'in ra: “Ra ^ni'i uxa kimi chi nda'a kua'a, ra ^xika tiañu uxa kaa oro ña xixi ñù'ù nuu, kuvi ra ka'an xi'in kun, ña ^kachi ra saa:
^Xíni̱ yu takundi'i va chiñu ña ^xa kun, ra kundaa ini yu ña ndaku ni tu xachiñu va kun, ra iin tutuun va ndikun kun yu'u, ra kuëe ndiko ini kun, ra kundasi ni tu kun na xa ña vä'a va, ra *ixtondoso kun na ka'an ña kuu na na ndikaxin Ndioxi xachiñu nuu ra, ndi su süvi na, chi na maña va kuvi na.
Ra kundaa ini tu yu ña iin tutuun va ndikun kun yu'u, ra kuëe ndiko ini kun, ra nii ndo'o ni va kun xa'a ña ndikun kun yu'u, ndi su kuëe kuvita ini kun.
Ndi su iyoo va iin ña xa kun ra kindöo ini yu xi'in ña, chi ta kii xa'a, ra ndinuni ni va *ku̱'vi ini kun xini kun yu'u, ndi su vichin, ra xä ka kun saa.
Xa'a ña kan ke na ndaka'an kun ndixaa ndixiyo kun te yachi, ra na nandiko tuku ini kun nuu Ndioxi, ra ndaki'in tuku kun sa kun chiñu ña xa kun te yachi. Chi tu na nandïko ini kun, saa ra xaa yu ni'i yu yo'o ra sakutia'a yu kaa kun ña xixi ñù'ù nuu, nuu ndichi ña.
Ndi su ^kindoo va tu ini yu iin ña ^xa kun, saa chi ^kundasi va kun chiñu ña xa na ndikun ichi ra Nicolás, ra ña yo'o kuvi ña va'a ña xa kun, saa chi ^kundasi ni tu yu'u va chiñu ña xa na kan.
Ra vichin tiaa tu tutu ña ku'un nuu ra tatun Ndioxi ra ndiso chiñu xi'in veñu'u ñuu Esmirna, ra su'va ke kachi kun xi'in ra: “Yu'u kuvi ra nuu, ra yu'u kuvi ra ndia nuu ndi'i va, ra yu'u kuvi ra ndixi'i, ra ndatiaku va yu, ra suvi yu'u kuvi ra ka'an xi'in kun vichin va:
Ra xíni̱ yu takundi'i va chiñu ña xa kun, ra kundaa tu ini yu ña ^ndo'o ni va ini kun, ra ^tixu'vi ni kun; ra kundaa tu ini yu ña nda'vi ni ndo'o va kun, ndi su nuu Ndioxi ra ra kuika va kuvi kun, ra kundaa tu ini yu ña kaña'a ni na, na ka'an ku judío xa'a va kun, ndi su süvi ndixa judío kuvi na, chi na ndikun ti ndiva'a va kuvi na.
Ndi kuäyu'vi kun nuu tundo'o ña vaxi nuu kun, chi ndukuiin timia'a ra kotondoso ri ndo'o, ra tiin ri sava ndo ra taan ri ndo'o ve'e kaa, ra ndia uxi va kii sando'o ri ndo'o. Ndi su yo'o, ra ndaku ni na koo ini kun ra nii na kuvi va kun, ndi nandïko ini kun. Saa ra yu'u taxi ña kutiaku kun ndia ndixaa kii ndia ndixaa tiempo va.
Ra na veñu'u, na xíni so'o ña ka'an Tachi Yii Ndioxi xi'in na, ra na tiaa ka so'o va na. Chi na kuchuun sakanaa nuu ña vä'a, ra ndö'o ka na tundo'o ña vaxi chi ndaküvi uvi ka na.”
Ra vichin tiaa tu tutu ña ku'un nuu ra tatun Ndioxi ra ndiso chiñu xi'in veñu'u ñuu Pérgamo, ra su'va ke kachi kun xi'in ra: “Ra ^ni'i ichi̱ ña ndiko uvi saa xiyo yu'u, kuvi ra kachi saa:
Xíni̱ ndi'i va yu chiñu ña xa kun, ra kundaa tu ini yu ña iyoo kun nuu iyoo ti ndiva'a xa'ndia ri chiñu va, ra suvi mii ñuu ñaa ke *xa'ni tu na ra Antipas, ra ndixa xa̱chiñu nuu yu, ra nii saa va, ndi kuëe ndiko ini kun, ña ndikun kun yu'u.
Ndi su iyoo va lo'o ña vä'a kuni yu xini yu yo'o xi'in; saa chi iyoo ka va na ndikun ichi ña *saña'a ra Balaam xi'in kun, chi ra kan kuvi ra *taxi xini ra Balac ña *sanda'vi ra na ñuu Israél, ña na kaxi na ña'a ña ^soko na nuu ndioxi ña kuu yuu xi'in ña kuu itun, ra *sakua'a tu ra na ña kaka sii na ña yuuvi ña kua'a ni na koo tani na.
Ra iyoo tu na ^ndikun ichi ña ^saña'a na ndikun ichi ra Nicolás va xi'in kun, ra ^kundasi ni va yu ña ñaa.
Xa'a ña kan ke na nandiko ini kun, chi tu köo, ra kama ni va xaa yu kata'an yu xi'in na, xi'in ichi̱ ña kanata yu'u yu.
Ra na veñu'u, na xíni so'o ña ka'an Tachi Yii Ndioxi xi'in na, ra na tiaa ka so'o va na, chi na kuchuun sakanaa nuu ña vä'a ra taxi yu ixtava'a ña kée ndivi ña iyoo nuu se̱'è kuxi na, ra taxi tu yu iin yuu yaa lo'o va nda'a na, ra nuu yuu lo'o kan kundu'u iin kivi na, ña xaa, ra kivi na ña xaa yo'o, ra ndia nii yuvi xïni ña, chi takua mii na ndaki'in va ña kuvi na kundaa ini xi'in ña.”
Ra vichin tiaa tu tutu ña ku'un nuu ra tatun Ndioxi ra ndiso chiñu xi'in veñu'u ñuu Tiatira. Ra su'va ke kachi kun xi'in ra: “Ra kuu Se'e Ndioxi, ra ku tinuu mii yáa̱ ñù'ù, ra ye'e ni xa'a, iin ta ku'va ye'e yuu kaa ña nani bronce, ña taxa ni, kuvi ra kachi su'va:
Xíni̱ ndi'i va yu chiñu ña xa kun, ra xíni̱ tu yu ña ku'vi ni ini kun xini kun yu'u, ra ndiaa ni ini kun yu'u, ra kandixa ni kun yu'u, ra chindiee ta'an kun xi'in na ta'an kun, ra iin tuun saa ndikun va kun yu'u, ra kua'a ni ka va chiñu ^xa kun vichin nuu ña xa̱ kun te yachi, te sakan xa'a kun.
Ndi su iyoo va lo'o ña vä'a kuni yu xini yu yo'o xi'in. Saa chi ^taxi kun ndiayu nda'a ña'a ña nani Jezabel ña sanda'vi ña na ndikun yu'u ña kaka sii na ña yuuvi ra kua'a ni koo tani na, ra sanda'vi tu ña na ña kaxi na ña'a ña soko yuvi nuu ndioxi, ña kuu yuu xi'in itun va. Ra iin xá ka'an ndoso ña tu'un yu, ndi su ña maña va kuvi ña.
Ra xa *ta̱xi ni va yu tiempo nda'a ña, ña na nandiko ini ña, ra ndakoo ña chiñu yakua ña xa ña, ndi su xïin ña nandiko ini ña.
Ra ka'ni ndi'i yu na kuvi se'e ña; ra saa ke kundaa ini takundi'i na veñu'u ña yu'u kuvi ra kundaa ini xa'a takundi'i ña ndikaa xini na, xi'in ña ndikaa nima na. Ra ta ku'va iyoo chiñu ña ^xa ndo saa ke koo tu ya'vi va ndo.
Ra ka'an tu yu xi'in ndo'o, na sava, na ndee ñuu Tiatira, na kuëe ndikun ichi ña'a yo'o, ra nii kundäa ini tu ndo xa'a ña ka'an na yo'o va, ña kuu kuenda timia'a, ña iyoo se'é. Ra nii köo ka tu inka ña nduku yu nuu va ndo
chi ña ^kuni yu ke ná taxi va'a ndo ña xa iyoo nuu va ndo, ra xa ta ^xa ndo ke, na sa va ndo, ndia te na xaa kii ña nandiko yu xaa yu.
Ra na kuchuun sakanaa nuu ña vä'a, ra sa na ña ka'an yu xi'in na ndia kii ndi'i, ra na kan kuvi na taxi yu ndiayu nda'a ña ka'ndia na chiñu nuu takundi'i ñuu ña iyoo nuu ña yuuvi yo'o,
ra kuiso chiñu na xi'in ñuu na'nu yo'o, ra ndaku ni ka'ndia na chiñu nuu ña, ndia ta ku'va xa iin tiaa ra ni'i iin itun kaa, ra sakuachi vali ra kisi ñu'u xi'in nu, ra ku'va saa ke sa tu na yo'o va. Ra iin ta ku'va *taxi Tata yu ndiayu nda'a yu, ra iin saa ke taxi tu yu'u ña nda'a na yo'o va.
Ra taxi tu yu kimi tuvi va nda'a na.
Ra na veñu'u, na ^xini so'o ña ka'an Tachi Yii Ndioxi xi'in na, ra na tiaa ka so'o va na.”
Ra vichin tiaa tu tutu ña ku'un nuu ra tatun Ndioxi ra ndiso chiñu xi'in veñu'u ñuu Sardis, ra su'va ke kachi kun xi'in ra: “Ra ni'i uxa tachi Ndioxi, xi'in uxa kimi kuvi ra kachi su'va: Yu'u ra ^xíni̱ ndi'i va yu chiñu ña xa kun, ra kundaa tu ini yu ña ka'an na ña tiaku va kun, ndi su ña ndixa ra ra ndi̱ì va kuvi kun.
Ra vichin na ndoto kun ra ki'in kun kuenda xi'in ña salo'o iyoo nuu kun, saa chi xa ninumi ni va ndi'i xa'a ña, chi chiñu ña xá kun nuu Ndioxi ra kuëe ndaku iyoo ña.
Ña kan ke na ndaka'an kun xa'a ña *sakua'a kun te yachi, xi'in ña *xini so'o kun, ra na kandixa kun ña, ra na nandiko ini kun xa'a kuachi kun, chi tu na kundïto kun, saa ra, iin kama va xaa yu nuu kun, ra nii kundäa ini vi kun ndia hora ke xaa yu, chi ta ^xa iin ra kui'na va ke sa yu.
Ndi su ñuu Sardis ñaa, ra iyoo va lo'o yuvi na täan sayakua tikoto ña ndixi na, ra na ñaa kuvi na kuu mii ndiayu ña kundixi na tikoto ña yaa, ra kita'an na kaka na xi'in yu, ra ña yo'o ke ni'i ta'vi na kuu ya'vi va na.
Ra na kuchuun sakanaa nuu ña vä'a kuvi na kundixi tikoto ña yaa, ra ndakätia yu kivi na nuu tutu, nuu ndoso kivi na, na kutiaku ndia ndixaa kii, ra ndakuiin tu yu xa'a na nuu Iva yu xi'in nuu na tatun va ra.
Na veñu'u, na xini so'o ña ka'an Tachi Yii Ndioxi xi'in na, ra na tiaa ka so'o va na.”
Ra vichin tiaa tu tutu ña ku'un nuu ra tatun Ndioxi ra ndiso chiñu xi'in veñu'u ñuu Filadelfia, ra su'va ke kachi kun xi'in ra: “Ra Yii, ra Ndixa, ra ni'i yave ña kuu mii ndiee ta ku'va ndixiyo ra rey Davíd, ra ^ndakuña ye'e ra ndia nii na kuchüun ndasi ña; ra ^ndasi ye'e, ra ndia nii tu na kuchüun ndakuña va ña, kuvi ra kachi su'va:
Ra vichin ná kundaa ini kun xa'a na ndikun ti ndiva'a, na ka'an kuu judío, ra süvi na chi na xava'a ini va kuvi na; ra vichin sanduu yachin yu na nuu kun, ra ndiakua ndakusiti na nuu kun sa yu. Ra saa ke kundaa ini na ña ndixa ke ku'vi ni va ini yu xini yu yo'o.
Ra xa'a ña kandixa ni kun tu'un yu, ña kuëe ndiko ini kun ke kondiaa tu yu'u va yo'o nuu tundo'o, ña vaxi nuu inii saa ña yuuvi yo'o, ña kotondoso ña takundi'i na ndiee ni ini.
Ra na kundaa ini kun chi kama ni va ndiko yu xaa tuku yu, ra ná kandixa ni ka va kun yu'u, ra xa ta ku'va ^xa kun ke, ná sa va kun, ra saa ke ndia nii na kuchüun ndaki'in ña va'a ña ni̱'i̱ kun kù'ùn kún nuu Ndioxi.
Ra na kuchuun sakanaa nuu ña vä'a, ra ndasa yu na si'in veñu'u Tata yu Ndioxi, ra ndia nii ka kii kutiä'a na ikan, ra tiaa yu kivi Tata yu Ndioxi sata na, ra kundu'u tu kivi ñuu va ra sata ná, ñuu xaa, ña nani Jerusalén, ña kee chi ndivi nuu iyoo Ndioxi ra nduxinu ña; ra kundu'u tu kivi yu'u, ña xaa va, sata na.
Ra na veñu'u, na xini so'o ña ka'an Tachi Yii Ndioxi xi'in na, ra ná tiaa ka so'o va na.”
Ra vichin tiaa tu tutu ña ku'un nuu ra tatun Ndioxi, ra ndiso chiñu xi'in veñu'u ñuu Laodicea ra su'va ke kachi kun xi'in ra: “Ra ka'an 'ña saa ke koo va', ra ndinuni ni ndixa ^ndakuiin xa'a ña xa Ndioxi, ra ndaa, ra xa'a chituni ña yuuvi yo'o xi'in Ndioxi kuvi ra, kachi su'va:
^Xíni̱ ndi'i va yu chiñu ña ^xa kun, chi nii süvi ra vi̱xìn kuvi kun, ra nii süvi tu ra i'ni kuvi kun. Ra va'a ni ka va tu, tu ra vi̱xìn va'a ndixíyo kun, a ra i'ni va'a va tu ndixíyo kun.
Ndi su yo'o, ra takua ra vi̱xi̱n yaa va kuvi kun, ra xa'a ña yo'o va ke nduxan yu yo'o, sa chi nii süvi ra vi̱xìn kuvi kun, ra nii süvi tu ra i'ni kuvi kun.
Ra ka'an kun kachi kun saa: Kuika ni yu, ra tiaa ni kua'a kuvi ña'a yu, ra ndia nii ña kumäni nuu yu, ^kachi kun, ndi su kundäa ini kun ña kuu kun ra ndi'i xa'a, ra köo ka ña va'a nuu, ra kunda'vi kuvi, ra kuaa, ra iin saa kaa yala xika va kuvi kun.
Ña kan ke ^taxi yu xini kun vichin, ra nuu yu'u ke na sata kun yuu oro ña ndinuu ndiya'a nuu xixi ñu'u, ra saa ke na kuu kun ra kuika ndixa, ra nuu yu'u ke, na sata kun tikoto yaa ña kundixi kun, ña va'a na kukä'an ka nuu kun ña xika yala kun, ra ná chikaa kun ndutia ra kée nuu na nuu kun, ra va'a na ndakoto'ni kaxi kun.
Chi yu'u, ra ndukue'e va yu xi'in na ku'vi ini yu xini yu, ra satixu'vi va tu yu na, ña va'a na ndundaku chiñu ña ^xa na; ra na ndachikaa kun ndiee, ra na ndandiko ini kun nuu Ndioxi.
Ra koto'ni vichin, chi ye'e va ndichi yu ra kana yu, ra tu ndia na xini so'o tachi yu, ra ndakuña na ye'e nuu yu, ra ki'vi yu ve'e na, ra kuxini yu xi'in na, ra na kan kuxi tu xi'in yu'u va.
Ra na kuchuun sakanaa nuu ña vä'a, ra taxi yu kundee na xi'in yu nuu ndu'u yu xa'ndia yu chiñu, ta ku'va *xa̱ yu ña xakanaa yu nuu ña vä'a, ra ni̱ni'i yu ndakundu'u yu xi'in Iva yu nuu xa'ndia ra chiñu.
Ra na veñu'u na xini so'o ña ka'an Tachi Yii Ndioxi xi'in na, ra na tiaa ka so'o va na.”
―Ndaa yo'o ra ña'a yu ña kuu nuu kun ―kachi ña xi'in yu.
Saa ra ndikun nduxinu va Tachi Yii sata yu, ra *xini yu ndivi ra íin iin tiayu ka'nu tu ndu'u na chiñu, ra ndu'u iin yuvi nuu tiayu kan.
Ra iin ta ku'va ye'e yuu ña nduvi ni ña nani jaspe, a ña nani cornalina, saa kaa ra ndu'u nuu tiayu kan, ra iin xinunduu chilanki  tiayu tu ndu'u ra, ra iin ye'e kuii ^taxa su'va ña, ra iin ta ku'va ye'e yuu ña nduvi ni ña nani esmeralda, saa ye'e ña.
Ra suvi mii nuu íin tiayu ka'nu kan xinunduu ka inka oko kumi tiayu ndita nu, ra *xini yu oko kumi ndia xikua'a ra ^ndixi ndia tikoto yaa, ra ^ñu'u ndia corona ña oro ndee ndia nuu tiayu kan.
Ra nuu íin tiayu ka'nu kan ra iin xikuiin taxa, ra iin ka'ndi kuu, ra iin nini'i kuu nda'yu taxa, ra ^ndita uxa ñù'ù ña ^tuun nuu ndita tiayu kan; ra uxa saa ñu'u kan kuvi uxa Tachi ña kuu kuenda Ndioxi.
Ra suvi mii nuu íin tiayu ka'nu kan ndikaa iin ña'a ña ye'e ni ra taxa ka vi ña, ra iin ta kaa tiañu'u ka'nu, saa kaa ra. Ra *xini yu kumi ña tiaku ra ^ndita ña ma'ñu nuu ndichi tiayu ka'nu kan, ra iin xinunduu ña tiayu kan. Ra tiaa ni kua'a kuvi nduchi nuu ña chi iyoo ña chi nuu ña, ra iyoo tu ña chi sata va ña.
Ra ña nuu, ra iin takaa kuvi iin ndika'a, saa kaa ña; ra ña uvi, ra iin takaa kuvi sindiki, saa kaa ña; ra ña uni, ra iin takaa kuvi nuu iin tiaa, saa kaa ña; ra ña kumi, ra iin ta kaa ku vi iin tasu ti ndachi saa kaa ña.
Ra kumi saa ña tiaku kan, ra iyoo iñu ndixin ta mitu'un, ta mitu'un ña, ra tiaa ni kua'a kuvi nduchi nuu ña chi iyoo ña chi sata ndixin ña, ra iyoo tu ña chi tixi ndixin va ña; ra nii xikütuvi ña ña ka'an ña, chi iin ñuu ka'ñu va ka'an ña kachi ña saa:
¡Ra Yii, Ra Yii, Ra Yii kuvi Tata yo Ndioxi
ra kuu mii takundi'i ndiee,
Ra xa iyoo te yachi, Ra iyoo vichin,
Ra kixi kii ña vaxi!,
kachi ña.
Ra nani saa kuu ña tiaku kan ^ndasaka'nu ña Ndioxi, ra ^ndu'u nuu tiayu ka'nu kan, ra ^xato'o ka vi ña ra, ra ^ndataxi ni ña tixa'vi nda'a ra, ra tiaku iin ndisaa kii iin ndisaa tiempo.
Tata, yo'o kuvi Ndioxi ndi,
ra kuu mii kun ndiayu ña ^ndasaka'nu ndi yo'o,
ra ^kañu'u ndi yo'o,
chi yo'o kuvi ra kuu mii ndiee,
ra yo'o kuvi ra *xava'a takundi'i va ña'a ña iyoo,
ra ndiayu yo'o ke iyoo va ña,
chi yo'o ku ra *xava'a va ña,
^kachi na xikua'a kan.
Ra *xini yu, ra ra ^ndu'u nuu tiayu ka'nu kan, ra chi nda'a kua'a ra ke ^ni'i ra iin tutu ña isuvi, ra uvi saa xiyo nuu ña ke ndika'yu tu'un, ra nu'ni ndoso toko ña, ra iyoo uxa ku'va ña kuu tuni ña, ña nani sello.
Ra *xini yu iin ra tatun Ndioxi, ra ndaku ni, ra ndiee ka vi ndika'an ra kachi ra saa:
―¿Yo kuvi na yii, na nini'i ta'vi, ña ndaxí na tuni ña nu'ni toko tutu yo'o, ra ndakani na ña? ―^kachi ra.
Ndi su ndia nii na köo, nii ndivi, ra nii nuu ñu'u, ra nii chi tixi ñu'u köo na kuchuun ndakani tutu kan, ña ka'vi na ña.
Ra ^xaku ni yu, saa chi ndia nii na köo nindakoyo ña ndakani na tutu kan ña ka'vi na ña.
Ra saa ndika'an iin ra xikua'a kan xi'in yu kachi ra saa:
Ra saa *ndakoto'ni yu ra *xini yu tiañu tiayu ka'nu kan, xi'in tiañu kumi saa ña tiaku kan, xi'in tiañu na xikua'a kan, ra *xini yu ndichi iin ndikachi lo'o, ra takaa ri *xa'ni na ndisoko na, saa kaa ri; ra iyoo uxa ndiki ri, ra iyoo tu uxa tinuu va ri; ra uxa saa tinuu ri yo'o kuvi uxa tachi ña kuu kuenda Ndioxi ña ti'vi ra vaxi inii saa kuvi ña yuuvi yo'o.
Ra saa *ndixaa ra kuu ndikachi lo'o kan nuu ra ^ndu'u tiayu ka'nu kan, ra ki'in ra tutu ña ^tiin ra chi nda'a kua'a ra.
Ra te *ndaki'in ra tutu kan, saa ra ndikun *ndakusiti kumi saa ña tiaku kan xi'in oko kumi saa na xikua'a kan nuu ra kuu ndikachi lo'o kan, ra ^ni'i takundi'i na arpa xi'in xikoo vali ña oro, ra iin chitu ndaa ña xi'in xuxa va'a; ra xuxa va'a kan ke kuu tu'un ña ka'an na yii na ndikun ichi Ndioxi xi'in ra.
Ra ^xita na iin yaa yii, ña xaa, nuu ra kuu ndikachi lo'o kan, ^kachi na saa:
Yo'o kuvi ra iyoo ichi ña ndaki'in kun tutu yo'o,
ra ndaxi kun tuni ña kuu sello ña nu'ni ña;
chi yo'o kuvi ra *xa'ni na, ña ndisoko na yo'o,
ra xi'in ni̱i̱ kun ke *sakaku kun
takundi'i nuu yuvi,
xi'in na ka'an ndia ndia ka nuu tu'un,
xi'in takundi'i ñuu vali,
xi'in takundi'i ñuu na'nu ña iyoo nuu ña yuuvi yo'o.
Ra *ndasa kun na rey xi'in sutu nuu Iva yo Ndioxi
ra ka'ndia na chiñu nuu ña yuuvi yo'o kii ña vaxi
Ra saa *ndakoto'ni yu ra *xini so'o yu tachi na tatun Ndioxi, ra kuaa ka vi kuvi na, ra nii köo kundiee ka'vi ña'a, ra iin xinunduu na nuu íin tiayu ka'nu, nuu xa ^ndita kumi ña tiaku kan xi'in na xikua'a na oko kumi kan.
Ra ndiee kavi ka'an na ^kachi na saa:
Ra kuu ndikachi lo'o, ra *ndo'o ni, ra *ndisoko na ra
Ra ra kan kuvi ra ku mii ndiayu nini'i ta'vi ña ndaki'in ra ndiee
xi'in ña kuika, xi'in ña ndichi, xi'in ña ndaku,
xi'in ña to'o, xi'in ña ka'nu, xi'in ña kañu'u na ra,
^kachi na.
Ra *xini tu so'o yu ña ka'an takundi'i ña'a ña *xava'a Ndioxi ña ndee ndivi, xi'in ña ndee nuu ñu'u, xi'in ña iyoo chi tixi ñu'u, xi'in ña ñu'u ini tiañu'u, ra ^kachi ña saa:
Na ndasaka'nu yo ra ^ndu'u nuu tiayu ka'nu
xi'in ra kuu ndikachi lo'o
saa chin kuenda ndia kan va kuvi ña to'o,
ña ka'nu, xi'in ña ku ndiee
ndia ndikaa ndiku'un,
^kachi ña.
―¡Ndixa, saa ke iyoo va ña! ―kachi ña.
Ra *ndakusiti tu oko kumi saa ndia xikua'a kan va, ra ^ndasaka'nu ni na ra tiaku ndiaa ndikaa ndiku'un.
Ra te *xini yu *ndaxi ra kuu ndikachi lo'o kan tuni ña nuu, saa ra *xini so'o yu ndika'an iin ña tiaku, ña nuu, ra iin ta ku'va kuu ta nda'yu savi saa kuu, ra ^kachi ña saa:
―¡Na'a, ra kuni kun! ―*kachi ña.
Ra saa *kuyachin yu ra *xini yu kanata iin kuayu yaa, ra *xini yu yoso iin tiaa ri, ra ^ni'i ra iin itun tu kini ra , ra *ndaki'in ra iin ña'a ña kù'ùn ra, ña nani corona, ra kanata ra ña *xakanaa ra, ra xa iyoo nduvi ra ña sakanaa ka ra.
Ra te *ndaxi ra kuu ndikachi lo'o kan tuni ña uvi, ra saa *xini so'o yu ndika'an ña tiaku ña uvi, ^kachi ña saa:
―¡Na'a ra kuni kun! ―kachi ña.
Ra saa kuyachin yu ra *xini yu *kanata inka tuku kuayu, ri kua'a ñù'ù, ra *xini yu ^yoso iin tiaa ri, ra *ndaki'in ra ndiee ña sandi'i ra xa'a ña va'a ña iyoo xiin na yuvi, ra na xa'a na ka'ni ta'an ndi'i na, ra *ndaki'in tu ra iin ichi chee va.
Ra te *ndaxi ra kuu ndikachi lo'o kan tuni ña uni, ra saa*xini so'o yu ndika'an ña tiaku ña uni, kachi ña saa:
―¡Na'a ra kuni kun! ―kachi ña.
Ra saa *kuyachin yu ra *xini yu iin kuayu ndiaa, ra ^yoso iin tiaa ri, ra ^ni'i ra iin kàà ña ^káta ña'a.
Ra saa *xini so'o yu ndika'an iin tachi tiañu kumi saa ña tiaku kan ^kachi ña saa:
―Iin litro lo'o nuni trigo, a iin maquila cebada ke koo ya'vi na iin kii nduvi; ndi su na ndï'i xa'a aceite xi'in vino chi na koo va ra kan ―kachi ña.
Ra te *ndaxi ra kuu ndikachi lo'o kan tuni ña kumi, ra saa *xini so'o yu ndika'an ña tiaku ña kumi, ^kachi ña saa:
Ra saa kuyachin yu ra *xini yu iin kuayu, ri kua̱án ndi̱ì, ra yoso iin tiaa ri, ra ra xa'ni ke nani ra, ra sata ra yo'o ndikun ña ndi̱ì ra *ndaki'in ra ndiee ña sandi'i ra xa'a iin ta'vi ña yuuvi yo'o  ra kuvi kua'a ni yuvi sa ra xi'in kuachi, xi'in soko, xi'in kue'e, ra ndia kiti kue'e, ri iyoo iku va kuvi ri ndakoyo ña sandi'i ri xa'a na sa ra.
Ra te *ndaxi ra kuu ndikachi lo'o kan tuni ña u'un, ra saa *xini yu tixi altar yii, ra ndee yuvi na ndixi'i xa'a tu'un Ndioxi, na tuun ni xindikun ichi ra, ra kuëe nindiko ini na.
Ra ndiee ka vi ^ka'an na ^kachi na saa:
―Tata Ndioxi, Ra Yii, Ra Ndixa, ¿ama vi ke sandaku kun kuachi xi'in na iyoo nuu ña yuuvi, ra sando'o kun na xa'a ña *xa'ni na ndu'u? ―^kachi na.
Ra saa *taxi Ndioxi tikoto yaa ndakundixi na, ra ndika'an ra xi'in na ña na ndakindiee ka na salo'o tiempo, chi iyoo ka va na ta'an na, na kumani ka kuvi ta ku'va ndo'o na yo'o xa'a ña ndikun na ichi Ndioxi.
Ra te ndaxi ra kuu ndikachi lo'o kan tuni ña iñu, ra saa *xini yu ña ndiee ka vi nditaan, ra ñu'ù káà, ra iin nundiaa níí ña, iin ta ku'va kaa iin tikoto ndiaa, saa *nduu ña, ra yoo, ra iin ndukua'a níí tu ri kan va, iin ta ku'va íín ni̱i̱ saa nduu ri.
Ra *ndikoyo kimi, ri ndee nuu ndivi kaa nuu ñu'ú, ta ku'va ^ndo'o koxi ta ^koyo ri, ta ndiee ni ^kani tachi, nda'a itun koxi.
Ra ndivi kaa, ra iin ta xa tutu ña ^ndatuvi, iin saa xa ña *ndatuvi ña, ña ndi'i xa'a ña; ra takundi'i iku na'nu xi'in xiki vali ña ñú'u ni'ni tiañu tiañu'u, ra iin ndanama yaa ña nuu ^ndita ña.
Ra na kuu rey nuu ña yuuvi yo'o, xi'in na kuna'nu, xi'in na kuika, xi'in na kuna'nu nuu na soldado, xi'in na iyoo ni ndiee nda'a xi'in takundi'i na xachiñu tatu, xi'in takundi'i na xika ndika, ra *tise'e ndi'i va na yavi yu'u kava, xi'in tiañu kava na'nu.
Ra ka'an na xi'in ko'ndo na'nu xi'in yuu na'nu kan ^kachi na saa:
―¡Koyo ndo sata ndi ra tise'e ndo ndu'u nuu ra ka'nu, ra ndu'u tiayu ka'nu kaa, xi'in nuu Jesucristo ra kuu ndikachi lo'o, saa chin sáa̱ ni ini ra!
Chi vichin ke ^ndixaa kii ña taxi Ndioxi tundo'o ka'nu. ¿Ra yoo vi ku na kuchuun kaku nuu ña? ―^kachi na.
Te ndi'i kuu ña yo'o, ra saa *xini yu kumi na ku tatun Ndioxi, ra ^ndita na kumi saa tutun ña yuuvi, ña ^tiin na tachi, ña na käka ka ña nuu ñu'u, nii nuu tiañu'u, ra nii nda'a itun kuii na käni ka ña.
Ra *xini tu yu *kanata inka ra tatun Ndioxi, chi nuu ^kanata ñu'u, ra kuu mii ra tuni Ndioxi ra tiaku, ra ndiee ka vi ndika'an ra xi'in kumi saa na tatun Ndioxi, na xa kuu mii ndiayu ña sando'o na ñu'ú yo'o, ra sa tu tiañu'u va.
―Sandö'o ña'a ndo ñu'ú, xi'in tiañu'u, ra nii itun kuii, chi ndiakua te na sandi'i yo kani yo tuni tiaan na xa chiñu nuu Ndioxi yo, ra ndia saa ke na kuu tundoo ñaa ―kachi ra.
Ra saa *xini so'o yu ña *ndakoo ndia'vi na  ndiñani tuni kan ra iin ciento uvi xiko kumi mil yuvi kuvi na; ra na yo'o kuvi na kuu ndise'e na ñuu Israel.
Ra yoo ke *ndakoo ndiavi ta uxi uvi mil ta uxi uvi mil na ndiñani tuni: Ra na kuu ndise'e ra Judá ra uxi uvi mil kuvi na ndiñani tuni; ra na kuu ndise'e tu ra Rubén ra uxi uvi mil ku tu na kan va ndiñani tuni; ra na kuu ndise'e ra Gad, ra uxi uvi mil ku tu na kan va ndiñani tuni;
Ra na kuu ndise'e ra Aser, ra uxi uvi mil ku tu na kan va ndiñani tuni; ra na kuu ndise'e ra Neftalí, ra uxi uvi mil ku tu na kan va ndiñani tuni; ra na kuu ndise'e ra Manasés, ra uxi uvi mil ku tu na kan va ndiñani tuni;
Ra na kuu ndise'e ra Simeón, ra uxi uvi mil kuvi tu na kan va ndiñani tuni; ra na kuu ndise'e tu ra Leví, ra uxi uvi mil ku tu na kan va ndiñani tuni; ra na kuu ndise'e ra Isacar, ra uxi uvi mil ku tu na kan va ndiñani tuni;
Ra na kuu ndise'e ra Zabulón, ra uxi uvi mil ku tu na kan va ndiñani tuni; ra na kuu ndise'e ra José, ra uxi uvi mil ku tu na kan va ndiñani tuni; ra na kuu ndise'e tu ra Benjamín, ra uxi uvi mil ku tu na kan va ndiñani tuni.
Te ndi'i *kuu ña yo'o, ra saa *ndakoto'ni yu, ra *xini yu kua'a ni yuvi, ra nii köo kundiee ka'vi na chi kua'a ni kuvi na, ra iin ni kuvi ña yuuvi ke *kee na, ra takundi'i nuu yuvi kuvi na, xi'in na kee takundi'i ñuu, xi'in na ka'an ndia ndia ka nuu tu'un, ra ^ndita na nuu íin tiayu ka'nu, xi'in nuu íin ra kuu ndikachi lo'o, ra ^ndixi na tikoto yaa, ra ^ni'i na ñu̱u̱.
Ra ndiee ka vi ka'an na kachi na saa:
“Iva yo Ndioxi ra ^ndu'u nuu tiayu ka'nu
xi'in ra kuu ndikachi lo'o
kuvi ndia ^sakaku yoo”,
^kachi na.
Ra iin xinunduu takundi'i na tatun Ndioxi ^ndita na nuu íin tiayu ka'nu, xi'in nuu ndee na xikua'a, xi'in nuu ndee kumi saa ña tiaku kan, ra *ndakusiti na, ra ndiakua *nditiandiaa nuu na ndia nuu ñu'u, nuu íin tiayu ka'nu kan, ra ^ndasaka'nu ka vi na Ndioxi,
^kachi na saa:
Kuenda Ndioxi ke kuu ña va'a, ña ka'nu, ña ndichi,
tu'un to'o ña kuu tixa'vi, xi'in ña to'o ña tiaku ini,
xi'in ña ku ndiee, xi'in ña ndaku.
Ra ña yo'o ku kuenda Ndioxi yo iin ndisaa kii, \q iin ndisaa tiempo. Amén,
kachi na ka'an na.
Ra saa ndika'an iin ra xikua'a kan xi'in yu kachi ra saa:
―¿Yoo kuvi na ndixi tikoto yaa yo'o, ra ndia mii ke kee na? ―*kachi ra xi'in yu.
Saa *ndakuiin yu kachi yu saa xi'in ra:
―Tata, mii kun kuvi ra kundaa ini va ― *kachi yu xi'in ra.
Ra saa ndika'an ra xi'in yu kachi ra saa:
―Na yo'o kuvi na kee nuu iyoo tundo'o ra *ndakatia na tikoto na xi'in ni̱i̱ ra kuu ndikachi lo'o, ra *nduyaa ña.
Ra xa'a ña kan ke ^ndita na nuu íin tiayu ka'nu nuu ndu'u Ndioxi vichin, ra ^ndasaka'nu na ra ini veñu'u ña íin ndivi, ñuu ka'ñu, ra kondiaa ra na xi'in ndiee ra.
Ra küvi ka na soko, ra nii ndächi ka tu ini na tiakuii va, ra nii ñu'ù káa, ra kä'mi ka ña na, ra ndia nii lo'o ka ka'ni küni na.
Saa chi ra kuu ndikachi lo'o ra ndichi ma'ñu tiayu ka'nu kuvi ra ki'in kuenda xi'in na; ra ta koo ndikachi vali saa ke koo na nuu ra, saa chi kundiaka ra na ku'un na xi'in ra nuu ndikaa tiakuii, rá ko'o na, ña kutiaku na iin ndisaa kii. Ra mii Ndioxi va kuvi ra ndaku'va tiakuii nuu na ña ^xáku na ―kachi ra xi'in yu.
Saa ra *xini yu ndita uxa na tatun nuu Ndioxi, ra *taxi ra uxa itun tu tivi na nda'a na.
Ra saa *xaa iin ra tatun Ndioxi, ra xikundichi ra nuu íin altar yii, ra ^ni'i ra iin kaa ña oro ña ^ichi'ma, ra *taxi Ndioxi kua'a ni ka xuxa va'a nda'a ra, ña chi'ma ra, ra na ndakuta'an ña xi'in tu'un ña ka'an na yii, na ku se'e Ndioxi. Ra saa *chindee ra ña ^ni'i ra nuu altar yii, ña oro, ña ^ndichi nuu íin tiayu ka'nu kan.
Ra i'ma xuxa va'a, ña ^kee nda'a ra tatun Ndioxi kan, ña ichi'ma ra, ra ^ndakita'an ña xi'in tu'un ña ka'an na yii xi'in Ndioxi, ra ^kuandaa ña suvi mii nuu ndu'u Ndioxi va.
Ra saa *sandakutu ra tatun Ndioxi kan kaa ña ichi'ma ra xi'in ñù'ù ña xixi nuu altar yii, ra *sako'ni ra ña nuu ña yuuvi yo'o, ra xa'a iin ka'ndi kuu ra iin nini'i kuu, ra iin xa'a koyo taxa, ra ndiee ka vi *nditaan.
Ra saa xa'a ndakoo nduvi uxa saa na tatun Ndioxi, ña tivi na itun tu ni'i na.
Ra te *tivi ra tatun Ndioxi ra nuu kan itun tu ni'i ra, saa ra ndikun xa'a ^kuun ni nduu ñíin xi'in ñù'ù ña ndikavanuu ni̱i̱ xi'in, ra ndixixi ku'va iin ta'vi ñu'u yo'o  xi'in itun kuii, xi'in takundi'i iku kuii.
Ra te *tivi tu ra tatun Ndioxi ra uvi kan itun tu ni'i ra, saa ra ku'va takaa iin iku chee ña xixi, saa kaa ña *ndakava, ra *ndikita ña ini tiañu'u, ra iin ña'ñu  kuvi tiañu'u ra nduu ni̱i̱ xa ña.
Ra ndixi'i tu ku'va iin sava kiti ri ñú'u ini tiañu'u, ra ndi'i tu xa'a iin sava itun tu xika nuu tiañu'u va.
Saa ra te *tivi ra tatun Ndioxi ra uni kan itun tu ni'i ra, ra saa *kee iin kimi chee ndivi *ndakava ri iin ña'ñu  nuu ña yuuvi nuu kana tiakuii, ta kuu nuu kana itia na'nu xi'in nuu kana tiakuii vali; ra iin ndichi ndichi ñù'ù sata ri ña ^xixi ri.
Ra ti Iva  ke nani kimi kan, ra iin sava kuvi tiakuii ra *nduu iva xa ri, ra tiaa ni kua'a kuvi yuvi ndixi'i xa ra, ña nduu iva ra.
Ra saa *tivi ra tatun Ndioxi ra kumi kan itun tu ni'i ra, saa ra nini'i kue'e va iin ña'ñu  ñu'ù xi'in yoo, ra saa tu kimi va; ra saa tu kii nduvi xi'in ñuú va, ra nindayë'e ka iin sava ká'ñu xi'in ñuú.
Ra saa *xini yu ^ndachi iin ra tatun Ndioxi ^xika ra ma'ñu ndivi, ra ndiee ka vi ka'an ra ^kachi ra saa:
―Nda'vi ni ndo'o, Nda'vi ni ndo'o, Nda'vi ni ndo'o, na ndee nuu ñu'ú, te na tivi na tatun Ndioxi, na uni, na kumani ka tivi itun tu ni'i na ―^kachi ra.
Ra te *tivi ra tatun Ndioxi ra u'un kan itun tu nii ra, saa ra *xini yu *kee iin kimi ndivi ra *ndakava ri nuu ñu'u, ra *taxi Ndioxi yave ña ndakuña yu'u yavi chee ñà'a ña kunu ni nda'a ri.
Ra tiañu i'ma kan *ndakoyo tika ri na'nu ni, ra iin *ndasi níí ri nuu ñu'ú, ra *ndaki'in ri ndiee ta ku'va iyoo tisu'ma.
Ra saa *xa'ndia Ndioxi chiñu nuu ri ña na sandï'i ri xa'a ndia ndia iku kuii ña iyoo nuu ñu'ú, xi'in itia kuii, xi'in itun kuii na'nu, chi takua yuvi na köo tuni Ndioxi yoso tiaan va kuvi na na sando'o ri.
Ra saa *taxi tu Ndioxi ndiayu nda'a ri ña na sando'o ri na yuvi, ra u'un níí yoo ke sando'o ri na; ndi su na kä'ni ri na. Ra iin ta ndo'o na ta kani tisu'ma na saa ke ndo'o na sa ri.
Ra kii ña kuu ña yo'o, ra kuni yuvi ña kuvi na, ndi su küvi na; ra nii na nduku ni va na ña kuvi na, ndi su kutiaku va na. Saa chi süvi kii kuvi na ke chi kunu tu mii va ña xa'ni ndii nuu na.
Ra tika kan, ra ta ku'va íin kuayu, ri xa̱ iyoo nduvi ku'un nuu kuachi, saa íin ri; ra ñu'u ri iin ña'a ra ta íin corona kàà ña oro, saa íin ña. Ra nuu ri, ra ta íin kuvi nuu yuvi, saa íin nuu ri.
Ra ixi xini ri, ra ta íin ixi xini na si'i, saa íin ña; ra nu'u ri, ra ta íin nu'u ndika'a saa íin ña.
Ra ña'a ña ndixi ri, ra ta íin kàà ña ndiee ni, saa íin ña; ra iin nini'i kuu nda'yu ndixin ri, iin takuu yu'u carro tu kañu'u kuayu ri kua'an nuu kuachi, saa kuu yu'u ña.
Ra su'ma ri, ra iyoo iñu̱ nuu ña, ra ta íin su'ma tisu'ma, saa íin ña; ra iyoo ndiee ña ña sando'o ña yuvi u'un níí yoo.
Ra ra kuu rey ra ^xa'ndia chiñu nuu tika kan kuvi ra tatun ra ndikaa yavi chee ña'a ña kunu ni kan. Ra Abadón ke nani ra tu'un hebreo, ra tu'un griego ke nani ra Apoleón. Ra tu'un yo'o kachi ña saa, Ra sandi'i xa'a yuvi.
Ña yo'o kuvi tundo'o ñà'a, ña nuu, ña xa ndiya'a, ra vaxi ka va inka uvi ña.
Ra te *tivi ra tatun Ndioxi ra iñu kan itun tu ni'i ra, saa ra *xini so'o yu tachi iin yuvi tiañu kumi saa ndiki altar, ña oro, ña ndichi nuu Ndioxi.
Ra ndika'an ña kachi ña saa xi'in ra tatun Ndioxi ra i̱ñu̱ kan:
―Ndaxí kumi saa na tatun, na nu'ni yu'u itia ka'nu rá nani Eufrates ―kachi tachi kan xi'in ra.
Saa ra *ndaxi ra kumi saa na tatun kan, ña ka'ni na iin tavi na ndee nuu ña yuuvi yoo, chi na tatun yoo kuvi na *xavaa Ndioxi ña xa na koo nduvi na hora yo'o, xi'in kii yo'o, xi'in yoo yo'o, xi'in kuiya yo'o.
Ra su'va ke iin kuayu kan xi'in ndia yoso ri *xini yu: ^ni'nu ndia ña'a ña isa'vi ndia, ra saa tu kuayu kan va, ra iin kua'a ñù'ù ña, ra kuu tu ña iin mii ñù'ù kuii va, ra kuu tu ña iin mii ñù'ù kuaan va. Ra xini kuayu kan, ra ta iin xini ndika'a, saa íin ña; ra kee ñù'ù yu'u ri, xi'in i'ma, xi'in ñu'ú ka'ndi ña kuu ñu'ú kuaan.
Ra iin ta'vi na yuvi yo'o ndixi'i xi'in ñù'ù, xi'in i'ma, xi'in ñu'ú ka'ndi ña kee yu'u kuayu kan.
Saa chi ndiee kuayu kan, ña sando'o ri yuvi, ra iyoo ña chi yu'u ri, ra iyoo tu ña chi nu su'ma va ri; ra su'ma ri, ra iyoo xini ña, ra ta ku'va íin xini koo, saa íin ña, ra sando'o ni ri na yuuvi yo'o xi'in ña.
Ra yuvi na nindoo, na ndixï'i xi'in tundo'o yo'o, ra nii ndo'o ni va na, ndi su ndixïin na ña ndakoo na ña vä'a ña ^xa na, ra nii nindäkoo tu na ña kañu'u na ti ndiva'a, xi'in ña kuu na'na, ña kuu oro, xi'in ña kuu plata, xi'in ña kuu kàà, xi'in ña kuu yuu, xi'in ña kuu itun, ña'a ña iyoo tinuu ra xïni ña, ra nii xïni tu so'o va ña, ra nii küvi tu kaka va ña.
Ra nii nindandïko tu ini na ña ^xa'ni na yuvi, xi'in ña ^xa tasi na, ña xa tu'va na, xi'in ña ^xika na ña yuuvi ña iyoo ni tani na, xi'in ña xakui'na na.
Ra saa *xini yu inka tuku ra tatun Ndioxi, ra ndaku ni, ra *kee ra ndivi vaxi nuu ra, ra iin ndixi níí ra viko, ra íin iin chilanki xini ra, ra iin ta ku'va ye'e ñu'ù saa ye'e nuu ra; ra xa'a ra, ra iin ta xa ñù'ù te iin ndukuiin ndukuiin ña, ña xixi ña, saa íin xa'a ra.
Ra ^ni'i ra iin tutu lo'o ra nuña nuu ña, ra te xiku ndichi ra, ra xani ra xa'a kua'a ra nuu tiañu'u, ra xa'a ichin ra xani ra nuu ñu'ú.
Ra ndiee ka vi ninda'yu ra, iin ta ku'va nda'yu iin ndika'a te ndukue'e ri, saa kuu ninda'yu ra. Ra te ndi'i ninda'yu ra, saa tiaku ndika'an uxa tachi ña ndasun ní ka'an, ta ku'va kuu te nda'yu savi.
Ra te ndi'i ndika'an uxa saa tachi ña ndasun ni ka'an kan, ra saa *kuni yu tiaa yu ña ndika'an ña, ra saa tu'va xini so'o yu iin tachi chi ndivi, ra ndika'an ña xi'in yu kachi ña saa:
―Taxi va'a tu'un ña ndika'an uxa saa tachi, ña ndiee ni ndika'an yo'o, ra tiäa kun ña ―kachi ña xi'in yu.
Ra ra tatun Ndioxi ra *xini yu *xani ndichi iin xa'a nuu tiañu'u kan, xi'in nuu ñu'u, ra *ndo̱ni'i ra nda'a kua'a ra chi ndivi.
Ra *china'á ra Ndioxi ra tiaku iin ndisaa kii, iin ndisaa tiempo, Ndioxi ra *xava'a ndivi xi'in ña'a ña iyoo nuu ña, ra *xava'a ñu'ú xi'in takundi'i ña'a ña iyoo nuu ña, ra *xava'a tiañu'u xi'in takundi'i ña'a ña iyoo ini ra, ra ndika'an ra kachi ra saa:
―Köo ka kii ña kundiatu Ndioxi ña saxinu ra ña ndika'an ra,
chi te na xa'a ra tatun Ndioxi ra uxa kan, ña tivi ra, itun tu tivi ra, saa ra ndikun saxinu va Ndioxi nuu chiñu ra, ña iyoo se̱'è, ta ku'va *kachi ra xi'in na ndika'an tu'un ra, na ndixika chiñu nuu ra xina'a ―kachi ra tatun Ndioxi kan.
―Kua'an ki'in tutu lo'o, ña nuña, ña ^ni'i ra tatun Ndioxi ra ndichi nuu tiañu'u xi'in nuu ñu'ú kaa ―kachi ña xi'in yu.
Ra saa ndixa'an yu ndika'an yu xi'in ra tatun Ndioxi kan, ña na taxi ra tutu lo'o kan nda'a yu, ra saa *taxi ndixa va ra ña, ra ndika'an ra xi'in yu kachi ra saa:
―Ki'in ña ra kaxi kun ña, ra iin ta vixi ñuñu saa kuu vixi yu'u kun xi'in ña, ndi su chi ini kun ra ña kuu iva va kuvi ña xi'in ña ―kachi ra xi'in yu.
Ra saa *ki'in yu tutu lo'o kan nda'a ra tatun Ndioxi kan, ra *xaxi yu ña, ra vixi ka vi *kuu yu'u yu xi'in ña, iin ta ku'va vixi ñuñu iin saa vixi ña, ndi su te nduxinu ña tixi yu, ra iin *kuu iva tixi yu xi'in ña.
Ra saa ndika'an tuku ra xi'in yu kachi ra saa:
―Xiniñu'u na ndatu'un tuku va kun xa'a ña sa Ndioxi xi'in takundi'i yuvi, xi'in na ka'an ndia ndia ka nuu tu'un, xi'in na kuna'nu, xi'in takundi'i na ndee ñuu na'nu ―kachi ra xi'in yu.
Ra saa *taxi iin na iin ndo̱o̱ ñu'u ndaa yu, ra ta kaa iin itun tu ki'in ku'va na ña'a, saa kaa nu, ra ndika'an na xi'in yu kachi na saa:
―Kua'an ra ki'in kun ku'va veñu'u Ndioxi, xi'in nuu altar yii, ra ka'vi kun yuvi na ñú'u ndasaka'nu Ndioxi ini veñu'u ñaa.
Ra na ndoo va chi nuu ke'e veñu'u ñaa, chi xa nda'a na yuvi, na xïni Ndioxi va nindoo ña, ña sayakua na ña uvi xiko uvi yoo. Ña kan ke chü'un ku'va ka kun ña.
Ra ti'ví yu uvi tiaa ndia ndakuiin xa'a chiñu yu, ra ka'an ndoso ndia tu'un yu iin mil uvi ciento uni xiko kii, ra kundixi ndia tikoto ña tumí, ña kue'e ní, xa'a ña kuni yu ña na ndiko ini na yuvi xa'a kuachi ña xá na.
Ra uvi saa ndia yo'o kuvi uvi saa itun kuii, tu va'a, tu nani olivo, ra kuu tu ndia uvi saa kàà ña ndita ñù'ù nuu, ña tuun nuu Ndioxi ra ka'nu ra xava'a ñu'ú va.
Ra tu ndia na kuni sa ña u'vi xi'in ndia, saa ra kee ñu'ù yu'u ndia ña ka'mi ña na; ra su'va ke kuvi̱ takundi'i va na kuni sandi'i xa'a ndia.
Ra ndia yo'o, ra iyoo ndiee ndia ña ndasi ndia ndivi, ra küun ka savi kii ña kaka ndia ka'an ndoso ndia tu'un yu, ra iyoo tu ndiee ndia ña ndasa ndia tiakuii ni̱i̱ va, ra sando'o ndia na yuuvi, xi'in ndia ndia ka nuu tundo'o ñà'a ndixaá ka mii ichi kuni va ndia.
Ra te xa na sandi'i ndia ña ka'an ndoso ndia tu'un yu, ra saa kanata iin kiti ñà'a yu'u yavi chee ñà'a ña kunu ni kan, ra kanita'an ri xi'in ndia, ra kuchuun va ri ña ka'ni ri ndia.
Ra uni kii sava ke kundee iki kuñu ndia, ra kuni takundi'i yuvi na ndee inii kuvi ñuu ña, xi'in ndia ndia ka nuu yuvi, xi'in na ^ka'an ndia ndia ka tu'un, xi'in na ndee inii kuvi ñuu na'nu, ra ndüxin na ndia.
Ra takundi'i yuvi na ndee nuu ñu'ú, ra tiaa ni kusii ini na ña kuvi ndia, ra xa'a na kakin na viko ña kusii ní ini na, ra xa'a na sani'i na ña'a ta'an na, saa chi uvi saa ndia ndika'an ndoso tu'un Ndioxi, ra tiaa ni *sando'o ndia na ndee nuu ñu'ú tuvi na.
Ndi su te na xinu uni kii sava, saa ra sandatiaku va Ndioxi ndia, ra ndakoo tuku va ndia, ra takundi'i yuvi na kuni, ra tiaa ni yu'vi na.
Ra saa ndiee ka vi tiaku ka'an iin tachi, chi ndivi xi'in ndia, kachi ña saa:
―¡Na ndaa ndo chi yo'o! ―kachi ña.
Ra saa nandaa ndia chi ndivi xi'in viko, ra kuni takundi'i va na sàa̱ ini xini ña'a.
Ra mii hora kan, ra ndiee ka vi taan, ra xi'in ña ndiee ni taan kan ra ndi'i va xa'a iin ta'vi lo'o ñuu na, ra kuvi uxa mil yuvi. Ra na ndoo, küvi, ra yu'vi ka vi na, ra xa'a na ndasaka'nu na Ndioxi, ra ndu'u ndivi.
Yo'o ke na kundaa ini ndo, chi ña yo'o kuvi tundo'o ña uvi ña kuu, ra xa kuyachin tuku va tundo'o ña uni vaxi ña ―*kachi na xi'in yu.
Ra te *tivi ra tatun Ndioxi ra uxa kan itun tu ni'i ra, saa ra iin nini'i tiaku ka'an na chi ndivi, ra kachi na saa:
Inii saa nuu ^xa'ndia na yuuvi chiñu,
ra xa kuenda Iva yo Ndioxi va *nduu ña xi'in Jesucristo,
ra ka'ndia ra chiñu nuu inii saa ña yuuvi iin ndisaa kii,
iin ndisaa tiempo, ndia ndikaa ndiku'un,
^kachi na.
kachi ndia saa:
Ndataxi ni ndi tixa'vi nda'a kun, Tata Ndioxi,
ra kuu mii takundi'i ndiee,
chi yo'o kuvi ra iyoo vichin,
ra yo'o kuvi tu ra xa iyoo te yachi va,
ra yo'o kuvi tu ra kixi kii ña vaxi va,
ra kuu mii kun ndiee,
ña ka'ndia kun chiñu nuu inii saa ña yuuvi.
Ra na ndee nuu inii saa ña yuuvi, ra sáa̱ ni ini na xini na yo'o,
ndi vichin ke ndixaa kii ña ndukue'e kun xi'in va na.
Ra sandaku kun kuachi xi'in takundi'i na ndixi'i,
ra taxi kun ña va'a nda'a na ndika'an ndoso tu'un kun,
xi'in na yii na ndikun yo'o,
xi'in na xato'o kivi kun,
xi'in na nda'vi na ndikun;
ra sandi'i kun xa'a na ^sandi'i xa'a ña yuuvi,
^kachi ndia.
Ra saa *ndanuña veñu'u Ndioxi ña ndichi ndivi, ra ini veñu'u kan tuvi íin xatun yii nuu ñú'u tutu yii ña kuu ndiayu Ndioxi ña kindoo ra xi'in na. Ra saa *xa'a koyo taxa, ra iin nini'i kuu, ra iin ka'ndi kuu kani savi, ra ndiee ka vi *nditaan, ra *ku̱u̱n ní tu nduu ñí'i va.
Ra saa *xini yu ^kuu iin ña chee ni nuu ndivi, ra su'va ke iyoo ña: Iin ña si'i ra ndixi ña ñu'ù, ra ndikaa yoo tixi xa'a ña, ra iin xinu nduu uxi uvi kimi xini ña, ra ndaña'a ri ña kuu ri iin corona.
Ra ña ñú'ú se'e va kuvi ña, ra ndiee ka vi ^nda'yu ña, ña *xa'a xa'ndia ña ini ña, saa chi ña xa ^kuni kaku va kuvi se'e ña.
Ra inka tuku va ña chee ni *xini yu ^kuu nuu ndivi, ra su'va ke iyoo ña: Iin ko̱o̱ ñà'a chee kuvi ri kanata, ra ri kua'a kuvi ri, ra uxa kuvi xini ri, ra iin iin corona ñu'u ña, ra iyoo tu uxi ndiki va ri.
Ra xi'in su'ma ri *kañu'u ri iin ti'vi lo'o kimi, ri ndee nuu ndivi, ra *sakoyo ri ri ndia nuu ñu'ú. Ra saa xikundichi ri nuu ña si'i ña xa ^numi kaku se'e kan, ña ^ndiatu ri kaxi ri se'e ña te na kaku su'va ña.
Ra saa *kaku se'e ña'a kan, ra tiaa lo'o kuvi ra *kaku, ra ra kan kuvi ra kuu ra kuchee ka'ndia chiñu nuu inii saa ña yuuvi, ra ndaku ni ka'ndia ra chiñu xi'in iin itun kàà tu kuni'i ra. Ra saa *ndaki'in va na ra lo'o se'e ña'a kan nda'a ña ra kua'an ra chi ndivi nuu íin tiayu ka'nu tu ndu'u Ndioxi xa'ndia ra chiñu.
Ra saa *xinu ña'a kan kua'an ña iin iku yuu nuu tise'e ña, nuu xa xanduvi Ndioxi koo ña, ra ikan ke kondiaa na ña iin mil uvi ciento uni xiko kii.
Ra te ndi'i *kuu ña yo'o, saa ndixiyo iin kuachi chee chi ndivi: Ra ra tatun Ndioxi ra nani Miguel xi'in na tatun Ndioxi na ^ita'an xi'in ra, ra ^kanita'an na xi'in koo ñà'a chee kan, xi'in na tatun ri, na ^ita'an xi'in ri.
Ra ko̱o̱ ñà'a kan xi'in na ^ita'an xi'in ri, ra ndiküchuun ri chi ndi'i va xa'a ri, ra ninï'i ka ri nuu koo ri ndivi xi'in na ^ita'an xi'in ri.
Ra su'va ke *ndo'o ko̱o̱ ñà'a, ri kuu ko̱o̱ yata ni, ri kuu timia'an, ri ^sanda'vi inii saa ña yuuvi, chi *sakutia'a ra tatun Ndioxi kan ri nuu ndivi ra *sako'ni ra ri ndia nuu ñu'ú, ra ndia na tatun ñà'a na ita'an xi'in ri kuvi na *ndikoyo xi'in ri.
Ra saa *xini so'o yu ña ndiee kavi ndika'an iin tachi chi ndivi kachi ña saa:
Ndi su na ñani yo, ra xa *xakanaa va na nuu ko̱o̱ ñà'a kan, xi'in ni̱i̱ Jesucristo ra kuu ndikachi lo'o, ra *xakanaa ni tu na xi'in ña ndika'an na ña ^ndikun na Jesús va; saa chi ndiyü'vi na ña kuvi na, chin *ndataxi va na mii na ña ndixi'i na.
¡Ña kan ke na kusii ni ini ndivi, ra saa tu ndo'o na ndee ndivi va! ¡Ra ndo'o, na ndee nuu ñu'ú, xi'in nuu tiañu'u, ra nda'vi ni ndo! Saa chi timia'a ri ^ndakava nuu ñu'ú nuu ndee ndo ñáa̱, ra sáa̱ ni ini ri, saa chi ^kundaa ini ri ña salo'o ni va kii iyoo ri ―*kachi tachi kan xi'in yu.
Ra te *ndakava ko̱o̱ ñà'a kan nuu ñu'u, saa ra *xa'a ri taxí ri ña'á, ña kaku tiaa lo'o se'e kan.
Ndi su ña'á kan, ra *ta̱xi va Ndioxi uvi ndixin ña na'nu ni nda'a ña, ra ta íin ndixin tasu saa íin ña, ña va'a na ndachi ña ku'un ña iku yuu, ña koo xika ña nuu koo ñà'a kan, ra ikan ke sakuxi Ndioxi ña'á kan, uni kuiya sava.
Saa ra ko̱o̱ ñà'a kan, ra chi yu'u ri tava ri iin itia chee ka'nú, ña na tani ña'a kan, ra ndi'i xa'a ña kuni ri.
Ndi su *chindiee ta'an va ñu'ú xi'in ñà'a kan, saa chi *ndakuña ña yu'u ña, ra iin *xi'i yaa va ña itia chee, ra kee yu'u ko̱o̱ ñà'a kan.
Saa ra tiaa ni *ndisaa ko̱o̱ ñà'a kan, xi'in ña'a kan, ra saa ndaki'in ri kua'an ri ña kanita'an ri xi'in takundi'i na kúú ndise'e ña, na ^kandixa chiñu ña xa'ndia Ndioxi, xi'in na ^ndikun tu'un Jesús.
Ra saa xikundichi yu nuu yuti yu'u tiañu'u kan, ra *xini yu kanata iin kiti chee ñà'a nuu tiañu'u kan, ra iyoo uxa xini ri, ra uxi ku ndiki ri, ra iin iin corona ñu'u uxi saa ndiki kan; ra ^yoso tu'un ña ^kaña'a xi'in Ndioxi ta iin iin xini ri.
Ra kiti ña'a ri *xini yu kan, ra takaa kuvi iin kuiin saa kaa ri, ra xa'a ri, ra ta íin kuvi xa'a kiti ri nani oso saa íin ña, ra yu'u ri, ra ta kaa kuvi yu'u ndika'a saa kaa ña, ra *taxi ko̱o̱ ñà'a ri kuu timia'an kan ndiee nda'a ri, ra *taxi tu ri tiayu nuu ndu'u ri xa'ndia ri chiñu va nda'a ri, ra *taxi tu ri ndiayu ña kuu mii va ri nda'a ri.
Ra saa *xini yu iin xini ri, ra tiaa ní i̱yo̱ kaa ña, ña takue'e ña, chi ñä'a ka ña, ña nduva'a ña, ndi su *nduva'a va ña. Ra tiaa ni *ndakanda ini takundi'i yuvi na ndee nuu ñu'ú, ra saa *ndakundikun takundi'i va na kiti chee ña'a kan.
Ra ^ndasaka'nu ní na ko̱o̱ ñà'a kan, chi *taxi ri ndiayu nda'a kiti ña'a ri *kanata nuu tiañu'u kan, ra ^ndasaka'nu ni tu na kiti chee ña'a kan va, ra ndika'an na *kachi na saa:
―¿Yoo vi kuvi na kuchuun sa ña ^xa kiti chee ña'a yo'o, ra yoo vi kuvi na ^kuchuun tu kata'an xi'in ri? ―*kachi na.
Ra *ndaki'in tu ri ndiayu ña kaña'a ri xa'a Ndioxi, ra ka'an tu ri ña kuu ri ndioxi va, ra *ndaki'in ri ndiayu ña ka'ndia ri chiñu, uvi xiko uvi yoo.
Ra saa *xa'a ri kaña'a ri xa'a Ndioxi, xi'in xa'a nuu iyoo ra, ra saa tu xa'a na ndee ndivi va.
Ra *ndasaka'nu takundi'i va na ndee nuu ñu'ú kiti ña'a kan; ra na *ndasaka'nu kiti ñà'a kan kuvi yuvi na ndikä'yu kivi nuu tutu, ña ndika'yu ta sakan chituni Ndioxi ña yuuvi; ña ka'an ña kutiaku na xi'in Ndioxi, ña kuu kuenda ra kuu ndikachi lo'o, ra ndisoko na.
Ra na ^xini so'o, ra na kuni ka so'o va na.
Chi na *ndikaxin Ndioxi ku'un ve'e kaa, ra ve'e kaa ke xiniñu'u ku'un va na; ra na *ndikaxin Ndioxi kuvi xi'in ichi, ra xi'in ichi ke xiniñu'u kuvi va na. Ra yo'o ke ^ndaña'a na mii na ña kuu na na ñuu Ndioxi, ra ndinuni ni tu kandixa va na ra.
Ra te ndi'i, saa *xini yu kanata inka tuku kiti chee ña'a nuu ñu'ú. Ra iyoo uvi ndiki ri, ra takaa ndiki ndikachi lo'o saa kaa ña, ndi su iin ta ka'an ko̱o̱ ñà'a kan, ra iin saa ka'an tu ri yo'o va.
Ra iin ta iyoo ndiee kiti chee ñà'a, ri inuu *kanata nuu tiañu'u kan, ke iyoo tu ndiee ri yo'o va, ra ^xachiñu tu ri nuu va ri, ra ^xa'ndia ri chiñu nuu takundi'i yuvi na ndee nuu ñu'ú, ña na ndasaka'nu na kiti chee ñà'a ri inuu kanata kan, ri ñà'a takue'e xi̱ni̱ ra *nduva'a va ña.
Ra tiaa ni kua'a ña i̱yo̱ ^xa ri, saa chi ^kee ñù'ù chi ndivi, ra ^koyo ña nuu ñu'ú, ra ^xíní takundi'i yuvi ña ^xa ri.
Ra *sanda'vi ri takundi'i yuvi na ndee nuu ñu'ú, xi'in ndiee ña taxi kiti chee ñà'a kan nda'a ri ña iyo ni xa ri, ra *xa'ndia ri chiñu nuu na ndee nuu ñu'ú, ña na sava'a na iin na'na kiti chee ñà'a, ri nditia'ndia xini xi'in ichi, ndi su ndixï'i ri.
Ra kiti ña'a ri uvi, ri *kanata nuu ñu'ú, ra *ndaki'in ri ndiayu ña sandaka'an ri na'na kiti chee ña'a ri inuu kanata nuu tiañu'u, ña va'a na ndaka'an ña, ra ka'ni ña takundi'i yuvi na xïin kañu'u ña.
Ra *xa'ndia ri chiñu nuu takundi'i yuvi, na vali xi'in na na'nu, na kuika, xi'in na nda'vi, na xika ndika, xi'in na xachiñu nda'vi nuu yuvi ndi su köo ya'vi na, ña na ñani tuni chi nda'a kua'a na, a tiaan va tu na.
Ra ndia nii na küvi sata, ra nii küvi tu xiko va na, tu köo tuni ri, a kivi ri, a numero ña kúú kivi ri, ndu'u nda'a kua'a na, a tiaan va tu na.
Ra yo'o ke xiniñu'u ní va ña xini tuni nuu yuvi, ra na iyoo ña xini tuni ra na nanduku na ni ke kuni kachi numero kiti chee ña'a kan, chi numero iin yuvi va kuvi ña, ra iñu ciento uni xiko iñu kuvi ña.
Ra te ndi'i, saa *xini yu ndichi ra kuu ndikachi lo'o xini iku chee ña nani Sión, ra ndita iin ciento uvi xiko kumi mil yuvi xi'in ra, ra ndu'u kivi ra xi'in kivi Iva ra tiaan na.
Ra saa *xini so'o yu iin tachi chi ndivi, ra iin nini'i kuu iin ta kuu yu'u iin itia chee iin saa kuu, a iin ta kuu tu ta ndiee ni kani savi iin saa kuu, ra tachi ña *xini so'o yu kan, ra ta kuu ta ^saka'a kua'a ni yuvi arpa, saa kuu.
Ra ^xita na iin yaa yii, ña xaa nuu Ndioxi, ra ndu'u tiayu ka'nu kan nuu ndita kumi saa ña tiaku kan xi'in oko kumi saa ndia xikua'a kan, ra ndia nii na kuchüun kutu'va kata yaa yii kan, chi takua na iin ciento uvi xiko kumi mil, na ndikaku, na*kee tiañu na yuvi kuachi na ndee nuu ñu'u va kuvi na va'a xita ña.
Ra ndia nii tu'un ndixavä'a ini na ndatu'un na, ra ndia nii lo'o tu yakua na köo nuu Ndioxi va.
Ra saa *xini yu inka tuku ra tatun Ndioxi, ra ^ndachi ra ^xika ra nuu ndivi, ra ^ni'i ra tu'un Ndioxi ña kuëe ndi'i xa'a. Ra ka'an ndoso ra ña nuu takundi'i yuvi na ndee nuu ñu'ú: na ndee ñuu na'nu, xi'in nuu takundi'i yuvi, xi'in nuu na ka'an ndia ndia ka nuu tu'un, xi'in nuu na ndee takundi'i ñuu.
Ra ndiee ka vi ^ka'an ra kachi ra saa:
―Yu'vi ini ndo kuni ndo Ndioxi ra ndasaka'nu ndo kivi ra, chi vichin ke xa ndixaa kii ña sandaku ra kuachi xi'in na yuuvi, ra na ndasaka'nu ndo ra, chi ra yo'o kuvi ra xava'a ndivi, xi'in ñu'ú, xi'in tiañu'u, xi'in nuu kana tiakuii ―^kachi ra tatun kan.
Ra saa ^ndíku̱n inka tuku ra tatun Ndioxi, ra uvi, ra ^ka'an ra kachi saa:
―Xa *ndakava va ñuu chee ka'nu Babilonia, ra xa ndi'i va xa'a ña, saa chi ña kan kuvi ña *sanda'vi takundi'i ñuu na'nu ña na kundikun ña inka ndioxi ña kuu yuu xi'in itun ―^kachi ra.
Ra saa ^ndíku̱n inka tuku ra tatun Ndioxi ra uni, ra ndiee kavi ka'an ra kachi ra saa:
―Tu ndia iin na, na kañu'u kiti chee ñà'a ri *kanata nuu tiañu'u, xi'in na'na ri, ra taxi na ñani tuni ri nda'a na, a tiaan na,
saa ra ni'i tu na kan va tundo'o ka'nu ña taxi Ndioxi, saa chi sa̱a̱ ni ra xi'in na, ra sando'o ra na xi'in ñù'ù ña ndikavanuu ñu'ú ka'ndi xi'in, ra kuni takundi'i na tatun Ndioxi xi'in ra kuu ndikachi lo'o tundo'o ña ndo'o na.
Ra i'ma ña ^kana nuu ndo'ni na, ra iin ndisaa kii, iin ndisaa tiempo ke kana va ña, ra nii ñuu nii ka'ñu ndakindiëe vi na xa'a ña *kañu'u na kiti chee ñà'a kan, xi'in na'na ri, xi'in xa'a ña ndiñani tuni ri na.
¡Ra xa'a ña kan ke ndaku ni na koo ini na yii, na ^kandixa ndiayu Ndioxi, ra ^ndikun na Jesús, ña va'a na ndö'o na ta'an tundo'o ña'a yo'o! ―*kachi ra tatun Ndioxi kan.
Ra saa *xini so'o yu ndika'an iin tachi xi'in yu chi ndivi kachi ña saa:
―Tiaa ña ka'an yu xi'in kun yo'o: “Chi vichin, ra iin saa ndia kii ña vaxi, ra tiaa ni va'a kee yuvi na kuvi xa'a ña ndikun na Jesucristo”, ―kachi ña.
Ra saa ndika'an ka Tachi Yii *kachi ña saa:
Te ndi'i, ra saa *ndakuto'ni yu, ra *xini yu iin viko yaa, ra nuu viko yaa kan ndu'u iin tiaa, ra takaa kuvi se'e iin tiaa va kaa ra, ra ñú'u ra iin corona ña oro, ra ni'i ra iin ichi ndiakua ña ndiko ni yu'u.
Saa *kanata inka tuku ra tatun Ndioxi ini veñu'u, ra ndiee ka vi ndika'an ra xi'in ra ndu'u nuu viko yaa kan kachi ra saa:
―Xa va'a va, na xa'a kun sakee kun xi'in ichi ndiakua kun, chi xa ndixaa va tiempo ña ndakaya ña'a tata ña iyoo nuu ñu'ú, saa chi xa ndixinu va ña ―*kachi ra.
Ra saa *saya'a ra ndu'u nuu viko yaa kan, ichi ndiakua ña ^ni'i ra nuu ñu'u, ra *ndakaya ndi'i va ra ña'a tata ña iyoo nuu ñu'u.
Ra saa *kanata inka tuku ra tatun Ndioxi ini veñu'u ña ndichi ndivi, ra ^ni'i tu ra kan va iin ichi ndiakua ña ndi̱kó ni yu'u.
Saa *kanata inka tuku ra tatun Ndioxi nuu altar yii, rá ra kan kuvi ra iyoo ndiayu nda'a xa'a ñù'ù ña xíxi̱, ra ndiee kavi ndika'an ra xi'in ra ^ni'i ichi ndiakua ña ndiko ni yu'u kan kachi ra saa:
―Xa va'a xa'a kun ña ka'ndia kun uva ri iyoo nuu ñu'ú, chi xa ndichichi ni va ri ―kachi ra.
Ra saa *saya'a ra tatun Ndioxi kan, ichi ndiakua ña ni'i ra nuu ñu'u, ra xa'ndia ra ta ndoko, ta ndoko uva kan, ra saa *taan ra ri ini ña'a chee nuu kuañu na ri, ña ku'ni na ri, ra ña yo'o ke ndaña'a, ña sáa̱ ní ini Ndioxi.
Ra saa *ndiku'ni uva ini ña'a nuu xa ku'ni na ri, ña íin yachin nuu ñuu ka'nu, nuu iyoo te'e uva kan, ra ini ña'a nuu ku'ni na uva kan ndakoyo ni̱i̱. Ra tiaa ni sukun *ndaa ña chi ku'va ndia nuu ndikaa kàà ña tiin yu'u iin kuayu ke xindokoo  ña; ra uni ciento kilometro ke ndakaa ni̱i̱ kan ndixa'an ña.
Ra saa *xini yu inka tuku ña iyo ni kuu nuu ndivi, ra uxa kuvi ndia tatun Ndioxi xini yu ndita, ra ni'i ndia uxa nuu tundo'o ña kixi; ra yo'o ke ^xinu nuu ña ndukue'e ni ini Ndioxi xini ra na yuuvi.
Ra saa *xini tu yu iin ña'a ña ye'e ni, ra ta kaa kuvi tiañu'u ra ndikavanuu ñù'ù xi'in, saa kaa ña; ra yachi kan ndita na ^ni'i arpa tun taxi Ndioxi, ra na yo'o kuvi na kuchuun xakanaa nuu kiti chee ña'a xi'in na'na ri, ra nii tuni ri ndiñäni nda'a na, a tiaan na.
Ra ^xita na yaa xaa ña *xita ra Moisés ra *xachiñu nuu Ndioxi, ña ndasaka'nu na ra kuu ndikachi lo'o, ra kachi na saa xita na:
Kua'a ni ña nduvi,
xi'in ña ndichi *xava'a kun Tata Ndioxi,
ra chiñu ña xa kun,
ra ña ndaa ni va kuvi ña,
ra ndaku ni iyoo ña,
ra yo'o kuvi rey ra xa'ndia chiñu nuu takundi'i na yii.
Ra takundi'i yuvi ra ^xato'o va na yo'o, Tata Ndioxi,
ra ^ndasaka'nu na yo'o,
saa chi indaa yo'o va kuvi ra yii.
Ra takundi'i na kee ñuu na'nu,
ra nuu yo'o ke kixi va na ña ndasaka'nu na yo'o,
saa chi ^xini na ña kuu kun ra nda̱kú
^kachi na ^xita na.
Ra ta *ndi'i kuu ña yo'o, ra saa *ndakuto'ni yu, ra *xini yu ndanuña veñu'u yii ña ndichi ndivi nuu ndikaa tutu yii ña kuu ndiayu ña kindoo Ndioxi xi'in na.
Ra ini veñu'u kan *kee uxa ndia tatun Ndioxi, ra ^ni'i ndia uxa nuu tundo'o ñà'a. Ra ^ndixi ndia tikoto yaa ña taxa, ra isa'vi ndika ndia xi'in ñi̱i̱ ña oro.
Ra saa *taxi iin ña kumi ña tiaku, ña ndee nuu Ndioxi, iin iin copa ña oro nda'a uxa saa ndia tatun Ndioxi kan, ra iin chitu ndaa ña xi'in tundo'o ña taxi Ndioxi, ra tiaku iin ndisaa kii, iin ndisaa tiempo.
Ra saa *xini so'o yu ña ndiee ka vi ndika'an iin tachi ndia ini veñu'u kan, xi'in uxa saa ndia tatun Ndioxi kan, kachi ña saa:
―Kua'an ndo ra kosondiee ndo uxa saa copa ña ndo'ni tundo'o ñà'a, ña ^taxi Ndioxi nuu ña yuuvi ―kachi ña.
Ra saa ndixa'an ra tatun Ndioxi, ra nuu kan, ra *kosondiee ra copa ña ^ni'i ra nuu ñu'ú, saa ra takundi'i yuvi na ndiñani tuni kiti chee ñà'a kan, xi'in na *ndasaka'nu na'na ri, ra *ki'in kue'e ñà'a na, ña kuu kue'e tia'yu, ra ^ku'vi ni na xi'in ña.
Ra saa *kosondiee ra tatun Ndioxi, ra uvi kan, copa ña ^ni'i ra, nuu tiañu'u. Saa ra *nduu ra ni̱i̱ va, ra iin ta íin ni̱i̱ na ndixi'i na xa'ni ta'an saa nduu ra, ra ndixi'i takundi'i va kiti ri ñú'u ka'a tiañu'u kan.
Ra saa *kosondiee ra tatun Ndioxi, ra uni kan, copa ña ^ni'i ra, nuu itia, xi'in takundi'i nuu kana tiakuii, ra nduu ndi'i ra ni̱i̱ va.
Ra saa *xini so'o yu ña ndika'an ra tatun Ndioxi ra kosondiee copa nuu tiakuii kan, ra *kachi ra saa:
―Ra va'a kuvi yo'o Tata, ra yo'o kuvi ra xa tiaku ta yachi, ra tiaku kun vichin va, rá ra yii kuvi kun, saa chi xayukun kun kuachi xi'in na yuuvi
xa'a ña *xa'ni na na yii, na ^ndikun yo'o, xi'in ña *xa'ni na, na ndika'an ndoso tu'un kun te yachi, ra vichin ke ko'o na nii sa tu yo'o va, chi saa ke xiniñu'u koo va na xa'a ña *xa na ―*kachi ra.
Ra saa *xini so'o yu ndika'an inka tuku ra tatun Ndioxi, ndia nuu altar yii kan kachi ra saa:
―Ña ndixa ni kuvi va ña Tata Ndioxi ra kuu mii takundi'i ndiee, saa chi tundo'o ña ^taxi kun ra ña ndaku ni va kuvi ña, chi mii ña ndaa va ^xa kun xi'in na xa'a kuachi na ―*kachi ra.
Ra saa *kosondiee ra tatun Ndioxi, ra kumi kan, copa ña ^ni'i ra sata ñu'ù, ra ndaki'in ña ndiayu ña ndiee ni ka'mi ña yuvi xi'in ka'ni ña.
Ra *sandi̱i ni ña takundi'i yuvi xi'in ka'ni ña; ra ni saa chi ndixïin na ña nandiko ini na, ra kandixa na Ndioxi, chi na ndiee ka ndikaña'a va kuvi na xa'a Ndioxi, ra *taxi tundo'o kan.
Ra saa *kosondiee ra tatun Ndioxi, ra u'un kan, copa ña ^ni'i ra nuu iin tiayu ndu'u kiti chee ña'a kan, ra saa *kuñaa inii kuvi nuu xa'ndia ri chiñu. Ra iin ndiakua ndakaxi yuvi na ndee kan yaa na, ña *tixu'vi ní na.
Ra nii saa chi nindäkoo na chiñu yakua ña ^xa na, chi na ndiee ka ndikaña'a va kuvi na xa'a Ndioxi ra iyoo ndivi, xa'a tundo'o ña ^ndo'o na, xi'in ña ^tixu'vi ni na.
Ra saa *xini yu ndakoyo uni tachi ñà'a, ra iin ña *kanata yu'u ko̱o̱ ñà'a ri ku timia'a kan, ra iin ña *kanata yu'u kiti chee ñà'a ri *kanata nuu tiañu'u, ra iin tu ña *kanata yu'u tiaa ra ^ka'an ndoso tu'un va ri, ra ta íin sa'va saa íin ña;
ra tachi ñà'a kan, ra ^xa ña ña ndichi, xi'in ña xitu'un, ra *kee ña kua'an ña nuu takundi'i na kuu rey na iyoo nuu inii saa ña yuuvi, ña *ndachuta'an ña na, *ra kanita'an na xi'in Ndioxi ra kuu mii takundi'i ndiee, te na xaa kii ka'nu ña sayukun ra kuachi xi'in na yuuvi.
Ña kan ke kuenda ni na koo ndo, chi kundäa ini ndo ama ke ndiko yu, chi ta ku'va ^xa iin ra kui'na va ke sa yu te na ndiko yu. Ra va'a ni kee yuvi na ndito, ra xa iyoo nduvi na xi'in tikoto ña kundixi na ña va'a na käka yala na, ra kukä'an nuu na.
Ra saa *ndachuta'an uni saa tachi ñà'a kan takundi'i na rey, iin nuu nani Armagedón, ra tu'un hebreo kuvi tu'un yo'o.
Ra saa *kosondiee ra tatun Ndioxi, ra uxa kan, copa ña ^ni'i ra sata tachi, ra saa ndiee ka vi ndika'an iin tachi ini veñu'u ña ndichi ndivi, nuu íin tiayu ndu'u Ndioxi, kachi ña saa:
―Xa ndixinu ndi'i va chiñu ―*kachi ña.
Saa ra *xa'a koyo taxa, ra iin nini'i kuu, ra iin ka'ndi kuu kani savi, ra ndiee ka vi xa'a taan, ra iin kisi ninu ña ñu'ú, ra ndia nii kii ke tä'an táa̱n ta ku'va ^kuu yo'o.
Ra ñuu chee ka'nu Babilonia ra uni nindata ña, ra takundi'i ñuu na'nu ña iyoo nuu ña yuuvi, ra *ndi'i yaa va xa'a ña. Ra *taxi Ndioxi tundo'o ña'a nda'a ñuu chee ka'nu Babilonia kan, saa chi ñú'u va ini ra xa'a chiñu ki'vi *ña xa na nuu ra.
Ra takundi'i iku vali ña ñú'u ni'ni ini tiañu'u, xi'in xiki na'nu ra nindoñu'u ndi'i va ña.
Ra saa *xa'a ndikoyo nduu ñí'i ña kee chi ndivi sata na yuuvi yo'o, ra ku'va uvi xiko kilo yá'a ke vee ña, ra saa *xa'a na kaña'a na xa'a Ndioxi, xa'a ña ^taxi ra tundo'o ña'a yo'o nda'a na.
Ra saa *kuyachi iin ndia tatun Ndioxi, ndia uxa ndia xini'i iin iin copa kan, ra ndika'an ra xi'in yu kachi ra saa:
―Na'a yo'o ra ña̱'a̱ yu tundo'o ka'nu, ña ndo'o ña'á ña koko, ña ^nduu nuu tiakuii, nuu kun.
Chi xi'in ña'á yo'o ke ndiki'vi takundi'i ndia rey ndia ndee nuu ña yuuvi, ra xa yakua ndia mii ndia xi'in ña, ra saa xa tu takundi'i na yuuvi va, chi xa yakua na mii na xi'in chiñu yakua ña ^xa ña ―*kachi ra xi'in yu.
Ra saa xaa Tachi Yii sata yu, ra ndaki'in ra tatun Ndioxi kan yu'u, ra ndixa'an yu xi'in ra iin iku yuu, ra ikan *xini yu iin ña'á, ra yoso ña iin kiti chee ñà'a, ra ri kuá'á kuvi ri, ra iyoo uxa xini ri, ra uxi ku ndiki ri, ra inii saa sata ri ndika'yu tu'un ña kaña'a xa'a Ndioxi.
Ra tiaan ña'á kan ndika'yu iin tu'un, ña u'vi ni kundaa ini na yuvi xi'in: “Ra ña'á chee kan kuvi ñuu Babilonia, ña kuu si'i takundi'i na si'i, na koko xi'in takundi'i ña yakua, ña iyoo nuu ña yuuvi.”
Ra saa *ndakuni yu ña'á kan, ra xa ña *ndixini va kuvi ña xi'in ni̱i̱ na yii na kuu ñuu Ndioxi, xi'in ni̱i̱ na ndixi'i xa'a ña ndikun na Jesús. Ra te *xini yu ña'á kan, ra *ndakanda ka vi ini yu.
Ra saa ndika'an ra tatun Ndioxi kan xi'in yu kachi ra saa:
―¿Nichuun ^ndakanda ni ini kun? Ndï'i ini kun chi yu'u va kuvi ra ndatu'un xi'in kun, ra kundaa va ini kun ni ke kuni kachi ña, ña káa ña'á kaa saa, ra saa tu kiti chee ñà'a ri ndu'u ña sata va, ri iyoo uxa xini ra iyoo tu uxi ndiki va ri.
Ra na kundaa ini kun chi kiti chee ñà'a ri *xini kun kaa kuvi ri *ndixiyo te yachi, ra köo ka ri iyoo vichin; ndi su kanata va tu ri yu'u yavi chee ñà'a ña kunu ni nuu ndikaa ri kan. Ra takundi'i yuvi na ndöso kivi nuu tutu Ndioxi ña ka'an ña kutiaku na, ña ndika'yu ndia te kivi chituni Ndioxi ña yuuvi, ra te na kuni na kiti chee ñà'a ri ndixiyo, ra köo ka ri vichin, ra ndatiaku va tu ri, ra ndakanda ni ini na, ndi su te na ndi'i, ndia saa ra ndi'i va'a xa'a va ri.
Ra ña kundaa ini na yuvi xi'in ña yo'o, ra xiniñu'u ni va na ña xinituni: Chi uxa saa xini kiti chee ñà'a kan kuvi uxa xiki na'nu nuu ndu'u ña'á kan;
ra kuvi kuu tu ña uxa ndia rey va. Ra ndia rey ndia uxa kan, ra xa ndikoyo va u'un ndia, ndi su ta'an xa'ndia va iin ra chiñu vichin, ra kúni̱ ka va tu xaa inka ra ña ka'ndia ra chiñu, ra te na xaa ra kan, ra lo'o ni va tiempo ke ka'ndia ra chiñu.
Ra kiti chee ñà'a ri xitiaku, ra köo ka ri vichin, ra ra kan kuvi ra kuu rey ra u̱na va, ra kuu tu ra iin ndia rey ndia uxa kan va, ra lo'o ní va tiempo ka'ndia ra chiñu, ndia saa ra ndi'i va'a xa'a va ra.
Ra uxi saa ndiki kiti chee ñà'a, ri *xini kun kan, kuvi ndia kuu uxi rey, ndia tä'an xa'a ka'ndia chiñu, ra te xa na xa'a ndia ña ka'ndia ndia chiñu xi'in kiti chee ña'a kan, ra lo'o ni va tiempo ke ka'ndia ndia chiñu xi'in ri.
Ra ndia rey ndia uxi kan, ra iin nduu yu'u va ndia, ra taxi ndia ndiee xi'in ndiayu ña kuu mii ndia nda'a kiti chee ñà'a kan.
\v l4 Ra saa xa'a ndia kanita'an ndia xi'in Jesucristo ra kuu ndikachi lo'o; ndi su Jesucristo ra kuu ndikachi lo'o, ra kuchuun va ra ña sakanaa ra nuu ndia rey kan xi'in nuu kiti chee ñà'a kan, saa chi Jesucristo ra kuu ndikachi lo'o yo'o kuvi ra kuu rey ra kuchee nuu takundi'i va na rey, rá ra yo'o kuvi tu ra kuchee nuu takundi'i na kuna'nu va. Ra na ita'an xi'in ra kuvi yuvi na *kana ra, na ndikaxin ra, na ndinuni ni ini ndikun sata ra ―*kachi ra tatun Ndioxi kan xi'in yu.
Ra saa ndika'an ka ra tatun Ndioxi kan xi'in yu kachi ra saa:
―Tiakuii ra xini kun, ndu'u ña'á koko nuu kan, kuvi takundi'i ñuu, xi'in takundi'i yuvi, xi'in takundi'i ñuu chee na'nu ña iyoo nuu ña yuuvi, xi'in takundi'i yuvi na ka'an ndia ndia ka nuu tu'un.
Ra uxi saa ndiki kan xi'in mii kiti chee ñà'a kan, ra kundasi ta'an va ri xi'in ña koko kan, ra kindiaa ndi'i va ri ñà'à ña kuu mii ña nda'a ña, ra iin ku yala va ña sa ri; ra kaxi ri kuñu ña, ra ka'mi ri ña xi'in ñù'ù.
Ra ña'á ña *xini kun kan kuvi ñuu chee ka'nu, ra ^xa'ndia ña chiñu nuu takundi'i na kuu rey na iyoo nuu ña yuuvi ―*kachi ra tatun Ndioxi kan xi'in yu.
Ra te ndi'i kuu ña yo'o, ra saa *xini yu inka tuku ra tatun Ndioxi, ra *kee ra ndivi vaxi nuu ra, ra iyoo ni ndiee ra, ra iin ndiakua ndaye'e nuu ñu'ú xi'in ndiee ra.
Ra ndiee ka vi ndika'an ra kachi ra saa:
―Xa ndi'i va xa'a ñuu chee ka'nu Babilonia, xa ndi'i va xa'a ña; ra vichin ra xa ve'e nuu iyoo ña ndiva'a va *nduu ña, ra *nduu tu ña kava nuu ndo'ni takundi'i nuu tachi ndiva'a va, ra *nduu tu ña chi'yo nuu ndo'ni takundi'i nuu saa ñà'a, ri kini ni íin va.
Saa chi ñuu Babilonia yo'o, ra *sakua'a ña takundi'i ñuu na'nu, ña iyoo nuu ña yuuvi ña sa ña chiñu yakua ña *xa ña, takuu ña *xindikun ña ndioxi ña kuu yuu xi'in itun; ra saa *sakua'a tu ña takundi'i na rey va; ra takundi'i na ixiko ra ndiakua ndukuika na *xa ña xi'in takundi'i ña sa̱ví ña *sata ña nuu na ―*kachi ra tatun Ndioxi kan.
Ra te ndi'i, saa *xini so'o yu ndikaan inka tuku tachi yuvi chi ndivi, kachi ña saa:
―Takundi'i ndo'o na ñuu yu, ra ndakoyo ndo ñuu Babilonia xaan, ra saa ke na sä ndo kuachi ña ^xa ña; ra saa ke ndö'o ndo tundo'o ña xaa sata ña.
Saa chi takundi'i kuachi ña *xa ña, ra xa ndixaa ndi'i va ña ndia ndivi, ra Ndioxi ku ra sayukun kuachi xi'in ña xa'a chiñu yakua ña *xa ña.
Ra ta *xa ñuu Babilonia xaan xi'in inka ñuu ke na sa tu ndo'o va xi'in ña; ra ndiakua na ndachinuu ka va ndo siki ña sa ndo xi'in ña; ra tu ñuu Babilonia xaan ra *xa ña iin chiñu ki'vi xi'in ndo, ra vichin na sa tu ndo'o inka chiñu ña ki'vi va'a ka va xi'in ña,
chi *xa ni̱nù ni ña xi'in mii ña, ra *xini sii ni tu ña koo takundi'i ña sa̱ví va nuu ña. ¡Ra xa'a ña kan ke na sando'o ni ndo ña vichin! Saa chi ^xani ini ña ka'an ña saa: “Yo'o, ra va'a ni va ^ndu'u yu ña kuu yu reina, ra ^xa'ndia yu chiñu ra nii süvi tu ña ndindukuaan kuvi yu, ra ndia nii tu kii ndö'o ini va yu” ―^kachi ña.
Ra xa'a chiñu kini ña ^xa ña ke kama ni va xaa takundi'i tundo'o nuu ña: ra ndi'i xa'a ña sa kue'e, ra kusuchi ni tu ini va ña, ra ka'un ni tu ini va ña, ra koko tu ña xi'in ñù'ù va, saa chi Tata yo Ndioxi, Ra Ka'nu kuvi ra ndika'an ña sayukun ra kuachi xi'in ña.
Ra takundi'i na kuna'nu, na iyoo nuu ñu'ú, na *xa chiñu yakua xi'in ña, ra *kusii ni tu ini na xi'in ña'a ña saví ña ndixiyo nuu va ña, ra te xa na kuni na koko ña ra kusuchi ni ini na xa'a ña ra kuaku ni va tu na.
Ra xa'a ña yu'vi na kuna'nu kan koko na xi'in ñuu Babilonia ke kuita xika va na, ra ka'an na kachi na saa:
―¡Nda'vi ni ñuu chee ka'nu Babilonia, nda'vi ni ña! Chi ndaku ni ndixiyo ña, ra iin kama su'va va *ndi'i xa'a ña xa Ndioxi ―kachi na.
Saa chi ñuu Babilonia kuvi ña *sata takundi'i yuu ya'vi ña kuu oro, xi'in plata, xi'in yuu nduvi ni, xi'in yuu yaa ña ya'vi ni, xi'in tikoto va'a ña ya'vi ni, xi'in takundi'i itun tu nduvi ni xa'an tami, xi'in takundi'i itun tu va'a ni túxi, ra va'a xava'a na ndia ndia ka ñà'à xi'in nu, xi'in takundi'i nuu itun tu nduvi ni, xi'in kaa ña nani bronce, xi'in kaa ña nani hierro, xi'in yuu ña nduvi ni ña nani marmol,
ra saa tu ndakua itun ña nani canela va, xi'in takundi'i ña'a ña nduvi ni xa'an, xi'in xuxa va'a, xi'in ndutia xa'an tami, xi'in takundi'i xuxa ña nduvi ni xa'an, xi'in vino, xi'in aceite, xi'in harina ña va'a, xi'in trigo, xi'in takundi'i nuu kiti, takuu sindiki, xi'in ndikachi, xi'in kuayu, xi'in itun tu ti̱vi̱ xa'a kañu'u kiti, ra ndia yuvi na *xachiñu nda'vi va kuvi na *ndasata ña.
Ra ka̱'a̱n yuvi kan kachi na saa xi'in ñuu Babilonia:
―Nda'vi ni kun saa chi takundi'i ñà'à ña *kutoo ni kun, ra köo ka ña; chi vichin ra xa *nindoñu'u takundi'i va ña saví ña ndixiyo nuu kun, xi'in ña kuika; ra ndia nii ka kii köo ka ña nuu kun ―kachi na.
Ra takundi'i yuvi na ndixiko ña'a nuu ña, ra ndukuika na *xa ña, ra ndia xika xika va kuita na, xa'a ña iyu'vi na nuu tundo'o ña ^ndo'o ña. Ra kusuchi ni ini na xa'a ña ra kuaku ni na.
Ra ka̱'a̱n na kachi na saa:
―Nda'vi ni ñuu chee ka'nu, ña xindixi tikoto ña va'a ni, tikoto ña saví ña nduvi ni, ra ndasasavi ni tu ña mii ña xi'in oro, xi'in yuu yaa ña nduvi ni xi'in yuu ña ya'vi ni.
Ra nda'vi ni ña chi iin kama su'va va *ndi'i xa'a takundi'i ña kuika ña ndixiyo nuu ña; ra na xindiso chiñu kava barco, xi'in na ndixika xi'in nu, xi'in na xindiaa nu, xi'in na xindo'ni xachiñu nuu tiañu'u, ra ndia xika xika va *xikundita na,
ña ixto'ni na ña ndakundichi i'ma ña xixi ñuu ka'nu kan, saa ra iin koko'o ninda'yu na *kachi na saa:
―Ndia nii ñuu ndiküchuun kita'an xi'in ñuu chee yo'o ―^kachi na.
Saa ra *sandaa na yaka xini na, ra xa'a na nda'yu na, ra xaku na, ra kusuchi ka vi ini na kachi na saa:
―Nda'vi ni ñuu chee yo'o, chi ña yo'o ke ndasakuika takundi'i na iyoo barco tu xika nuu tiañu'u xi'in ña kuika ña ndixiyo nuu ña, ra vichin ra iin kama su'va va ndi'i xa'a ña nindoñu'u ña ―^kachi na.
Ra na kusii ni ini ndo'o na iyoo ndivi, xi'in ndo'o na yii na kuu ñuu Ndioxi, ra saa tu ndo'o ndia xita'an xi'in Jesús va, ra saa tu ndo'o ndia ndika'an ndoso tu'un Ndioxi va, saa chi Ndioxi kuvi ra *xandaku kuachi xi'in ñuu chee yo'o xa'a ña xa ndiva'a ni ña xi'in ndo.
Ra saa *ki'in iin ra tatun Ndioxi, ra ndaku ni, iin yuu katia chee, ra *sako'ni ra ña nuu tiañu'u, ra ndika'an ra kachi ra saa:
Ra ndia nii ka tu kii sakä'a na arpa, ra nii tiyoo tïvi ka na, ra nii na tivi xi'in na xita, ra tïvi ka na yaa ya'ya ka'nu ña kuu mii kun, ra ndia nii ka tu na xachiñu ndia ndia ka chiñu, köo ka, ra nii yuu ka̱tia̱ ña ndiko ña'a kä'a ka tu yu'u va.
Ra ndia nii ñù'ù ka ndatüun ya'ya kun, ra nii viko tanda'a köo ka. Saa chi saa ke koo va kun kuni Ndioxi, saa chi na ndixiko ñà'à nuu kun kuvi na ndaku ni ndixiyo, ra *sakuaa na takundii yuvi na ndee nuu ñuu xi'in ña tasi, xi'in ña kini, ña *sakua'a na nuu kun.
Saa chi yo'o ñuu Babilonia kuvi ña kuu mii kuachi ña xa'ni kun na ndika'an ndoso tu'un Ndioxi xina'a, xi'in na yii na kuu ñuu Ndioxi, ra saa tu na kua'a na xa'ni kun, inii saa kuvi ña yuuvi va ―*kachi ra tatun Ndioxi kan xi'in ñuu Babilonia.
Te ndi'i kuu ña yo'o, ra saa *xini so'o yu ndiee ka vi ka'an iin ti'vi chee yuvi chi ndivi kachi na saa:
¡Ra ka'nu ni kuvi Iva yo Ndioxi!
¡Saa chi sakaku ra yoo!
Ra takundi'i ña to'o, xi'in ña ka'nu, xi'in ndiee,
ra kuenda mii Iva yo Ndioxi va kuvi ña.
Saa chi iin ta iyoo mii kuachi na,
saa iyoo ña xa Ndioxi xi'in va na,
saa chi *taxi ra tundo'o nda'a ñuu chee ka'nu ña ^kuu ña'á koko,
ña *xa yakua ña yuuvi xi'in chiñu yakua ña *xa ña,
ra Ndioxi va kuvi ra *sandi'i xa'a ña,
xa'a ña *xa'ni ña na xachiñu nuu ra,
Ra saa ndika'an tuku na kachi na saa:
―¡Ra ka'nu ni kuu Iva yo Ndioxi! Saa chi iin ndisaa kii iin ndisaa tiempo ke ^kana va i'ma, ña ^xixi ña ―kachi na.
Ra oko kumi saa ndia xikua'a kan, xi'in kumi saa ña tiaku kan, ra *ndakusiti na ra ndiakua nditiandiaa nuu na ndia nuu ñu'ú, ña ^ndasaka'nu na Ndioxi ra ndu'u nuu tiayu ka'nu kan, ra ka'an na kachi na saa:
―¡Saa iyoo va ña! ¡Ra ka'nu kuvi Ndioxi! ―^kachi na.
Ra saa *xini so'o yu ndika'an iin tachi ndia nuu íin tiayu ka'nu kan, ^kachi ña saa:
Takundi'i ndo'o na ^xachiñu nuu Iva yo Ndioxi,
ra saa tu ndo'o na ^xato'o ña'a va, xi'in ndo'o,
na ku mii chiñu na'nu, ra
saa tu ndo'o na nda'vi va,
ra ná ndasaka'nu ndo Ndioxi,
kachi ña.
Ra saa *xini so'o yu ña ní'i yu'u iin tachi ra iin ta ku'va kuu yu'u iin ti'vi chee yuvi ke kuù, ra iin ta ku'va kuu tu ña ni'i yu'u iin nami chee va tu ke kuu; ra iin ta ku'va kuu ta koyo taxa va tu ke kuu, ra ^kachi ña saa:
¡Ra ka'nu kuvi Iva yo Ndioxi,
ra kuu mii takundi'i ndiee,
Ra na kusii ni ini yo, ra sii ni na koo yo,
ra na ndasaka'nu yo Iva yo Ndioxi,
saa chi xa ndixaa va kii, ña koo viko tanda'a ra kuu ndikachi lo'o,
xi'in ña kuu yasi'i ra, na kuu veñu'u ra, saa chi xa iyoo nduvi va na.
Ra *taxi Ndioxi ndiayu nda'a na veñu'u
ña ná ndakundixi na tikoto ña va'a ni, ña yaa, ña ye'e,
ra tikoto va'a ña yaa yo'o kuvi chiñu va'a,
ña ^xa na yii, na kuu ñuu Ndioxi,
kachi tachi kan.
Ra saa ndika'an ra tatun Ndioxi kan xi'in yu kachi ra saa:
―Tiaa tu'un yo'o: “Va'a ni kee yuvi na ^kana Ndioxi ku'un kuxini nuu iyoo viko, ña ^tanda'a ra ku ndikachi lo'o”, kachi ra.
Ra saa ndika'an ka ra, kachi ra saa:
―Ña yo'o ku tu'un Ndioxi, ña ndixa ―*kachi ra.
Ra saa *ndakusiti yu xa'a ra, ña ndasaka'nu yu ra, ra saa ndika'an ra xi'in yu kachi ra saa:
Ra saa *xini yu ^nuña ndivi, ra *kanata iin kuayu yaa, ra ^yoso iin tiaa ri, ra nani ra iin tiaa ra ndaa, ra ndixa; ra ndaku ni ^xayukun ra kuachi xi'in yuvi, ra te kanita'an ra xi'in yuvi ra niña mii ña ndaku va ^xa ra.
Ra iin ta ku'va ^ndakundichi yaa ñù'ù saa kaa tinuu ra; ra tiaa ni kua'a corona ñú'u ra, ra iyoo iin kivi ra, ña iyoo se'é, ra ndia nii na kundäa ini ni ke kuni kachi ña, chi takua indaa mii va ra kuvi ra kundaa ini ni ke kuni kachi ña.
Ra ^ndixi ra iin tikoto ña *chichi ni̱i̱, ra kivi ra kuvi ña kuu Tu'un Ndioxi.
Ra ^ndikun iin tia'ndia chee na soldado ndivi sata ra, ra ^ndixi na tikoto yaa ña va'a ni, ra ndia ni lo'o yakua ña köo, ra ^yoso na kuayu yaa.
Ra yu'u ra ^kanata iin ichi ña ndiko, ra xi'in ña kan ke sandi'i ra xa'a ñuu ña ndo'ni nuu ña yuuvi, ra ndaku ni ka'ndia ra chiñu nuu na xi'in itun kaa, tu ^ni'i ra; ra kuañu ra na ta ku'va ^xa na, ta ku'ni na uva; saa chi ña yo'o kuvi tundo'o ndiee ña ^taxi Ndioxi ra kuu mii takundi'i ndiee nda'a na.
Ra nuu tikoto ña ^ndixi ra, xi'in si'in ra ke ndika'yu tu'un ña ka'an kachi saa: “Rey ra kuchee nuu takundi'i na kuu rey kuvi ra, Ra kuu tu ra Iva takundi'i na kuna'nu va”, ^kachi ña.
Ra saa *xini yu iin ra tatun Ndioxi, ra ^ndichi ra nuu ñu'ù, ra ndiee ka vi ndika'an ra xi'in takundi'i sàà, ri ^ndachi xika nuu ndivi kachi ra saa:
―Ndakuta'an ndo, ra kixi ndo kuxini ndo ña'a ña *xavii Ndioxi,
ña kuu kuñu na ku rey, xi'in na kuna'nu ^xa'ndia chiñu nuu na soldado, xi'in na ndaku, ra saa tu kuñu kuayu xi'in na ^yoso va ri, ra kaxi tu ndo kuñu takundi'i yuvi na ^xika ndika va, xi'in na ^xachiñu nda'vi, xi'in na ku mii chiñu na'nu, xi'in na nda'vi ―*kachi ra.
Ra saa *xini yu kiti chee ñà'a kan, xi'in na ku rey nuu ñu'ú, xi'in iin tia'ndia chee na soldado na, ña ndakuta'an na ra kanita'an na xi'in ra yoso kuayu yaa kan, xi'in na soldado ra, na ndikun sata ra.
Ra saa *saka ku'un va na kiti chee ñà'a kan, xi'in ra maña ra ka'an ndoso tu'un ri, ra *xa ña xitu'un nuu ri xi'in ndiayu ri, ra *sanda'vi ra kua'a ni yuvi na xa ndiñani tuni kiti chee ña'a kan, ña na *kañu'u na na'na ri. Ra saa *sako'ni tiaku va ra yoso kuayu yaa kan kiti chee ña'a kan xi'in ra ka'an ndoso tu'un ri nuu mini ñu'ù ña ^xixi xi'in ñu'ú ka'ndi.
Ra na soldado, na ^ndikun sata kiti chee ñà'a kan ra ndixi'i ndi'i va na *xa ichi ña ndiko yu'u, ña ^kanata yu'u ra yoso kuayu yaa kan. Ra saa ndakuta'an takundi'i sàà, ra xaxi ri kuñu na ndiakua nditiandiaa ini ri.
Ra saa *xini yu iin ra tatun Ndioxi, ra *kee ra ndivi vaxi nuu ra, ra ^ni'i ra yave ña ndakuña yu'u yavi chee ñà'a ña kunu ni kan, ra ^ni'i tu ra iin yo'o kàà chee va.
Ra saa *tiin ra dragón ri kuu koo yata, ri kuu timia'a, ri ñà'a, ra *chiku'ni ra ri mil kuiya.
Ra te ndi'i, saa *xini yu ndita tiayu na'nu tu ^ndee na, na *ndaki'in ndiayu ña ^sayuku na kuachi. Ra saa *xini tu yu na *xa'ni na xa'a ña tuun ni xindikun na Jesucristo, xi'in xa'a ña *kandixa na tu'un Ndioxi; ra nii ndikañü'u na kiti chee ñà'a kan, ra nii na'na ri, ra nii tuni ri ndiñäni tiaan na xi'in nii nda'a na; ra *ndatiaku va na *xini yu, ra *ndaki'in na ña ka'ndia na chiñu xi'in Jesús mil kuiya.
Ndi su na ndii, na ndixïin kandixa Ndioxi, ra nindätiaku vi na kan, chi ndia te na xinu mil kuiya vi ke ndatiaku na.
Ra va'a ni va kee yuvi na ndatiaku ña nuu, saa chi na yii va kuvi na. Ra te na xaa kii ña ndakuvi tuku na yuvi, ra kuchüun ka ña ndii kan ña ndaka'ni ña na yo'o, saa chi xa sutu Ndioxi xi'in Cristo va nduu na, ra ka'ndia na chiñu xi'in ra mil kuiya.
Ra te na xinu mil kuiya, saa ra saña ndika va timia'a chi kanata va ri vekaa nuu ndikaa ri.
Ra te xa na kanata ri, ra xa'a ri kaka ri ña sanda'vi ri takundi'i ñuu ña ndo'ni nuu ña yuuvi, takuu ñuu Gog, xi'in ñuu Magog. Ra ndachuta'an ri na soldado na iyoo nuu inii saa ña yuuvi, ra kua'a ni nduu na, iin ta ku'va kuu yuti yu'u tiañu'u saa kuu na, ña kani ta'an na xi'in Ndioxi.
Ra saa *ndakoyo na soldado inii kuvi ña yuuvi ra ndixaa na, ra iin *xinunduu na ñuu yii, ña ^ku'vi ni ini Ndioxi xini ra. Ra saa *ti'vi Ndioxi ñù'ù ña kee ndivi ra *xa'mi ndi'i va ña na soldado kan.
Ra timia'a, ri *sanda'vi ta'an xi'in na kan, ra tiin Ndioxi ri, ra *sako'ni ra ri nuu mini ñu'u ña ^xixi xi'in ñu'ú ka'ndi, nuu xa ndikaa kiti chee ñà'a kan xi'in ra ndika'an ndoso tu'un ri. Ra ikan ke ndo'o ni kiti chee ña'a kan xi'in ra ndika'an ndoso tu'un ri xi'in timia'a kan. Ra ñuú, ka'ñu ke ku'un va ri, chi ndia ndixaa kii, ndia ndixaa tiempo ke ku'un va ri nuu mini ñu'u ña koko ri.
Ra saa *xini yu iin tiayu ka'nu, tu yaa, ra Ndioxi va kuvi ra ndu'u nuu nu, ra ñu'ú xi'in ndivi, ra ndindoñu'u ndi'i va ña, ra ndia nii nuu ndixiyo ka ña ke, ndixïi ña'a ka vi.
Ra saa *xini yu na ndii: na kuu mii chiñu na'nu xi'in na nda'vi, ra ndita na nuu Ndioxi. Ra saa ndanuña kua'a ni libro, ra ^ndanuña tu libro nuu ^ndoso kivi na kutiaku xi'in Ndioxi va. Ra saa *xandaku Ndioxi kuachi xi'in na ndii kan, ra ta ku'va iyoo mii chiñu ña *xa na kachi libro kan ke, iyoo ña *xa ra xi'in va na.
Ra *ndataxi ndi'i tu tiañu'u va na ndii na ndo'ni ka'a ra, ra saa tu ña ndii va, chi *ndataxi tu ña kan va na ndii, na ndo'ni nda'a ña; ra saa tu yavi nuu ñu'u na ndii va, chi *ndataxi tu ña kan va na ndii na ñu'u nda'a ña. Ra ta ku'va iyoo mii chiñu, ña *xa na, saa ke iyoo ña *xandaku Ndioxi xi'in va na.
Ra saa *sako'ni Ndioxi ña xa'ni, xi'in nuu ñú'u na ndii nuu mini ñù'ù. Ra mini ñù'ù kan ku nuu ndakuvi uvi na ndii.
Ra yuvi na köo kivi nuu libro ña ka'an ña kutiaku na xi'in Ndioxi, ra *ko'ni tu ra na kan va nuu mini ñù'ù.
Te ndi'i saa *xini yu iin ndivi xaa, xi'in ñu'ú xaa, saa chi ndivi kaa xi'in ñu'ú yo'o ra ndi'i va xa'a ña, ra saa tu tiañu'u va chi köo ka ra ndikaa.
Ra yu'u, ra Juan, kuvi ra *xini ñuu yii ña kuu Jerusalén ña xaa, ra chi ndivi nuu ndu'u Ndioxi ke *kee ña vaxi nuu ña, ra ta kaa iin ña'á ña *xa ndasanduvi xi'in mii, ña tanda'a ña xi'in ra kuu yii ña, saa kaa ñuu kan *xini yu.
―Veñu'u Ndioxi ra xa tiañu na yuvi va ndichi ña, ra koo ra xi'in na, ra na ñuu ra kuu na, ra mii ra kuvi ra kuu Ndioxi va na.
Ra mii Ndioxi va kuvi ra ndaku'va tiakuii nuu na, ña xaku na, ra küvi ka na, ra nii kuäku ka na, ra nii köo ka ña suchi ini, ra nii kï'in ka tu kue'e va na; saa chi takundi'i ña'a ña xa ndixiyo te yachi, ra xa ndi'i va xa'a ña ―kachi tachi kan.
Ra saa ndika'an ra ndu'u nuu tiayu ka'nu kan xi'in yu kachi ra saa:
―Vichin ra xa *ndasa xaa yu takundi'i va ña'a ―*kachi ra.
Saa ndika'an ka ra xi'in yu kachi ra saa:
―Tiaa tu'un yo'o, chi tu'un ña ndaa, ña ndixa ni kuvi ña ―*kachi ra.
Ra saa ndika'an ka ra xi'in yu, *kachi ra saa:
―Xa ndixinu nuu takundi'i va ña. Yu'u kuvi ra nuu, ra yu'u kuvi tu ra ndia nuu ndi'i va, ra yu'u kuvi ra kii xa'a, ra yu'u kuvi tu ra ndia kii ndi'i va. Ra na íchi ini, ra ndia mii nuu kana tiakuii va'a, rá ^taxi ña kutiaku na ke taxi yu ko'o na ra, ra köo ya'vi ra.
Ra na kuchuun sakanaa, ra ni'i na takundi'i ña'a yo'o sa yu, ra kuu yu Ndioxi na, ra na kan kuu se'e yu.
Ndi su na i̱yo̱, na uvi ini, na xïin kandixa yu'u, xi'in na kini na ^xa chiñu yakua, xi'in na ^xa'ni, xi'in na kí'vi xi'in ndia ndia ka na si'i, xi'in na tu'va na kuu na saka, xi'in na ^kañu'u ndioxi ña ku na'na, xi'in takundi'i na kuendo ni, ra takundi'i na ^xa chiñu ki'vi yo'o kuvi na ku'un nuu mini ñù'ù ña ndikavanuu ñu'ú ka'ndi xi'in, ra yo'o ke ndakuvi na ichi ña uvi ―kachi ra xi'in yu.
Ra saa kixi iin ndia tatun Ndioxi ndia uxa kan, ndia xini'i uxa copa nuu xiñu'u uxa nuu tundo'o ñà'a ña *kixi *xa Ndioxi, ra ndika'an ra xi'in yu kachi ra saa:
―Na'a yo'o, ra ña̱'a̱ yu ña si'i ña tanda'a xi'in ra kuu ndikachi lo'o nuu kun ―*kachi ra.
Saa ndixa'an nima yu xi'in ra tatun Ndioxi kan iin xiki chee sukun, ra ndiña'a ra ñuu yii ña kuu Jerusalén nuu yu. Ra chi ndivi nuu ndu'u Ndioxi ke kee ña vaxi nuu ña.
Ra iin ^yeye'e kaa ña xi'in ndiee Ndioxi, ra iin ta kaa iin yuu ña nduvi ni saa kaa ña, ra iin ta taxa yuu ña nani jaspe saa taxa ña.
Ra iyoo uni ye'e ña chi nuu kanata ñu'ù, ra iyoo tu uni ye'e ña chi nuu kita ñu'ù va, ra iyoo tu uni ye'e ña chi xitia kua'a va ña, ra iyoo tu uni ye'e ña chi xitia ichin va ña.
Ra ndo'ni uxi uvi yuu na'nu xa'a korra yuu kan, ra ndoso tu kivi uxi uvi saa ndia xindikun sata Jesús, ra kuu ndikachi lo'o va, sata ta iin ta iin yuu kan.
Ra ra tatun Ndioxi ra ndika'an xi'in yu kan, ra ^ni'i ra iin ndo̱o̱ ñu'u tu oro, ña chu'un ku'va ra inii saa ñuu chee kan, xi'in ye'e ña, ra saa tu korra yuu kan va.
Ñuu chee kan, ra kumi kuvi tutun ña, ra iin kuvi va nuu kani ña xi'in nuu ndika ña ra saa tu nuu sukun va ña. Ra saa ki'in ku'va ra tatun Ndioxi kan ña, xi'in ndo̱o̱ ñu'u tu ni'i ra, ra uvi mil uvi ciento kilometro kuvi ña.
Ra saa *ki'in ku'va tu ra korra yuu ña ndikaa nuu ñuu kan va: Ra uni xiko u'un metro kuvi ña chi nuu sukun ña, ra ta'an ku'va ña chu'un na yuuvi yo'o va ke, *ki'in ku'va ra tatun Ndioxi kan ña.
Ra korra kan ra yuu va'a ña nani jaspe ke kuva'a ña, ra mii ñuu kan ra niña oro va ke kuva'a ña, ra iin ndiakua ta ye'e yuu tata, saa ye'e ña.
Ra sa̱ví ka vi íin yuu ña ndo'ni xa'a korra yuu kan, chi niña yuu ña nduvi ní ke kuva'a ña: ra yuu ña nuu nani jaspe, ra yuu ña uvi nani zafiro, ra yuu ña uni nani ágata, ra yuu ña kumi nani esmeralda;
ra yuu ña u'un nani ónice, ra yuu ña iñu nani cornalina, ra yuu ña uxa nani crisólito, ra yuu ña una nani berilo, ra yuu ña ìi̱n nani topacio, ra yuu ña uxi nani crisopraso, ra yuu ña uxi iin nani jacinto, ra yuu ña uxi uvi nani amatista.
Ra uxi uvi saa ye'e kan, ra iin iin yuu ña nani perla ke kuva'a ta mii tu'un ta mii tu'un ña. Ra ya'ya ka'nu ña ndikaa ma'ñu ñuu chee kan, ra ña oro niña kuvi ña, ra iin ta ye'e yuu tata saa ye'e ña.
Ra köo veñu'u ndichi ñuu kan ndixini yu, saa chi Tata yo Ndioxi ra kuu mii takundi'i ndiee va kuvi ra kuu veñu'u ñuu kan xi'in Jesucristo ra ku ndikachi lo'o va.
Ra ñuu kan ra xiniñü'u ka ña, ña kutuun ñu'ù nuu ña, ra ni yoo xiniñü'u ka ña kuye'e nuu ña, saa chi ndiee Ndioxi ra ka'nu va ke ye'e nuu ña, ra tuun tu Jesucristo ra kuu ndikachi lo'o va nuu ña.
Ra takundi'i yuvi na iyoo nuu ña yuuvi, na ndikaku, ra ñù'ù ña tuun ñuu kan va ke kuye'e nuu na kaka na, ra takundi'i na kuu rey nuu ña yuuvi, ra ndataxi ndi'i va na ña kuika ña ku mii na, nda'a ñuu kan.
Ra ye'e ñuu kan ra ndia nii kii ke ndäsi vi ña, ra nii ñuú ke köo ka vi ikan.
Ra ndataxi na takundi'i ña kuika xi'in ña nduvi ña iyoo nuu ña yuuvi nda'a ñuu kan.
Te ndi'i ra saa ndiña'a ra tutun Ndioxi kan iin itia ra kuíí ní nuu yu, ra ra yo'o kuvi ra taxi ña kutiaku yuvi. Ra va'a ni ra chi iin ndiakua ye'e ni'ni ra, ra nuu íin tiayu ka'nu nuu ndu'u Ndioxi xi'in nuu ndu'u ra kuu ndikachi lo'o ke kana ra.
Ra yá'a ra kua'an ra ma'ñu ya'ya ka'nu ñuu chee kan, ra uvi saa xiyo yu'u itia kan ndita itun kuii tu taxi ña kutiaku yuvi, ra uxi uvi ichi ke ^kuun kui'i nda'a nu iin kuiya, saa chi ta yoo, ta yoo va ke kuun kui'i kan nda'a nu, ra xi'in iku nda'a nu ke ^kutatan takundi'i na yuuvi.
Ra ñuu kan, ra köo ka ña'a ña tavi chi'ña. Saa chi mii Ndioxi va kuvi ra ka'ndia chiñu nuu na xi'in ra kuu ndikachi lo'o, ra na ^xachiñu nuu ra, ra ikan ke ndasaka'nu ni ka va na ra.
Ra kuni nuu va na Ndioxi, ra kundu'u kivi ra tiaan na.
Ikan ra köo ka ñuú, ra na kundee ikan ra kuniñü'u ka na ña kutuun ñù'ù nuu na, ra nii ñu'ù ña ndu'u ndivi kuniñü'u ka na kuye'e nuu na, saa chi mii va Iva yo Ndioxi kuvi ra kuye'e nuu na, ra ka'ndia na chiñu xi'in ra ndiaa ndikaa ndiku'un.
Ra saa ndika'an ra tatun Ndioxi kan xi'in yu kachi ra saa:
―Tu'un yo'o ra ña ndixa ní va kuvi ña, ra na kundiaa ní ini yo ña. Ra Iva yo Ndioxi, ra *taxi ña xinituni nda'a na ndika'an ndoso tu'un ra xina'a kuvi ra *ti'vi tatun ra, ña ña'a̱ ra takundi'i ña xa ndinumi ni kuu nuu takundi'i na xachiñu nuu ra ―*kachi ra.
Ra su'va ke ^kachi Iva yo Jesús ndika'an ra:
―¡Na kundaa ini ndo chi kama ni va ndiko yu kixi yu! ¡Ra va'a ni va kee yuvi na ^kandixa tu'un yii ña ka'an Ndioxi, ña vaxi nuu tutu yo'o! ― *kachi ra.
Yu'u, ra Juan kuvi ra *xini, ra *xini tu so'o va yu, takundi'i ña yo'o, ra te ndi'i *xini yu ña xi'in ña *xini so'o yu ña, ra saa *ndakusiti yu xa'a ra tatun Ndioxi ra ndiña'a ña nuu yu, ña ndasaka'nu yu ra.
Ra saa ndika'an ra xi'in yu kachi ra saa:
―Xä kun saa, chi na ndasaka'nu kun Ndioxi va; saa chi ta iyoo yo'o ña xachiñu kun nuu Ndioxi, xi'in na ndika'an ndoso tu'un ra, xi'in takundi'i na ^kandixa tu'un ra ña vaxi nuu tutu yo'o, ra ndasaka'nu na ra, saa ke iyoo tu yu'u va ―kachi ra tatun Ndioxi kan xi'in yu.
Ra saa ndika'an ka ra xi'in yu kachi ra saa:
―Chikäa se'é kun tu'un yii ña ka'an Ndioxi ña vaxi nuu tutu yo'o, saa chi xa ninumi ni va kuu ña ka'an ña.
Ra saa ndika'an ka Jesús kachi ra saa:
―Kuenda ni koo ndo chi kama ni va ndikó yu kixi yu, ra ndataxi yu ya'vi ta iin ta iin yuvi nda'a na, ta ku'va iyoo mii chiñu ña ^xa va na.
Yu'u kuvi ra nuu, ra yu'u kuvi tu ra ndia nuu ndi'i va, ra yu'u kuvi ra kii xa'a, ra yu'u kuvi tu ra ndia kii ndi'i va ―kachi ra.
Ra yuvi na ^ndakatia tikoto, ra va'a ni kee na, saa chi ni'i na ndiayu ña kaxi na kui'i ña iyoo nda'a itun kuii tu taxi ña kutiaku na, ra kuvi tu ki'vi na ye'e ñuu yii kan va.
Ndi su chi ke'e va tu kindoo yuvi na kuu tina, xi'in na tu'va na kuu na saka, xi'in tiaa ndia ^xa siki yasi'i, a na si'i na ^xa siki yii va tu, xi'in na xa'ni ndii, xi'in na kañu'u ndioxi ña kuu na'na, xi'in takundi'i na kutoo ní sanda'vi yuvi ra ^xa na chiñu ki'vi.
Ra saa ndika'an ka Jesús kachi ra saa:
―Yu'u, ra kuu Jesús kuvi ra *ti'vi iin ra tatun yu xaa ra nuu takundi'i na veñu'u, ña ndatu'un ra xi'in na xa'a ña kuu. Ra yu'u kuvi ra kuu ndise'e ra rey Davíd, ra kuu tu yu Kimi ri ye'e ní, ri kanata te tuvi va ―kachi ra.
Ra Tachi Yii Ndioxi xi'in na veñu'u na kuu yasi'i ra kuu ndikachi lo'o, ra su'va ke kachi na kana na:
―Na'a ndo ―kachi na.
Ra yuvi na ^xini so'o, ra na kana tu na kan va yuvi ña kixi na, ra na íchi ini ña kuni ko'o na tiakuii, ra na kixi na, ra ko'o na tiakuii rá taxi ña kutiaku na, ra ko'o uun va na ra, chi köo ya'vi ra.
Ra takundi'i yuvi na ^xini so'o tu'un yii ña ka'an Ndioxi, ña ndika'yu nuu tutu yo'o, ra ka'an yu xi'in na ña kuenda ni na koo na, saa chi tu ndia iin na, na ndachinuu siki tu'un yo'o, saa ra ni'i na tundo'o xa'a va ña sa Ndioxi, tundo'o ña xa ka'an mii tutu yo'o xa'a ke ni'i va na.
Ra tu ndia tu na, na kindiaa ta'an tu'un yii ña ka'an Ndioxi, ña ndika'yu nuu tutu yo'o, saa ra, saa sa tu Ndioxi xi'in va na, saa chi täxi ra ña koo kivi na nuu tutu ña ka'an ña kutiaku na xi'in ra, ra nii ñuu yii kan täxi ra ki'vi na koo na, xa ta ku'va kachi mii tutu yo'o va.
Jesús ra ^ndakani xa'a tu'un yo'o, ña kuu ña ña ndixa, kuvi ra ka'an kachi saa:
―Ña ndixa kuvi va ña, kama ni va ndikó yu ―kachi ra.
Ra mii Tata yo Jesucristo na taxi ña va'a kuta'vi takundi'i ndo. Amén.

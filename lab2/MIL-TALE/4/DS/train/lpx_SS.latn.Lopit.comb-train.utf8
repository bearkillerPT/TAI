Illafa egonyu to honyiehite te innohosie to hitieri hidofe ara ahegiamak illo hirro inno Hollum, isieja ifa elimak dohooi.
Ara nololibo da hanaŋ ŋasiehini hirro daŋ to bisan to hitieri, hegiorohini do hoi nolobis, iye Tofillo lalanyar.
Awak naŋ anyar liyien iye ibisiti inno hirro dede innafa etiyana huwo iyye.
Do holoŋitek innafa he Erode, habu lo Yudeya, owuoun ifa lobo Fadiri lefurak Sakariya, ta ŋati ba Abija. Ara ifa noŋorwo honyie tere woyo na Arone, nafa ara fure nohonyie Elisabeta.
Olibo ifa isieja daŋ do hosiere ho Hollum, olot obe hipali to hifahita daŋ iko to hirro inno Habu.
Hati obe ifa isieja owuon he innak durre nyo oweita ifa Elisabeta,  ojo hidofe ara marwahi binno.
To nabo holoŋ nafa egiamari Sakariya higemita innohonyie inno Fadiri do hosiere ho Hollum to higiemi no ŋhati nohonyie,
Ette Fadirihien ejufak imohit ette anyimu inyeja to hibiro moru hehutu ŋai hotojiŋak da Haji Imojit na Habu hotosuahak ettegoŋ.
Nafa lera suaha no ettegoŋ, ette iluluŋ no huwo hamojok weita da bali.
Nafa legonyu Sakariya anjillo lie, ette baŋi hinnef inyeja.
Ette anjillo hijo do honyie, “Hebaŋ, Sakariya nyo etirini ifa mojo nohoi. Esik iso noŋorwo hoi Elisabeta iye hito lolewa, eijo iye ette efurek inyeja Yoani.
Obolo iso hitihabwo ho munoi do hoi iko do iluluŋ no huwo lesiuni inyie.
Ara iso inyeja lehitok do hosiere ha habu. Obe iso inyeja amatta fino, hifioŋ inno ajalaŋi kuya balu no logol. Many helesiuni inyeja efut iso inyie ho Loholio lo Olibo.
Ehumak iso inyeja iluluŋ no durre ille Israile hotoyite ahalu da Habu Hollum.
Olot iso inyeja to hosiere honyie to duaran iko to golon ojo Loyiri no Elija lo Hollum. Eloit iso inyeja tajia inno monyie do durre innohosie, eloit hidofe ha massiok heruhori higilita inno huwo illo lobis- Ehumak iso inyeja huwo da ŋawoŋ no Habu."
Ette hidofe Sakariya hifi anjillo lie hijo, "Hayen iso naŋ jai hijo ara hirro inne dede Nyo emaruak naŋ ojo hidofe noŋoruo hanaŋ emaruak nno."
Etiraŋ ifa anjillo inyeja hijo, "Naya Gabriele. Aweita naŋ do hosiere ho Hollum lelefahu naŋ helimahini iye sayye inne lanyard.
To wolo, edua iso iye many do holoŋ nelebarari hirro hunna nyo ibe iye leruk hiro hanaŋ inne leriamik da far na lanyar. Ibe iso iye ero many afanini hirro inne hira dede lottubai holoŋ nohose."
Ifa laŋajiŋu inyeja abali, einyiei inyeja helero do hose; ette isieja agilu hijo aŋalew nobo sihinne do hotwai Haji Imojit inna Hitok. Obe ifa inyeja oremik hiro do hosie, da mai le ette inyeja hihuto do hosie hihuta ta has.
Nafa lottubai holoŋitek innohonyie inne igem da haji holomojori, acahari Sakariya ahaŋ.
Da halu nabo, ette noŋoruo honyie Elisabeta hibuŋuta einyiei helebusak Haji Imojit many yafajin miet.
Ette Elisabeta hijo, “Ehum Habu da hanaŋ nalanyar,” “Do holoŋitek hunna etuhutek mune nohonyie de naŋ, ette ŋadumu irri inna nanaŋ ade ho huwo.”
Iyane to hibuŋuta na Elisabeta yafajin ile, efahak ifa Hollum anjillo Gaburele abore gala Nasaret nyie da fau ho Galileya,
do hoduoti nafa esaŋa tihoni lara fure Yosefu. Ara ifa inyeja to woyo ba Davide, ojio fure no hoduoti nyie ara Mariya.
Ette hati anjillo ŋawoŋ do honyie ette hijo, “Togolo Maria; owuon Habu ho iye.”
Etigiama ifa Maria binno to sayye inno anjillo, hijo hojo hirro inne honyie nyo.
Eijoo anjillo do honyie hijo, “Maria, baŋa labaŋ, owuon Hollum ho a grasia dohoi.
Obolo iso inyeja ette hililloŋo inyeja hito lehitok lo Hide. Habu Hollum iso leiso inyeja hara no Monye Honyie, Davide.
To nia, ottu iso inyeja hira a Habu woyo no Yakobo tulaŋ obiaŋari hisidi no lobie nohonyie."
Ette Mariya elimak do anjillo lie hijo, “Holobe naya aŋatirohini ho lobo oliawa, hafanu iso hirro jai?"
Etiraŋ ifa anjillo inyeja hijo, "Ottu iso Loholio lo Olibo dohoi, ottu iso duaran no Hollum emuluhak iye. Ette iso iye hililloŋo hito le lo Lolibo Lenyi Hollum.
Towolo Elisabeta, ne ta haŋ, eholofi ifa hido inyeja. Hati iyane owuana ho hosehe no yafajin ile, emaruak ida hido inyeja binno.
Obe hidonyi nabo sihinne ne leriamik himir Hollum."
Ette Mariya hijoo, “Dede, ara naya hegiamani no Hollum, isiara hati hebara da hanaŋ iya lojo hiro nohoi. Ette hati anjillo ŋebusak inyeja.
Do holoŋitek nuha odiote Mariya ette ŋarruhari adoŋe no Yudeya,
eno inyeja ahotwai haji ho Sakariya ette hifony Elisabeta.
Ette inyeja hiro woŋwoŋ hijo, “De hiji ho ŋoruo daŋ obolo munoi dohoi ho hito le ittu iye esiu!
Nyo lottu hotonye Habu ariŋari naŋ?
Ta nara etiruni naya hifonya nohoi, ette hito to hosehe hanaŋ hididiaŋa to munoi.
Hotowuana munoi ho jaha dohoi heruhoni aŋawoŋ sayye dede innafa efahu Hollum.”
Ette Mariya hijo, “Etihabuo taji hanaŋ Monye,
Etimuno Hollum Loyiri hanaŋ, nyo inyeja lara hetilahani.
Nyo egonyu inyeja fiahajo hanaŋ hegiamani. Iyane many ahosiere elilloŋo iso hilahajik daŋ naŋ ahamunoni,
Egiem Lehitok da hanaŋ hirro aria inno hittaha; ojo fure nohonyie Olibo.
Ara hamehini Nohonyie de hilahaji many de hilahaji illo huwo illa labaŋ inyeja.
Epihe inyeja henefitak to harajin afau, ette hihaf ahide illo lowuon da fau.
Eiso inyeja hirro inna lanyard do huwo illo lowuon ho hiŋa, ette efuhai adde huwo habarak asai.
Ette inyeja hiluak hegiamani Lohonyie Israile, anyar lowuon ho hamehini
Da Abramo iko woyojin illohonyie tulaŋ, iya nafa letterok inyeja do hohonyieok hijo ehum iso inyie.”
Amanya ifa Mariya he Elisabeta iya yafajin hunik, ette acahari ahaji honyie.
Ifa lara holoŋ ne hitado no Elisabeta lodole, esiu inyeja lenyi.
Etiru Lenyihari ho hilahaŋ honyie hijo ammehini Habu inyeja ette isieja munoi ho inyie.
Niya, te hitatohunihi no holoŋ, aŋafanu isieja higot hito lodole; ette isieja wahan efurek inyeja hetera Sakariya, fure no money honyie.
Ette hati hotonye honyie hitiraŋ hijo, “Obe, elilloŋo iso inyeja hijo Yoani.”
Ette isieja ŋelimak money hotorrumu nari fure lawak inyeja ŋefurek.
Ette inyeja hifia nobo higieri hegiorohini to hide honyie. “Fure nohonyie lara Yoani.“ Ojo isieja daŋ ette hililiha binno.
Kokuak ette hutuk nohonyie ŋa ojo hidofe ŋadief ebusahini, ette inyeja hitiara hiro hitahuo Hollum.
Ette baŋi ŋawoŋ do huwo daŋ illafa amanya, elur isieja ho hirro daŋ innafa leduoŋ erarari daŋ da massiok ho fau inno Yudeya.
Huwo illafa daŋ etiru odule higigillo hijo nyo hafa leduoŋ ette hijo, "Hottu iso lodole hira anyo?" Ette isieja ŋaheru hijo owuon hafa hana na Habu ho inyie.
Efut ifa money honyie Sakariya ho Loholio Lolibo, ette inyeja hiro hikili inna,
“Hetahue Habu Hollum le Israile, nyo aŋawoŋ inyeja dohooi ette ŋehumak ikoi no hahehini huwo hotowuana ania.
Eiso inyeja dohooi hetillohini lologol tere woyo ba haigemani honyie Davide,
Iya ero Hollum tok hekilak illohonyie ifa beren.
Egiem inyeja inna hetihutahini hamehini no hohonyieok hohooi, ho hagiluni himora no lolibo.
Himora nya ara aŋettenyahini na has nafa ero inyeja da Abramo hohonyie hohooi.
Aŋehumak inyeja ŋettenyak na has anyar lohek iyohooi asai to has inno merok illohooi ho hebusahini iyohooi hegiamari do honyie obe baŋi,
To libe iko to bisan do hosiere honyie do holoŋitek innohooi daŋ.
Hidonyi iye Lenyi hanaŋ, elilloŋo iso iye ahekilani lo lia to hitidara nalagalik anyar lehu iso iye do hosiere ho Habu hediarak huwo da ŋawoŋ nohoye,
Anyar hidofe elwak huwo hotoyen hijo etillohini iso isieja jai to habisani no hiyatta.
Hollum lohoi iso obusak iyohooi to hamehini nohonyie, da hamehini inna, hetilahani ille ara iya holoŋ no moite iso lolotu te ido haluahari iyohooi.
Opipiak iso do huwo illo ettole te idumele iko lohidis no ye; eriria iso inya hejek innohoi to hikoi no himora.”
Tonya ette hito bolo ette ŋawoŋ golon do loholio. Amanya inyeja allet de icala no lotte etiarari inyeja ŋalew de hiji ho huwo illo Israile.
Ara ifa inna hitieri no higioro no fureta nafa owuanari Kurinno a mamur lo Siria.
Ette huwo daŋ ta massiok innohose ŋaifie aborejin ha gala innohose hetigiorohini fureta innohosie.
Ellaŋ hidofe Yosefu to bore gala no Nasaret nyie ta Galileya ette ewate abore gala ho Yudeya no Bettelehm, ne oyien huw hijo doŋe no Davide, nyo ottu ifa inyeja tere woyo ba Davide.
Ohu ifa inneyja ade hetigiorohini iko Mariya nafa esaŋa inyeja hidofe etila hito.
Niya nafa halarrasa isieja de, aŋawoŋ hati holoŋ hisiori lodole lohonyie.
Ette inyeja ŋesiu hito olewa lodole loŋieu, ette elurok boŋo do honyie. Ette inyeja efiyak hito do hotuai ho togoli ne letimetteri huwo hanyahanya, nyo obe ifa mai do hose da haji na hettemonok.
Da mai nyie owuon ifa ilamuk heyohok illo kioro illafa amanya oriŋa kioro innohosei ta tari.
Kwak, ette anjillo la Habu hiduoŋ do hose, ojo lohuo na Habu no opipiak ette elurok daŋ isieja, ette isieja baŋi binno.
Niya ette anjillo hijo do hose, “Ibaŋa labaŋ, nyo awak iso naŋ elimak sayye inna lanyar inne  leyani munoi do huwo daŋ.
Ara inna hituhuti neleiso iso da hatai, errumu iso itai lodole lobubuna da boŋojin lelefer do togoli hitimhati na hanyahanya."
Kokuak owuon ifa iluluŋ no oseŋer ille ido ille etihabuo Hollum ette hijo,
“Hotohuo Hollum lie to hide,  hotowuana hidofe himora da fau to hiji ho huwo illo omuno inyie.”
Aŋawoŋ holoŋ nafa ofuye anjillohien tere hose ahide ido, ette heyohok hiro do kkwaite innohosie, “Ŋaifie iyane a Bettelehem, anyar efuo ŋegonyu sehin nara leba nelehumak Habu hetteyen iyohooi.”
Aruhari isieja ade ette ŋarrumu Maria iko Yosefu, egonyu isia lodole lefer do togoli imhatit.
Ifa legonyu isieja inna, elimak isieja do huwo hirro daŋ innafa ojo huwo to lodole lie.
Eliliha illafa letiru daŋ do hirro innafa elimak heyohok isieja daŋ.
Hati arrasa ifa Mariya higigillo hirrro innafa etiru ho innafa lotunak inyie da taji honyie.
Aŋacohini heyokok, ille etahuo ojo hidofe etihabuo Hollum to hirro innafa etiru ho nuhe innafa egonyu isieja, iya nafa ero huwo do hosie.
Nafa lelaŋ holoŋitek inno hitilibo, iya lojo hifahi no Musa, eyani Yosefu iko Mariya hito lie hosie lodole efahak ahide Haji Imojit no Hollum to Yerusalem hesiarari inyeja da Habu.
Iya nafa legioroi do hotuai ho hifahi no Habu; “Durre lewa loŋeuha ille lesiuni hesiara isieja daŋ da Habu.”
Afanu hidofe isieja hiso ibulucita iya nafa oji huwo do hotuai ho hifahi na Habu, “Turet illo wolo kuya lohorik illo lodicio illo hamami.”
Ihuma riŋa, owuon ifa lobo tiŋoni do Yerusalm fure nohonyie Simiona. Obis ifa tihoni ille ojo hidofe eiso wan de igem. Etila ifa inyeja itiliha no tajia inno huwo ille Israile. Ojo ifa Loholio Lolibo owuon iko inyeja.
Etuhutek ifa anjillo Lolibo dohonyie ette hijo, obe iso inyeja oye holobe inyeja egonyu Habu Yesu Kristo.
Da nabo far ottu ifa inyeja ahotue Haji Imojit nyo Loholio ifa eyani inyeja de. Nafa eyani hesiok hito, Yesu hehumari te inyeja iya lojo imohit no hifahi.
Ette Simiona ŋamojok inyeja da has honyie, etahuo ette hijo,
“Iyane isiara hegiamani lohoi hotopiahari bolioŋ, Habu iya eijo iye.
Aŋegonyu honyiehite hanaŋ hetilahani lohoi,
Ara iso inyeja calai letuhuta hilahode do Gentails ojo iso lohuo lo huwo illohoi Israile.”
Omunoi ifa monye ho hotonye hito ette hililiha do hirro innafa ero te inyie.
Ette Simiona hijok isieja ette hijo do Mariya hotonye hito, “Itira na lanyar! Eyani iso hito le ŋahuye ho diote no huwo illo Israile aria, ojo hidofe hituhuti no lottu wuana.
Hidofe, ocuk iso demi Oholio nohonyie, hijo anyar asalak higigilita inna tajia.”
Owuon hidofe nabo hekilani de nara fure Anna. Ara ifa inyeja ŋani Fanuel to woyo no Aser. Emaruak ifa inyeja binno. Amanya ifa isieja ho lolewa honyie ŋasi hetterik ija da yama nohosie ette lolewa honyie yei.
Ette inyeja hira ihidak ŋasi tomuana hotohunik ha aŋwan. Oduloi ifa inyeja manya de Ikelesia etihabuo Hollum to hiya ho mojo ta far ho harie.
Da far nyie, ottu ifa inyeja do hosie ette hitira, esiara humo do Hollum. Ero inyeja do huwo daŋ te hiram no hito to hitila nohosie etillohini no Yerusalem.
Ifa leisohak isieja higem hirro daŋ iya lojo Ifahita inno Habu Hollum, ette isieja ŋacohari a Galileya bore gala nohosie, Nasaret.
Ifa lobolo hito, owuSon ho golon, no kwan, obolo ofioro, owuon ifa agarasia no Hollum do honyie.
Nafa era ŋasi innohonyie tomon harik, ofuo ifa isieja huwom iya ara imohit nohosie.
Ifa latohu isieja holoŋitek inno huwom, ette isieja ŋacohari a haŋ.
Hati arrasa ifa Yesu da halu do Yerusalem ojo Mariya ho Yosefu lobe loyien. Egigillo ifa isieja owuon mahu ho iluluŋ nafa ohu hose, olot ifa isieja fa naboite. Ette isieja hitiara siaha inyeja de hiji ho woyo ho morot.
Ifa lobe isieja lorrumu inyeja, ette ŋacohari a Yerusalem losiehari inyeja de.
Da halu ho holoŋitek hunik, ette isieja ŋarrumu do hotuai he Ikelesia, leletole de hiji hetiyanak, letira do hosie ojo lefifia isieja.
Eliliha illafa etiru lofioroho ho hitiraŋita innohonyie.
Ifa ewolo Mariya ho Yosefu inyeja, ette isieja hililiha. Ette hotonye honyie hijo do honyie, “Hito, nyo lihum iye iyohoi aniaŋ Itira, osiaha monye hoi ha naŋ iye binno.”
Ette inyeja hijo do hosie, “Isiaha itai naŋ ano nyo Ibe itai liyen hijo anyar awuon naŋ da haji ho Monye hanaŋ?”
Hati obe ifa isieja leriamik hiyen hirro inne lero inyeja.
Hati obobolori ifa Yesu to lofioroho, to kwan ojo to mune nohonyie ho Hollum ho Huwo.
Do ŋasi tomon ho miet do hillohitok no Tiberio Kesari, ifa Pontio Pilato ara mamur to Yudeya, ara ifa Erode lo Galileya, hilasi honyie Pilato ara eittok le ŋhati no ituria ho Trakonitis ojo lasiana ara eittok le Agilens,
Do ŋasi inne leitok lo Fadirihien Anania Kaipas, ottu Hiram no Hollum do Yoani, lenyi Zakaria, da  waha
Oduloi inyeja loton aŋati no hari no Jordan. Etiyana batisimo no ŋabusak no hiyata anyar lo hehini hiyata
Iya egioro to Buk ne Isaya hekilani. "Elilloŋo lobo tihoni de waha ihuma ikoi na Habu, ihuma ikoi no honyie ana lebis.
Woni daŋ heti nuhak. Doŋiok daŋ ho mworari anyar leitirio, hunna logulo hetibisak. Hojo masik inne loru eyar lenyilita.
Owolo iso huwo daŋ ŋaitilahuni Hollum’’
Hati ojo Yoane do iluluŋ na huwo hulefa afanu de inyeja inyar loruma batisimo tere honyie. ’’Itai durre illo hiyeri no muniok ŋai leisar itai irwatik hijoria ne lottu?
Itireu haŋer inne oremik ho hobo na hiyette ojo to kwaite inne hatai, ’Erra iyohoi monye hoihoi Abramo,’ Alimak naŋ da hatai hijo oremik Hollum ŋadumu durre ille Abramo te ho moru.
Ette hiyo hulefa lowon ho ilulung hifia inyieja hijo,’’Hollum hati iyohoi nyo?’’
Ettirang inyeja ojo to hosie, ’’Lowon lobo hobongojin arrik, hesiara noboti do lia obe nabo, lowuon lobo ho ŋiria hegiama iya nia."
Haitiluak haiduduhak ilo musuru efanu hijo anyar leruma batisimo, ojo isieja do honyi, ’’Haitiyanani, hoihum iso iyohoi nyo?’’
Ojo inyeja do hosie, ’’Idek heidumu, ’’Arobiaha hunna lolunga hagalik inne isiaha ittai.’’
Eifi hido hilak osenger inyeja ojo, ’’A ma iyohoi? Anyar lehum iyohoi nyo?’’ Ettirang isieja, ’’Haidumu arobia tere lobo togolon, hidofe haitisihak lobo to taler. Iriamik itai hoidumuti inne hatai.’’
Ifa lewak huwo hiwolo Kristo hawoŋ, ebunyuta  ifa tajia inno hosie to Yoani hijo hara ma iye Kristo.
Ettirang Yoani to hosie daŋ, Lara da hanaŋ, Aibatisa naŋ ittai to hifioŋ. Hati ottu iso lobo le oboro agalik naŋ le enya naya larumek aŋahou hamuha inno honyie. Eibatisio iso inyie itai to Oholio lo Olibo ojo te hima.
Owon hijili no honyie ta hana honyie le egilia ŋama huna abalu inyie, eiticeŋu hafuot adede hofyek ŋama do mugu no honyi, hati ojo hafuot idek de hima na leinya lodunya.’’
Eitito, Yoane saye inna lanyar de huwo.
Hati einyak Erode hido hihum nobo run hinyak. Esionok Yoane ta Babus .
Tanafa ifa leibatisari Yoane huwo daŋ. Ojo hido Yesu eibatisa. Ifa ho lomojo isieja ette idou ŋa.
Ette Loholio ile Olibo ŋadou afau do honyi  to wan iya wolo tenie oto hirori tedou hijo, ’’Era iye hito hanaŋ la amuno naŋ. Amuno naya iyye.’’
Ette Yesu to wan, ifa leitiara inyeja hitiyena, ifa leira inyeja ŋasi tomwana hunik. Ara ifa inyeja hito (iyya amara ) tere ho Yosefo,
Lenyi hoi le, Lenyi  Mattanat, lenyi Levi, lenyi Melki, lenyi Yonnai, lenyi Yosefo,
lenyi Mattathias, lenyi Amos, lenyi Nahum, lenyi Asli, lenyi Naggai,
lenyi Matt, lenyi Mattathias, lenyi Semein, lenyi Josek, lenyi Joda,
lenyi Juana, lenyi Rhesa, lenyi Serubabel, lenyi Sheatiel, lenyi Neri,
lenyi Melchi, lenyi Addi, lenyi Kosam, lenyi Elmadam, lenyi Er,
lenyi Simeon, lenyi Judah, lenyi Joseph, lenyi Jonam, lenyi Eliakim,
lenyi Melea, lenyi Menna, lenyi Mattatha, lenyi Natan, lenyi David,
lenyi Jesse, lenyi Obed, lenyi Boaz, lenyi Salmon, lenyi Nahshon,
lenyi Amminadab, lenyi Admin, lenyi Arni, lenyi Hezron, lenyi Perez, lenyi Judah,
lenyi Jakob, lenyi Isaak, lenyi Abramo, lenyi Terah, lenyi Nahor,
lenyi Serug, lenyi Reu, lenyi Peleg, lenyi Eber, lenyi Shelah,
lenyi Kainan, lenyi Arphaxad, lenyi Shem, lenyi Noah, lenyi Lamek,
lenyi Methusaleh, lenyi Enock, lenyi Jared, lenyi Mahalel, lenyi Kainan,
lenyi Enos, lenyi Seth, lenyi Adam, Lenyi Hollum.
Do holoŋitek tomona aŋwan, ette sitan hikem inyeja. De hicuŋi no holoŋi nuhe, obe inyeja lanya hinnak hirro, ette inyeja wodoi.
Ette Sitan hijo dohonyie, "Lira iye Lenyi Hollum, illoito moruo inna hetera ŋiria."
Ojo Yesu etiraŋ inyeja hijo, "inya tihoni lamanya te ŋiria hamai."
Ette Sitan ŋayari inyeja a hide ho doŋe, ette ŋatuhutek inyeja lobierejin daŋ inna fau doholoŋ nyie.
Ette Sitan hijo dohonyie, "Aiso iso naŋ iye hillohitok he hinnefita no lobierejin hunna, he imanyiti inna fau daŋ. Aremik naŋ higem hiram nia hijo aŋaiseiere ifa saŋ inne da hanaŋ anyar enefita naŋ, aremik naŋ aŋaisere do tihoni lalawak naŋ.
Liremik iye rigoŋo dafau dohosiere hanaŋ ette iye hitihabwo naŋ, ara hunaŋ daŋ innohoi."
Hati ette Yesu hitiraŋ inyeja hijo, "Egioro hijo, 'Tomojei Habu lohoi Hollum, ette iye higema dohonyie hamai.'"
Da halu ette Sitan ŋaiyari Yesu a Yerusalem ette ŋaihumak inyeja de sihidi ha Haji Imojit nehitok, ette hijo do honyiei, "lira iye Lenyi Hollum, ibire kwan nohoi teni.
Egioro hijo, 'efahu iso Hollum anjelohien illohonyie anyar leriria iye.'
Ette Yesu hitiraŋ inya hijo, "Ojo ifa, 'edek haikem Habu lohoi Hollum.'"
Ifa lojo sitan lotohu kema Yesu, aŋainno ade ette inya aŋaibusak Yesu doholoŋ nabo.
Ette Yesu ŋacohari a Galilio to golon no Loholio Lolibo, ette sayejin innohonyie ŋaisarik da masiok ha fau daŋ.
Etiyana inya da Sinagog, ojo huwo daŋ etihabuo inyia.
Ifa far nabo aŋawoŋ Yesu a Nasareta, do bore hagala nafa letibolori huwo inya. Iyya imohiti innohonyie, aŋajigak inyeja a Sinagog da far na Sabato,
Odioto inyeja ette hihen to Buk no Hollum, ette ŋamoju buk no Isaya ette hiŋa gagar, ette arruma ŋhati ne legioro hijo,
"Owon Loholio no Hollum da hanaŋ, nyo onyimu inyeja naŋ anyar erotari naŋ sayejin inna lanyar do lociaŋak. Efahu inyeja naŋ anyar elimak naŋ saye no lohoini luha efita, ojo hidofe enyahak haŋodok etteriŋie, ette ŋahek luha letigema huwo,
Ette ŋailimak hiŋa nolibori Habu."
Ette inyeja ŋaisonok gagar, ette ŋainyahak da haigemak illo Sinagog, ette aŋwonyie. Eriŋa honyiehite daŋ inno huwo illafa te Sinagog dohonyie.
Owolo isieja illafa lowuon de hiram lojo inyeja daŋ ette isia daŋ hililiha binno do rori inne lelimu Yesu tohutuk honyie. Ette isia hijo, "Honya lara lenyi Yosefu leŋ?"
Ette Yesu hijo dohosie, "Dede elimak iso itai lofioroho huna da hanaŋ, 'diktor, itilibo kwan nohoi. Igema inni daŋ dobore gala nahatai rori innafa letiru iyohoi hijo ihuma iye do Kapernom.'"
Ette inyeja hijak hijo, "Dede ajo naŋ dahatai, obe huwo leruk haikilani do doŋe hosie.
Hati ajo nag dahatai, dede owon ifa ŋoruo ihidahi eno loluŋa de Israile do holoŋitek inne Elija, ifa lojo ido lesiono, enya hai ŋasi hunik ha yafajin ile, ifa hati loboro hiŋa da fau daŋ.
Obe ifa lefahak inyeja do ihidahi daŋ, hati de ihidak nafa lamanya da Sarefat de lerek ho doŋe ne Sidon.
Owon hido huwo illologui ha talulu de Israile doholoŋ he Elisa haikilani, hati obe ifa letilibo lobo tere hosie daŋ arari Namana te Siria."
Efut huwo illafa lowuon de Sinagog hojore ifa lojo isiaja letiri rori inne.
Odioto isieja ette ŋaipihore inyeja ade todoŋe hosie, ette ŋayari inyeja amai nolomunya dodoŋe no loduhori isieja hajik innohosie, de leremik isieja ŋasule inyeja a imunya.
Ette inyeja ŋahisari tehiji hosie ette ŋaino ade.
Ette isieja hililiha do hitiyana nohonyie, hijo ero inyeja to golon.
De Sinagog do holoŋ nyie, owon ifa tihoni lobo lo lowuon he meneŋa ette yo ne lewowoŋita, "Yesu lo Nasareta,
Hiwak iye hihuma iyohoi jei? Ittu iye letaturori iyohoi? Ayen naŋ iye ŋai! Ira iye haliboni lo Hollum!"
Ette Yesu ŋaiburahini de meneŋa hijo, "Okwai, tejiŋu te honyie!" Ifa lojo meneŋa lobuarak tihoni le dafau dehiji hosie, ette ŋajiŋu te honyie obe leriafu inyeja.
Eliliha ifa huwo binno, ette isia ŋadulei hiroita do kwaite innohosie ette hifia, "ŋari hiro hunaŋ? Eburahini tihoni le loyirihien inne lebot te illohitok ojo hido to golon, ette loyirihen ŋajiŋu adeŋ?"
Nia ette saye inno Yesu ŋaisarik afau daŋ.
Ette Yesu ŋabusak Sinnagog ette ŋainno a haŋ he Simone. De oŋwai ifa homoni Simone ho                                nohon no kwan nelefiriwa binno, ette isia hifia Yesu anyar letilib inye.
Ette Yesu weita dahalai ette ŋaifuhei nohon ade, ette inyeja ŋaino. Tere ette homoni Simone doto ette hifo dohosie ŋiria.
Ifa lojo holoŋ laswori, ette huwo ŋaiyani de Yesu huwo daŋ inno lomui ho iŋaiti inno lolufa. Ojo Yesu ŋettenyak has inno honyie do huwo inno lomui daŋ ette isia liboi.
Ifa beren to moite, ewan Yesu amai nolodua. Ette iluluŋ no huwo ŋawoŋ ŋasiehini inyeja amai nolowuonyie inyeja.
Ekem isia hijo ette nyia inyeja lohu ade tere hosie. Hati ojo inyeja dohosie hijo, "Awak naŋ hidofe hitiyena sayye inno lelibo inno lobie no Hollum do borejin hinnak inna gala nuha, hijo ara hiram nia nafa lefahahini naŋ aini."
Nia, odulei inyeja hitiyana de Sinagogi innafa lowuon da fau ho Yudeya.
Iyania ifa lojo iluluŋ no huwo lokudak Yesu ette hitira hiram no Hollum, oweita ifa inyeja da halai ha hari ne hitok na lara fure Genesaret.
Owolo inyeja togolisen arik aŋateli a halai ha hari ne hitok. Aŋadou hairietak ha ham tere ette isieja hilla boita.
Aŋaidamik Yesu a hotue ho togoli naboite nafa he Simone, ette inyeja hifi Simone hotosulak a hifioŋ tere ho fau. Ette inyeja ŋahunyie hitiyena huwo to hotue ho togoli.
Ifa lojo inyeja lotohu hiroita, ejo inyieya de Simone, "Yari togoli a hiji ha hari ade lowudo ette iye ŋabirok boita innohoi anyar lerietu ham."
Ette Simone hitiraŋ hijo, "leitok, egema iyyohoi binno harie daŋ, obe lerietu hinnak hirro, hati te hiro tonohoi, ahu naŋ ŋaibusak boi a hifioŋ."
Ifa lojo isieja legem, aŋaiduduhu iluluŋ na ham, ette boi no hosie fufuto.
Hati ifa lojo Simone Peturu lowolo inyeja, ette ŋahuyek do huŋu inno Yesu, hijo, “Ino teni hanaŋ, ara naŋ heyani, habu."
Eliliha ifa inyeja, ho luhe illafa lowuon honyie, da ham innafa le nefu isieja ette ŋayari.
Ara ifa isieja Yakobo ho Yoane, lenyok he Sebedi, illafa lara eriahat ho Simone. Ette Yesu hijo de Simone, "Idek ha ibaŋ, nyo tafar te inna a hosiere ira iso iye hairietani ho huwo."
Ifa lojo isieja le yani togolisen a halai, aŋaibusak inyeja daŋ ette ŋaijufari Yesu.
Owon Yesu ifa do bore gala nabo, hati dee, owon lobo tihoni de lo lomui ha talulu. Ifa lojo owolo Yesu, ette inyeja ŋahuyek to homoŋ a fok ette lelia do honyie hijo,"Ai! Habu, kuya liwak iye, itilibo naŋ."
Ette Yesu ŋaitibisak hana no honyie ette hitir injieja hijo, "Awak naŋ. Teliboi." Tere ojo talulu kuak abusak inyeja.
Ette inyeja hitoto tihoni le obe ho inyie lelimak do lobo tihoni, hati elimak inyeja hijo, "Inno ikoi nohoi ette iye ŋaituhutek kwan no hoi de ha fadiri ette ebuluc liboi no hoi, iyya lojo hifahita inno Musa hijo anyar lara hituhuti do hosie."
Hati ojo egem nohonyie a rasa ŋaisarari a hosiere, ette iluluŋ no huwo ŋaiduduhuni anyar afanu hitira hitiyena hidofe anyar etilib iŋweiti hosie.
Hati odulei inyeja ŋaino amai no lodua omojori.
Nia aŋafanu hilak huwo, a kafita tihoni loloŋura te biris, ette siaha ikoi ne leyarie inyeja a hotue haji anyar letiferik inyeja da fau de lerek he Yesu.
Obe isieja oruma ikoi ne eyarie inyeja a hotue hijo obolo iluluŋ no huwo, hati ette isieja ŋarek a hide ha haji. Ette isieja ŋaitusuru inyeja te biris honyie de hiji ho huwo de lerek ho Yesu.
Ifa owolo inyeja hiruk nohosie, ette Yesu hijo. "Illa, ebusahini hiyata innohoi."
Hati Hatiyenak he hifahita ojo Farisei hifiia inne hijo, "ŋai le eiramitari fure no Hollum? ŋai le ŋaibusak hiyata, arari Hollum hamai?"
Ette Yesu hiyen higilita inno hosie ette hitiraŋ, "Nyo lifia itai inne da tenya hatai?
Nari lefiak tehijio, 'ŋaibusahini hiyata hoi kuya? 'Totei tolotoŋ?'
Hati anyar liyen itai hijo owon Lenyi ho tihoni ho golon da fau haŋabusak hiyata, ajo naŋ dohoi, 'Totei a hide, todumu biris nohoi, inno a haŋ hoi.'"
Tere odoto tihoni le a hide tehiji hosie ette ŋadumu biris nohonyie nafa leferie inyeja, ette ŋacahari a haŋ honyie he hitihabuo Hollum. Eliliha ifa huwo bi daŋ ette isieja hitihabuo Hollum.
Efut isieja habaŋi, ette hijo, "Aŋawolo iyohoi rori inno logol Eina."
Niya aŋaibusak Lefi saŋ daŋ, odoto ette ŋaijufari Yesu.
Ette Lefi ŋahuhumak karama nehitok de Yesu da haŋ honyie, owuon hido ifa haiduduhak ho musuru ille loluŋa de, ojo hilak huwo ille lowuon hettebuan ladaha hosie.
Hati ojo Farisei ho hetiyanak he hifahita hiŋugunuta de ejefat hijo, "Jie lidaha itai imata ha hadumak ho musuru ho huwo hayak?"
Ette Yesu hitiraŋ isieja, "Obe huwo ille lelibo lesiaha diktor, hati huwo ille loŋwai lesiaha.
Abe naŋ latu lelilloŋori huwo ille lebis anyar eloito, hati hilloloŋo hayak hettefelai."
Ette isieja hijo do Yesu, "Eya ifa ejifat ille Yoani ette hijo fe omojo gagaga. Ojo hido ejifat ille Farisei ehuma daŋ ani. Hati ejifat illohoi adaha amata hido."
Ojo Yesu dohosie, "Heremik iso leriahat ha hayamani hiyya olowuon hayamani dehiji hosie?
Hati afanu iso holoŋi inne leyairi hayamani tehiji hosie, ette hati isieja hiyya do holoŋi nuhe."
Ette Yesu hido hiro do hosie hitiriami hijo, "Obe tihoni leritu boŋo letiŋ tere ho boŋo ŋejuk ette ŋarifak do boŋo maruani. Hati legem inyeja ani, eremik hirit boŋo nara ŋejuk.
Hati fino ŋejuk anyar loduhohini do hotui ho rokwo ŋejuk.
Obe tihoni, Da halu he himat fino maruani, hiwak fino ŋejuk, ojo iso inyeja, 'Elibo maruani.'"
Da nabo holoŋ ha Sabato, aŋainno Yesu he lejifat honyie to hotuai module ŋagigilari ŋama, hifufua ette daha.
Hati ette hilak Farisei hijo, "Jei lihuma itai higemita inne leinya hifahita lawak to holoŋ no Sabato?"
Ette Yesu hitiraŋ isieja hijo, "Obe itai ehen hiram no Davide ifa ojo inyeja lowodo, ifa lowuon inyeja ho huwo illo honyieŋ?
Aŋajiŋak isieja a hotui ha haji ho Hollum, ette ŋadumu imuneaha innafa lara hisiorita inno Hollum ette daha, ette hidofe ŋaisiere hinnak do huwo illo honyie a tanhya, hati hido inyie hifahita ojo odua imune nyia do huwo sabak, arari fadirisen hamai ladaha."
Ette inyeja hijo do hosie, "Ara Lenyi ho tihoni Habu lo Sabato."
Ifa da far nabo no Sabato, ajiŋak Yesu de Sinagog ette hitiyena huwo. Owon lobo tihoni lo logulo hana ne idahit.
Ojo haitiyenak he hifahita ho Farisie hiriria binno, hiwak wolo hijo heitilib iso tihoni lobo to Sabato, ette hoisie ŋarumu hipali ne leitisiahari inyeja.
Ette Yesu hijo do hosie, "Efi naŋ itai, aŋettek hifahita to Sabato anyar legem ilibiti kuya iruti, ŋhatilahu manya kuya hitihar manyaŋ?"
Ette inyeja riŋa do hosie daŋ ette hijo do tihoni le, "Itibisak hana nohoi." Ette tihoni le higem, ette hana no honyie liboi.
Ette isieja hifut ho jore, ette isieja hiriota hijo hehum iso iyohoi Yesu jei.
Ifa far nabo do holoŋi nuhe, aŋaino Yesu a doŋe lo mojori. Odulei inyeja harie daŋ mojo do hollum.
Ifa leira far, elilloŋo inyeja lejifat do honyie, ette inyeja ŋanyimu isieja tomon harik, illafa efurek inyeja hijo "lefahat".
Fureta inne lefahat ara Simone (ara hido Peturu) ha harasi honyie Andrea, Yakobo, Yoane, Pilipo, Bartilimeyo,
Mateyo, Tomaso, Yakobo Lenyi Alfeyo ho Simone (Lafa lelilloŋo hijo Sillot),
Yuda Lenyi Yakobo, ette Yuda Iskariote lafa letinyaŋai Yesu.
Ette Yesu ŋarubu to doŋe hosie daŋ ette weita do bur. Owon ifa iluluŋ no lobolo ne lejifat honyie de, ojo hidofe iluluŋ no huwo te Yudea he Yerusalem ojo hido to holoroŋ ha hari no Yaya ho Sidon.
Awak ifa huwo daŋ hitir inyeja, nyo ottu ifa duaran to kwan honyie ette hitilib isieja daŋ,
Ette inyeja riŋa de lejifat honyie ette hijo, "Ojok iso itai lociaŋak, ara Lobie no Hollum na hatai!
Ojok iso hidofe itai huloŋ liwodo Eina, ifoŋi iso itai! Ojok iso itai hulon liyoo Eina; nyo illohita iso itai!
Ojok iso itai hulo leyalai huwo, le fuhei huwo ade tehiji hosie, lemoro itai, ette hido hituruo fureita inna hatai, to rori inno Lenyi tihoni!
Itimune hidofe isahuta, hijo ira dede, nyo, oboro iso hisiorita da hatai de ido. Nyo, ebo ifa hohonyiok hosie haikilak illo Hollum ani.
Hati oru iso binno da hatai ha hasamak, hijo iruma itai munei Eina. Oru iso hido binno da hatai ille ifoŋi Einna! Nyo, ifuo iso itai wodoi.
Oru iso da hatai ille lillohita Eina! Ifwo iso itai yo ette molo.
Orru iso da hatai letahuo huwo itai! Nyo ehuma ifa hohonyieok hosie haikilak talerok ani.
Hati ajo naŋ da hatai ille litira, itimunei merok hatai, hidofe ihuma ana lanyar do huwo ille leliwari itai.
Lanaŋ tihoni logul nohoi, isiere hido inyeja logul nabuettei. Lodumu tihoni kout nohoi, isiere hido dohonyie gamis nohoi.
Isiere tihoni sehi ne lefi inyeja, leyari tihoni sehi nohoi, idek do honyie.
Iya liwak itai huwo ehuma da hatai, ehuma do hosie daŋ ani.
Hati limuno itai huwo ille lemuno itai, hirrumu iso itai nyo tere hosie? Hido omuno hayak huwo illo lomuno isieja.
Lihuma itai ana lanyar do huwo ille le huma ana lanyar da hatai, hirruma iso itai nyo tere hosie? Hidofe hayak ehuma ani.
Liluahak itai saŋ innahatai do huwo ille liyen itai hijo enyiehak iso dahatai, irumu iso itai nyo tere hosie? Hidofe oluha hayak saŋ da hayak, ette hitila ŋanyahu saŋ innohonyie.
Hati itimunei merok illahatai ette itai hihuma isieja ana lanyar. To luahak do hosie, idek haigigillo ŋainyahu saŋ tere hosie, nyo oboro iso hisiorita innahatai. Ira iso itai Lenyirok ho Hollum tehide, nyo ara inyeja le lemehini do huwo ille lenyia lojo humo ho huwo illo loru.
Itimehini iya lemehini Monye hatai.
Idek haiŋot, anyar honyie lobe oŋotok do hoi. Idek haiŋot hipalita inno huwo, anyar honyie innohoi logoto. Ibusak hapalita inno huwo, ette innohoi ŋaibusahini.
Ette inyeja ŋailimak isieja hitiriami. "Heremik tihoni loŋodo ŋaidihori tihoni lo loŋodo? Kuya le dihori, eremik isieja daŋ ŋahuye aiwudo, honya fa isieja?
Obe hejufani loboro tere ha hatiyanani honyie, hati leitiyen tihoni daŋ, ette cialai iya hatiyanani lo honyie.
Nyo liriŋa iye do hujuti letiŋ no lowuon do honyiek ha harasi hoi, inya iye ligigilu hita ne to honyiek hoi?
Jei lijo iye da harasi hoi, 'Harasik, iko adumu naŋ hujiti ne to honyiek hoi,'' hati hido iye inya liwolo hita ne to honyiek hoi? Iyye haitimayahani! Todumu doo hita ne to honyiek hoi, ette iye wolo analanyar idumuni hati hujiti to honyiek ho mote hoi.
Hati obe yani ne lelibo eŋorak haŋer inno lomura, obe yani no lomura egorak haŋer inne le libo.
Hati eremik yani daŋ herini ta haŋer hosie. Obe itai lidia ŋaboro tere ha ŋaria, obe hidofe itai lidia haŋer inno fino tere hikua.
Tihoni la lanyar, afanu ilibiti to lotunari ha taji honyie inno lelibo, ojo tihoni lo loru afanu irutioho ta taji honyie. Nyo ero hutuk rori inno lowuon da taji.
Nyo le lilloŋo itai naŋ, 'Habu, Habu', ijo itai ibo hihuma rori inno elimak naŋ itaiŋ?
Huwo daŋ ila afanu de iti, ette hitira rori inne iti egemari, ette naŋ ŋailimak itai he ciala jei.
Hati tihoni le letiri rori inne iti obe eruk, owon iyya tihoni le ledimak haji dehide ho fau obe lobok ahotue fau. Lojo igura lebulak haji, ette haji ŋairibori ko kwak ette ruoro."
Ifa lojo Yesu lotuhok rori innafa lawak inyeja ŋailimak huwo, ette inyeja ŋaino a kapernom.
De owuon ifa lobo leitok lo oseŋer lo Roma he pit lohonyie lo lomuno inyeja binno. Hati oŋuai ifa pit le many imomohita ojo a yei.
Ifa lojo leitok le letiri saye ne Yesu, ette inyeja ŋaifahak maruak ille yudei de he Yesu, anyar lefi inyeja o woŋ etiluahu pit lohonyie te yie.
Ifa lojo isieja lafanu hiliaha he Yesu, ette isieja tanna Yesu hijo, "esiru dohoi hiluak iyye leitok le,
nyo omuno inyeja doŋe nohoi binno, ette hidofe ŋaduhok do hohoe sinnagog."
Ette Yesu ŋaino hosie a hosiere. Hati ifa leliaha inyie da halai ha haŋ ne, ette leitok ŋaifahak motiarak o hotojio de Yesu, "Habu, idek haitigem kwan nohoi jia,
Nyo obe naŋ lasiru hijo anyar ligiŋak iye a haji hanaŋ. Obe hidofe losiru da hanaŋ ŋawoŋ dohoi to kwan hanaŋ, hati irora tohutuk to nohoi hijo ette liboi, ette pit leiti liboi.
Ara naŋ tihoni la lawon do fok ho goloŋ, hidofe oseŋer ileiti owon dofok hanaŋ. Ajo naŋ hijo do lobo, 'inno', ette inyie ŋainno, ojo do lobo, 'woŋ', ette inyie ŋawoŋ, ajo naŋ de pit, 'egema inna', ette inyie higem."
Ette illafa lehahak leitok ha saye ŋacohari a haŋ ette ruma pit le aliboi.
Da halu he ne ette Yesu ŋainno abore gala nafa lara Nain, ojo lejifat illohonyie ŋaifie honyie he iluluŋ no huwo.
Ifa le eliaha inyeja he ikat no bore ha gala, eboŋ ho huwo lakfari hayoni, ara ifa hayoni le hito loboitei do honyie honyie na lara ihidak lafanu he iluluŋ no huwo to hototue bore gala.
Ifa lojo Yesu lowolo ihidak ne, ette inyeja ŋamehini do tihoni ne ette hijo do honyie, "Idek haiyoo".
Ette inyeja boto ette hitany ibala, ette huwo illafa lakafita ibala weita. Ojo inyeja hijo, "Illa, ajo naŋ dohoi, totei."
Ette hayoni le doto a hide ette hiroita. Ette Yesu aŋaisiere inyeja do honyie.
Ette baŋi hifut do huwo daŋ. Odulei isieja hitihabuo Hollum, hijo, "Ebur haikilani le hitok de hiji hohoi." Ette hidofe isieja hijo, "Aŋawoŋ Hollum le riŋari huwo illohonyie."
Aŋaisarari saye ne he Yesu afok ho Yudeya ha masisok nuhe lerek daŋ.
Ifa lojo lejifat illo Yoane lelimak inyeja rori inne daŋ.
Ifa lojo lafanu hiba daŋhati he Yesu, ette isieja hijo, "Yoani Batisto lefahu iyohoi dohoi hijo, 'Hira iyye lafa lojo otu iso, kuya etila iyohoi lobo tihoni hamai?'"
Do holoŋ nyie etilib ifa Yesu huwo inno loluŋa he iŋeiti ojo idiehiti ojo tee he menega, ette hidofe inyeja ŋaisiere huwo haŋodok inno loluŋa ette riŋei.
Ette Yesu hitiraŋ isieja hijo, "Iso liŋaife itai ikoi nahatai, ifie ilimak Yoane rori inne leitiri itai he inne liwolo itai. Eriŋei haŋodok, oloton haŋurak, eliboi huwo ille loŋwai ha talulu, eitira hatuhok, owaran hayok, elimahini sayejin inno lelibo de huwo illafa lawak luaha.
Tihoni le lenyie letiweiti hiruk no honyie detiti te higemita innieti ojoho iso."
Ifa laŋafie lejifat ile Yoane, ette Yesus hitiera hiro de iluluŋ rori inno Yoane hijo, "Efuo ifa itai leriŋari nyo a waha he ecalaŋ Leyami ne letadiho hujiti?
Hati hifuo ifa itai leriŋari nyo, tihoni le eciefo boŋojin inna lanyarŋ Iwolo itai huwo ille eciefo boŋojin inne lelibo, amanya te hitidara amanaya do lobie ha habu.
Hati hifuo ifa itai leriŋari nyo, haikilani? Ee, ajo naŋ dahatai, aŋalik hati haikilani.
Ara hati lafa leigioro hijo, 'Tiwolo aifahak naŋ leifahati leiti a hosiere hatai, lolotu ŋaitibisak ikoi nahatai a hosiere hatai.'
Ajo naŋ dahatai tere he ille lesiu te hiji ho ŋoruo, obe lobo lagalik Yoane, hati tihoni asai do lobie ho Hollum lara lehitok tere honyie."
Hati Farisei ha haitiyenak he hifahita inno Yudei, obe ifa lorumu bhatisimo no Yoane, ebo isieja lofioroho inno Hollum do kwaite hosie.
Ette Yesu hijo, "Hatiriamik iso naŋ huwo hilahaji inna ho nyo?
Heciala isieja ho nyo Eciala isieja iyya hurre ille leiramita do suk, eitole ette hilliloŋo kwaite inno hosie hijo, ehuta iyohoi hetter dahatai obe itai lica. Etariha iyohoi obe itai eiyo.
Hati Yoani Batista obe ottu adahari imune hidofe obe ottu amatari fino, hati ijo itai, 'owon inyeja he menega.'
Ottu Lonyi tihoni daha ette mata, ijo itai hijo, 'Tiwolo, logo ha harumani le, mote ha haiduduhak ho musuru ha hayak!'
Hati itihutek lefioroho do wure illohonyie daŋ."
Elilloŋo lobo Farisei Yesu anyar lotu daha honyie ŋiria. Ifa laŋajiŋak Yesu a haji ha Farisei, ette inyeja ŋawoinyie da tabuan ette daha.
Hati owon nabo hito noŋoruo do bore gala nyie na lara hayani. Ifa leitiri tihoni ne hijo owon Yesu da haji ha Farisei da tabuan, ette inyeja ŋayani riaa ta jak no logol iholit no.
Ette riŋoŋo de lerek he hejek he Yesu oyo binno. Ette hifufus hejek inno Yesu te hidenya honyie, ette inyeja hipot hejek inno Yesu to hofir, ette hidofe hijujur hejek ette hedo fe hitue hejek inne Yesu te riaa.
Ette Yesu hitiraŋ inyeja hijo, "Simone, awon naŋ he hinnak hirro inna lawak naŋ ŋailimak" dohoi," "Heilimak Haitiyenani!"
Ette Yesu hijo, "Owon ifa lohorosi hilak lohorik illo lobo tihoni. Owon loboitei ho arobiya hisihet miyet, Ojo lobo ho orobiya tomona miyet.
Hati obe huwo ile lowuon ho orobiya inno lodumari nuhe, ette monyie horosi ŋabusak hosi nuhe daŋ ararik. Iyane, dehiji hosie, lari tere hosie iso lomuno inyeja binnoŋ?"
Ette Simone hitiraŋ inyeja hijo, "Agil naŋ lafa le busak huwo inno loluŋa." Ette Yesu hijo dohonyie, "Iten iye analanyar."
Ette Yesu fela de hito noŋuruo nyie ette hijo de Simone, "Hito noŋoruo inna, ajiŋak naŋ ahaji hoi, obe iye lisiere naŋ hifioŋ hilleta inno hejek, hati elila inyia hejek inanaŋ te hidenya honyie ette hidofe hifufus to hofir honyie.
To lotuni hanaŋ ahaji hoi, obe iye lijur naŋ, hati tihoni ne odulei jura hejek ihanaŋ.
Obe iye litue no hanaŋ te hiyali, hati tihoni inna aŋaitue naŋ te riaa.
Te hirro te inne, ajo naŋ dohoi hijo hiyata inno tihoni inna innafa loluŋa, aŋaibusahini ette wanai ho munoi binno. Hati ajo naŋ hijo tihoni le lebusahini kai, etuhutahini iso munoi kai."
Ette hijo do tihoni ne, "Aŋaibusahini hiyata innohoi."
Ette Yesu hijo do tihoni ne, "Aŋaitilahu hiruk nohoi iye. Inno Bolioŋ."
Iya nafa etiarari Yesu heilutari do doŋiok inno bore gala ho missihi, etito ojo hidofe etiyana saye inno olibo inno Obie no Hollum ho lefahat illo honyie hulo tomon harik ŋaifie honyie.
Owuon ifa ŋorwo innak innafa efuhai inyeja miniaŋa tara hosie he iŋweiti.Ara ifa nabo Maria na Madalinna nafa efuhai huwo miniaŋa hetterik tara honyie ade.
Ojo Joana, noŋorwo Kusa eittok lafa eriŋa habwore no Erode, ojo Susanna, ho ŋorwo aria, innafa eiso do hosie ibariti inno hosie.
Iyane, ifa leiba iluluŋ no huwo da mai naboite, ho huwo innafa lafanu do honyie ta massiok inno oluŋa. Ero inyeja do hosie hitiriamita.
"Ohu ifa lobo hayani layari hinyomo. Ifa layek inyeja hinyomo nuha, ohuyiek ifa hinnak hinyomo de hikoi, ojo huwo ette hirie isieja, ojo cieŋ inno hide ette hisok ŋahurru isieja.
Ohuyek ifa hinnak hinyomo luha do morwari, ifa obolo isie ojo holoŋ ette ŋatohoi nyo obe ifa mai nohosie elik.
Arrasa hinyomo hinnak ŋahuyek de hiji ho hukwa, ette hukwa ŋesuru daŋ ho ŋama luha ojo miyaŋ nyie ette ŋatohoi isieja.
Hati ohuyek ifa hinyomo ilamuk do huron illo olibo ette ŋasuari ŋama hisihai naboite nala galik". Ifa eisahak Yesu hiro hirro hunna, ette ŋetisidok hiram nohonyie do hosie hijo, "Itira, Liwuon itai ho yohe inne etira, isiara hetiru."
Ette Yesu hitiraŋ do hosie hijo, "Iwuon itai ho ofioroho no hiyen hirro inno Obie no Hollum, hati etiyana iso huwo iluluŋ te hitiriamita, 'nyo eriŋa isieja ojo isieja obe leriamik ŋaigonyu, ojo te riŋa obe leriamik hiyen.'
Iyane, ojo hitiriamita hunna hijo. Ara hinyomoti Hiram no Hollum.
Ara hinyomo hullo lohuyek de hikoi isieja huwo hullo etiru Hiram no Hollum, hati kwak ette Sitan ŋawoŋ ŋakwarari ade Hiram no Hollum ta tajia innohosie, hijo hotobiaŋa isieja eruk ette hitillohini.
Ojo luha lohuyek do morwari ara huwo, laŋaitiru Hiram, efwotu hiram to mune, ojo innak hade obe tara hosie; eruk isieja do kai, ojo lara da far no ciama ojo isieja ette ŋahuye ade.
Ojo hinyomo luha lohuyek de hiji ho hukwa isieja huwo ille etiru Hiram no Hollum, hati lefie isieja te ikoi nohosie, ojo iwahiti, ibariti he imuniti inno manya ne ta fau ette higor isieja many obiaŋari isieja leriamik ŋaŋerik innak haŋer inno ogol.
Ojo hinyomo luha lohuyek do huron inna lanyar ara huwo hullo lowuon ho tajia inno lebis ho inno oliboo, laŋaitiru Hiram, ette hinief tid ne leriamik eyani dihan.
Iyane obe lobo leriamik hidie hima ette emuhok do moti, kuyya hidofe ette ŋeirutok aŋolon ho ŋeref. Atti ehumak iso inyeja de hide filili hijo luha ille lejiŋu ahotwai anyar egonyu calai.
Obe iso innak hirro eŋofohini obe leriamik ŋalew, kuyya hidofe ne emuho, no lobe iso leriamik alew ette wuana de icala.
Ihuma hitira nalanyar, nyo tihoni leyita, ofonihini iso aria, ojo tihoni lo lobe eyita, odumuni iso tere honyie daŋ ho nyie ne eyik hijo layeita injeya."
Elimak ifa lobo tihoni inyeja hijo "Oweita hotonyohoi he ilasira hoi ta bali, awak hiwolo iyye."
Hati ojo Yesu ette hitiriŋak do hosie hijo, "Ara hotonye hanaŋ ho ilasira hanaŋ huwo luha ille letira Hiram no Hollum, ette hiruk."
Owuon ifa do holoŋitek nuha ta nafa lohuye Yesu he lefahat illohonyie ŋajiŋahini da nabo togoli, ette hijo do hosie, "Efie do oko kal ho hari tololo." Ette isieja ebusari mai nyie.
Atti nafa ayirok isieja togoli ahotwai hari, ette Yesu ŋajetori, ojo nabo oyami na hari nologol ette ŋawoŋ do hosie etiara hifioŋ ebulari ahotwai ho togoli ne, owuana ifa isieja do run.
Niya afanu lefahat illo Yesu do honyie ette hiticieŋ inyeja ahide, hijo "Leittok, Leittok, aŋaifie iyohoi ye!" Odoito inyeja ette hitiwet oyami ho hifoliaha no hifioŋ many owetari.
Ette inyeja hijo do hosie, "Tahu hiruk nahatai?" Ta baŋi nohosie ette isieja hililiha binno ero da kwaitie innohosie, "ŋai illeŋ, le leriamik hitiwet oyami ho hifioŋ, ette isieja daŋ hiruk inyeja?"
Ifa leiba isieja da fau ho Jerasenes nafa do holoroŋ na Galilea.
Ifa lojo Yesu iliew abali, eiboŋ ifa inyeja ho lobo tihoni lo doŋe nyie. Owuon ifa tihoni lie ho miniaŋa. Holobe ifa inyeja eciefok innamuk boŋojin, obe hidofe amanya da haŋ, atti amanya ifa inyeja de ilumioho.
Ifa lewolo inyeja Yesu, oyyo inyeja binno ette ŋarwaŋak kwan da fau do hosiere honyie. leyorrita ette hijo, "Awuon naŋ nyo ko hoi, Yesu, Lenyi Hollum le Hittok, attana naŋ iyye, baŋa etigem naŋ,
Nia ette Yesu hifi inyeja, "ŋai fure nohoiŋ?" ojo inyeja ette hitiraŋ, "Oseŋer," nyo ajiŋak ifa miniaŋa do honyie arria.
Arrasa ifa miniaŋa nuha ŋadule tana Yesu hijo hotobiaŋa efuhak isieja a hotwe iwudo.
Owuon ifa innak betteha inna lettedita daha to doŋe. Niya ette miniaŋa nuha tana Yesu hefuhak isieja hettejiŋak da betteha nuha. Ette Yesu aŋettek isieja heifie.
Afanu miniaŋa tere tihoni ette ŋajiŋak da betteha, ojo betteha ta mai ette ŋaifie a doŋe ette ŋebirok kwaite innohosie da hari na hittok ette ŋadiori
Ifa egonyu huwo illafa leribita betteha hirro innafa lowuon, enyoro isieja ofwo ŋailimak do huwo nuha do bore gala ho nuha lowuon do hotwe haŋ.
Afanu huwo illafa letiru leriŋari hirro innafa edwoŋ, ette ŋafanu de Yesu orruma tihoni lafa ebusak miniaŋa. Ecofok boŋojin ojo hoo owuon no lobis, le letole de hejek inno Yesu, ette isieja baŋi.
Luha illafa egonyu hirro innafa lowuon ŋaifie elimak illamuk hijo olibe tihoni lafa otoŋita miniaŋa.
Awahan huwo illo Jerasenes ho onyihari hosie hifi Yesu he'no tere hosie. Abaŋi ifa isieja ette inyeja ŋajiŋak do togoli, ette ŋacahari.
Ette tihoni lafa ebusak miniaŋa tana de Yesu hijo "Awak naŋ ŋeino daŋ hoi." Ojo Yesu ette ŋaifahak inyeja hijo,
Ifa acohini Yesu, ette iluluŋ no huwo ta mai efwotu inyeja, nyo etila ifa isieja daŋ inyeja.
Niya, aŋawoŋ lobo tihoni lara fure nohonyie Jairas, ara ifa inyeja leittok lo Sinnagog. Ohuyek ifa Jairas de hejek inno Yesu nyo awak ifa inyeja Yesu he'no ahaŋ honyie.
Owuon ifa inyeja ho ŋaini honyie naboite, nara ŋasi innohonyie tomon harik, erwahita ifa inyeja binno. Te heno nohonyie, efuduni ifa iluluŋ no huwo do honyie.
Owuon ifa nabo hito noŋorwo de nafa odule hosehe nohonyie pulo many da ŋasi tomon harik, eisahak inyeja arobia innohonyie daŋ te ibwana, obe orrumu libe tere lobo hosie.
Ette ŋawoŋ okohorwoŋ no Yesu ette hitir hucuŋi no boŋo no Yesu, kwak da mai nyie ette pule nohonyie weita.
Ette Yesu hijo, "ŋai ne lotir naŋ?" III ifa lerrisai isieja, ojo Peturu ette hijo, "Eittok, etufuda ilululŋ no huwo iyye."
Ette Yesu hijo, "Eitir naŋ tihoni dede, ayien naŋ hijo ohu ida golon nyie tara naŋ."
Ifa egonyu hito noŋorwo hijo enyiei inyeja enyiak hiŋofita hirro innara eigem inyie, awoŋ daŋ nekikiro, Ahuyek do hosiere ho Yesu, ette ŋasalak do hosiere he iluluŋ no huwo daŋ, eigem inyie hirro inne arrumuni inyie lwaha nohonyie kwak tara Yesu.
Niya, eijo inyeja do honyie, "Hito, etilibo hiruk nohoi iyye. Inno na lanyar."
Ifa etiru Yesu nyie, ette hitiraŋ inyeja, "Baŋa la baŋ. Iruho ania, ojo inyeja ette ŋarrumu hitillohini."
Ifa leiba Yesu da haŋ ho Jairas, obe ifa inyeja lawak lobo tihoni hotojiŋak daŋ ho inyeja, ette ŋaibusak, Peturu, Yoani, Yakobo, ojo monye ho hotonye ho hito.
Oyo ifa huwo innafa lowuon ojo innak etteriha inyeja, atti eijo Yesu, "Ibaŋa loyyo. Holobe inyie eyiei, atti ofer inyeja bi."
Hati elohitari ifa isieja Yesu, te hiyen nohosie hijo eyiei hito nyia.
Hati ette inyeja hitidet hito ne ta hana, ette hililloŋ hijo, “Hito, tette."
Ette oyiri nohonyie, ŋacohini ette diote ahide kwak. Ette Yesu ŋelimak do hosie heisiara inyeja nabo daha.
Eliliha ifa haŋ hose, atti ojo ifa inyeja hotobiaŋa isieja ogiofok lobo tihoni hirro inne.
Ette inyeja elilloŋu lefahat tomon harik anaboite ette hisio do hosie golon ho dwaran hette galik miniaŋa etilibori iŋweiti.
Ette Yesu ŋaifahak isieja hetiyanari do huwo Obie no Hollum hijo hetilibo haŋwak.
Itolojo da haŋ nyie liwonyie itai many ebusahini itai mai nyie.
Ituturok do luha tuduha tara hejek innahatai ille lebo itai hetera a hituhuti do hosie lebusak itai doŋe nyie."
Ette isieja ŋaifie te hiji ho misihi, elima saye inno olibo ojo isieja daŋ etilibo huwo ta maissok aria.
Iyane, etiru ifa Erode Mamur lo Tetraka hirro daŋ innafa lowuon, ette inyej ŋuŋusia binno, nyo ojo illamuk hijo aŋaibuhu Yoani Batista to yei,
Ette hilak hijo aŋalew Elija, ojo hilak arrasa hijo, enyiak hekilak illafa ho beren ŋaibuhu.
Eijo Erode, “Aŋutu ifa naŋ hoo no Yoani, ŋai hidofe le enyiak naŋ hititira hirro innohonyie?” Ette Erode siaha hikoi hijo awak inyie ŋaigonyu Yesu.
Ifa acohini lefahat ette isieja ŋailimak do Yesu hirro innafa legiem isieja, ette inyeja ŋeyari honyie isieja abore gala no Bettesaida.
Hati ifa etiru iluluŋ no huwo ette ŋejufari inyia, ojo inyia ette efwotu isieja ero do hosie hirro inno Obie no Hollum, etilibo luha illafa lawak liboi.
Ifa laŋaswori holoŋ afanu lefahat tomon harik hijo do honyie, “Ifuhak iluluŋ ne amaissok innohosie anyar lofwo arrumu ijotiti innohosie ho nabo daha, nyo ewuon iyohooi inni do itela.”
Ara ifa huwo nuha alif miet. Ette inyeja hijo do lefahat illohonyie, “Isiara huwo hotohunyie da dau, hotowuana iluluŋ ho tomwana miet hamai.”
Ifa ehum lefahat inne daŋ, ohitole huwo daŋ ta fau.
Ette inyeja ŋadumu imuniaha miet ho ham arik liya ette hiwolo ahide ido ette hijok isieja, ette hiwur isieja ette hiso de lefahat illohonyie hataharak de iluluŋ.
Enya ifa isieja many ofoŋi ette ŋeiduduhak innafa lofitini many enyiak etufutak gufahien tomon harik.
To nabo far ifa eno Yesu lomojori hamai, owuon ifa lefahat honyie ette inyeja hifi isieja hijo, “Hojo huwo naŋ ŋai?”
Ette isieja hijo, “Iye Yoani Batista, ette hilak hijo Elija, ojo hilak ette hijo lobo hekilak illafa he beren enyiak ŋebuhu.”
Hati ette inyeja hijo do hosie “Hati eijoo itai naŋ ŋaiŋ?” Ette Peturu hijo, “Iye Kristo lolotu tara Hollum.”
Hati ette Yesu hisor isieja hijo hotobiaŋa elimak lobo tihoni, Ette hijo, no"
“Orrumu iso lenyi tihoni hitigema hirro aria, ebo iso huwo illo hitoha, Fadirihien ho hagiorok inyeja, ette ŋatohoi inyeja, ette ŋebuhu to holoŋ hitahunihi.
Lawak lobo tihoni hikem hetulwahu manya nohonyie etilitek iso inyeja. Hati leletilitek manya nohonyie te hiram hanaŋ, etilwahini iso inyeja.
Holibo hati inyie jai do tihoni laŋarumu inyeja hirro daŋ hunna ta fau, hati ette hetilitek kwan nohonyieŋ
Leloriri tihoni naŋ ho hiram hanaŋ, eloriri iso lenyi tihoni inyeja laŋacohini iso inyeja do lohwo nohonyie, ho lohwo no Monye ho anjillohien illo Olibo.
Hati elimak naŋ itai dede, owuon ilak illahatai illo loweita inni, illo lobe eremik hinniŋ yei many eigonyu Obie no Hollum.”
Da halu ho holoŋitek hotohunik ta nafa erarari Yesu hirro nuhe, ette inyeja eyari daŋ honyie Peturu, Yoani ojo Yakobo, ette ŋeno a doŋe lomojori.
Eloito ifa homwoŋ nohonyie, ojo boŋojin innohonyie obwor inno opipiak.
Ette ilak huwo lohorik hidwoŋ ille lero ho inyeja! Ara ifa isieja Musa ho Elija,
oleyhini ifa isieja to kwetten. Ero ifa isieja heinno nohonyie ŋalew do Yerusalem. Ho hiram nolohu inyeja ŋatubak do Yerusalem.
Aŋajetori ifa Peturu binno ho luha illafa lowuon honyie. Hati ifa laŋaceŋu isieja, ette ŋegonyu kwetten nohonyie ojo huwo lohorik loweita ho inyie.
Ta nafa harrasa inyeja hiro hirro hunna, ette itiran ŋawoŋ ette ŋeburuhak isia; abaŋi ifa isieja nafa eburuhak itiran isieja.
Ottu ifa hiram tara itiran no lojo, “Lenyi hanaŋ Lenyimoto illeŋ. Itira do honyie.”
Ifa esaha hiro, ette Yesu wuana hamai. Odwari ifa isieja hirro inne to holoŋitek nuha obe elimak do lobo tihoni hirro innafa egonyu isieja.
To moite to nohonyie, ifa lacohini isieja to doŋe aŋolon, ette inyeja hiboŋ he iluluŋ no huwo.
Niya, ette lobo tihoni hilulwo to hiji he iluluŋ hijo; “Hetiyanani, ettena naŋ iye, towolo lenyi hanaŋ, ara inyeja hito hanaŋ loboite ija.
Ewolo iye, eniefita oyiri no lorru inyeja, kwak many afanini habunak to hutuk nohonyie. Obe lebusuta inyeja do holoŋi, ebusak inyeja to golon, ette hidofe eriafu inyeja no lorru lebusak inyeja.
Ettena naŋ de lefahat illohoi hefuhai ade tara honyie, hati obe leriamik.”
Ette Yesu hitiraŋ hijo,  “Itai hullo obe huruk, hilahaji no hemumunak, haduloi iso naŋ manya hatai many anuŋ? Yani lenyi hoi le inni.”
Ta nafa ottuni hito, ette meniaŋa ŋabwarak inyeja da fau ette hefufudok inyeja no lorru. Hati ette Yesu hiriŋ oyiri nafa nebot ette hitilibo oŋeye ette hiso inyeja do money honyie.
“Isiara hirro inne daŋ hotojiŋak do yohe innahatai, nyo esiarahini iso Lenyi tihoni da has ho huwo.”
Hati obe ifa isieja oyien hirro inne lero inyeja. Nyo eŋofo ifa tara hosie. Abaŋi ifa isieja hifi inyeja hirro inne lero inyeja.
Niya ette isieja arijahini to kwaite innohosie hijo ŋai iso ara eittok do hiji hosie.
Hati ifa laheru Yesu higigilita inno tajia innohosie, ette inyeja ŋadumu lobo iŋeye, ette ehumak inyeja to oko ŋhati nohonyie,
Ette hijo do hosie, "lefwotu lobo tihoni iŋeye ille hitiŋ iya inna to fure hanaŋ, efwotu iso inyeja naŋ, lefwotu lobo tihoni naŋ, efwotu iso inyeja lie lefahu naŋ. Nyo tihoni lara halu tara hatai daŋ ara iso inyeja leittok da hatai.”
Ette Yoani hitiraŋ hijo, “Eittok ewolo iyohooi lobo tihoni efuhiti meniaŋa to fure to nohoi, ette iyohooi hitiwet inyeja nyo obe inyeja ejufutia he iyohooi.”
Hati ette Yesu hijo do honyie, “Baŋa etiwet inyeja, nyo tihoni lobe ebo itai ara lahatai.”
Ifa eliaha holoŋitek inno lohuye eyari inyeja eno ido, ette inyeja etiyitek homwoŋ nohonyie a Yerusalem.
Ette inyeja ŋaifahak efahat illohonyie to hosiere honyie, ofwo isieja ŋajiŋak do doŋe nobo no Samaria anyar efwotu inyeja.
Ifa ewolo hejufutak illohonyie, Yoani ho Yakobo hijo do honyie, “Habu, ibe iye liwak iyohooi helilloŋo him ate ido hetihara isiejaŋ?”
Hati oyito Yesu ette hiriŋ isieja.
Niya ette isieja ŋaifie a nabo doŋe.
Ifa efie isieja te ikoi nohosie eijoo lobo tihoni do honyie, “Ejufari iso naŋ iyye amai nyie lihu iyye.”
Ette Yesu hijo do honyie, “Owuon lobeyohi he iwudoho innohosie, ojo cieŋ inne hide owuon ha hajik innohosie, hati obe Lenyi tihoni owuon ha mai ne leriamik hetiferik hoo nohonyie.“
Ette inyeja hijo do lobo tihoni, “Ijufuni naŋ.” Hati ojo tihoni le do honyie, “Habu ibusak do a hu naŋ ŋanuhak money hanaŋ.”
Hati ette Yesu elimak inyeja, “Ibusak hayoni hotonuhak hayok illohosie, hati inno ilimak da massiok daŋ Obie no Hollum.”
Ette lobo tihoni hidofe hijo, “Ejufari iso naŋ iyye, Habu, hati isiara naŋ ahu efonyini isieja luha lowuon da haŋ hanaŋ.”
Hati ette Yesu hijo, “Obe lobo ehumak hana nohonyie do kebu ette hiwolo ahalu, leriamu do Obie no Hollu.”
Ette hijo do hosie, “Odon mana, hati oduhuco heigamak. Kokwak itimoje no da Habu la mana, anyar lefahak hegiamak da mana.
Ifeti hikoi nahatai. Itiwolo, efahak naŋ itai iya huloho do hiji he ewoho.
Ibaŋa eyari innamuk arobia, kullo, hamuha, eijo itai ibe lifony lobo do hikoi.
Da massiok inne ejiŋak itai hosiere Itijo,
‘Hotowuana himwara da haŋ inna,’ Lowuon tihoni lo himwara de, owuon iso himwara do honyie. Ojo lobe ocohini iso da hatai.
Itudule da haŋ nyie daha, mette hirro inne eiso isie da hatai, nyo awak haigemani idumuti innohonyie. Ibaŋa ofwo da haji ade nabo.
Itadahi hirro inne eba do hosiere hatai da massiok inne efuye itai,
itilibo haŋwak inno lowuon de. Ilimak do hosie hijo, 'Eliaha Obie no Hollum da hatai.'
Hati lefwo itai ajiŋak do nabo bore na gala, ojo isieja obe efwotu itai, ifeti ahikoi ette itai hijo,
Iya ajo naŋ da hatai hijo, da far nyie obolo iso ŋoto nahatai agalik no Sodoma da far no ŋoto.
Orru iso da hatai Korasin! Orru iso da hatai Betasaida! Lowuon ifa hirro inno olibo da Tire ho Sidona da hatai, noyite ifa isieja beren, ette ŋahunye de siwali.
Hati eyak iso to Tire ho Sidona da far no ŋoto, ette run da hatai.
Itai Kapernam, egigillo iso mahu itai hijo eba iso itai te idoŋ? Obe, efwo iso itai ahima.
Lie le letira da hatai, eitira da hanaŋ, ojo lie lebo itai, ebo naŋ, ojo lie lebo naŋ, ebo lia lefahu naŋ.”
Ette luha tomwana hetterik harik ŋacohini ho mune ette hijo, “Habu, origoŋo meniaŋa do hooi to fure nohoi.”
Ette Yesu hijo do hosie, "Ariŋa ida naŋ Sitan lohuyu te ido iya hilla.
Itiwolo, eiso naŋ da hatai golon ne eriori itai munok, tosi, golon na lagalik mereni, obe iso nabo sihin eriafu itai.
Hotobiaŋa itai limuno hijo origoŋo oyirihien da hatai, hati itimunoi binno hijo egioro fureita innahatai te ido.”
“Eiso ifa hirro daŋ da hanaŋ tere Monye hanaŋ, obe lobo tihoni loyen Lenyi arari Monye, obe hidofe lobo tihoni oyien Monye arari Lenyi, ojo do tihoni lawak Lenyi, etuhutek iso inyeja.”
Ette inyeja hijo do hejufak illohonyie kaikai, “Hotomune luha lowolo hirro inne lewolo itai.
Ajo naŋ da hatai, hijo oluŋa hekilak ille lawak egonyu hirro inne egonyu itai, hati obe isieja leriamik ŋegonyu, awak hidofe hitira hirro inne etira itai, ojo isieja obe leriamik hitira.”
Niya odioto ifa lobo lo Yudea hetiyanani le ifahita ette hikem Yesu hijo, “Hetiyanani, hehum iso naŋ nyo hio anyar arrumu wuaran no losio furŋ?” Ette
Yesu hijo do honyie, “Hojo ifahita nyoŋ Ihiena iye isieja jaiŋ?”
Ette inyeja hitiraŋ hijo, “To mune Hollum Habu lohoi ta taji nohoi daŋ, to Oholio nohoi daŋ, to golon nohoi daŋ, ojo te higigillo nohoi daŋ, ho Lenyihari hoi iya kwan nohoi.”
Ette Yesu hijo do honyie, “Etiraŋak iye no lobis. Igema inne eijoo iye ette manyai.”
Hati awak ifa hetiyanani etibisak kwan nohonyie, ette hijo do Yesu, “Ŋai lara Lenyihari hanaŋ?”
Ette Yesu etiraŋak hijo, “Ohu ifa lobo tihoni aŋolon to Yerusalem a Yeriko. Ette inyeja ŋahuyek de hiji ho hoholak illafa esohu ŋahorru hirro innohonyie, ette hillum inyeja, ette ŋaisbusak inyeja de ikoi ahayoni.
Ette hidofe lobo hegiamani le Iklesia ŋawoŋ. Ifa egonyu inyeja, ette hilliŋ ta nabo hikoi.
Hati ohu ifa lobo Samaritani hikoi nohonyie, ette ŋawoŋ amai nyie nafa owuanari inyeja. Ifa ewolo inyeja omehini ifa inyeja do honyie. Ette ŋehutok do honyie, ette hififit horroŋon innohonyie, epot, ette ŋejuhok hiyali ho balu do hosie.
Ette ŋakafak inyeja ahide ho ciaŋ, ette ŋeyani inyeja a hotwai kulub, ette ŋehuhumak inyeja.
Te hitarrihi na far nohonyie, ette ŋadumu arobiya innohonyie arik ette hiso isieja do tihoni lafa oriŋa inyeja ette hijo, 'Yari inno teriŋai inyeja, lowuon hinnak hirro innee eiso iye do honyie, laŋacohini naŋ, attu iso naŋ ŋadumak iye.'
Lari tihoni ara onyihari lo tihoni lohuyek do hoholak ille lohunik?”
Ette hetiyanani hijo, “Lara omehini do honyie.“ Ette Yesu hijo do honyie, “Ino igema ania.”
Niya, ofwo ifa isieja hikoi nohosie, ette ŋajiŋak nabo doŋe ojo nabo hito noŋorwo nara fure Marta hiŋa do hosie ikat na haŋ nohonyie.
Owuon ifa inyeja he inasi nara fure Maria nafa etole de hicuŋi no hejek inno Yesu ne etira Hiram nohonyie.
Hati ette Marta nafa egigiama ŋawoŋ do Yesu ette hijo, “Hab, ibe hati iye ewolo innasi hanaŋ ebusak nang hehuma igem hamai, “Tojo do honyie woŋ heilwuak naŋ.”
Hati owuon sihin naboite nala galik. Anyimu Maria no olibo do honyie, nolobe iso eyari ade tere honyie.”
Eduoŋita hirro hunna nafa atuhok inyeja mojo da nabo mai, etiara lobo lefahat honyie hijo, “Habu, itiyana iyohooi mojo anyar eyien iyohooi iya nafa etiyanari Yoani lefahat illo honyie.”
Eijoo Yesu do hose, “La mojo itai, itijo 'Monye, tojo fure hoi hotokwette. Tojo lobie nohoi hawoŋ.
Isiara do hooi ena ŋiria nohooi inna to holoŋi.
Ibusak hiyodule innohooi iya inna ebusahini iyohooi huwo illo horosi hohooi. Heyari iyohooi do hisusuta.'”
Ette Yesu hijo do hosie, “Lari le tara hatai lowuon iso ho mote, ojo ette eno do honyie to hiji ho harwe, ''Illa helwuak naŋ hilak imuniaha lohunik,
Lie lobo mote hanaŋ heba bi iyane ojo hilak hirro obe ille lariamik naŋ hiso do honyie.'
Hati lie letiraŋ to hotwai haji, oremik hijo, ‘baŋa etigiama naŋ, esiono ikat, ojo durre hanaŋ daŋ owuana da massik iferiti. Abe naŋ leriamik diote hesiarari imuneha dohoi.'
Ajo naŋ da hatai, ojo da hido inyeja abe inyie adioto hesiarari do hoi. Iyane lera iya amote honyie, hati iyane lanyar itai lewuanari ho riri, hadule, odioto iso inye ette hiso do hoi imuneha aria many inno oremik do hoi.
Do tihoni lelefia, esiarahini ojo do tihoni leletufa orrumu; ojo do tihoni lele kukuho aŋa iso dohonyie.
Ŋai le tere hatai lefi lenyi honyie Monye immune, eiso do honyie moru da mai he immune. Kuya hami ette hiso munu?
Kuya lefia inyie hatelio, ette hiso do honyie hito?
Da mai ne lara itai hegiamak hipalita anyar liyen hijo innari olibo esio do durre hatai, hara iso jai inne eiso Monye hatai te ido Loholio lolibo do hullo lefia inyeja?”
Da halu, ette Yesu efuhai meniaŋa ade tere lobo tihoni lafa lobe ero. Nafa erwat meniaŋa ade ette tihoni lafa lodwa hiro. Eliliha ifa iluluŋ!
Hati ette hilak hijo, “Hillohitok no Belsebul leittok lo meniaŋa ne efuhari inyeja meniaŋa.”
Ekem hilak inyeja hijo ewak isie hitimijani honyie te ido.”
Hati oyien Yesu higigilita hose ette hijo do hose, “Lahabwe daŋ nolobwanya to kwan, oturo iso hamai, ojo haji nolobwanya do hiji ohuye iso.
Lobwanya Sitan kwan honyie hotoyitohini kwan honyie, howeita iso obie nohonyie jai. Do inne itai hijo efuhita meniaŋa to hillohitok no Belsebul.
Hati lefuhai naŋ ade meniaŋa to hafialai no Hollum, ottu iso Obie no Hollum da hatai.
Lowuon lobo tihoni logol ho iremiti innohonyie heririari haji honyie, otuba iso hirro innohonyie de,
Hati lawoŋ lobo tihoni ille logol ŋamire inyeja, tihoni le lologol eyari hiremiti tere tihoni lie ojo orujori ibariti honyie.
Lie lobe lowuon ho naŋ ara amereni hanaŋ. Ojo lolobe otubahini hanaŋ esarik iso
Ale no loholio no lorru ade tere tihoni, ojiŋe tele massiok inno lobe hifioŋ hetufari mai iwetit. Lobe orrumu, ojoo inyeja, 'awu naŋ iso ŋacahari ahaji nara attuni naŋ.'
Do hiba nohonyie, orrumu haji nya lofia ojo ehuhumahini nalanyar.
Niya, ette ŋawoŋ ho hilak loholioho hetterik illo lorru no agalik inya hamanyari de. Hati de hicuŋi orun fa manya no tihoni lia no agalik nafa to hitieri.”
Nafa ŋatuhok inyeja hikiana, ette nabo hito noŋorwo hihaf hutuk honyie ahide de hiji he iluluŋ ette hijo do honyie, “Hotowuana jaha do hosehe nafa lesiu iye ojo hinna nafa letidasu iye.”
Hati eijo inyeja, “Tojo hotowuana jaha do hose luha letiru hikienita inno Hollum ette ŋatunak.”
Iya nafa aracie Yona ahutuhuti do hilahaji inna.
Odioto iso Habu hito noŋorwo no Seba to ŋolo do ŋoto no hiram. Ette etisiahak huwo hullo iyania nyo ottu inyeja ta fau honyie na lalama hetiruni ofioroho inno Habu Solomon. Elimak naŋ itai, owuon lobo tihoni inni lalagalik Solomon.
Oweta iso huwo illo Ninneva do holoŋ no ŋoto ho hiram, ette etiasahak huwo illo Eina, nyo ebusak ifa isieja hiyata innohosie nafa etiruni isi hitito no Yoani. Elimak naŋ itai owuon lobo tihoni inni lalagalik Yoani!
Obe lobo tihoni etuwulek hima do lomo honyie ette eŋofak da mai neleriok kuya ette emuhok do hotwai ho gufa, hati ette ahasak do filili anyar illo lojiŋai, egonyu icala.
Hati honyiek hoi ara allomo do kwan hoi. Lolibe honyiek hoi, acala kwan hoi bi daŋ. Hati lobe honyiek hoi olibo, ette kwan hoi hufut he idumele.
Niya ihuma riŋa hijo hotobiaŋa calai ne lowuon do hotwai hatai ara idumele.
Lowuana ania, lefut kwan nohoi daŋ ho calai obe lobo mai owuon he idumele, tia ara iso kwan nohoi iya lomo ne etifaŋ iye.”
Nafa atuhok inyeja hikiana, efia ifa lobo lo Farisei inyeja heno ho inyie ahaŋ honyie ladahari, hati ette Yesu ajiŋe ahotwai ette ŋafirie da fau.
Ojo olo Farisei lie ette hililiha hijo adaha Yesu obe elila has.
Hullo lobe higigilita hulliŋ obe lara hayani ho horwoŋ loyieu hotwaiŋ?
Isiara do lociaŋak inno lowuon dahatai, ojo hirro daŋ ette hati libe dahatai.
Hati orru iso dahatai Farisei nyo esiorita itai arobiya hatai hunna tomon many do hoyiek inno mana, eijo itai eguwe ibisiti ojo mune no Hollum. Osiru hehumari no lobis ojo emunori Hollum hotobiaŋa eguwe, ebe legem saŋ nuhe hinnak daŋ.
Orru iso da hatai Farisei, nyo limuno itai hitolojita inno hosiere do Sinnagogi ho hifonya ta baŋi da massiok inno Suk.
Orru iso da hatai, liwuon itai iya ilumioho inno lobe hituhutita hunna leririo huwo obe ŋai loyen.”
Ette lobo hetiyanani le hifahita lo Yudei hitiraŋ inyeja hijoo, “Hetiyanani, inne lijoo iye omoro iyohooi daŋ.”
Ette Yesu hijoo, “Orru iso da hatai hetiyanak illo ifahita! Emiettek itai huwo hirro inne logol heyuhitai, hati ibe itai liriamik hitaf to hafiala innahatai.
Orru iso da hatai, nyo iduhok itai ilumioho higigilita inno hekilak, hati hohonyieok illahatai ifa otohoi isieja.
Ira itai a suti, de igem no hohonyieok illahatai, nyo otohoi ifa isieja hekilak, illafa iduhok itai ilumioho higigili do hose.
Ara iso hilahaji inna hatohok ho hekilak illafa ho beren te hitieri na fa, ojo hoto nohosie ehiana ekumohini do hose.
Tere hoto no Abel many do hoto no Sakariya, lafa otohok huwo de hiji ha altari ho Imojit no lodwa. E e, ajo naŋ da hatai, ara hilahaji innaŋ hilahaji no lottu weta da far no ŋoto.
Orru iso da hatai hetiyanak illo hifahita illo Yudei nyo aŋadumu iŋanyit lo ofioroho; ibe itai lijiŋak do kwaite innahatai, eijo itai etihita luha ille lojiŋita.”
Da halu einno Yesu ade, ette haigorok illo Farisei hitirija inyeja te hirro aria,
Awak etillohu inyeja te hikienita innohonyie.
Ta nafa etutubahini huwo anaboite alif arria many eririo hejek hosie, ette inyeja hitiara hijo de lefahat illohonyie daŋ, “Ihuma riŋa bula inno Farisei, hetimiyahak illo kwaite.
Hati obe iso nabo sihin eŋofa, nolobe iso oremik alew, obe iso lobo sihin leleŋofahini, obe egonyuni.
Hirro inne ero itai te idumele etirini iso de icala, ojo hirro inne ehahayak iye do huwok to hotwai haji, etikwat iso huwo to hide ha haji.
Ajo naŋ da hatai motiarak hanaŋ, ibaŋa labaŋ ille lotohoi kwan, ojo Da halu enyiei isieja enyiak higem hinnak hirro.
Obe hati logoribiaha miet letinyaŋari ta arobiya hullo kai? Obe hati lobo hidonye tere hosie eremik aguori to hosiere Hollum.
Hati hofir inne to hossi hatai daŋ ehenuni. Baŋa labaŋ. Ewuon itai ho ilibiti arria agalik logoribiaha arria.
Ajo naŋ dahatai, tihoni lie loloremik hilima naŋ do honyie aremik iso hidofe naŋ elimak inyeja do hosiere ho Hollum, ohu iso Lenyi tihoni hidofe ŋasalak hipalita do hosiere anjillohien illo Hollum.
Ojo lie lolorissa naŋ do hosiere ho huwo orrisa iso hidofe inyeja do hosiere no anjillohien illo Hollum.
Huwo daŋ ille lerota hirro inno lorru de Lenyi tihoni, ebusahini iso inyeja, hati do lie leleturuo fure no Oholio lolibo, obe iso inyeja ebusahini.
Laŋaiyani isieja itai ahosiere ho Sinnagogi, de hekumok, de leitaha, ibaŋa elafuho do inno lefuo itai hirro efari itai kwaite innahatai, kuya hirro inne lefuo iso itai hijo,
Hati ohu iso Oyiri lo Lolibo hitiyana itai da sa nyie hirro lefuo itai hirro.”
Niya eijo lobo tihoni to hiji ho iluluuŋ, “Hetiyanani, ilimak ilasi hanaŋ hotobwany ho naŋ ibariti.”
Ette Yesu hijo do honyie, “Illeŋ, ŋai lojo ara naŋ hekumoni kuya alohe lahataiŋ?”
Ette Yesu elimak dohosie hitiriamita, “Odon ifa mana no lobo tihoni hasamani binno,
Ette inyie higigil to kwan honyie hijo, ‘Ehum iso naŋ jai nyo abe naaŋ awuon ho mai na attunari ŋamaŋ?’
Eijo inyeja, ‘Ahu naŋ higem tiji. Ahu iso naŋ anitok ibhatiha da fau ette inyiak aduhok inne hitoha, ajo naŋ tere atunahini ŋama hanaŋ daŋ ho saŋ hulle.
Ajo iso naŋ do oholio hanaŋ, “Oholio, ewuon iye iko hirro arria innafa lotuna da ŋasi arria. Toyiria dee, tadahai, tamettei, itihabuoi.”'
Hati eijo Hollum do honyie, 'Lobolit illeŋ, harie inna heinna, awahan oyiri tere hoi. Hirro inne letunak iye, ara iso inna ŋaiŋ?’
Ara iso ne iya tihoni lolutnak to kwan honyie hibariti lenya labara do Hollum.“
Eijo Yesu de lefahat illo honyie, “Tia ajo naŋ da hatai, ibaŋa elafuho manya nahatai iko hirro inne lefuo itai iso daha kuya kwan nohoi- hijo hara iso hirro inne licefo itai nyo.
Agalik manya ŋiria, ojo kwan agalik boŋojin.
Itogil ohurrahi, obe isieja oyek hinyomo kuya dioŋo. Obe lowuon ho mugu hati etama Hollum isieja. Hati elibo itai egalik
Ŋa lobe lobe itai eremik higem ille lettiŋ, nyo elafuho itai te innamuk?
Itiwolo turren inno yani, obolo isieja jai. Obe isieja egiama, obe lenyaŋa, ajo naŋ da hatai ara ida hido Solomona ta lamanyari honyie daŋ obe ifa ecofo boŋojin iyane.
Iya leticefo Hollum hidofe miaŋ nyie tohotuai mana nyie lowuon ena ho moite ebirohini da ma nolosuahari garanyanya, obe iso inyie eticef itai, itai hulloŋ lodico huruk!
Ibaŋa letitifa hirro inne lefuo itai daha ho inne lefuo itai himat, baŋa lelafuho.
Osiaha huwo ta fau daŋ hirro inne daŋ hati oyien Monyehatai hijo ewak itai hirro inne.
Hati itufai Obie no Hollum hati iso saŋ inne daŋ ofonihini dahatai.
Ibaŋa labaŋ, kioro hulloŋ hitiŋi, nyo omuno Monyehatai hiso da hatai Obie.
Itinnanyaŋak ibariti innahatai ette itai hiso do lociaŋak. Ihuhumak kullosien do kwaite innahatai inno lobe iso eremik guasa etunari ibariti inne ido inne lobe eriamik hiruat ajai. No lobe hoholak afanu aŋhati, no lobe ittoŋ eremik hiturru.
Mai nolowuanari ibariti innohoi, owuon iso taji nohoi de.
Itiwuana iya huwo ille letila leitok hose, laŋacohini inyeja tere hiyama, nyo laŋawoŋ inyeja hikukuk ikat anyar honyie lesony hiŋa ikat do honyie.
Hotowuana jaha de haigemak luha leriŋa laŋarrumu Leitok isieja leitila laŋawoŋ inyeja. Dede elimak naŋ da hatai hijo efitak iso inyeja hofito nohonyie de ihuluk honyie, ehumak isieja hetolojo da fau hettedahai. Ojo ottu iso ette higiama do hose.
Lenyiak Habu ŋawoŋ ta harie hitarrihi neleriria, kuya many do hiriria hitahunihi, ottu ŋarrumu lodule, hotowuana jaha do luha legiama.
Do inne anyar eyien inyie far no ottuni lohoho, monye haji hobe da lobusak haji honyie hesiahari lohoho ade.
Eijo itai hidofe daŋ iririai, ibe itai eyien hijo anu iso ocohini Lenyi tihoni.“
Eijo Peturu, Habu, ero iye hitiriamita inne dohooi hamai kuya do huwo daŋ?"
Eijo Habu, “Ŋai iso hati hido le leruk ojo hido ara a heririani lolotu Habu lohonyie hihaf ahide do luha legiama honyie hesiara do hosie ŋiria nohose da far nalawahari isiejaŋ?”
Hettejaha iso haigemani lie, lolodule higiama de letok many orrumuni inyeja laŋacohini leitok.
Dede, elimak naŋ itai hijo ehumak iso inyeja inyie daŋ a hosiere honyie.
Ottu iso habu lo haigemani da nabo holoŋ inna lemiŋari inyeja obe leriria, hati de mau lettiŋ lelanyari loyien, te oŋot iso inyeja hullo hitiŋi ette ŋanyimok mai nyie dohonyie iko illo lobe leruk.
Heigamani lie oyien hiram na Habu, ojo lodule, obe hidofe egiem iya lawak inyeja, abaha iso inyahita arria.
Hati lie lolobe loyien, ette higem hirro inno loremik baha, abaha iso inyahita kai. Huwo daŋ luhe lemiettehini esiarahini do hose, emiette iso hifia honyie. Ojo dohose luhe lotunak no efia iso inyeja isieja no.
Attu naŋ ebirok hima da fau, ajo naŋ hijo asuahahini mahu hafa beren.
Hati owuon bhatisimo da hanaŋ iya awak naŋ hibhatiso nyo awak naŋ hijo hesaha igem ne!
Egigillo itai hijo attu naŋ hiso himora da fauŋ Obe, elimak naŋ itai hati buanya.
Hati ena many ahosiere owuon iso hibibuanya da haŋitek many ean owon iso miyet da haji, huwo lohunik oliwari ohori kuya lohorik oliwari huwo lohunik.
Obuanya iso isieja, oliwari iso monye hito, ojo monye hotonye, ojo hotonye oliwari ŋani, ojo ŋai oliwari hotonye; ojo hotonye oliwari homone ojo homoni hito noŋoruo oliwari homoni.”
Ero ifa Yesu de iluluŋ, ”Legonyu itai idoho te hiduoŋi no holoŋ loreu, asonya itai hijo 'awoŋ itiran tai edoŋ inyie.'
Hetimiyahak ho kwaite, eyien itai hahieru hirro inne eidoŋ da fau iko te idoho, jai hati ebe itai eremik hilloit hirro inno enaŋ?
Nyo ebe itai eŋotok hirro inno olibo dahatai?
Lefuo itai ho hebalahani lohoi ahosiere ho haŋotoni, to hikoi, itibisak ho inyeja hiram nyie, hotobiaŋa inyeja eyari ahosiere ho lokiko hijo hotobiaŋa ofuo ehumak iye a hotuai Babus.
Ajo naŋ da hatai, ibe iso itai eremik afanu ade many edumari itai arobiya hullo hitiŋi.”
Da far nyie owuon ifa hilak huwo de ille elimak do honyie hiram no huwo illa Galileya illafa eharrik Pilato hoto nohosie ho hibulucuta hose.
Etiraŋ Yesu ette hiho dohose, “Egigillo itai hijo agalik hiyette inno Galileya luha hilak daŋ inyeja ne etigiama huwo isieja to hŋikoi ne?”
Obe, hati elimak naŋ itai, hati lobe itai eyito tere hipalita innahatai, eye iso itai daŋ hiyet nyie.
Kuya huwo luhe tomon hohotohunik illo Silloma illafa lohuyek amara ette ŋatohoi isieja, egigillo itai hijo ara ifa aheyak ille lagalik huwo illo Yerusalem?
Obe, ajo naŋ da hatai le be itai ebusak hipalita, elita iso itai iyani.”
Eijo tihoni lie do haigemani  ha mana honyie, toriŋe, 'ŋasi hunik inno laloce naŋ ariŋari hijo arrumu iso haŋer, arrumu lobe hinnak, tolloŋok ta fau. Ebusak inyie inni nyo hetihara fau?'
\v 8
Etiraŋ hegiamani hijo 'ibusak hati hiŋa ille ajo iso naŋ arom oger ehumak tanyan dohonyie.' Leŋarak haŋer hiŋa nyie ottu, olibo, ojo lobe inyeja alloŋok naŋ da fau.'”
Etiyana ifa Yesu da Haji Imojit to nabo holoŋ no Sabato.
Owuon ifa nabo hitonoŋoruo da nafa owuon miniaŋa do honyie innafa etuŋua inyeja ŋasi tomon hohotohunik, ekudura ifa inyeja daŋ obe letiwetik kwan ahide.
Nafa egonyu Yesu inya, elilloŋ Yesu inyeja ette hijo, “Ahouni iye to hiŋweiti.”
Ettenyak inyie hani honyie do tihonie ne, ette tihoni nyie tere ette etibisak kwan honyie ahide. Ette inyie hitihabuo Hollum.
Hati ejoria ifa letaha ho Haji Imojit nyia, nyo etinyarru Yesu to holoŋ no Sabato. Ette hijo do huwo daŋ hijo, “Ara holoŋi inno legiamari ile, ifanu to holoŋitek nuha hotobiaŋa ara to holoŋ no Sabato.”
Etiraŋ Habu do honyie ette hijo, “Hetimiyahak ho kwaite,” obe lobo tere hatai lohek sigira kuya hiteŋ telerietteri heno hettemat hifioŋ to holoŋ no Sabatoŋ?
Te hijo nohonyie hirro nuha daŋ, ette irri daha luha daŋ illafa ebo hirro innohonyie. Ojo iluluŋ no huwo daŋ omuno hirro inno olibo inne legiem inyie.
Niye eijo Yesu, “Ara obie no Hollum iya nyoŋ Hati etirijik iso naŋ inyie ho nyoŋ?
Ara inyie iya ibielu lo bule, neleyari tihoni amana ette ŋebirok da mana honyie, ette ŋesuru yani nahitok ojo cieŋ inno ido ette aduhok hajik innohosie ta tanette innohosie.”
Enyiak inyeja hijo, “Etirijik iso naŋ obie no Hollum ho nyoŋ?”
Ara iya bula inne leyari hito noŋoruo ohu eharrek iko hofuo nolocamak to fedito hunik many oreuni luluk.”
Ohu ifa Yesu loriŋari borejin gala iko missihi inno lowuon de ikoi no Yerusalem ette hitiyana isieja.
Eijo lobo dohonyie, “Habu, hara huwo illo letihohini iso kaiŋ?” Niya eijo inyeja do hose,
“Itigiama hafuye te ikat lolotida, nyo ekem hilak hati obe oremik ŋajiŋai.
Lodiote monye haji ette esionok ikat. De efuo itai weta da bali ette itai hikukuho ikat hijo, “Habu, Habu, hati etiraŋ iso inyeja da hatai.” hijo.  "Abe naŋ ayien itai hijo efanu itai.'
Hati etiraŋ iso inyeja, ‘Ajo naŋ da hatai, abe naŋ layien hijo efanu itai. Ifeti ade tere hanaŋ, heigiamak irruti!’
Owuon iso tuari ojo hirrita no hala legonyu itai Abramo, Isako, Yakobo ojo hekilak daŋ do lobie no Hollum,  eijo itai ebirohini iso da bali.
Eba iso huwo te iduoŋi no Holloŋ many to hituli no holoŋ, oko ŋolon ojo telle ho hide ette yiri dee to terefeja no obe no Hollum,
Hati itiyien inna, ara iso halu hosiere, ojo hosiere ara halu.”
Kai da halu, afanu hilak illo Farisei ette hijo do honyie, “Woŋ tamanyai inni awak Erode hijo attohoi iye.”
Eijo Yesu, “Inno ilimak obeyok nyia, ‘towolo efuhai naŋ miniaŋa ojo etilibo huwo te iŋweiti ena iko moite, hati te hitahunihi no holoŋ eba iso naŋ de hicuŋi no igem hanaŋ.'
Ta nabo far, lanyarru da hanaŋ haduloi ena iko moite hati do hitarrihi no holoŋ, iya lobe olibo hattohori hekilani tenia ade to Yerusalem.
Yerusalem, Yerusalem, ille ettohoi hekilak ojo leruoŋo to morru ile lefahu da hatai. Hara holoŋi jai inno lawak naŋ hatubihini durre illahatai iya inna leduduhari hohoro ikiyehi honyie ahotuai hiwa. Hati ebe itai ewak ane.
Toriŋai ebusahini haji nohoi. Ajo naŋ da hatai, ibe iso itai egonyu naŋ many eijo, hotowuana jaha do lie lolotu to fure na Habu.'”
Ette lobo tihoni lolonguai hawon do Yesu.
Ette Yesu hifia hetiyanak ille hifahita illo Yudeya iko Farisei hijo, "Anyar enahu hifahita hitinyara to Sabato, Kuya obe?"
Hati oduehini ifa isieja liling. Ette Yesu arihu tihoni lie ette hitinyar inyeja, ette efahak inyeja adde.
Atati inyeja hijo do hose, “ŋai le tere hatai lelum hito nohonye kuya hiteŋ do hirri to holong no Sabato lobe awak epihu adde?”
Hati obe isieja etira hifi honye nia.
Nafa egonyu Yesu hilak illafa huwo eliloŋu  ette nganyimu massik inne hitoŋita letaha elimahini inyeja isieja daŋ hitiriamita inna,
’’Le liloŋu lobo tihoni itai do lohomo no hiyama, ibaŋa etole da harajin inno hosiere, nyo kuya owuon lobo leliloŋu inyie lalagalik iye.
Hati lawoŋ tihoni lie daŋ,  ottu iso inyie to kwan nohonyie monye lohomo eliloŋu itai daŋ, hijo dohoi, 'Isiara tihoni le mai nohoi,' Niya, eno inyeja hitole da hara no fiahajok to riri.
Hati leliloŋu inyie iye hijo ino itolojo da mai nolofiak. Ottu iso eliloŋu iye ette hijo, "Illa, tette woŋ a hosiere.' Eyani is nia lohuo dohoi. Do hiji ho huwo daŋ lowo hoi de teremeja.
Eijo Yesu hidofe tihoni lafa leliloŋu inyeja,  "Isiara iye ŋiria nafar kuya na harie, baŋa leliloŋ mote hoi, hilasi hoi, kuya hilahaŋ hatai kuya lonyihari lohoi, lalabara iya do hose ofuo ŋelienyu eliloŋu inye.
Hati lehumak iye lohomo, ililoŋu lociaŋak, haŋurak, yokiojok, ojo haŋodok.
Ette iso iye wuana ho jaha, nyo obe isieja elienyu iye. Odumahini iso dohoi do hebuhu no halibok."
Nafa etiru lobo lohose tara illafa etole ho Yesu do teremeja no ŋiria. Ette hijo, “Isiara jaha do lie ladaha iso imune do lobie no Hollum!”
Ette Yesu hijo do honye, “Ehuhumak ifa lobo tihoni ŋiria nettok ata eliloŋu arria.
Nafa olibe ŋiria, efahak inyie hegiamani honye heno helimak huwo illafa eliloŋu hijo, ‘Ifanu, nyo otubai hirro iyane.’
Ette isieja bidaŋ ta mai hitiara hiloleita  hijo, 'Enyaŋu ifa naŋ mana ajo naŋ luŋa ahu loriŋari, hibe woti, ibusak naŋ.’
Ette lobotie hijo, ‘Enyaŋu iŋole naŋ hilak husuŋ haromok miet, ajo naŋ ahu hikem isieja, illa hibe woti.’
Ette lobo tihoni hijo, ‘heletek naŋ yama, abe naŋ luŋa aremik ŋawoŋ.’
Ette hegiamani hijo, ‘Lettok, egiem naŋ daŋ innara eijo iye, hati ofitini nobo mai.’
Eijo ettok do hegiamani, ‘Inno atulubaha, iko maŋatin, ililoŋu isieja hafanu ahotuai, anyar efut haji hanaŋ.
Ajo naŋ daha hatai, obe lobo tara luha lolotu illafa eliloŋu eremik to hosiere hiniŋ ŋiria nanaŋ.'''
Iyane, ofuo ifa iluluŋ no huwo daŋ honyi, ette inyeja yite ette hijo dohosie,
“Lawoŋ lobo tihoni da hanaŋ ojo lobe oliwari monye honyie, hotonye, noŋoruo, durre, hilasira iko hanasira—ee, ojo manya nohonye daŋ hidoe—obe eremik hira alefahati hanaŋ.
Lie lolobe olorita Kuruce nohonyie ette ŋawoŋ da halu hanaŋ obe eremik hira efahati hanaŋ.
Lawak lobo lahatai, duho haji nelesaga, obe lohunyie do ta fau ette hihien hinyaŋita harriŋari hirro inno loremik hetufutak haji?
Nyo letiarak inyeja iduhit ette enyiei lesohak, ille legonyu igem nyie elohitari inyeja,
Ette hijo, ‘Etiara tihoni le duho na haji obe hati eremik esohak.’
Lobe, halarrasa hariomok luha alamarai, ette ŋefahak herarani honye tohosiere herara hirro inne himora.
Iyane, lobe lobo lahatai ebusak hirro inno omuno inyeja, obe iso eremik hira ejufani hanaŋ.
Olibo mile bino, hati lolite iduarit nohonyie, eremik iso duaran jai?
Obe losiru hegiamari do huron kuya hidofe da tanyan inne efuro. Ebirori iso adde. Lie lolowuon ho yohe isiara hetiru, isiara inyeja hetiru.”
Niya ette heduduhak ho musuru iko hilak heyak ŋafanu to Yesu hetirari to honyie.
Ette Farisei daŋ ho hegiorok hiŋuŋunita to kwaite innohose eijo, “Elilloŋu tihoni heyak, adaha daŋ hosie.”
Ette Yesu hiro hitiriami inna dohosie, eijo,
“Lari lobo lahatai lowuon ho kioro hisihai nobotie ette nobotie lite to tim, obe iso inyeja ebusak nuhe tomona hotoŋuan hohotoŋuan ohu asiahari lie lololita many orrumuni inyeja?
Larrumu inyeja lie lafa Lolita, olorok inyeja inyie do loho ette munoi.
Ajo naŋ da hahatai, iyane obolo iso mune te ido heyani lie lobotie lelebusak hiyette innohonyie.
Kuya nobo hitonoŋoruo no lowuon iko arobiya tomon, hati letilitek inyie rial lobotie, obe iso etuwulek lomo ette hifie haji,ehum riŋa binno many orrumuniŋ?
Hati larrumu inyie, ette hililloŋ motiarak honyie daŋ, ho Lenyihari, ette hijo, ‘Itumunoi ho naŋ, nyo laŋarrumu naŋ rial lafa etilitek naŋ.’
Ara iso daŋ ane, ajo naŋ da hatai, owuon mune do hosiere ho anjillohien illo Hollum lebusak heyani hiyette innohonyie.”
Ette Yesu hijo, “Owuon ifa lobo tihoni ho lenyirok honyie lohorik,
Ette hito lettiŋ tere hose hijo do monye, ‘Baba, isiara da hanaŋ iyane ibariti inna lara orutat inhanaŋ.’ Ette inyeja abuanyak do hose ibariti hose.
Da halu ho holoŋitek kai, adumu hito lie hirro innohonyie daŋ ette ŋalotohini eno a doŋe nalama binno, de ette hitihar arobiya he ibariti innafa honyie daŋ te imanyiti inno lorru.
Niya, nafa esahak inyeja ibariti innafa daŋ, awoŋ hiŋa nolorru to doŋe nyia, ette inyeja hillociaŋ binno.
Eno inyeja do lobo tihoni egiamari lo doŋe nyie. Ette efahak inyeja amana honyie leribitari betteha.
Hati nafa egigillo inyie to kwan honyie, ette hijo, ‘Hara huwo hegiamak jai da haŋ ho monye hanaŋ illa ladaha ŋiria nettok many ofitok ajo naŋ hiŋa otohoi!
Ahu naŋ ebusak mai inna ette naŋ eno do monye hanaŋ, ajo iso naŋ ahu hijo do honyie, “Baba, eyau naŋ do hosiere he ido, ho do hosiere hoi.
Abe naŋ asiru helilloŋori a lenyi hoi; hati ehumak naŋ ahegiamani lohoi.‘“
Nia, odiote loŋeye le odule ŋawoŋ many do monye. Nafa halalama inyeja, egonyu monye inyeja ette diote ho hamehini honyie, enyor ohu heniafahini kwaite ho inyeja ette hihut yohe.
Ette inyie hijo do monye, ‘Baba, eyau naŋ do hosiere he ido ojo do hosiere hoi. Abe iso naŋ lenyak asiru helilloŋori alenyi hoi, hati ihumak naŋ ahegiamani lohoi.‘
Hati eijo monye do hegiamaki honyie, ‘Kuak yani boŋojin inno olibo iticofok do honyie, ehumak bilette to hafialai honyie iko hamuha do hejek honyie.
Tia, iyani tauwo buruŋhati isiahak do honyie hettedahai huwo lohomo nohonyie.
Nyo oye ifa lenyi hanaŋ, hati owuaran inyeja iyane. Olita ifa inyeja, hati arrumuni inyeja iyane.‘ Ette isieja daŋ hitihabuo ojo daŋ adaha.
Hati owuon ifa lenyi honyie ille hittok ta mana. Nafa eliaha inyeja aŋhati ha haŋ, etiru inyeja hidolo ojo hififoho.
Ette hegiamani hijo do honyie, ‘Ottu ida ilasi hoi ahaŋ inyeja ne odumu monyehoi hiteŋ lolofir binno ette ŋesiahak to honyie, nyo acohini inyeja nalanyar.’
Ejoria ifa ilasi letok, ette hibo eno ahotuai haŋ. Ojo monye ette ŋawoŋ abali, lettenari inyeja.
Hati ette lenyi letok hitiraŋ do monye hijo, ‘Toriŋai ŋasi hunna arria inne lepitori naŋ do hoi, abe naŋ amiasa hifahita innohi, ojo iye hati ebe eiso naŋ lobo buruŋhati lo hinne hijo anyar naŋ ehumak lohomo to morot illalaŋ,
hati awoŋ lieny hoi leletihara ibariti hoi do somok, ette iye esiahak do honyie tauwo lolofir.‘
\v 31
Eijo monye do honyie, ‘Lenyi hanaŋ, adule naŋ iko hoi holoŋi daŋ, hati ara innanag daŋ innohoi. Hati osiru dohooi hehumahini lohomo ette mune, nyo ilasi lohoi le, oye ifa; ojo iyane owuaran, olite ifa inyeja ojo iyane arrumuni.‘“
Ette Yesu hidofe hijo do hejufak illohonyie, “Owuon ifa lobo hasamani ho tihoni lolotoŋita hirro innohonyie, etisiahak ifa huwo hijo etihara hatoŋitani ibariti innohonyie.
Niya ette hasamani helilloŋu inyeja eijo do honyie, 'dohonyie nyo ne etira naŋ hirro innohoi? Isiara naŋ ituhutita innohoi, ibe iye inyiak hira hatoŋitani.'
Ette hatoŋitani lie to wan honyie hijo, ‘Egiem iso naŋ nyo, iyane adumu ettok lalaŋ igem adde tere hanaŋ? Abe naŋ awuon ho golo haromori, eloriri naŋ himimojo.
Ette hatunani lie elilloŋu huwo illo horosi , niya ette hatunani lie elilloŋu huwo illo horosi illo eittok honyie, ette inyeja hifia lafa lara hitieri hijo, ‘Awak eittok hanaŋ dohoi jai?‘
Eijo lie ‘Karajaha inno hiyali hisihe naboite.‘ Ette inyie hijo do honyie, ‘Todumu waraga nohoi tohunye da fau kokuak igiorok tomona miet.‘
Ette hatunani hijo do lobo, ‘Ara innohoi jai?’ Eijo lie, ‘hisihai nobotie inno geme,‘ Eijo inyeja hijo, ‘Todumu waraga nohoi, igiorok tomona hotohunik.‘
Ette eittok lafa lie honyie mune hatunani lafa lorru nyo egiem inyeja na lanyar, nyo egiama lenyirok ha fau inna no lorru nalagalik binno to huwo innohose agalik durre illo calai.
Ajo naŋ da hatai, imotiai to kwaite innahatai to ibariti inno fau, nyo lesaha innohoi anyar honyie elilloŋu iye amai nolobe eremik hisoha.
Lie leleniefita hirro hullo loduhucio odule iso hiniefita inno loluŋa, ojo lolobe eniefita hullo loduhucio, obe iso hidofe inyeja eniefita inno loluŋa.
Atti lobe iye ifa eniefita ibariti inno fau nalanyar, ŋai iso eiso dohoi ibariti hunna dede?
Lobe ifa iye eniefita hirro inno lobo tihoni, ŋai iso eremik hiso dahatai hirro inne lara innahatai?
Obe lobo tihoni eremik higiama do leitaha lohor, kuya oremik aliwari lobotie ette mune lobotie, kuya eremik higiama do lobotie hamai ette miasa do lobotie. Ettalik iye higiama to Hollum iko ibariti.”
Ette hijo dohose, “Etilibo itai kwaite innahatai do hosiere ho huwo, hati oyien Hollum tajia innahatai.  Hirro inno olibo do hosiere ho huwo, orru to hosiere ho Hollum.
Odule ifa hifahita ho hekilak many ottuni Yoani. Many to nyia ahosiere, arrasa daŋ hitiyana sayye inno Obie no Hollum, ojo huwo tamai arrasa ciama hikoi nohose daŋ ahotuai to golon.
Hati ofiak iso te ido ho fau halitari adde, ette iso golon to higierita inno hifahita haguasari adde.
Lolopiaha ho noŋoruo honyie ette ŋayemu nabo hamai eyau inyeja hiyau no roto, ojo lie lalayama hitonoŋoru nolopiaha ho hitololewa, eyau hiyau no roto.
Owuon ifa lobo tihoni lelecefita boŋojin inne lara sura ojo hidofe ogol to hinyaŋa.  Eŋaleta ifa inyeja holoŋitek daŋ.
Owuon ifa hidofe lobo lolociaŋ lelemimojo lara fure nohonyie Lasaru, lolowuon kwan daŋ ho horroŋon arria ojo lofer daŋ ta mari honyie,
Awak ifa inyeja hihuhuro ŋiria nolodek da fau ho tihoni hasamani - ojo ŋohe afanu hididala horroŋon innohonyie.
Nafa loye lolociaŋ lie, ahafari ifa anjillohien oholio honyie aŋhati ha Abramo. Ette hidofe hasamani lie yei ette ŋanuhahini,
Da mai no hima, towuana nohonyie to hitigiama, ette inyeja hihaf honyiehite ette ŋaigonyu Abramo alamarai leletole Lasaru to suhe na Abramo.
Hati eijo Abramo, ‘Hito, iko ihuma higigil nafa helewuar iye, ewuon ifa iye iko hirro inno olibo, ojo Lasaru orrumu hirro inno lepal. Hati iyane, elobia inyeja ejo iye ewuon ho hitigiama.
Obe lara inne hamai, hati owuon iwure to hiji hatai hijo hotobiaŋa luha lalaŋu telle, ejo iyohoi ebe lelaŋ adde hatai.‘
Ette hasamani lie hijo, ‘Atana naŋ iye, Monye Abramo, ifahak inyeja da haji ho monye hanaŋ
Nyo awuon naŋ ho ilasira miet - anyar lohu inyeja hisor isieja, abaŋ naŋ hijo eremik isieja ŋafanu tamai norru.’
Hati eijo Abramo, ‘Owuon isieja ho Musa ojo hekilak; isiara isieja hetira dohose.’
Ette hasamani lia hitiraŋ, ‘Obe, Baba Abramo, ohu ida lobo tihoni do hose tere hayok, eremik iso isieja hilloito.’
Hati eijo Abramo do honyie, ‘Lobe isieja etira do Musa iko hekilak, obe iso isieja eremik huruk hiram no huwo ille lebuhu to yei.’”
Eijo Yesu haitiyenak illo honyie, ‘’Ara anni hijo afanu iso hirro inne le yani ŋayau, hati orru iso do hoi lie lafanini isie!
Amanyar do honyie hamai lo olurohini morwo hibuŋi do murut honyie ojo honyie eibirohini a hari nahitok, agali ŋasiere lobo tere ha hairuhok hullo ŋejuho huyai.
Kuya laŋeyeu inyeja do hoi hinyahita hetterik tafar tana bote, ette ŋaitu tohoi hinyahita hattarik,  hijo, 'Airuk,'  naŋ anyar ibusak inyeja!“
Eijo leifahat da habu, ’’Tofonik hiruk nohoi.’’
Eijo Habu, ’’Kuya liwon itai he hiruk iya hinyomoti leitiŋ le bioŋ iriamik iye hijo de yani inna ha hette, 'Todutini, ta hade, ette iyie ŋaidulak da hari,' nyie hitok; ette inyeja baŋi iye.
Hati lari la hatai, lowuon ha haigemani lo loromo kuya eiriria kioro, leremik hijo do honyie lojo inyeja lotu ta mana, ’Woŋ kokwak towonyai do a fau ette daha.’
Obe iso inyeja lojo do honyie, ’Ituhumak da haŋ hilak hirro la dahat, ojo ihuma ŋalulurak leimojik do boŋo hoi ette lwaha naŋ many attohu naŋ daha ojo mata?‘
Obe inyeja lojo humo da haigemani hijo eigema ifa inyejai hirro innafa he hifahita heigem inyeja?
Niya amara hido iye, ani igem itai hirro daŋ innafa lara hifahita anyar lojo eira iyohoi aheigemak asai, 'Obe iyohoi era haigemak illo lelibo. Eigem iyohoi inna leilimak iye.‘“
Ottu inyeja iyya ifa lowuon isieja deikoi hoy Yerusalem, ollot ifa inyeja tahari hafau na Samaria ojo Galileyo.
Ifa laŋajiŋak inyeja a haŋ nabo, de eiboŋ inyeja ho huwo tomon ille talulu.
Ifa lowolo iyieja isieja, eijo inyeja do hosie, ’’Ifieti itihutek kwaite inna haitai da Fadirihien.’’ Ette ŋawoŋ iya nyie, ifa laiŋafie isieja, aŋafie isieja liboi.
Ifa lowolo lobo lohosie hijo aliboi inyie, efela ahalu, eiyorro woŋ woŋ heitihabwo Hollum.
Olluroi inyejai afau de hejek he Yesu, hisiara inyejai humo. Ara ifa inyeja la Samariya.
Ettiraŋ Yesu, hijo, ’’Hobe ifa tommon ile oliboiŋ? Tahu hati hotoŋuamŋ?
Tahu hati hilak illo loŋurani leitihabwori Hollum, aracai hettemononi illeŋ?
Eijo do honyie, “Tette, inno. Aŋaitalibo iye hiruk nohoi.“
Eifia Pharirisai inyeja hijo anu iso lotu lobie no Hollum, eitiraŋ Yesu isieja hijo. “Inyia lobie no Hollum lara nobo siehinnai ne leiremik wuana he hitawuti.
Obe hidofe isieja leriamik hijo, ‘Teriŋai inni!‘ Kuya, ‘Teriŋai adede!’ nyo owuon obie no Hollum de hiji hatai.’’
Eijo Yesu de lefahat, “Afanu iso holoŋi lijo itai iwak wolo nabo far no holoŋi inne lenyi tohoni, hati inya iso itai liwolo inyie.
Ifa laŋereu himedek ifa lojo lonito ta halai nabotie ne idou, ahalai nabotie ne dou, niya owuon iso lenyi tiŋoni da far no honyie.
Hati ahosiere anyar lorumu iyieja diahai ne hirro iluluŋ ojo hidofe anyar leibo hilahaji honyie.
Iyya nafa leidoŋ holoŋitek ho Noah, iya iso leidoŋori do holoŋ inne Leinyi tihoni. Adaha isieja,
amata isieaja, ayama isieja, ette ŋasiere isieja hetteyamai, many da far ne lejiŋahini Noa ettegoli ette igura ne hibula ŋawoŋ ette hitihar isieja daŋ.
Ecieta iya nafa leidoŋ to holoŋitek inno olot, adaha isieja, amata, etinyaŋa, edula ojo isieja oduho.
Hati da far nyie  laŋawunyie loto de to Sodoma, owule hima ojo modie te ido ette hitihar isieja daŋ.
Da halu ne le ciala iyya inne ara iso far ne lerreini lenyi tohoni.
Da far nyie, ibaŋa ibusak lobo lolowuon de hide ha haji hawoŋ afau he yari saŋ ta haji. Ojo ibaŋa eibusak lobo lolowuon da mana hotoguruni.
Itigil loŋorwo lot.
Aŋalimak naŋ itai, hijo ta tari tenyie owuon iso hodoti lohorik te ijotit nabotie. Eyari iso lobotie, ette lobotie ŋabusahini.
Owuon iso ŋorwo arik inne leira annabotie.“ [
Efi isieja inyeja, “Aji, Habu?“ Ette inyeja hijo do hosie, ‘’De lowuanari kwan ne leyei iso lotubari taruha daŋ.’’
Ette inyeja hirro te hitiriamita dohoi, hijo jiai iso loduloi isieja mojo, obe lafanu hetihar,
nolojo, “Do bore gala nabo owuon ifa haŋotoni lobe labaŋ huwo.
Owuon ifa nabo ihidak no ŋorwo do bore gala nyie, ette duloro lotton do honyie, ‘Hijo heilwak inyie huwo harosoki honyie.‘
Many do holoŋi iluluŋ obe ifa inyeja lawak hilwak inyeja, ‘Hati da halu eijoo inyeja to kwan to no honyie, kuya amabe hido inyie labaŋ Hollum kuya baŋi hoditi.
Niya arrasa ihidak ne ŋaisiere dahanaŋ hitigema alwak iso naŋ hiŋot hiram no honyie, hettenya leimirak naŋ to duloro to no honyie lotton.‘“
Ette Habu hijo, "Itira hijo nyo lojo haŋotoni lolotumu ŋoto.
Ajo naŋ dahatai hijo eyani iso inyie haŋotoni do hosie kokwak. Hati lojo Lenyi tihoni lottu, hottu iso inyeja arrumuna hirro da fau?“
Ette inyeja hinyak hiro hitiriami inna de hilak ille leijufuta kwaite inno hosie hijo eibis isieja ojo hido emene huwo hilak.
“Aŋaifie ifa lewa lohorik lomojori a ikelesia – ara ifa loboite la Farisei ojo ifa loboite ara haiduduhani ho mosuru.
Odoto la pharisia ette mojo te hirro te inne to kwan honyie, ‘Hollum, ajo naŋ dohoi humu hijo abe naŋ lara iyya huwo hilak illa lara hoholak, huwo illo obe lebis, hasomok, iyya haiduduhani ho musuru ille.
Eya naŋ hinyahita arik te isabit daŋ. Aisiere naŋ hisorita daŋ inne hirro inna larumu naŋ.‘
Hati lowoita haiduduhani lomusuru de illoma inyia hido lawak hikaf honyiehite inno honyie aido ette hati hillum suhe nohonyie hijo, ‘Hollum temehini da hanaŋ hayani.‘
Ajo naŋ do hoi, aŋaitoi holoŋ lie ahaŋ honyie loloŋoto hiram no honyie agali lafa loboite, nyo lobo tiŋoni lele tihabuo kwan no honyie obotoŋ iso, ojo hati tiŋoni leleitiboŋo kwan honyie etihabuo iso.“
Eyani ifa hido huwo do honyie iŋeyaha, hijo anyar honyie lattaf inyeja isieja, hati ifa lowolo haitiyenak isieja, ette hiriŋ isieja.
Hati eilloluŋu Yesu isieja do honyie, hijo, “Ibusak ottobeŋa liyimo do hosie. Hati ara lobie no Hollum nohosie.
Eifi lobo leitok inyeja, hijo, “Haitiyenani le-lebis nyo iso laigem naŋ arutak honyie waran no loduloi ahofurŋ?“
Eijo Yesu dohonyie, “Hijo jiai leililloŋ iyie naŋ hijo habisani? Obe lobo tihoni le-lebis, ara lie Hollum hamai.
Iyen iyie hifahita - baŋa lira ahasomoni, baŋa letohoi, baŋa lihohola, lira loteller, tabaŋa monye hoi ojo honyie hoi.”
Eijo habu, “Hirro inne bidaŋ airuk inyie many ifa alara inyie lomonyomiji.”
Ifa leitiri Yesu anni, eijo dohonyie, “Arrasai sehin lobooite le-lenya tere hoi. Anyar litinyaŋai inyie hirro daŋ inno lowon dohoi tohorak isieja da hettehitak, ijo honyie iyie ewuon holotunat de ido, woŋ hejufari naŋ.”
Ifa hati letiru haliŋ lie hasamani hirro inne ette inyeja hijoria binno, nyo asam ifa inyeja binno.
Ette Yesu wolo inyeja ejoria binno ette hijo, “Tahu golon no huwo hasamak tejiŋak do lobie no Hollum!
Hati eliaha do Konikoni ta ŋajiŋai te itulo ho libira agalik to tihoni hasamani hotojiŋak do lobie no Hollum.”
Eijo luhe eitiru, “Ŋai hati eremik etilwahini.”
Eijo Peturu, “Anyar, aŋabusak iyohoi hirro daŋ inno lowuon do hooi ejufuni iye.”
Eijo hati Yesu do hosie, “Dede, ajo naŋ da hatai hijo obe lobe ebusak haji kuya noŋorwo kuya hilasira kuya hilahaŋ kuya durre, te hiram to nolobie no Hollum,
Ŋai iso lobe efwotu arriai no ta fau te inna, ojo da fau nyie lotu, wuaran noloduloi fur.”
Da halu nohonyie aŋaitubak tomon ho lohorik do honyie, eijo inyeja do hosie, “Towolo, aŋaifie iyohoi ade many a Yerusalem, ojo hirro daŋ innafa egiorok hekilak hijo otubak iso Lenyi tihoni.
Hati esiarahani iso da has ho Gentail, ellohitari iso, ojo omoro iso inyeja ojo hidofe omitak iso do honyie hamilak.
Da halu ha baha nohonyie ottohoi iso inyeja inyie ojo da far hitahunihi enyiak iso inyeja ŋebuhu.”
Obe isieja letiru hirro hunna hinnak, nyo eiŋofa ifa hirro inne tere hosie, ette isieja enyiei heletiru hirro innafa lero inyeja.
Iya ta nafa awoŋ Yesu aŋhati ho Yeriko, ettole ifa lobo tihoni loloŋodo aŋhati he ikoi lelemimojo.
Ette inyeja etiru iluluŋ no huwo lofwo aŋhati honyie. Ette hifi nyo lowuon.
Ette tihoni loloŋodo le yio binno hijo, “Yesu, lenyi Davide, tomehini da hanaŋ.”
Ette illafa lofwo tohosiere hiriŋ loŋodo lie, elimak inyeja hotodwai. Hati ette inyeja yio binno, “Lenyi Davide, tomehini da hanaŋ.”
Arrasa Yesu da mai lie ette ŋelimak hijo iyani halaŋg lie do honyie. Ifa leliaha loŋodo lia, ette Yesu hifi inyeja,
“Hiwak iye hijo hegiama naŋ nyo do hoi?” Eijo inyeja, “Habu, awak naŋ riŋai.”
Eijo Yesu do honyie, “Toriŋai, etilibo huruk nohoi iye.”
Kokwak ette inyeja riŋai, ette ŋejufari inyeja ojo hidofe etihabwo Hollum. Ifa legonyu iluluŋ no huwo hirro inne leidwoŋ, ette isieja daŋ hiso humo do Hollum.
Aŋajiŋak Yesu ette ŋaino te Yeriko.
Nia, owuon ifa lobo tihoni de lalara fure Sakeyo. Ara ifa habu la haiduduhak homusuru ojo hidofe asam.
Awak ifa inyeja wolo hijo ŋai lara Yesu hati obeleriamik wolo te hide he iluluŋ, nyo osuk ifa inyeja.
Ifa laŋawoŋ Yesu amai nyie ebono ahide ette hijo do honyie, “Sakeyo, dolu kokwak afau hati anyar leitole naŋ da haŋ hoi.“
Nia aŋafiriŋu ŋallu afau ette ŋaitiboŋu Yesu alanyar.
Ifa lowolo huwo daŋ ette hiŋuŋunuta huwo hijo, “ŋaino halaŋ illeŋ hira ahatomononi da haŋ ha hayani.“
Ette Sakayo diote ette hijo, “Habu teriŋai, “Habu eisere iso naŋ hirro inanaŋ do lociaŋak ojo lemumun naŋ lobo tihoni tehinnak hirro adumak iso naŋ inyeja hinyahita aŋwan.“
Ette Yesu hijo do honyie, “Eina eiba ŋaitilahani da haŋ inna nyo ara ifa inyeja lenyi Abramo.
Nyo lotu lenyi tihoni leisiahari hikoi ne leitilahari huwo ille lerita.“
Ifa laŋaitiru isieja hirro hunna aŋaduloi inyeja hiroita ette ŋailimu hitiriami nyo eliaha ifa inyeja ho Yerusalem, ette isieja higigillo hijo eihiha iso lobie no Hollum hijo ŋalieu kokwak.
Ette inyeja hijo hati de, aŋaino lobo leitok anobo doŋe nololoma hijo ahu ŋaifotu do honyie lobie ette ŋacohini.
Ette inyeja hililloŋ haigemak illo honyie tomon ette hiso arobia tomon ette hijo dohose "Itinyaŋari many aguruni naŋ.‘
Nia ifa laŋaifotu inyeja lobie tere ette ŋawoŋ ŋailloloŋu hegiamak illo honyie illafa leiso inyeja arobia afanu do honyie hijo eyenari hijo hera mahu arobia jai inne leitinyaŋu isieja.
Ette hiteri ŋawoŋ ette, hijo, ‘leitok aŋaitinyaŋu naŋ arobiyaha tomon te illafa esiere iye da hanaŋ.‘
Ette inyeja hijo do honyie "Anyar binno. 'Ira iye haigiamani lelelibo no' iya enefita ifa iye hirro illo lomuta Eina lanyar aŋaihumak iso naŋ iye aleitok loboŋito inna bore gala tomon.‘
Ette haigemani hitarihi ŋawoŋ ette hijo, 'leitok, aŋaitinyaŋu naŋ arobiyaha miyet te illafa eiso iye da hanaŋ.
Ette inyeja hijo do honyie, 'Etoŋita iso iye botin inna gala miyet.‘
Ette hidofe lobo ŋawoŋ ette hijo, ‘Leitok, ibe arobiyhati lafa hoi.
Abubunak ifa naŋ ta manir ette naŋ ŋatunak inye ana lanyar. Nyo aŋabaŋ ifa naŋ hiro nohoi hatihoni lo lorrute. Idumu iye hirro inno lobe ara innohoi ojo hidofe edieŋitta hirro hunna libe liyek.‘
Hati eijo habu do honyie, 'Ira iye ahagiemani no! Aŋot iso naŋ hiram nohoi te hiroita te inne lafanu to hutuk hoi iyen iye hijo alanaŋ hatihoni lorute, edumuta naŋ hiro huna lobe lara tana ojo hido abala hiro huna labenaŋ layek.
Nyo hati obe inyie litunak arobia inia daŋ de beŋ Nyo ana ma ŋefwotu naŋ isieja, ho lo mojiti no hosie ifa laŋacohini naŋ aini.'
Eijo isieja do honyie, ‘Habu, eyeita inyeja ha arobia tomon.‘
‘Ajo naŋ da hatai, hijio lowon lobo hasaŋ iluluŋ ofonihini iso de honyie ariai ojo de lia obe hiro tere honyie, eyari iso ade tere honyie amara ara hido lobo sehin lo owon do honyie.
Ojo merok ille hanaŋ, illo lobe lawak naŋ hetera naŋ eitok lohosie, iyani isieja inni ette itai ŋatohoi isieja do hosiere hanaŋ.‘“
Ifa laŋatohu inyeja hiro hirro inne, ette inyeja ŋeinno tohosiere, oboto manya Yerusalem.
Ifa eliaha inyeja aŋhati ho Bespaij ho Betani, to doŋe nafa eliloŋo huwo hijo Olifeto, ette inyeja ŋaifahak hejufat arik,
Ette hijo, “Ifeti a doŋe inyie. Lijiŋak itai, efwotu iso itai arrumu nobo sigira inna holobe huwo etirrek saŋ do hide. Itihek ette itai ŋeyani da hanaŋ.
Lefi lobo itai, ‘No nyo eho itai inyeja?’ itijo, ‘Awak Habu inyeja.’”
Efie luha illafa lefahak huwo ette ŋarrumu Sigira iya nafa elimahahini isieja.
Oho ifa isieja sigira ette monye he Sigira arrumu isieja ette hijo do hosie, “No nyo liho itai sigira?”
Ette isieja ŋeyani inyeja do Yesu, ette ebirok boŋojin innohosie ette etuhunyiek Yesu to hide.
Ette isieja daŋ ŋafetak boŋojin innohosie de ikoi nafa ohuye Yesu.
Ifa leliaha inyeja aŋhati ho illut no doŋe no Olifeto, ette iluluŋ ne lefahat hitiara munoi ojo etihabwo Hollum, eyorro woŋ woŋ te igem te nyie hitok daŋ lowolo isieja ette hijo,
Hijo, “Hotowuana jaha da Habu lie lolottu to fure ta na Habu Hollum! Himora te ido ojo munoi lohwo hotowuana do Hollum.“
Eijo hilak illa Farisei te hiji he iluluŋ do honyie, “Hetiyanani, iriŋa lefahat illohoi,”
Eitiraŋ Yesu ette hijo, “Elimak naŋ itai hijo leremik ida hulloŋ dwai, ette moru yio ade.”
Hati lawoŋ Yesu aŋhati ho bore ha gala, ette inyeja yio te Yerusalem,
Hijo, “Iya lamayien itai da far inna hamai, kuya iye, hirro inne leriamik dohoi himora! Hati iyane iye eiŋofahini to honyiehite hatai.
Hati afanu iso holoŋi inne da hatai, lojo merok illahatai loduhok iwudoho da ŋhati, hati ette mitini ahotwai ta hala daŋ.
Niya aŋajiŋak inyeja iklesia ette hitiara hifuhuta huwo illafa leitinyaŋa de,
Ette hijo do hosie, “Aŋairohini, ‘Hijo ara iso haji hanaŋ Haji Imojit,‘ hati eŋaihumak itai inyie a haji no hoholak.”
Niya etiyana ifa Yesu moite moite da Haji Imojit nahittok leitaha illa Fadirihien ojo haigeriok ojo hetidihitak illo huwo ette isieja hiwak ŋatohoi inyeja,
Hati obe isieja lorrumu nabo hikoi ne legiamak ŋaitisiahari inyeja, nyo eitira ifa huwo bi daŋ do honyie dede.
Ottu ifa far nobo, etiyana if Yesu huwo de Iklesia ette hidofe hititoyo huwo saiye ŋejuk to Haji Imojit nahitok, afanu ifa leitaha illo Fadirihien ojo igiorok ho huwo illo hitaha.
Ette hiro to honyie hijo, “Ilimak iyohoi hijo tanari golon ne egiamari iye hirro inne? Harra ŋai lia esio to hoi igoliti inne?”
Ette inyia hitiraŋ ette hijo to hosie, “Efi iso hido naŋ itai hifita. Heilimak hati naŋ
Hibatiso no Yoane. Hara ifa te ido kuya tere tihoni?”
\v 5
Nia etiraŋ isia hijo inyia la yien hijo hottu mahu taji.
Ette Yesu hijo do hosie, “Efi elimak hati naŋ itai hijo golon naŋai nia legiamari naŋ hirro hunna.”
Ette inyeja ŋailimak do huwo hitiriami inna hijo, "Eidulak ifa lobo tihoni mana no honyie, ette ŋeitijurak da haitafusok he fino ette inyeja ŋaino adoŋe naibo no loloma ette manya de many fur.
Ifa lotubai holoŋi inne fino aŋaifahak inyeja hegiamani da haitafusok he fino, hijo ette ŋesiere inyeja inno honyie. Hati ebak heitafusoni he fino inyeja, ette ŋafuhak inyeja ade ta has jia.
Nia einyak inyeja ŋaifahak lobo hegiamani lie ette isieja lie daŋ ette higiama do honyie hirro inne leyani riri ette hidofe ŋaifuhak inyeja ad eta has jia.
Ette hidofe hinyiak ŋaifahu hititahunihi ette ajurak luhe ŋairiafu inyeja ette ŋairuoŋu inyeja abali.
Nia eijo monyie mana he fino, ette monyie mana hijo hegiem iso mahu naŋ nyio Eijo efahak iso naŋ lenyi hanaŋ lalamuno naŋ. Kuya eriamik iso isieja baŋi isieja.‘
Ifa hati lo wolo hefufusok he fino inyeja, ette isieja hirota to kwaite te innohosie hijo, “Harrutani ileŋ” haititohoi inyeja, ara hoinyie irruti innohoi.'
Ette isieja ŋairwoŋu inyeja ade to hotuai ha mana ne fino, ette tohoro inyeja. Nyo hati iso leiriamik monyie mana higiem do hosie?
Hati eriŋa Yesu do hosie ette hijo, “Nyo leituhutek hihieni innaŋ” moruo nafa lebo haduhok, aŋawoŋ hirra moruo nalara mirik na haji'?
Lobo tihoni lolohuyik de hide ho moruo no obwara iso yisyis. Hati do honyie lie lohuyihini inyie, “Obwara iso daŋ."
Nia eŋegigillo haigiorok he letaha illo Fadirihien hijo etirok has inno hosie to honyie da far nyie, nyo eyieni isieja hijo ero Yesu hitiriamik ne ahiyali hosie. Hati abaŋ ifa isieja huwo ta far te nyie.
Illafa leriria inyeja ana la nyar, efahak helimak ade ille letimayaha iye hanyarak, hijo heriamik mahati isieja rumaa lobe hipali de hiroti, nyo ŋairiamik honyie ŋaisiere inyeja ade ha haikumoni ojo do ŋolon na mamur.
Ette isieja hifi inyeja hijo, “Haitiyanani, ŋai yien iyohoi illo lijoo iye, he hitiyiena ne lebis hati inyia lara tiihoni lobo lelimak iye, ittiyiana iye ha habisak inno lo bie no Hollum.
Heremik nyiaru leidumak iyohoi musuru de Kesari kuya obeŋ?“
Atti eyien Yesu lefioroho innohosie, ette hijo do hosie.
Ituhutek da hanaŋ arobihati nagai rijiore innaŋ lolowon de hide honyie! He higieritta huna tireŋ Ejo isieja, “Ne kisari."
Ejo inyeja do hosie, “Isiere hati de Kesari hiro inna lara inno Kesari, ojo to Hollum hirro inna lara inno Hollum.”
Ifa lojo hilak illo Sadusin afanu do honyie, illafa lojo hijo obe ŋabuhu,
Ette hifi inyeja, hijo, “Heitiyanani, egiorok Musa do hoi hijo leye harasi hoi, owon holoŋoruo nolobe durre, anyar lojuŋori harasi honyie noŋoruo, eyiani honyie hito da harasi honyie.
Nia owuon harasira hatarik ette leŋieu lohosie ŋaiyemu hitonogoruo ette ye obe hito,
Ojo hidofe hirasi hitarihi.
Aŋadumuk harasi hitahunihi inyeja amanyari ojo hidofe hitahatarihi ette ye obe durre.
Nia da halu, ette hidofe hitonoŋoruo nyie ye.
Hati da ŋaibuhu nohosie ottu iso inyeja hira noŋoruo ŋaiŋ? Nyo eyeitta ifa huwo ille hattarik inyeja anoŋoruo hosie.”
Ette Yesu hijo do hosie, “Ayama lenyirok hafau inna odule ŋaisiere alayamari.
Hati luhe oŋotto, hira innohosie esiru ta ŋaifotu tan a ŋaibuhu te ye ojo ta ŋaijiŋak alamanyari ho fur, obe layama obe hidofe lesiere de hiyama.
Hati etiyana hijo ebuhu hayok, ŋaitihutek Musa te hiram tanamai ne tim, nafa lelilloŋori inyeja Habu Hollum lo Abramo le Isako le Yakobo.
Eyane enyiai lalara Hollum la hayok, hati la hawarak, nyo amanya hiro daŋ do hosie.“
Etiraŋ hilak illa hagiorok, “Haitigienani, hitiraŋ iye ano lebis.“
Nia inyia hido isieja lawak hifia inyeja.
Ojo Yesu do hosie, “Jai lojo isieja ara Kristo lenyi Davide?
Nyo ojo Davide to kwan to nohonyie to Buk tene Hidolita, Ejo Habu da Habu hanaŋ, 'Towonyie ta hana inyet hanaŋ,
Many etifiak naŋ miorok illohatai hettera harana inna hatai.‘
De hati, eliloŋo Davide Kristo hijo ‘Habu’, jai hati lara inyeja lenyi Davide?”
Do hosiere ho huwo ojo inyeja de efahat illo honyie.
Etihara hidofe isieja haŋitek, inno ŋoruo ihidahi, ette hitimayiaha mojo aisaga. Efwotu iso ille hikumuta inne hitoha.“
Niya eibono Yesu shide ette wolo huwo hasamak illafa leiti huma hisorita inno hosie do lo tunari.
Ette inyeja wolo nabo ihidak no ŋorwo hettehihitani lefiyak arobia illo lomuta lohorik. Niya ejo inyeja,
“Ajo naŋ da hatai dede hijo aŋafiyak hettehitani innaŋ ihidak inno loluŋ agalik isieja bidaŋ. Eisiara hulloŋ bidaŋ hisiorita inno hossie tere he hirro inno loluŋa do hosie.
Hati aŋaisiere ihidak hettehitani to hiji he hirat,  hisso arobia daŋ illo lowon do honyie illafa lamanyari inyie.”
Hati eroita hilak te hiram tane Haji Imojit na hitok hijo eibuiye huwo tomoru te inne lelibo ojo te hisorita, lojo Yesu.
“Hati de hirro hunna liwolo itai, afanu iso hunak holoŋi inno lobe lobo morwo larrasa wuanai de hide holobo obe leitifelihinin afau.”
Niya eifi inyeja, hijo, “haitiyenani, annu iso leidoŋ hirro inneŋ” hara iso hifuhuti ne hirro inne nyo iso leijo isieja eifanu hidoŋŋ?“
Ette Yesu hitiraŋ, “Itihuma wuana he tenyia liruk hinyoba. Nyo afanu iso iluluŋ to fure hanaŋ hijo, ‘Ara naŋ inyie; “Eiliha holoŋ nyieŋ Ibaŋa leijufutak halujin inno
Niya ette inyeja hijo do hosie, “Eiyialari iso doŋe nabo, ojo lobie nabo eiyialari nabo lobie.
Hati owon iso ikebehi inne itoho, ojo da maisiak lolufa owuon iso hiŋa ojo hitigiemita. Owon iso hiro hunaŋ leriamu hitibaŋa ojo hitihututa te ido.
Hati olobe hirro inne bidaŋ, etiorok iso isieja has inno hosie do hoi ette hitigiema iyie, eisiere iyie asynaguage ojo ababus, eiyari inyie ahosiere ha habusi ojo da mamuri to fure hanaŋ.
Eriamik iso ne hirra do honyie ikoi ne leriamihini inyeja ŋaituhutari.
Etihumak da tajia hatai elenyia leitihumak higierita inna hati ahosiere elehenyia holoŋ nyie lottubai.
Hati aisiere iso naŋ do hoi hitiriamita ojo lofioroho, inno lobe hemumunak leriamik ŋaiheru, kuya hitibahas.
Hati iriamik iso iyie ŋaitiluahini kuya hilahaŋ hoi, harasira, woyo, ojo morot, ojo iso isieja hilak illa hatai ottohoi.
Eyalari iso huwo daŋ to fure tana naŋ.
Hati obe iso lobo hofiti lohono hoi leyei.
Lijo litai liwolo Yerusalem aŋaikolohini teleseger, anyar leyen hijo eliaha hitihara.
Niya isiere luhe to Yuda eirwette adoŋiok, ojo isiere luhe te hijo ho bore gala eifie, ibaŋa hidofe leisiere luhe todoŋiok lejiŋu abore gala.
Nyo ara iso inne holoŋi hinnerita, hijo anyar honyie leituhutehini hirro innafa leigioro daŋ.
Orru iso no do holoŋi da haibuŋutak ojo do nuhe leitinnaha! Nyo owuon iso hijiriŋa ne leimeta no dafau he hitigema do huwo ille.
Ottohoi iso hilak te demi ojo hillak einnefari adoŋiok daŋ, eididenŋa iso Gentail Yerusalem many ottubari holoŋi inne Gentail de.
Owon iso hituhutita do holoŋ ojo da hahier. Ojo da fau, owuon iso hijiriŋa do doŋiok, te huworo ta na hari na hitok ojo te hifoliahita na hari.
Hati owuon iso huwo illo lo huyuta lokwai lokwai tabaŋi ojo to wahan ne hirro nuhe lafanu afau. Nyo eitadiho iso igoliti inne ido.
Hati owolo iso isieja Leny tihoni lottu te itiran ho golon ojo te hitahwo ne hilohitok no lobie no Hollum.
Ojo leitiara hirro inne hidoŋ, itidotoi ahide, itikaf hosi innahatai ahide, nyo eiliaha haitilwahak hatai.“
Hati lejo itai lewolo fara inno yani losidu, iremu iso itai hamai hiyen hijo eiliha iso ta has.
Hidofe niya, lewolo itai hirro iyya inne leidoŋita, iyen itai hijo eiliha lobie no Hollum.
Dede, ajo naŋ da hatai, hijo inya lahajihe innaŋ lottuho, many eido hirro hunaŋ daŋ.
Ottuho iso ido ojo fau, hati obe iso rori illa naŋ lottuho.
Hati ituhumak hiriria kwaite inna hatai, nyo hettenya tajia inna hatai leigigillo te hibunyuta, rumai, he hilafuho no manya. Hati ottu iso far nyie hiyif itai iya illohit.
Hati ottu iso do huwo illa lamanya de hide ha fau daŋ.
Hati anyar leduloi hiriria holoŋi daŋ, mojo hijo eriamik honyie iyie golon te hilunya hirro nuhe lafanu hidoŋ, owoita iso do hosiere he Lenyi tihoni.”
Do holoŋi innafa leitiyanari inyeja de ikelesia ojo ta harie owu inyeja ade, leferie adoŋe Olifeto.
Aŋafanu huwo daŋ ŋaiwanyu do honyie tomoite ahaji lomojori na hitok hijo eifanu hitira do honyie.
Ette eitok le Fadirihien ho hetiyenak hiwaha hehum iso iyohoi jei anyar leitohoi Yesu, hati ebaŋ isieja huwo.
Ejiŋak sitan do Juda Iskariote lobo le tomon ha arik.
Ohu Juda ade ho leitok le Fadirihien ho leitaha illo loseŋer ofwo hiwaha ho loseŋer ufwo hiwaha jei iso leyani inyie Yesu do hosie.
Omuno ifa isieja, hisio inyeja arobia.
Eŋairuhu inyie, ette siaha ikoi ne leyanini inyeja do hosie te iluluŋ no huwo.
Awoŋ ifa far no eliletteri huwo imune anyar ofu hisio ta far na laŋan.
Eifak Yesu Peturu ho Yoane hijo, ifeiti ihumak daha na laŋan anyar leifo daha.
Eifia isieja inyeja, hiwak iye iyohoi leituhumak daha aji?“
Eitiraŋ inyeja isieja, "Itira, lijo itai lijiŋak do bore na gala, hitololewa le leyuhuta moti no hifioŋ iboŋ iso he itai. Ijufak inyeja ahaŋ nia lowuye inyie.
Etuhutek iso inyeja itai haji netok na leituhuma de hide na lalat.“
Ofwo isieja, oruma saŋ daŋ iya lojo inyeja do hosie.
Ifa leiba holoŋ nia, eŋahunyie inyeja ho hayiyenak illo honyie.
Ette inyeja hijo dohosi, ”Awahan naŋ bi no daha no laŋan iko tai olobe hitigiema.
Hati ajo naŋ da hatai, abe iso naŋ ladaha hinyak many hotuba do lobie no Hollum.“
Ette Yesu ŋadumu imatit, ifa leiso inyie humo, ojo inyeja, "Ifwotu inna, hido itubwan do kwanite inna hatai.
Hati ajo naŋ da hodulei, abe iso naŋ lamata tere haŋer no yani, many acohini na Hollum.”
Ette inyeja ŋadumu imune, ifa leiso inyie humo, eiwur inyeja imune ette hisio do hosie, hijo, “Ara innaŋ kwan neiti no lesiarahini de hattai ihuma inna ta ŋaigigilu naŋ."
Odumu inyeja imatit te hihumi nie da halu na daha. Ojo "Ara imatit innaŋ himori ŋejuk to hoto neiti, no lowouni te itai.
Hati ohu Lenyi tihoni iya locorohini hati yei de la lolotu
hitisiaha!“ Ette isieja hitiara hifia kwaite innohosie. Hara ŋai tere hosie leihum hiram ne.
Tere eidoŋ  rigia do hosie hijo hara tere hosie lara eittok.
Ojo inyeja do hosie, “Habwok ille halufak owon ho hillohitok do hosi. Ara isieja baŋak illo huwo.
Hati ettenya lara iyana daŋ hatai. Hetera lia lara eittok dahatai ettera leitiŋ da hatai ojo lagalik hetera iya lelara ŋaigemani.
Hati hara ŋai lagalik,  leitole de teremeja, hara ma hati le leigiamani honyie lara lohonyie de teremeja hati awoŋ naŋ de hiji nahatai iya lobo le leigiama .
Hati itai lala, liduloi wana ho naŋ hitigiema.
Aiso naŋ  da hatai lobo ojo Monye hanaŋ esio dahanaŋ lobie,
Ojo anyar lidaha imata do teremeja hanaŋ do lobie, hanaŋ itole hido do hara inno gotok no woyojiin tomon ho harik inne Israile.
Hati amojo naŋ te iye, hijo obe hiruk nohoi lepal da halu na hilloito nohoi hinyak, itigolo ilasira hoi.”
Ojo Peturu do honyie, “Habu, awon naŋ. Eitik naŋ ho iye hara ma leifitari hara ma yei.”
Etiraŋ Yesu do honyie, “Ajo naŋ do Peturu, inyak hohoro leisir naŋ hinyahita hunik hijo obe iye leyen naŋ.”
Ette inyie hijo dohosie, “Leifak naŋ itai ade obe hobon, ho imutuk nasaŋ ho hamuha, hisiaha itai saŋ hinnak ŋ?” Ette isieja hitiraŋ obe innak.”
Ette inyeja hijo do hosie, “Hati eina lie lowon ho hobon, isiera inyeja eyari hijo hido imutuk no hirro. Lia lobe lowon ho nyerukat isiere heitinyaŋak boŋo nohonyie hido enyaŋu nobo.
Hati ajo naŋ da hatai, hirro innafa lafanu tofure hanaŋ iya egiorohini hotowuana, nyo ojo ifa huwo inyia inyeja loyien ifahita.' Ottubai hirro innafa leiro tofure hanaŋ."
Ette isieja hijo, “Habu, towolo! owuon demio arik." Ette inyeja hijo do hose,  "Eŋairiemik”.
De halu na daha eŋaino Yesu, iya inna toholoŋi inyie adoŋe no Olifeto, ojo heitiyanak ejufari inyeja.
Ifa leiba isieja, ojo inyeja do hosie "Itimoje hijo ettenya itai lijiŋak da ciama."
hijo,  "Monye, liwak iye todumu imatit inna tara hanaŋ hati obe lara wahan hanaŋ hati ihuma iya liwak iye.”
Ette anjillo te ido ŋaliew do honyie, etigol inyeja.
Wana do dihai, omojo inyeja no honya hicuŋi, ojo imai no hionye owona iya doita na hoto, no lodou afau.
Ifa lodiote inyie tomojo no honyie, eŋayoŋ inyeja ada ho haiyiyenak hati aruma isieja lejeto ten nyie lowon isieja ho diahai no tajia,
ette inyeja hifi isieja, "Howuon jai lijoto itai?  Itite itimoje, hijo ettenya itai ijiŋak do hitigiama.”
De hiro nohonyie, kwak ette isieja ŋeigonyu iluluŋ  ho Juda, lobo hejufani tomon ho arik edihita isieja. Ottu inyie aŋati do Yesu hijo ajur inyeja,
Hati ojo Yesu do honyie, "Judas, etinyaŋak iye Lenyi tiŋoni to jura?"
Ifa lowolo luha daŋ leilur Yesu, heidoŋ nyo,ojo isieja ette hijo,  “Habu, eŋot bahati iyohoi te ŋetteruk?“
Ette lobo lohosie hiŋot haigiamani le eittok le Fadirihen, oŋutu hiyok nohonyie ne iŋet.
Ojo Yesu do eittok le fadirihen, ojo leitaha hulo "Efanu itai, da hanaŋ iya do lohoho, demio ho buho.
Ifa lawon naŋ ho itai da Haji Imojit, inyia itai litir naŋ. Hati innaŋ far nahatai ojo hillohitok no rioho.”
Eniefu inyeja, ade ette ŋayani inyeja a haji ne eittok le fadirihen. Hati ejufuta Peturu te illoma.
Da halu naŋaituwulok hima de hiji no ruwat eitole isieja daŋ dafau. Etole Peturu do hiji hosie.
Owuon ifaitonoŋoruwo nobo haigiamani, owolo inyeja do hitole nohonyie da faŋan no hima oriŋa oten dohonyiehite ette hijo, tihoni ille owuon ifa daŋ honyie.
Hati errisa Peturu, ette hijo “Tihoni innaŋ abe naŋ layien inyeja.
Da halu kai lobo hido inyeja, ette hijo ira iye daŋ lohosie, hati ojo Peturu “Tihoni, illeŋ abe naŋ.”
Da halu no holoŋ noboite lobo hido eruk hijo, "Dede owuon tihoni ileŋ daŋ hosie ara tihoni le Galile.
Hati ojo Peturu tihoni ileŋ abe naŋ ayen hijo iye jei” ojo layen hijo iye jei ojo kwakwak helero inyeja, ette hohoro hilok.
Ette Peturu ettalini abali loyio no.
Ette haririak illo Yesu hinief abak inyeja.
Da halu ne himuk no honyiehite inno honyie eifi isieja inyeja hijo, ekilu! Inne loluŋa do honyie inne etihara Yesu omoro inyeja.
Ero isieja hirro inne loluŋa do honyie inno etira Yesu omoro inyeja.
Tawak da far letuhak inne huwo osuduhak anaboite, daŋ ho eitaha le Fadirihien ojo hetiyenak ette ŋaidihori inyeja ahiroŋi.
Hijo, "Lera iye hetalahani heilimak iyohoi." Hati ojo inyeja do hosie, "Eilimak daŋ itai, ibe iso itai
leruhu. ojo leifi naŋ itai, obe iso itai litiraŋ.
Hati iyane ahosiere, lenyi tihoni eitole da hana iŋiet no golon no Hollum."
Ojo isieja daŋ hijo, "Hati hira iye Lenyi Hollum?"ojo Yesu ette hijo to hosie itai ena eruk daŋ.
\v 1
Iluluŋ nohosie odioto ahide. Ette ŋeyiani Yesu do Pilato. Etiara isieja hisisieha inyeja. Hijo, “Eirumu iyohoi tihoni ille etihara haŋ nohoi, ebo hisio musuru do Kesari, ojo ara inyie tokwan Kristo Habu.“
Efi Pilato inyieja hijo, hira iye Habu le Israile Ette Yesu hitiraŋ inyeja, ojo hijo iye ane.”
Ojo Pilato do Leitok lo Fadirihien ho iluluŋ, “Abe naŋ larrumu nobo hipali do tihoni ille.”
Hati arrasa isieja, ojo “Etihara inyeja huwo , etiyana do missihi daŋ inno Judeya, etiara da Galileya many da mai inna."
Hati ifa aŋaitiru Pilato huna, efia inyeja hijo tihoni le lo Galilea.
Ifa leyien inyeja hijo ara inyeja la lowon do hi lohitok na Erode, ifahak inyeja Yesu do Erode, lafa lowon do Yerusalem do holoŋi nuhe.
Ifa lewolo Erode Yesu, omuno ifa inyeja bi no, tenyie lawak inyie wolo inyeja da halu noholoŋ inne loluŋa. Etiri inyie te inyeja.
Efi Erode Yesu to hirorita inne loluŋa, hati ette Yesu hitiraŋ inyeja.
Erode ho loseŋer illohonyie omor inyeja ette himwuok inyeja, ette ŋaciofok do honyie boŋojin inne lelaman ette efahak inyeja hinyiak do Pilato.
Erode ho Pilato ara amoterak da far nyie (Beren ara ifa isie amiorok).
Elilloŋ Pilato eitaha illo Fadirihien ojo leitaha ho iluluŋ no huwo.
Ojo do hosie, iyani itai de naŋ tihoni ile iya lobo ile ledihita huwo ano loru, “Towolo eifi naŋ inyeja do hosiere hatai, arruma naŋ obe nobo hipali do tihoni ille ta hirro inno lorosohini do honyie.
Obe lara hihuhumi ne Erode efahak inyeja enyie hinyiak dohoi, obe lobolo, nyo loremik ho ye le ehum inyie.
Esio iso naŋ do honyie nobo ŋoto, ajo naŋ ebusak inyeja.
Hati awak Pilato ŋalahu lobo do huwo ile Judei da far no hiyom.
Hati ŋaiwiwoŋita isieja bi daŋ hijo, ade ho tihoni le, hati telahu do hoi Barabas!
Ara Barabas tihoni lafa lehum hinnak irutti towan ojo hidofe ara ahatohoni.
Hati aŋawowoŋo isieja hijo isihok inyeja”.
Ojo inyeja do hosie hinyiahi hitahunihi, “Howon jai, ha nyo ne lorru lehum tiŋoni ileŋ Abe naŋ arumu nabo hipali ne oremik hisio inyeja hotoyio hati da halu ne ho ŋotto hanaŋ do ho nyie ebusak iso naŋ inyieja."
Arrasa isieja hiyorro no, awak isieja anayar le sihonini. Ette huworo no hosie hisio Pilato.
Eruhu ette Pilato hisio do hosie wahan nohosie.
Ahek inyeja lie lefia lawak isieja lefa lehumahini do hifitta te hihuhuma rutta do tokwan ojo hido otohoi. Hati esio Yesu do hosie.
Ifa laŋayari inyeja alet, adumu Simone lo Sairene, lotu tahaŋ nabo, ette isieja ahafak kuruce do honyie hatahafitai, ejufari Yesu.
Iluluŋ no lobolo na huwo, ho ŋoruo huna loyo do honyie, ejufari inyeja.
Hati ofielita do hosie, ojo Yesu”. Ŋainiok inno Yeruselem, idek heyio da hanaŋ hati itiye kwaite inno hatai ojo durre ile hatai.
Itiwolo eŋafanu holoŋi iso inno lojio isieja, hotowuana jaha de iholofi ojo hosehen nana inno lobe esiu ojo hi inno lobe
Lehuja isieja saŋ inne ojo yani arrasa hiŋara hoidoŋ iso nyo lootaiŋ
Orihori ifa isieja illak hoholak arik anyar esihohini ho inyeja hotoyo ho inyeja.
\v 33
Ifa le ŋafanu isieja amai nalara Sukul, da ŋaisihok inyeja ho rutojiok, lobo de ihorroŋ ojo lobo de inyiet. Ojo Yesu, “Baba, idek isieja, obe isieja loyien hehuma isieja nyo”. Ojo isieja ette hibiro mwaŋa ehihor boŋojin innohonyie.
Owieta huwo riŋa ojo leitaha ellohitari inyeja, huwo, “Oluahita inyia luha hilak, isiara hido hotolwak wan nohonyie lara inyie Kristo lo Hollum lia Lenyimoti.”
Ette hido oseŋer elohitari inyeja, ojo ehutok do honyie, ette ŋetimhatik inyeja balu.
Ojo, “Lera iye Habu lo Judeya olwak wan nohoi.
Owon ifa hido ihierit do hide no Kuruce. “ARA IlLEŊ HABU LO JUDEI.”
Lobo la haruok lfa lesihohini, omor inyeja, ojo, “Ibe iye era Kristo ‘Tolwak kwan nohoi ho iyohoi.”
Ewon iyohoi inni dede ano lobis efwotu iyohoi hara nyo ehum iyohoi, hati obe tihoni ille ehum hinak hirro inno lorru.“
Einyak inyeja ŋafonik, Yesu, togilu naŋ lijo iye liba do lobie nohoi.
Ojo Yesu do honyie, “Dede ajo naŋ de hoi. Eina iwon iso iye ho naŋ de paradisio.
Era ifa holoŋ ile ette fau daŋ rioho many ara holoŋ hotoŋwan.
Ifa lenyie holoŋ olowan. Ette boŋo himuhi ne Haji Imojit bwanya tohiji.
Oyo binno ahide, ojo Yesu, Baba de has innohoi esio naŋ Loyiri hanaŋ. Ojo inyeja ette yei.
Ifa lowolo leittok hehum iso nyo etahwo inyie Hollum, hijo dede ara tihoni illeŋ haliboni.
Ifa lowolo huwo huna loluŋa hulefa lefanu wolo hiram nia, owolo saŋ daŋ innafa leihum, ette isieja olumuta suhena.
Hati huwo illo loyen inyeja ho ŋorwo innafa leijufuta inyeja to Galile owoita de illoma riŋa saŋ nuhe.
(Obe inyieja leruhu hihumi nie) hosie lo Aramatia, bore na gala no Judeya, lefaleitila hijo awolo lobie no Hollum.
Angaino tihoni ileng do pilato,efi inyieja to kwan no yesu.
Odumo inyie afau, ette bubun to bongo ne ellaman, ette ngaitiferik de iwure nafa leihumui tomorwo, no lobe lobo lonuhahini de.
Ara ifa far ne hitihuma ojo far ne
Sabato Noŋorwo inafa lefanu ho inyieja te Galileya ejufuta, hijo eiwolo iwure hijo honuha inyieja
jei. Acahari isieja, ofwo hihuhum ria ho hiyali hati te far ne Sabato eiyom iya lojo hifahita.
To moite beren te hitieri no holoŋ te isabit, afanu isieja de ilume eyani hosie hitiŋwojita innafa lehuhumak isieja.
Ette isieja arrumu morwo etiŋhatini ade tere ilume.
Ajiŋak isieja a hotwai. Hati obe kwan na Habu Yesu.
Oweta isieja de odule hililiha hirro inne, ojo huwo lohorik illo opipiak boŋojin innohosie ette hidwoŋ. Hati abaŋi ŋorwo ette hiluŋuro afau, eijo isieja do ŋorwo, “Ŋai le lisiaha itai hawarani te hiji ha hayok”
\v 6
Obe inyeja teni, hati aŋeibuhu! Itigilu hirro innafa lero inyeja dahatai nafa halarrasa inyie da Galileya. Ojo eiso iso Lenyi tihoni ta has ho heyak, esihohini iso inyeja ojo da halu ho holoŋitek hunik ebuhu iso inyeja inyiak do wuaran.
Agilu ŋorwo hiro nafa ero inyeja.
Acohini isieja teilume ette ŋelimak hirro inne daŋ to hejufak iko huwo illamuk daŋ. Ara ifa ŋorwo inia Mariya Madalinna, Juana,
ojo Mariya hotonye Jemis, ojo isia ho ŋorwo hinnak ette ŋelimak hirro nuha daŋ to hejufak illo Yesu.
Hati egigillo ifa hejufak luha hijo obe hiram ne ara dede, ette isieja enyiei leruk to hiram nia tara hosie.
Hati odiote ifa Peturu ahide, enyior ailume, owetia, ette riŋai ahotwai. Ewolo inyeja boŋo lowuon de, ette Peturu ŋacohari ahaŋ honyie, eliliha hijo heidoŋ mahu nyo.
Ette hilak lohorik efie da far nyie a doŋe nyie lara Emmaus, nafa lara maili ile to Yerusalem.
Ifa lero isieja to kwaite innohosie ette Yesu alotohini daŋ hosie.
Hati owolo isieja inyeja hati obe eremik ahieru inyie.
Ojo Yesu dohosie, “Iro itai lohorik nyo do kwaite innahataiŋ” ette isieja weita ille lejiriŋa. Lobo lohose lafa lara fure Kiliopas, efi inyeja hijo,
“Hira iye lobo ahatamononi inni to Yerusalem lobe liyen hirro hunna lerota huwo do holoŋi”
Eijo Yesu do hosie, “Hara nyoŋ” Etiraŋ isieja do honyie, “Saye inno Yesu lo Nasarit, lafa lara hekilani, lologol binno ara inyeja Hiro lo Hollum ojo hidofe bi daŋ to huwo.
Lafa esio eittaha illo iklesia iko hekumok hijo hotottohoi huwo inyeja hotoyo ette ŋesihok inyeja.
Egigillo ifa iyohoi hijo ottu iso inyeja ahek huwo ille Israile.  Te inne daŋ era holoŋitek hunik iyane ta nafa ebarari hirro inne.
Hati ŋorwo hinnak innohoi etubur iyohoi nyo eba ifa isieja de ilume to moite beren.
Ifa lobe isieja arrumu kwan nohonyie, afanu isieja ojo ewolo isieja rijori no anjillo lafa lojo owuar inyeja.
Ejio Yesu do hosie, “Itai hullo munaŋak ojo tajia odico to huruk do hirro inno hekilak.
Obe ifa inyeja osiru to Kristo hetigiamari hirro inne anyar lojiŋak to lobie nohonyie.
Etiara ifa do Musa many ohu to hekilak, eloitok ifa Yesu to hosie hirro innafa lofwo hidoŋ to honyie.
Ifa lafanu isieja aŋhati ha haŋ nafa lofuye isieja, ette Yesu loton iya ohu einno alamarai.
Hati ebo isieja ebusak inyeja heno ette hijo to honyie, “Itolojo daŋ hohoi,” nyo eno ifa hira iŋalio.” Ette Yesu eno hittole hosie.
Ifa lettole inyeja daŋ hosie, ette isieja daha, ŋadumu inyeja immune ejok ette hiso do hosie.
Ette honyiehite innohosie ŋa, ifa eyien isieja inyie ette inyeja lite tere hosie kwak.
Eijo to kwaite innohosie, “Obe ifa owuon iya owulo hima to tajia innohoi nafa erarari inyeja de iyohoi to hikoi ette elimak Hiram no to Bibia”
Ette isieja diote ta far nyie ette ŋacohari a Yerusalem, orrumu luha tomon ho loboite losuduha anoboite ojo illafa owuon daŋ hosie.
Simone.” Elima isieja hirro daŋ innafa eidoŋ de ikoi, iko hetuhutek no Yesu to hosie to hibun to nohonyie immune.
To hiro nohosie hirro nuha, oweita Yesu tokwan do hiji nohosie, “ojo do hosie, hifwonya dahatai.
Hati eikikiro ifa isieja ate wana ho baŋi iyya inna lowolo isieja loholio.
Ojo Yesu do hosie, “Howon jai lefanu hifia te tajia innahatai?”
Itiwolo has inneti ojo hejek inna naŋ. Ara naŋ ta kwan nieti. Hoiraf naŋ tiwolo. Obe loholio owon ho kwan ho hoit, “Iya lowon da hanaŋ.”
Ifa ŋalatohu hirro nie etihutek inyie isieja has ho hejek innohonyie.
Hati arrasa isieja wana ho munoi, ojo hililiha, ojo Yesu do hosie, “Iwon itai ho nobo daha?”
Esio isieja inyeja hami no lomuda.
Adumu Yesu ette hinya do hosiere hosie.
Ette inyeja hiŋa hosi innohosie, “Innaŋ eigioro, hijo anyar liyen itai Hiram no Bibia.
Ette inyeja hijo do hosie, "Egioro hijo, eitigema iso Kristo einyak ŋaibuhu toye da far itahunihi.
Hibo na hiyeta ho ŋaibusahini no hiyeta anyar etiyena ŋaibuhu no honyie da masik, bi daŋ eitiara do Yerusalem.
Irra ittai asuuti inno hirro hunna.
Towolo efahu na iterit no Monye hanaŋ da hatai, ati da hatai, hati itila do bore gala many ottuni golon te ido.
Ette Yesu edihori isieja aŋati ho Betania. Ette inyeja hikaf has innohonyie ahide, ette hijok isieja.
Ta nafa lajahari inyeja isieja, ette ŋaibusari nyo aŋaino ifa inyeja a ido.
Niya, ette isieja hitihabwo, ette acohini a Yerusalem ho munoi nolobolo bino.
Oduloi ifa isieja da Haji Imojit, illa lajaha Hollum.
Ara innaŋ hitieri no ŋayieu no Hollum hirro daŋ inno lowuon da fau to holoŋi ile. Ifa laŋayieu Hollum fau, orioho ojo hinak hirro lobe. Hati owuon ifa Oyiri no Hollum do hifioŋ.
Niya, ette Hollum hijo, "Hotowuana calai!" Ojo calai ette hidoŋ. Ewolo Hollum hijo olibo hada calai ette ŋaifurek inyeja far. Ette hibwan calai tara idumele ne efurek inyeja "harie." Ŋayieu Hollum calai te hitieri no holoŋ.
Do holoŋ hitarrihi no ya, eiro Hollum ette ŋayieu ido hijo hotowuana holoŋ, ahide tara fau. Eyieu inyeja ido anyar obwan hifioŋ tara hari no lowuon aŋolon.
Te hitahunihi no holoŋ, eiro Hollum ette hibwan hifioŋ tara fau no lotte, ette inyeja efurek mai no lotte hatara "fau" ette ŋaifurek hifioŋ "hari na Hittok." Ewolo Hollum hirro inno layieu inyie hijo olibo.
Niya, eijoo Hollum, "Isiara fau hotowuana ho haŋer inno yani inno loluŋa ho miyaŋ," ewolo Hollum hijo olibo hada hirro innafa layieu inyie.
Te hitaŋwani no holoŋ, eiro Hollum ette ŋayieu holoŋ, yafa, ojo haher. Eyieu Hollum isieja hijo hesiara chalai da fau hijo hatara far ha harie, yafajin ha ŋasi. Ewolo Hollum hijo olibo hirro inna layieu inyie.
To holoŋ hitamieti, ero Hollum ette ŋegonyu hirro daŋ inna lekwaŋa do hifioŋ ho cieŋ inno ewarita de ido. Ewolo Hollum hijo olibo binno, ette inyeja hijok isieja.
Te hitileji no holoŋ, eijo Hollum, "Hotowuana ciaŋi daŋ arria da mai no lotte!" Ette hirro wuana daŋ iyya lojo Hollum, ara ifa innamuk hanyahanya inno haŋ, ojo innamuk oreita da fau, ojo innak ara hahonyak. Ette Hollum hiwolo hijo olibo isieja.
Niya ette Hollum hijo, "Hetiyieu huwo iya iyohoi; owuon iso isieja ho golon da fau ho ciaŋi."
De hiji ha mana nyie edulak ifa Hollum yanik inna lanyar, yani no waran ojo yani no ofioroho na nyaru he yani ne irruti. Aŋailimak Hollum da Adam hatadahai haŋer inno nabo yani te hiji ha mana, hati hotobiaŋa adaha haŋer inne yani no lofioroho inno olibo he irruti. Le enya inyeja tara yani inna, oye iso inyeja.
Niya, eijo Hollum, "Obe olibo de hito lolewa ha manyari hamai." Hati obe iso ciaŋi inne leriamik hiluak Adam.
Ette Hollum hatiferik Adam binno. Niya, aŋadumu Hollum mariti naboite tara Adam ette ŋayiek hatara a hito noŋorwo ette ŋayiani inyeja do honyie.
Ifa ewolo Adam inyeja, ette hijo, "Ara innaŋ iyya naŋ! Ara iso fure nohonyie 'noŋorwo', nyo eyieuni ifa inyeja tara hito lo lewa." Inyeja ne eibusak hito lolewa monye honyie ojo hotonye honyie ette hira naboite ho noŋorwo honyie.
Eyieu ifa Hollum hito lolewa ho hito noŋorwo te rijori nohonyie. Ojok inyeja isieja ette ŋelimak do hosie, "Ituwana ho durre arria ho durre illo durre illahatai anyar litufutak fau inna". Ette Hollum hiwolo hirro inna layieu inyie daŋ ette hijo olibo binno.
Ifa lera hitahatarihi no holoŋ, aŋaisohak ifa Hollum igem nohonyie. Niya, ette Hollum ŋayiru tara igem nafa eigiema inyie. Ejok inyeja hitahatarihi no no holoŋ hijo hotoduwara, nyo ta far inno ayiru inyeja te igem nohonyie. Inyeja inna oyieu Hollum fau ho hirro daŋ inno lowuon da fau.
Hiyebita inno Bibia to Buk no: Hiterita 1-2
2. Ajiŋak Iyau da Fau
Amanya ifa Adam ho noŋorwo inno lomuno, da mana ne nelahaman nafa eiso Hollum. Obe ifa isieja eicofo boŋojin, obe nobo irri, nyo holobe ifa nabo hiyau tafau. Olot ifa isieja da mana, eiro ho Hollum.
Eitiraŋ hito noŋorwo hijo, "Ojo Hollum do hooi itidahai yani daŋ inne ta mana, hati baŋa adaha yani no hiyyen, ojo Hollum do hooi 'lidaha itai tara yani, hiraf na iyyei itai.'"
Ette munu hijo do hito noŋorwo, "Obe lara ania, ibe iso itai iyie, eyien Hollum hijo linyeja itai, iwuon iso itai iyya Hollum liyien iso itai nyaru ho run iyya eyien inyeja."
Ewolo hito noŋorwo yani anyarru ladahati, awak inyeja daŋ hilofioro, aŋadumu ette hinyeja ette hiso nabo do lolewa lafa lowuon daŋ honyie. Ette inyeja hinyeja daŋ.
Ette honyehite innohosie riŋai, aŋaigonyu isieja kwanite innohosie lowuon aŋaturre ette isieja emuhok kwanite te fara inne yani hatara aboŋojin.
Ette tihoni ho hito noŋorwo ŋaitiru loton no Hollum da mana, ette Hollum hililoŋ hito lolewa, "Tahu iyye?" Ojo Adam ette hitiraŋ "Aŋaitiru naŋ iyye elot da mana, abaŋ naŋ iyye, awuon naŋ aŋaturre."
Ette Hollum hifi, "Ŋai leilimak itai hijo liwuon itai aŋaturre? Aŋanyau itai yani nara eitik naŋ?" Eijoo tihoni, "Eiso iyye naŋ hito noŋorwo inna, inyeja eiso naŋ yani ne." Efi Hollum hito noŋorwo hijo, hihum itai nyo?" Eitiraŋ hito noŋorwo, "Einyob naŋ munu."
Eijoo Hollum do munu, "Aipit naŋ iyye, elot iso iyye tohosehe noho, idaha iso iyye modie iyye ho noŋorwo hoi eliwa iso itai to kwanite, ojo to durre innohoi ho durre innohonyie eliwari iso isieja kwanite. Ojo do woyo no hito noŋorwo orie iso hoo nohoi eijo iso iyye eihony tutunyo nohonyie."
Eijoo Hollum do hito noŋorwo, "Eiso iso naŋ do hoi diahai ne hitado no hito hati inyeja iso iyye wahan hito lolewa ojo inyeja eitolojori iyye."
Eijoo Hollum da tihoni, "Eitira iyye do noŋorwo hoi ibe iyye leiruk naŋ. Aina eipit naŋ fau daŋ. Igema iso iyye nologol anyar liwuon ho daha-eijo to hoi, acahari iso kwan nohoi a modie." Eifurek Adam hito noŋorwo hatara Eva no lojo, heisiarani "no waran," Ara iso inyeja a hotonye fau daŋ. Eiso Hollum ho Eva hetecefoi yoni inne ciaŋi.
Hiyebita inno Bibia to buk no: Hiterita 3
3. Hibula
Da halu ha ŋasi iluluŋ, amanya huwo illo loluŋa da fau. Ette isieja ŋafanu manyai a hayak bino ojo a deferok. Ottu anno loru do Hollum hijo a do hoi fau daŋ te hibula na hitok.
Hati emehini Hollum Noa. Ara ifa tihoni le lebis, amanya ho huwo hayak. Eilimak Hollum Noa hiram ne hibula nolowak inyieja ŋaifahu. Eilimak Noa hottoduhok togoli nahitok.
Elimak Hollum Noa hotoduhok togoli 140 te hisagaji, 23 ta latan, 13.5 a hide. Ojo hotoduhok Noa to hoyiek, he sihidi, hoto bwanyai ara hajit iluluŋ ojo itule. Eiti humak iso togoli nyie Noa ha haŋ honyie ojo hirro daŋ ciaŋi inna fau inno lo luahini to hibula.
Abaŋi Noa Hollum. Oduhok inyieja he lenyirok honyie togoli iyya te hoi te nyie lojo Hollum do honyie. Eyari do honyie ŋasi iluluŋ nyo oboro ifa togoli nyie. Aŋailimak Noa huwo hiram ne hibula nyie lottu Hollum ŋaifahu, hati inyia huwo lowak hiruk.
Eilimak Hollum do Noa ojo woyo nohonyie hotto dumu ŋiria ne leriamik isieja ojo ciaŋi. Ifa lo tubai hirro daŋ, eilimak Hollum Noa ho noŋorwo honyie, ojo lenyirok honyie lohunik ho ŋorwo hosie ettejiŋak a togoli, a huwo hotohunik daŋ.
Eifak Hollum busuk ho botor ne ciaŋi ojo cieŋ a togoli do Noa hijo anyar lesiu te hibula. Eifahak Hollum busuha hatarik ojo botoro hatarik inne ciaŋi daŋ hijo anyar honyie lara a hibulucita. Ifa lowuana isieja do togoli, ette Hollum to kwan ŋaisienok ikat.
Ette hai hiterio san, san, san. Asa holoŋitek tomona tomona aŋwuan ojo hareijin tomona aŋwuan obe lowoita. Ete hifioŋ ŋarreu a hide ha fau. Ette hirro inna fau daŋ ŋaimuhohini ho doŋiok isagaha.
Ifa loweita hai, eiloita togoli de hide he hifioŋ yafajin miet. Do holoŋi inne eitiara hifioŋ ŋajurari a fau. Ifa far nabo oweita togoli de hide doŋe, ojo arasa hifioŋ ŋaitihok fau. Da halu ha yafajin wunik hinak ette doŋiok ŋalew.
Da halu ho hinak holoŋi tomona aŋwuan aŋaifahak Noa irigie eino hotto wolo kuya ottoi hifoŋ. Eiwarita irigie aini a de obe lorumu fau no lottoi ette itoro, hati obe lorumu nabo.
Da halu aŋaifahu Noa wollo, obe lorumu fau nabo no lotte, ette ŋacahari do Noa. Da halu he isabit eiyak ŋaifahak wollo, aŋino ŋayani sanai ne yiani no olif to hutuk. Adiori ifa hifioŋ ojo yani ofuti.
Eitila Noa isabit naboite ette, ŋaifahak wollo da far ne, aŋarumu mai otte te hitahunihi, enyai lottu. Otte ifa hifioŋ.
Da halu he yafajin arik, eijo Hollum do Noa, "Iyye ha woyo nohoi daŋ ojo ciaŋi anyar leibusak togoli iyane. To wuana ho durre ojo durre inno dure illo hoi ojo ifutak fau. "Niya aŋafanu Noa ha woyo no honyie a de to togoli.
Ifa laŋawoŋ Noa a de to togoli, ette irigie loboite illafa lara ijohiti. Omuno ifa Hollum hisorita inno Noa ette hijok Noa ha haŋ no honyie.
Eijo Hollum "Abe iso inyie einyejak ŋaterok toro na fau te hiyata te inne leigem huwo nafau te hirro inne leihumak hibula, amara hido huwo ahayak many to lodure."
Ette Hollum hati ŋaihumak hiterie ne leihilok hatara ihieriti innohonyie. Aholoŋi daŋ lojo leihilok leleu te ido eiso Hollum ŋagilu ŋaterok no honyie ho huwo illo honyie.
Hiyebita inno Bibia to buk no: Hirerita 6-8
Ŋasi arriai da halu he igura arrasa huwo manya da fau,ero ifa isieja daŋ hirori nabotie, obe ifa isieja etufuta fau iya lojo Hollum hati ottubahini isieja loduhori haji.
Etidara, enye hegilo huwo do Hollum ette isieja hitiara duho iretit ido, ewolo hati Hollum hijo ehuma isieja no lorru. Oremik isa hihumo hirro aria no lorru.
Ette hati Hollum hiloit hirori nohosie hotowuana hirorita inno lolufa ette etisarek huwo da fau. Haŋ nafa Oduho huwo luha inyeja Babil (ne etuhutek hijo, obe leriamik "hiyyen."
Da halu ha ŋasi hisihai, ero Hollum da Abram, elimak Hollum do honyie hijo, "Idek doŋe nohoi ho lie ta haŋ hatai, inno a doŋe nabo ne elimak iso naŋ iyye. Ajak iso naŋ iyye hidofe ehumak iyye adoŋe nolobolo. Ete ehumak fure nohoi nehitok. Huwo daŋ illa lajak iyye ajok iso naŋ isieja, ojio ille epita iyye, epitak iso hidofe naŋ isieja. Huwo daŋ ta fau daŋ, etijohini iso isieja te iyye."
Nia, abaŋi Abram Hollum. Eyari hati inyeja noŋoruo honyi, Sarai ho hegiamak ho honyie daŋ ho hirro innohonyie ette hiwoto amai nafa etihutek Hollum do honyie fau na Kanan.
Ifa leiba Abram da Kanan, ejio hati Hollum hijo, "Towolo mai ne daŋ, eiso iso naŋ do hoi ho durre illohoi fau ne daŋ hatara lorutati nohoi." Ette Abram manyai da fau nyie.
Da nabo far, Eiboŋ Abram ho Melkisedek, fadiri lo Hollum lahittok. Eijok Melkisedek Abram ette hijo, "Isiara Hollum lahittok hatajak Abram." Ette Abram hiso Melkisedek abwanyak ibariti innohonyie.
Oluŋa ifa ŋasi innafa obiaŋari Abram ho Sarai lorrumuni lobo hito. Enyak Hollum hiro do honyie iteriti innohonyie hijo owuon iso Abram ho lenyi ojo durre illohonyie oluŋa iso iyya haher inno hide. Ette Abram huruk iteriti inno Hollum. Eiso Hollum da Abram liboi nyo eruk inyeja iterit inno Hollum.
Ette Hollum ŋaterok himora nohonyie ha Abram. Ara himora na ŋacio lohorik. Ette Hollum hijo, "Eiso iso naŋ do hoi lenyi lolotu tara kwan nohoi. Eiso naŋ fau na Kanan do durre illohoi." Arrasa Abram wuana ania lobe hito.
5. Lonyi Ocioroti
Nafa eiba Abramo ha Sarai da Kanan, arrasa isieja wuana ŋasi tomon obe hito. Eijo Sarai noŋorwo Abram hijo do honyie, "Obe Hollum lawak hisio iyohooi hito. Iyane emarwak naŋ, innaŋ pit hanaŋ Hagar. Teyemu inyieja daŋ heisiu hito da hanaŋ."
Ayemu Abram Hagar. Esiuni lenyi honye Ismail. Ahayini Sarai, ifa eira ŋasi inno Ismail tomon ho lohunik, Ette Hollum hinyiak hiro da Abram.
Ejio Hollum, "Ara naŋ Hollum lettok. Awu iso naŋ himora ho iyye." Ejurru Abramo afau. Enyiak Hollum lefe elimak Abram, "Era iso iyye amonye lo huwo daŋ. Esio iso naŋ de iyye he lenyirok hoi fau no Kanan hatara annohosie ajo naŋ ara a Hollum hosie mak. To got lenyirok. Luhe tahaŋ hoi."
"Noŋorwo hoi Sarai, esiu iso hito ette inyeja hira hito locoroti. Ifurek iso iyye inyeja Isako.Ehumak iso naŋ himora hanaŋ he inyeja. Otuni arace adoŋe nahittok. Ehumak iso naŋ Ishmail hatara adoŋe nahittok hati ehumak iso naŋ himora hanaŋ he Isako." Ette Hollum higair fure no Abram hijo hatara Abramo hijo, "Ara iso inyeja amonye lo huwo daŋ." Ojo no Sarai eloit hijo hatara Sara "ŋaini habu."
Dafar nyie egot Abramo luhe lamanya da haji honyie. Da halu ho hiŋa naboite ta nafa owuanari ŋasi inno Abramo hisihai naboite, ojo inno Sara ara tomona ho toŋwan, esiu Sara lenyi Abramo. Efurahini Isako iya lelimak Hollum isieja.
Nafa hara Isako oŋeye, ecem Hollum hiruk ne Abramo ejioo, "Yari lenyi hoi le Isako le loboite, totohoi inyeja hatara ahibuluci da hanaŋ." Ojoo Abramo ette baŋi Hollum ette ŋadiarak lenyi honyie.
Ta nafa eyari Abramo Isako amai nyie, holobe isejia eba de, "Efia inyeja, baba hoyek hunaŋ leita iyohoi tahu hati ker lelefwo lomudari hisiorita?" Etiraŋak Abramo ojoo, "Eiso iso Hollum lenyi hanaŋ."
Nafa eba isieja da mai nyie, efit Abramo Isako akafak Isako ahide altari etiferik. Ekaf demi hijo acuk. Ette Hollum hijo, "Towetai baŋa otohoi hoi hito le, egonyu naŋ baŋi hoi naŋ nyo ibe iyye eiyumo lenyi hoi de naŋ."
De ejoo Hollum da Abramo, "Iya ne iso iyye naŋ hirro innohoi daŋ ho lenyi hoi lia loboite. Acorok naŋ hijok iyye. Oluŋa iso woyo nohoi agalik haher nuhe te ido. Ta baŋi nohoi naŋ, woyojin tafau daŋ orumu iso jaha ne olotu towoyo nohoi."
Hiyaba to Bibia Hirerita 16-22
6. Eisio Hollum de Isako
Nafa emarwak Abramo ette lenyi honye, Isako, Obolo alomonyo miji ette Abramo ifahak lobo pit honye amai na lamanyari hilahaŋ honye heyani de Isako, hito noŋorwo.
Alama mai no lohuye isieja na lamanyari hilahaŋ na Abramo. Enyamarie Hollum pity de Rebeka. Ara ifa inyeja ŋaini ilasi Abramo.
Etiraŋ Rebeka ette ebusari haŋ hosie ette ŋaifie ho pit lie, do hiba honye osonyari Isako yamari inyeja.
Nafa obolo manya na Abramo, oye Abramo etutubahini hicoriti innafa esio Hollum do honye te himora de Isako. Ocorok ifa Hollum hijio woyo na Abramo obe iso leriamik ehenuni hati owuon iso Rebeka noŋorwo Isako ania obe isiu durre.
Amojok Isako do Rebeka, esiarari Hollum do honyie owodini Rebeka turot. Ohorro ifa isieja do hotwe ho hotonye ette Rebeka hifi Hollum hijo nyo mahu ohorro isie.
Elimak Hollum do Rebeka hijio. "Afanu iso misihi arrik te durre ille to hotwe hoi. Ohorro iso isie to kwaite hose ojio hito lettok egiama do le tiŋ."
Hiyebita inno Bibia to buk no: Hirerita 24:1-25:26
7. Ejok Hollum Yakobo
Ifa lobolo lenyirok Yakobo omuno Yakobo hitole da haŋ, hati omuno Isau liha, omuno Rebeka Yakobo ojo Isako omuno Isau.
Ta nabo holoŋ, nafa acohini Isau to lolihari, owode ifa inyeja, eijo Isau to Yakobo, "Isiara naŋ ŋiria", isieja naŋ do, ijahiti inohoi hohito lahitok. Ette Isau hisio ijohiti innohonyi hohito lahitok. Esio hati Yakobo inyeja ŋiria.
Owahan hati Isako hisio ijohiti to Isau. Hati holobe esio, ette Rebeka ho Yakobo hinyob inyeja. Etimiyak Yakobo hijo ara inyeja Isau. Obolo ifa Isako ette enyie holorriŋa. Hati Yakobo ecofok boŋojin inno Isau ette ehumak yoni ne hine to murut ojo daa has honyie.
Ette Yakobo ŋawoŋ to Isako ette hijo naŋ Isau. Awahan naŋ jaha. Nafa leyen Isako hijo arrumu inyeja hofir inno hine, iŋuojit noboŋo, egigilo hijo Isau mahu ette hijok inyeja.
Aliwari Isau Yakobo hijo ahoholu Yakobo ijohiti innohonyi iyya hito lehittok ho ijohiti innohonyi, ette hiwak ŋatohoi Yakobo da halu he yei no monye.
Etiru Rebeka ofioroho inno Isau. Ette inyeja ho Isako ŋefuhai Yakobo adde hatamanyai ho woyo nohonyi.
Amanya ifa Yakobo ho woyo no Rebeka ŋasi inno loluŋa. Do holoŋi nuhe ayama inyeja ette wana he lenyirok tomon harik ho hoduoti naboite. Aŋaihumak Hollum inyeja a habarani.
Abaŋi ifa Yakobo hijo otohoi iso Isau inyeja. Ette inyeja ŋeifahak iluluŋ no hanyahanya a hisiorita de Isau. Ejo hegiamak ilafa eyani ciaŋi de Isau, "Ifahu hegiamani lohoi Yakobo, esio iyye hanyahanya huna. Ottu inyeja iso kwak."
Hati yabiarak Isau ŋabusak rori innohonyi ho Yakobo, hati omunoi isieja te wolo nohosie kwaite illohose. Ette Yakobo manya bolioŋ da Kanan. Ette Isako yei, ette Yakobo ho Isau anuhak inyeja. Ette himora nafa ehumak Hollum ho Abramo ŋaloŋori tere Isako do Yakobo.
Hiyaba to Bibia nottu tere: Hirerita 25.27-33.20
8. Etilohu Hollum Yosefu ho Woyo Nohonyie
Da halu ŋasi aria, emarwak ifa Yakobo, ette ŋaifahak Yosefu lenyi honyie lafa omuno inyeja bino anyar ohu abore leriŋari manya no hilasira honyie luha illafa eribita hanyahanya.
Oliwari ifa hilasira Yosefu inyeja nyo omuno ifa monye hosie Yakobo Yosefu, nyo eriga ifa Yosefu beren hijo attu iso inyie hira leittok do hosie. Ifa leiba Yosefu de ilasira honyie, ette isieja eniefu Yosefu ette ŋaitinyeŋak inyeja da hapocok.
Holobe ilasiria Yosefu ŋacohini ahaŋ, ette isieja hugugwas hofito no Yosefu ette efufudok do hoto ne hine ette ŋaituhutek hofito nyie do monye hosie anyar egigilo hijo eihony hahonyak Yosefu, ejoria ifa Yakobo.
Ette hapocok ŋeyari Yosefu a Masir. Obolo ifa doŋe na Masir na Masir hidofe ogol. Owuon ifa isieja aŋati ha hari na Nail ette hapocok luha ŋaitinyejaŋak Yosefu do lobo hasamani lo okuma. Eigiama Yosefu na lanyar de leittok lohonyie ette Hollum hijok Yosefu.
Ekem ifa noŋorwo eittok hijo afer inyie ho Yosefu, ojo Yosefu eibo eyiau Hollum te hoi ne. Ette hito noŋorwo ne hijoria ette ŋarrosok hipali do Yosefu ette ŋeitifitak Yosefu da babus. Ara da hido do hotwai ha babus, arasa ifa Yosefu baŋi Hollum. Ette Hollum hijok inyeja.
Eiso ifa Hollum Yosefu ofioroho inne leriamik eloitori rigai. Ette Farao ŋifahak hiram hijo anyar etalini Yosefu do hotwai ha babus heiloitok rigai do honyie.Ette Yosefu elimak rigai do honyie hijo, "Aŋeino Hollum ŋifahu ŋasi hatarik inno lofwo iso huwo ŋaigisuni ŋama ojo hiŋa ette ŋejufak ŋasi hatarik."
Omunoi ifa Farao igem no Yosefu ette ŋanyimu inyeja hatara hejifani lohonyie to doŋe na Masir. Ette Yosefu hira a tihoni leittok do doŋe na Masir.
Ette Yosefu ŋelimak huwo hototunak ŋama aria innafa de ibatiha da ŋasi inno lowuanari ŋiria do huwo. Ette Yosefu hitinyejaŋa ŋiria do huwo da ŋasi hatarik ta nafa lowuanari hiŋa anyar owuon daha no obolo.
Owuon ifa hiŋa nyie nolorru da Masir iyya nafa owuanari da Kanan da mai nafa lamanyari Yakobo ho woyo nohonyie.
Ette Yakobo ifahak durre illo hitaha illohonyie a Masir hijo anyar ofwo enyaŋu nabo daha. Obe ifa halasira honyie eremik ŋaheru inyeja da mai nafa enyaŋari huwo ŋama. Ojo Yosefu ette ŋaheru isieja.
Da halu ho hikem no Yosefu isieja hijo ayenari kuyya eloito iso mahu tajia innohosie, eijo Yosefu do hosie, "Naŋ lia ilasi hatai Yosefu! Baŋa labaŋ; Yosefu ilasi hatai lafa litinyejaŋak itai da hapocok illo Masir. Igem itai da hanaŋ no lorru, ojo Hollum ette hiloit run analanyar Ifanu lamanyari a doŋe na Masir, anyar ahu iso naŋ hisiara da hatai ho woyojin innahatai."
Ifa laŋacohori hilasira Yosefu a haŋ do monye hosie, elimak da Yakobo hijo owuon Yosefu da Masir, ette monye munoi inyeja binno.
Iya te himarwak no Yakobo, ewoto isieja daŋ ho woyo nohonyie ette manya de holobe Yakobo eyei. Ette inyeja hijok lenyirok honyie.
Ette Hollum hiso himora no iteriti innohonyie da Abramo, ette hiso hidofe de Isako, ojo tara Isako do Yakobo, many do durre illo Yakobo hullo tomon harik ho woyojin innohosie. Afanu woyojin luha tomon harik hira doŋe ne Israile.
9. Eliloŋo Hollum Musa
Da halu ho yei no Yosefu arasa woyo nohonyi daŋ manyai de Masir isieja daŋ ho dure innohosie amanya de oluŋa ŋasi. Oluŋa dure illo hosie, ara ifa isieja Israile.
Da halu nu ŋasi hisihita aŋa borori iluluŋ na Israile bino. Ette Masir ŋagwoi Yosefu daŋ ha saŋ innafa leigem inyieja lwaha isieja. Abaŋi Masir Israile lenyie loboro iluluŋ nohosie. Do Farao lafa lara leitok lo Masir da ŋasi nuha ehum Israile hatara apiti da Masir.
Orosok Masir Israile hatara Haduhok inne hajik aria ojo de himak bore galla ojo higemita inno itigol ifa isieja do hosie manya ette hitihara isieja. Hati ojok Hollum isieja hotowana ho durre inne loluŋa.
Ifa lowolo Farao durre lodoliaha inne Israile oluŋai esio inyeja do huwo ilohonyie hototohoi dure ille Israile durre lewa lodoliaha ebire isieja ahotwai hari no Nail.
Ojo tihoni ne Israile esiu hito lodole inyieja ho lorewa eŋaiŋofa hito holoŋi iluluŋ iya lowak isieja.
Ifa obe hotonye ho monye leinyak ŋaiŋofak hito, ette isieja eŋofak inyieja do gufa, ette hati ebusak inyeja do huji inne lerek da halai ha hari na Nail hijo anyar lobe lotohoi inyeja. Eriŋa hanasi nahitok da hijo ayen howon iso nyo.
Ewolo ŋaini na Farao Gufa eriŋa ahotwai, ifa lowolo inyeja hito ette ŋadumu anohonyie, Adumu hito noŋorwo ne Israile eitinaha inyieja hito le obe hidofe leyen hijo ara hotonyie hito ŋai. Ifa loboro hito lafa letinaha inyeja, eŋanyahari inye hito ade ho ŋaini na Farao eifurek fure hatara Musa.
Da nabo far ifa loboro Musa, owolo inyeja lobo la Masir labaha labo haipitoni le Israile, ekem Musa hijo alwak irasi le Israile.
Ifa leŋaitiru Farao hehum Musa nyo, ekem inyieja hijo atohoi inyie. Erwata Musa te masir atim hijo enyar lawaru tere loseŋer ille Farao.
Eŋawoŋ Musa hira hayohoni de tim ade de iloma ta ho Masir. Ayemu inyieja noŋorwo tamai owon ho lenyirok lohorik.
Da far nabo de leidihitari na Musa kero innohonyie, owolo inyieja tutur lowulo ahima. Hati obe hima lenya. Ifa lojo Musa lohu ade ho tutur enyar lowolo nalanyar. Ifa lere inyeja ade ho tutur nia lowulo, eŋawoŋ hiram no Hollum, "Musa tohou hamuha tehejek hoi. Iweita iye da mai ne lelibo."
Ojo Hollum, "Awolo naŋ hitigiama no huwo illa hanaŋ. Ifahak naŋ iye ade ho Farao anyar liyani iyye Israile te pitori na Masir. Eiso iso naŋ isieja fau na Kanan, fau ne leterok naŋ Abramo, Isako, ho Yakobo."
Eifi Musa, "Ŋai iso lofwo huwo hifia naŋ hijo hara ŋai lefahu iye? hajo iso naŋ jei?"ojo Hollum, "NAŊ ARA  ANAŊ. Ilimak isieja, 'ARA NAŊ lefahu naŋ da hatai.' Hidofe, ilimak isieja.  'Naŋ Yahweh, Hollum lo hohonyiok hatai Abramo, Isako, hojo Yakobo.' Ara inaŋ fure nanaŋ mak."
Abaŋi Musa obe lowak ŋaino da Farao, ojo obe inyie layen hiro analanyar, hati ifak Hollum ilasi Musa, Arone, anyar lolwak inyieja eiro Hollum no do Musa ho Arone hijo obe iso Farao leitira.
Hiyaba no Bibia nolottu to Buk no: Hiwotita 1-4
10. Iŋweiti Tomon
Ofwo Musa ha Arone da Farao. Eijoo isieja, "Hunaŋ hirro inno lojo Hollum le Israile 'Isiara huwo illa naŋ Heifie!'" Obe Farao leitira do hosie hati hijo aibusak Israile eifie bolioŋ. Orosok isieja heigemai bino.
Eloit Hollum hifioŋ hari na Nail ahoto, hati arasa Farao nyai leibusak Israile eifie.
Eifahak Hollum hidodwohi a Masir bi daŋ. Atana Farao Musa heyari hidodwohi a de. Hati da halu he eyei ne hidodwohi, eitigol Farao taji nohonyie obe leiso Israile eibusak Masir.
Niya aŋaifahu Hollum hitigema ne himiniŋ, ette ŋaifahu hitigema na hajaŋa. Eililoŋ Farao Musa ha Arone hijo litiwet itai hitigemita, eriamik iso Israile ŋaibusak Masir. Ifa lomojo Musa, aŋayani Hollum hajaŋa daŋ da Masir. Hati eitigol Farao taji nohonyie ette hiyumo huwo hotto beŋa lofwo bolioŋ.
Nabo eisio Hollum ciaŋi inna lara inna Masir hotto ŋwa ette yei. Hati arasa taji na Farao golon, inyeja leisiere Israile eifie.
Ette hollum ŋailimak Musa eibire hinuara de leyami hosiere ha Farao. Ifa leigem inyieja, erreina horoŋon ille le diaha no to kwaite ho huwo illo Masir, obe tere Israile. Eitigol Hollum taji na Farao, ette Farao enyei leibusak Israile eifie bolioŋ.
Da halu nyie, aŋaifahak Hollum tere eitihara ŋama inna Masir ette ŋatoho lobo tihoni lolotu abali. Eililoŋu Farao Musa ha Arone ette ŋailimak isieja, "Eijo aŋayau inyie. Iriamik itai ŋaifie." Niya omojo Musa, ojo Hollum ette eyani itiran no loweita to hide.
Hati einyak Farao ŋayau ette hitigolo taji nohoyie. Hijo abe inyie leriamik ŋaisiere Israile eifie bolioŋ.
Niya aŋaisiere Hollum hutubuk neiwari da Masir daŋ. Eituk iwari nyie mata innafa leibusak tere obe leitihar.
Ette Hollum ŋaifahu idumele no lowuon holoŋi wunik. Eriok ifa bino many obe huwo illo Masir leibusak haŋitek innohosie. Hati owuon ifa de lowuonyie Israile.
Hiyaba no Bibia nolottu to Buk no: Hiwotita 5-10
11. Laŋita
Osor Hollum Farao hijo lebeŋ iyye lebusak huwo ille Israile hefie, ette hido inyi ŋatohe loŋeuha liawa illo huwo illo Masir ho ciaŋi. Nafa letiru Farao inne arrasa inyeja hibo hiruk ojo haniŋe Hollum.
Esio Hollum hoi hetiluahini loŋeuha durre liawa ino lobo tihoni le eruk do honyie. Hetenyimu woyojin lenyi ker lalanyar hototoi ette hiso do honyie.
Elimak Hollum Israile hehumak nabo hoto nolenyi ker tekatin ha hajik inohose, hefufik hiriŋo ette hinya kuak, ho imune nafa ehumak obe bula. Elimak hidofe inyeja isieja heibusari Masir laŋatohu isieja.
Ehum hati huwo illo Israile hirro daŋ iya nafa elimak Hollum do hosie. Te hiji ha harie einno Hollum de hiji no doŋe na Masir ette toho durre leŋeuha.
Hajik ino Israile daŋ owana hohoto de ikatin, elaŋ hati Hollum hajik niya daŋ. Huwo daŋ ilafa owon tohotuai hajik etiluahini. Etiluahini ifa isejia tohoto to no ker.
Hati obe huwo illo Masir eruk to Hollum obe hidofe isieja eruk de hifahita inno Hollum. Enyie hati Hollum ha lalaŋ hajik innohose. Atohe hati Hollum loŋeuhua illo durre illo Masir.
Oye oŋehua liawa illo Masir daŋ, do loŋehua illo huwo luha lowuon te efitari, to loŋieu lo Farao. Oyo huwo ariai illo Masir eluluo to diahai.
Hiyaba no Bibia nolottu to buk no: Hiwotita 11.1-12.32
12. Hiwotita
Omuno ifa Israile heibusak nohosie a Masir. Enyei ifa lara akadami, ojo isie ifa hidofe ofwo amai locoroti nafa. Esio ifa huwo illa Masir de Israile hirro inne lawak isieja, many to dahab, yel ho hirro inno lolibo. Eruk ifa innamuk huwo do Hollum ette ŋaifie ho Israile nafa afanu ta Masir.
Enyamini ifa Hollum isieja ette hitiran no lesaga te hide no lohu to hosiere hose, ojo hidofe ahima ara halai ne saga ta harie. Odule Hollum heririani lo isieja de hikoi. Eijo Hollum hetejufutai isieja inyeja ija.
Da halu, Farao ho huwo honye eloit higigilita innohosie awahan Israile inyak hatara akadami hosie. Edas Hollum hitigol taji na Farao anyar ewolo huwo hijo ara inye Hollum dede. Hidofe hotoyena hijo inyeja Hollum, Adwa inye bino agalik Farao ho johim illohonyie.
Niya Farao iko loseŋer illohonyie ejufari halu ne Israile hotocohohini apiti hose. Nafa ewolo huwo ille Israile hijo afanu huwo illa Masir da halu hose. Egil hijio atidahini esie do hiji no oseŋer ha hari na Hittok ette isieja hilafuho oyori hijio, "Nyio ida ifanu iyohooi to doŋe na Masir? Efi iyohooi ye!"
Elimak Musa Israile hijio ito, "Ibusak hilafuho! Hollum iso lohu hira ahariomoni da hatai do far inna ena etilwahu iso itai." Ette Hollum elimak Musa, "Ilimak huwo hoto lotohini ade ahari na Hittok."
Ette Hollum etihok itiran isaga ahide, hotoweitai de hiji ho Israile ho huwo illa Masir anyar obe huwo illa Masir eremik hiwolo huwo illo Israile.
Elimak Hollum Musa hatakaf hana nohonyie do hifioŋ hoto buany hari na hittok. Ette Hollum eyani loyome hotosulai Hifioŋ ahani ihoroŋ ho hana inyet hijo anyar lowon hikoi do hiji ha hari.
Ette Hollum adumu itiran ahide tara hosie anyar honyie owolo huwo illa Masir hirwatita ne Israile. Enyor huwo illa Masir ta halu he Israile.
Ejufari Israile tehikoi nafa tohotwai ahari alaŋari Israile attati Hollum hitibaŋa huwo illa Masir hisio sigiraha innohosie hedihoi da tadaha, Ewiwoŋaita Isieja, Irwata ade ara Hollum hariomoni lo Israile.
Da halu hatuhori Israile hilaŋ, elimak Hollum Musa hototirok hana nohonyie to hide hari nafa einyak Musa huruk inyeja,ette hifioŋ aloŋohini oseŋer illo Masir ette hifioŋ acohari da mai honyie. Adilori oseŋer illo Masir daŋ ta mai.
Nafa egonyu Israile hijio oye oseŋer illo Masir daŋ, eyiyik isie do Hollum ojo hidofe eruhok hijio ara Musa hekilani lo Hollum.
Omunoi Israile nyo Hollum ifa etiluahu isieja to ye ho to hipito! Nia egiama isieja bino do Hollum. Edole Israile fureta aria inno etihabuori himora ŋejuk ha manya bolioŋa ojo etahuori Hollum hijo etiluahu isieja tara Masir.
Edulori Hollum Israile hitihabwe holoŋi hiya daŋ hotogilu anyar egigiluni nijio etigalik Hollum isieja miorok illo hosie Masir. Hidofe etilwahu isieja to hipito. Etihabwo isie to toho oker ille lelibo adahari imune nafa efiek isieja obe bula.
Hiyaba no Bibia nolottu to buk no: Hiwotita 12.33-15.21
13. Himwara no Hollum he Israile
Da halu he dihori no Hollum Israile to ekoi na harina Hittok, edihori inyeja isieja to hikoi no musari many adoŋe ne eliloŋo hijo Sinai. Doŋe nyia nia nafa egonyuni Musa hima nolo wulo. Ette huwo aduhok hajik inno musiamat do gum ho honyie.
Ifa adiarak huwo kwaite innohosie to hiram Ta hahu ho holoŋiten hunik, hiram no Hollum, ette Hollum awoŋ to hide a aŋolon ho doŋe no Sinai to hitir no hilla, hidia, furo ojo ekaŋa nolokwat. Musa ifa hamai lo oremik hirre adoŋe.
Ette Hollum hiso do hosie himora nohonyie ette hijo, "Naŋ Yahweh, Hollum lahatai, lafa etilahu itai te hipito no masir. Baŋa etihabwo illak johin."
"Baŋa Oyiew rijori ette itai hitihabwo, nyo naŋ, Yahweh, Hollum Lahain. Baŋa egiamari fure nanaŋ te ikoi no lorru. Ihumak far ne Sabato hotodwara. To no bo ikoi igema igemita innahatai to holoŋitek ille-ojo far ne hitatarihi ara far no yiri nahatai anyar egilu itai far naŋ."
"Tabaŋa monyehoi ho hotonyohoi. Baŋa odo otohoi, Baŋa eyau noŋorwo no lobo tihoni. Baŋa lahahala. Baŋa loteler. Baŋa lawak noŋorwo lobo onyihari hoi, haji nohonyie, ho hirro inno lara innohonyie."
Ette Hollum egiorok Ifahita hunna Tomon da atabohi moruo arik ette hisio isieja do Musa. Esio hidofe Hollum ifahita innamuk arria he imanyiti hejufutai isieja. Leruk huwo hifahita, acorok Hollum hijo ajok iso inyie isieja erriria hidofe isieja. Lobe isieja leruk, abak iso Hollum isieja.
Ette hidofe Hollum hiso do Israile hituhutita no titi nyie la wak inyieja isieja hehuma. Eliloŋo ifa inyia Titi ne Itubut, no lowuon ho ŋacio arik, no lobwan milaya na hittok de hiji. Ara ifa fadiri la hittok hamai oremik ajiŋak ta halu ho milaya, nyo amanya ifa Hollum de.
Lobo lebo hiruk ifahita inno Hollum ojo inyia ette eyani ciaŋ da altari ahosiere ho Titi Itubut hatara ahisiori do Hollum. Otohoi fadiri ciaŋ ette amudak de hide ha Altari. Ojo hoto no ciaŋ nara ette hira ahisori ette emuhok hiyyatt inno heyani ette hitilibo tihoni do hosiere ho Hollum. Anyimu Hollum Arone ilasi Musa ho woyo nohonyie hatara Afadirihien.
Ette huwo daŋ huruk ifahita innafa esio Hollum isieja, hetihabwoi Hollum hamai, hatara huwo illohonyie ilara onyimot. Hati ta halu kai Nafa ecor isieja hiruk to Hollum, enyiak eyyau nolorru.
To holoŋitek arriai arrasa Musa to doŋe no Sinai, hiro ho Hollum. Ohitaban huwo hitila inyia hoto cohini, Niya ette isieja eyani dahab ta Arone ette hifi inyia hotoyiek do hosie rijori.
Nafa lawoŋ Musa to doŋe ette egonyu rijori, ejoria ifa inyia bino ette hibibor Moru inafa egiorohini Hollum Ifahita Tomon.
Niya, ette Musa hisisiak rijori many Owuanari ahofwo, Elwahak hofwo inamuk do hifioŋ ette hisio to huwo hatamat hifioŋ. Ette Hollum ifahu ŋwai nolorru do huwo, nia oye ifa huwo arria.
Ette Musa ehuhumu atabohi to morwo ŋejuho anyar eturutak te Ifahita Tomon innafa esisiak inyie. Nia ette inyie acahari hirre adoŋe ette mojo do Hollum hijo hebusak huwo. Ette Hollum hitira do Musa ette ebusak isieja. Awoŋ Musa to doŋe ho Moru ŋejuhu he Ifahita Tomon ette Hollum edihori huwo illo Israile ade to doŋe no Sinai, fau nafa ocorok inyie do hosie.
Hiyaba no Bibia nolottu to buk no: Hiwotita 19-34
14. Hibunyita de Tim
De halu na ŋailimak na Hollum Israile hifahita innafa lowak Inyie ŋailimak isieja eijufuta hatara nobo na himora honyi daŋ ho isieja, ebusari isieja Doŋe na Sinai. Etiara Hollum hedihori isieja a Fau na Leterohini, nafa lara Kanan. Olot itiran de ahitemi nohosie a doŋe na a Kanan ojo isieja eijufuta.
Eterok Hollum da Abramo, Isako ojo Yakobo leiso inyeja iso Fau na Leterohini do woyojin. Hati owuon ifa iluluŋ na huwo inne lamanya da. Ara ifa isieja huwo inna Kanan. Obe ifa isieja lomojo leiruk Hollum, omojo isieja johin inne hinak ehuma hirro inne loru.
Elimak Hollum do Israile, "Hijo baŋa haibusak huwo illo Kanan ta Fau na Leterohini baŋa emora daŋ hosie, baŋa liyama isieja. Anyar litihar daŋ johin innohosie. Libe ittai eiruhu naŋ, imojo iso ittai johin innohosie ebusak hitihabwo naŋ."
Ifa lojo Israile leiba do lohori na Kanan, anyimu Musa hodoti tomon ho lohorik loboite tara ho woyojin inne Israile. Eiso inyieja hodoti hituhuta anyar lofwo hilim fau owolo howon mai nyie je. Elima ifa isieja Kanan ait daŋ, hijo hogol ma hati isieja kuya lelik mau.
Tawak Kaleb ho Josua, halimak lohorik, "Ara dede esaga huwo luhe illa Kanan ojo hido ogol, hati eiremik iyohoi himir isieja erem iso Hollum te iyohoi!"
Hati obe huwo etira Kaleb ho Josua. Omusutai do Musa ho Arone ojo, "Howuon jei leiyani ittai iyohoi amai inna loru? Amai rasa iyohoi da Masir iyya eifanu baha de fere hojo ŋorwo ho dure innohoi afanu hira piti." Ette huwo higigilo ta ŋadumu leittok lo leremik ŋenyahari isieja a Masir.
Ejoria ifa Hollum bino ette ŋawoŋ de Titi na Itubut. Eijo Hollum, "Tenia libo ittai naŋ, huwo daŋ eibunyuta iso de tim. Oboito Josua ho Kaleb, lala daŋ lara ŋasi tomwana arik kuyya emarwak ma eyei iso da, obe iso lejiŋak da fau na Leterohini."
Ifa leititu huwo rori nuha daŋ, eijo isieja eipala isie aŋayau iyohoi. Adumu isieja iremiti innohosi ette ŋairumok huwo ille Kanan. Asar Musa isieja hijo baŋa lofwo nyo obe Hollum lohu daŋ hatai, hati obe isieja leitira inyeja.
Obe Hollum lohu daŋ hosie de fere nyia, ne emiata isieja ojo iluluŋ nohosie abaha. Ette Israli yito tere a Kanan ette hibunyuta de tim ŋasi tomwana aŋwan.
De ŋasi tomwana aŋwan nana leibunyutari huwo inno Israile de tim, esiara ifa Hollum isieja, eisio imuneha te Ido efurek a "mana" ifahu iluluŋ na Kweil (ina lara iya Cieŋ) ada itubit ho hosie anyar loruma isieja hiriŋo na daha. Da ŋasi nia otunak Hollum boŋojin inno obe leriamik rita.
Eisio eiŋuŋunuta do Hollum do Musa, hati do Hollum de inne daŋ arrasa ifa Hollum nyalami de iteriti innohonyie da Abramo, Isako, ojo do Yakobo. Hollum eiso do hosie hifioŋ te idwarit innohonyie to morwo.
Da far nabo lobe huwo lowuon ho hifioŋ, elimak Hollum Musa, ojo, "Irara do morwo, ojo iso hifioŋ afanu tere." Hati obe Musa leiruhu Hollum do hosiere ho huwo daŋ ette hibak Morwo hinyahita arik to hita. Eŋafanu hifioŋ abali to morwo ette huwo mata daŋ, Hati obe Hollum lomuno do Musa ojo, "Ibe iso iye lijiŋak da Fau na Leterohini."
Da halu ho hibunyuta ne Israile de tim ŋasi tomwana aŋwan, isieja daŋ illafa leibo Hollum eyei daŋ. Ette Hollum hinyak ŋayari huwo ahalai na Fau Leteroti hinyak. Ehimarwak Musa bino niya Eŋanyimu Hollum Josua hotolwak inyieja hedihori huwo. Ojo Hollum eterok Musa hijo da far nabo, ifahak iso inyie lobo haikilani iyya Musa.
Hiyaba no Bibia nolotu to buk no: Hiwotita 16-17; Hihiana 10-14; 20: 27; Ifahita Hitarihi 34
15. Fau no Ociorohini
Far ifa ne lejiŋahini iso Israile da Kanan, fau na laŋaterohini. Eifahak Josua haiririak lohorik otto wolo bore gala na Kanan Yeriko ne leitihok lehitiri inno logol. Do bore gala nyie amanya hasomoni na lara fure no honyie Rahab ne leiŋofak haiririak ette hilwak isieja eilunya. Eigem inyieja ania nyo eiruk inyieja do Hollum. Aŋaterok isieja luaha na Rahab ojo haŋ no honyie lojo Israile lowak hitihar Yeriko.
Owak anyar lalaŋ Israile hari no Yordano ejiŋak hati da Fau nyie Leterohini. Eilimak Hollum do Josua, "Eisiara Fadirihien eifie a hosiere." Ifa leitira Fadirihien hitiara hari no Yordano, oweita hifioŋ inna hari obel opuluta hijo anyar lalaŋitari aholoroŋ naboite na hari afau nyie lottoi.
Da halu halalaŋa no huwo hari no Yordano, aŋailimak Hollum Josua jiai iso lirumok bore gala ne Yeriko no gol. Eiruk huwo Hollum, iyya leilimak Hollum isieja eigema, eiluro loseŋer ojo Fadirihien bore gala ne Yeriko aiboite ta far to holoŋi ile.
Ta far hitahatarihi, eilor Israile eikolok bore gala hinyahita hinak hatarik. Ifa leilurok bore gala hinyahi hicuŋi, eiyorro leseŋer ojo Fadirihien ohutta ilaŋan.
Ette lohitiri inne ekolo Yeriko ŋahuye afau! Eitihar Israile hirro daŋ inno bore gala iyya leilimak Hollum. Rahab hamai leibusak isieja ojo haŋ honyie, inna lara ŋati ne Israile. Ifa leitiri huwo luha illafa lamanya da Kanan hijo eitihar Israile Yeriko, ette isieja hilafuho hijo eirumok iso Israile isieja daŋ.
Eilimak Hollum Israile hotto bieŋa leimora ho huwo hilak illa Kanan hati nabo ŋati naboite na Kanan, na lara Gibionita, aŋaifie do Josua, ette hijo eira isieja te iloma ta mai ta na lara Kanan. Eifi isieja Yosua hijo eiwak isieja himora hatai. Obe Josua he Israile leifi Hollum hijo taji lara huwo illo Gibion. Niya eihuma Josua himora hosie.
Eijoria Israile ifa lojo lorumu hijo aŋainyob isieja huwo illo Gibion, hati eituhumak isieja himora nafa leihumak isieja hosie nyo ara ifa iterit do hosiere ho Hollum. Far nabo da halu, habusi illa ŋacio inno huwo hilak da Kanan, Amorait, eitiri hijo eimora huwo illo Gibion, he Israile, niya aŋatubek isieja loseŋer iluluŋ ette ŋairumok huwo illo Gibion. Aŋaifahak huwo illo Gibion sayie do Josua hijo etteiluak.
Erem Hollum de Israile ta far te nyie. Eisiere inyieja Amorait eifuliŋai ette inyieja ŋaifahu moru inne tere hijo hotto tohoi iluluŋ na Amorait.
Hido efe eisiere Hollum holoŋ hottowuana da mai naboite de ido hijo anyar lowuon Israile ha far ne leriamak na lagalihini Amorait no. Ta far te nyie, aŋatigalik Hollum de Israile fere na lagalik.
Ifa lagalik Hollum loseŋer luhe, einoso ŋacio inno huwo illa Kanan anaboite hijo eirumok Israile. Ette Josua ojo Israile ŋairumok ette hitatur isieja.
Da halu he fere ne, aŋaisiere Hollum woyojin inne Israile daŋ maisok inno hosie ta Fau na Laŋaterohini ette Hollum hiso de Israile himora do lohorin daŋ.
Ifa leimarwak Josua, eililoŋ huwo ille Israile anaboite daŋ. Ette Josua ŋailimak huwo hijo hotyien baŋi ne himora no Hollum he Israile de Sinai. Eterok huwo hijo eirasa iso isieja wuanai anna lanyar do Hollum ojo eijufuta hoi inno honyie.
Hiyaba no Bibia nolottu to buk no: Josua 1-24
16. Heitilwahak
Ifa leyei Josua, enyai Israile lalabaŋ Hollum ette nyai leleifuhak ade hilak Kananita kuya baŋi ne hirro inno Hollum. Eitiera Israile hitihabwo jiohin illa Kanan no lobe lara Yahweh, Hollum dede. Obe Israile habu, niya eigema huwo hirro inne leigigilo isieja hijo ebis do hosie.
Hati oduloi Israile enyai labaŋ Hollum, eibak inyieja isieja taŋaibusak merok illohosie hatagalik isieja. Ohoholari merok ille hirro tere he Israile, eitihar hirr inno hosie, ette atohoi iluluŋ illohosie. Da halu ha ŋasi iluluŋ inne lenyari la baŋari Hollum, ojo haŋ hatidak no hosie he merok illohosie, aŋaibusak Israile ette hifi Hollum heteilwaki isieja.
Eyari huwo illo Midian ŋiria inne Israile ta ŋasi hatarik. Eilafuho ifa Israile; oŋofo do hunomo hijo obe honyie huwo illo Midian leirumu isieja. Hicuŋi, ejio do Hollum etteilwak isieja.
Ifa far nabo, tihoni le Israile fure no honyie Gidion oduha ifa ŋama lomuk hijo hetenya huwo illo Midian lo hoholari isie. Aŋawoŋ anjelo la Yahweh de Gidion ette hijo, "Owuon Hollum hoi, haremoni la lagalik. Inno tolwak Israile tere huwo illo Midian."
Owuon monye Gidion ha altari ne leihumak de jiohin. Eilimak Hollum Gidion hijo heiribok da fau altari nyie. Hati abaŋ ifa Gidion huwo, niya eitila inyieja many ara ni tari. Ette inyieja hibwar altari aileitiŋ. Oduhok inyieja altari ŋejuk da ŋati ha altari nafa lowonyie nafa ha altari ette ŋaihumak hibuluci do Hollum de hide honyie.
Ifa moite nabo owolo huwo hijo aŋawurok lobo tihoni da fau altari ette hitihar, ette isieja hijoria. Aŋaifie a haji he Gidion hijo eitohoi inyieja, hati eijo monye Gidion, "Jiai liwak itai jiok la hatai? Iyya lara inyieja jiok, isiere inyieja eitiho kwan nohonyie." Nyo ojo inyieja tiji, einyei huwo lotohoi Gidion.
Ette Midian hinyak ŋafanu ŋahoholari tere Israile. Oluŋa ifa isieja bino enyia ŋai leihenu. Eililoŋ Gidion Israile daŋ hotoŋolofai hosie. Eifi Gidion Hollum hituhutita arik hijo anyar layen inyie hijo eirumu Hollum ŋaigemari inyieja hijo tolwak Israile.
Hituhuti hitieri, efetak Gidion hilen ne ker da fau ette hifi Hollum eisiere iho no moite ette dek de hide he hiren ne ker hamai obe lohuyek da fau. Eigem Hollum nyie. Tari nabo, eifi inyieja hijo esiere fau hotofujo hati ottoyio hilen ne ker. Eigem Hollum nyie daŋ. Eiruk Gidion hituhutak inne arik hijo eiriamik iso Hollum ŋaigemari inyieja hotoluahu Israile tere huwo illo Midian.
Afanu loseŋer ille Israile 32,000 de Gidion, hati eijoo Hollum do honyie oluŋa ille bino. Niya aŋaifahak Gidion 22,000 a haŋ illafa la baŋ rem. Arasa Hollum ŋailimak de Gidion hijo irasa iyye yeita huwo iluluŋ. Niya aŋaifahak Gidion isieja daŋ a haŋ aracie loseŋer 300.
Eilimak Hollum de Gidion tatari tenyie, "Hijo inno aŋolon de lowuonyie huwo illo Midian ojo leitiru iyye hirro inno lojo isie, inyia hido iyye linyak baŋi." Niya ifa tari, aŋaino Gidion aŋolon ade lowuonyie ette eitiru loseŋeri lo huwo illo Midian leiyaba do mote honyie hirro inne leirigia inyieja.Eijo mote halaŋ lie, "Eitihutek rigiai inne hijo aŋalik iso loseŋer ille Gidion loseŋer ille Midian!" Ifa leitiru Gidion inne, eitihabwo inyieja Hollum.
Ette Gidion ŋaitiu de loseŋer illo honyie ette hiso isieja daŋ mowuo, moti no modie, ojo hirwai. Le jietori loseŋer ille Midian. Owuon loseŋer ille Gidion 300 ho rwai do mocio hijo hotobieŋa huwo illo Midian lowolo faŋan no rwai.
Eitifuiliŋ Hollum huwo illo Midian, hijo anyar leitiara rem ette ŋadohoi kwaite inno hosie. Kokwak, eililoŋu Israile hilak illo hosie ta haŋitek afanu hotolwak ŋaifuhari ne huwo ille Midian. Atohoi iluluŋ no hosie ette ŋaifuhak hilak illo hosie ta fau he Israile. Da far nyie eyei huwo illo Midian 120,000. Eilwak Hollum Israile.
Eiwak huwo ŋaihumak Gidion a habu. Eibo Gidion ŋaisiere isieja eihuma anni, hati eifia, isieja hijo hilak yiela illo lodumu isieja daŋ tere Midian. Aŋaimetak huwo ŋaisiere Gidion iluluŋ no yiela.
Ette Gidion ŋaigemari yiela eihumari boŋojin hanyarak iyya hunna leicefo Fadirihien. Hati eitiara huwo hitihabwo inyie iyya lara jiok. Niya einyak Hollum hibak Israile hijo eitihabwo isieja jiohin. Eibusak Hollum merok illo hosie hatagalik isieja. Da halu eifia isieja Hollum etilwak inyak, ojo Hollum eifahak do hosie lobo haitilwahani.
Einyiak mai illeŋ hidas iluluŋ: eyau Israile, abak iso Hollum isieja, isiere eiruhu, ojo iso Hollum ifahu haitilwahani hawoŋ litilwaha isieja. Da ŋasi iluluŋ, eifahita Hollum hitilwahak hotolwak Israile tere he merok illohosie.
Da halu, eifia huwo Hollum hijo ewak isieja habu iyya lowonyie doŋiok hinak daŋ. Owak habu lasaga ojo hido lologol, le leriamik ŋeidihori isieja de fere. Inyia ifa Hollum lawak hifi nyie, hati aŋaisiere do hosie habu iyya leifia isieja.
Hiyebita tere Bibia to buk no Haŋotok 1-3;6-8
17. Himwara no Hollum ho Davide
Ara ifa Saulo habu hitieri le Israile. Esaga ifa ojo obolo ojo lelahaman, iya lawak huwo. Egiama ifa Saulo da ŋasi nalanyar da ŋasi inna owuanari inye ahekumoni do Israile. Hati da halu awoŋ hira atihoni heyani bino obe awak baŋi Hollum. Nia anyimyu Hollum tihoni lobo hamai hatara da far nabo ahabu da mai honye.
Anyimu Hollum oŋeye te Israile lara fure Davide hatara ahabu da halu ha Saulo. Ara ifa Davide aheyohoni to bore gala no Betelehem. Do holoŋitek aria eleribita inyeja kero inne monye, ottohoi ifa Davide leime ho hiwari innafa ohonya kero. Ara ifa Davide lanyalam hidofe ara tihoni habisani le leruk ojo abaŋ Hollum.
Ahayini Saulo mune no huwo Davide. Ekem Saule hinyahita aria hijo awak atohoi Davide. Niya eŋofok Davide kwan tara Saulo. Ifa far nabo osiaha Saulo Davide hijo anyar atohoi inyie. Hati obe lorumu inyeja, ojo Davide onyihan ifa do Saulo inna ifa hotohe inye inyia, at enyiei inye, aŋotu Davide aŋotu boŋo na Saulo letinanyar etahutak do Saulo abe naŋ atohoi inyie hijo anyar ara attu inyeja hira ahabu.
Kai tia, oye Saulo de fere. Otuni Davide aracie ahabu le Israile. Ara ifa habu lololibo, ojo huwo omuno inyeja. Ette Hollum hijok Davide no. Orem Davide fere aria de Israile ojo Hollum ette hilwak inyeja hetara merok ille Israilee. Ahoru Davide Yerusalem ette ehumak hatara abore gala na hittok. Do obie na Davide ta nafa owuana inyeja a habu lohosie, ogolon ifa Israile ara hidofe hasamak.
Awahan Davide aduhok Haji Imojit no lomojori Israile daŋ Hollum hidofe eisiara do Hollum hibulucita.Many ŋasi inna hisihai aŋwan, omojo huwo Hollum ojo hidofe esiara hibulucita do honye do Titi Itubut nafa oduhok Musa.
Hati ifahu Hollum hekilani do Davide lara fure Natan ho hicenita honye, "Iya era iyye tihoni lo fere, ibe iso iyye eduhok Haji Imojit inna da hanaŋ. Oduhok iso lenyi hoi inyeja. Hati ajok iso naŋ iyye no. Ottu iso lobo tere ho woyo nohoi harutak leihabwo ahabu lohuwo ille naŋ tulaŋ." Woyo no Davide hamai leriamik hitihabwo ahabu tulaŋ inyeja lottu hira Masiya. Masiya ifa hamai ara lenyimoti lo Hollum leriamik etilahu huwo daŋ ta fau te hiyata hosie.
Nafa etiru Davide hirro inne, osonya inye hisiara humo ojo hidofe etahwo Hollum nyo acorok ifa do Davide lobie ho hijohiti aria. Obe Davide oyen anu iso legem Hollum rori inne. Hati iya leidwoŋ, etila do huwo ille Israile furr holobe Masiya awoŋ, many eliahari ŋasi 1000.
Ekumo Davide nalanyar ojo to libe na taji ŋasi aria. Ette Holuum hijok inyeja. Hati do hucuŋ na manya nohonyie eyau no lorru bino do Hollum.
Nabo far, nafa efie oseŋer illo Davide ailoma ta haŋ oriomori, eluŋur inyeja tahaji ette ŋegonyu hito noŋorwo no lelahaman lokwo. Na lara fure Basieba.
No obe ifa Davide leriŋa do honyie, ifahak Davide lobo tihoni heyani inyeja do honye. Afire honyie ette ifahak inyeja ahaŋ honyie. Kai da halu ho holoŋi ifahu Basieba hiram do Davide hijo awodi inyeja.
Lolewa lo Basieba, lobo halaŋ lara fure Uriya, ara ifa lo oseŋer honye ille no. Eliloŋ Davide Uriya ta ma ho fere ette ŋelimak inyeja heino hotowana ho noŋorwo honye. Hati ebo Uriya eino a haŋ ojo loseŋer illohonyie owuon amai ho fere, ette Davide elimak hejufani honyie hifahak inyeja amai ne efiriwajari merok anyar labaha.
Hati eŋot Hollum hiyau no Davide, oye lenyi honyie. Ojo hidofe ŋalafa daŋ owuon da haŋ ho Davide many da ŋasi innafa ahosiere. obe ifa hido Davide ejufuta Hollum, arrasa Hollum ifa nyaru de Iteriiti honye. Da halu, enyiak Davide ho Besiaba esiu lobo lenyi ette efurak inyeja Solomone.
1 Samuele 10; 15-19; 24, 31. 2 Samuele 5; 7; 11-12
18. Habwore nolo Bwanya
Da halu ha ŋasi inno loluŋa, oye Davide, ette lenyi honyie Solomone hitiara hira leittok le Israile. Ette Hollum hiro do Solomone ette hidofe hifi howak inyeja nyo na lagalik. Nafa efiari Solomone lofioroho, ette Hollum mune ette ehumak inyeja a lofere lafau daŋ. Eyiyenu Solomone hirro inno loluŋa ette hira haŋotoni le elofere. Ette hidofe Hollum ŋehumak inyeja a habarani no.
To Yeruselemo, a ŋaduhok Solomone Haji Imojit nafa etiera monye honyie Davide hiduduha iduhiti. Etihabuo hati huwo Hollum ette hisiara hibulucita do honyie ta Haji Imojit hara ira hidonyi de Titi Itubut. Aŋawoŋ Hollum ette wuana da Haji Imojit, ette manya de ho huwo illohonyie.
Hati omuno ifa Solomone ŋoruo hinak inno nabo doŋe. Enyiei inyeja holoniŋe Hollum to yama tonohonyi ŋoruo inno loluŋa, inne eliaha hira alif nobotie! Iluluŋ no ŋoruo inna afanu to doŋiok inno lolufa inne eyani ho johin hose odulori hitihabuo iseja. Ifa lohimaruak Solomone, ette hidofe inyeja hitihabuo johin nuha hosie.
Ejoria ifa Hollum to Solomone hijo inyeja lara baha to miasai no Solomone, ecor inyeja buanya no doŋe no Israile hatara a lahabuore arik da halu ho ye no Solomone.
Ta halu ho ye no Solomone, ette lenyi honyi, Rehobom, hira a habu. Ara ifa Rehobom tihoni lofitaŋ. A ŋafanu huwo daŋ to doŋe ne Israile atubahini hehumahini inyeja hatara a habu. Elahana ifa iseja to Rehobom hijo etigiamak ifa Solomone isieja igiem nologol hidofe etuduma isieja musuru inno loluŋa.
Rehobom to hifitaŋa nohonyi etiraŋ isieja, "Egigilo ifa itai hijo esio ifa monye hanaŋ itai igiem no logol, hati esio iso naŋ itai hegiamai nologol agalik nafa esio inyie, ajo iso naŋ eiso baha na agalik nafa ehuma inyia."
Ette woyojin ilara tomon illo doŋe ne Israile ille lobuanyari tere Rehobom anyimu lobo tihoni la ara fure Jerobom hatara a habu. Ehumak isieja ahabuore nohosie do ŋolon ha ŋati nafau ette efurek lahabuore no Israile.
Abuanyari Jerobom tere Hollum ette etiyau huwo. Ette inyeja ŋayek rijorihien arik do huwo illohonyi hetihabuoi, Netihabuo ida hati isieja Hollum da Haji Imojit ta ahabuore no Yudah.
Eyani piaha no Yuda ho no Israile lomiorohoi ette ŋalafa to wote innohosie.
Da ahabuore ŋejuk no Israile, orru ifa habuok daŋ. Oluŋa ifa habuok hulo ilafa otohoi huwo ho Israile illafa lowak ŋafanu hira a habuok da masik hosie.
Habuok daŋ ho hilamuk huwo iluluŋ illo a habuore no Israile ara hamojok ho rijorihien. Hetihabuo nohose rijorihien etihabuo ofonihini ho hihuma hirro inno somon ojo tonobo hidofe ebulucari durre innohosie.
Ara ifa habuok illo Yuda woyo nolotu tere ba Davide. Ara ifa illamuk habuok hullo huwo ille lanyar amanya no lobis hidofe etihabuo Hollum. Hati iluluŋ illo habuok illo Yuda ara harruok hidofe a hemumuanak, hidofe etihabuo rijorihien. Ojo illamuk habuok hidofe obulucari dure innohose do johin inno obe ara dede. Abuanyari ifa iluluŋ no huwo illo Yuda tere Hollum ette hitihabuo innak johin.
1 Habwok 1-6; 11-12
19. Hekilak
To Hiyebita inno Israile daŋ, ifahita Hollum hekilak do hosie. Etiru hekilak rori tere Hollum ojo eyari ofwo eilimak do huwo rori inno Hollum.
Elimak Hollum Elija heino awor ahiji de tim oŋofori tere Ahab le lawak ŋatohoi inyeja mote mote ho te iŋalio, eiyeta cieŋ imune ho hiriŋo. Ahab he loseŋer illohonyie eitufa Elija, hati inyia isieja lorumu Elija. Efiriwa ifa lotorogol no holoŋ many otoyiori haria.
Niya aŋaino Elija adoŋe nabo no lowuon do lonyihari. To doŋe nyie owuon ifa nabo tihoni no loye lorewa amanya ho lenyirok ojo daha nohosie kai obe ifa hido hai eyeni do hosie hiŋa. Ojo isieja otoŋita Elijia, ojo Hollum fuana do hosie inyia hiria no hofwo ho karajaja no hiyali otuho. Odule ifa ŋiria wuana do hosie tanafa owuanari hiŋa. Amanya ifa Elija de ŋasi aria.
Da halu ha ŋasi hunik ho hinak elimak Hollum Elija hotocohari do habwok illo Israil he rara ha Ahab. Hijo eino iso naŋ ifahu hai inyiak. Nafa egonyu Ahab Elija eijo inyeja, "Ara iyye illeŋ, iyye heturwoni." Etiraŋ Elija do honye, "Iyye lera a heturwoni ebo iyye Yahweh, Hollum ille dede. Ette iyye hitihabwo Bal. Yeni huwo daŋ inne talahabwe Israile adoŋe ho Karmele."
Huwo daŋ ille lahabwe ne Israile, daŋ ho huwo hisihai aŋwan ho tomwana miet hekilak illo Bal, hafanu a doŋe Karmele. Ejio Elija do huwo, "Many anu iso iduloi iso itai hililoito hosi innahatai? Lara Yahweh a Hollum igiame do honyie. Ojo hido lara Bal a Hollum igiame do honye!"
Ette Elija hijo do lekilak illo Bal, "Itihoi busuk lohiteŋ ette itai ŋehumak ahubuluci, ibaŋa enohak hima. Ajo naŋ daŋ egem iya nyia. Hollum le letiraŋ to hima inyia Hollum dede." Ette hetimojok illo Bal ehuhumak hibuluci obe enohok hima.
Ette hekilak illo Bal mojo do Bal, "Bal itira iyohooi." Far daŋ Omojo ojo ewiwoŋita many oŋot ho kwaite hosie to demio. Obe nobo hitiraŋi.
De hicuŋi noholoŋ, ehuhumak Elija hibuluci do Hollum. Ette inyie elimak huwo hejuhok hifioŋ inne lefut do mocio inne lalat tomon harik do hide ho hiriŋo nara do hoyIek, many de fau na altare hotofujo non.
Ette Elija mojo, "Yahweh, Hollum lo Abramo, Isako, ojo Yakobo, Ituhutek aina dohoi hijo ira iyye Hollum le Israile hidofe ara naŋ a hegiamani hoi. Itiraŋa naŋ anyar loyien huwo. Huloŋ hijo era iyye Hollum dede."
Aŋasonyini hima ŋadow te ido ette ŋasuahak ade hiriŋo, hoyek, morwo, haranyanya many he hirioŋ nafa lo kudak altari. Nafa ewolo huwo ane, Ebiro kwaite da fau ette hijo, "Yahweh ira iyye a Hollum, Yahweh iyye a Hollum!"
Ette Elija hijo da habu Ahab, "Acahari tawak abore gala nyo agawoŋ hai." Tawak akabak itiran ŋareu imoli ette hai hitiara san nehittok. Eticuŋ Yahwe holoŋ nafa lonok etuhutek hijo inyeja Hollum dede.
Da halu no lowanari Elija, anyimu Hollum lobo tihoni to fure Elisa hatara ahekilani honyie. Eigem Hollum idwariti aria tere Elisa. Nabo idwarit nafa lowuon da Naman, leittok lo loseŋer, lafa lowuon ho ŋwai no belie. Eitiru ifa inyeja elisa ette inyie ŋaino hifi elisa hotolibe inyeja. Elimak elisa Naman helumok kwan nohonyie hinyahita hatarik da hari no Yordano.
Te hitieri ejoria ifa Naman ette henyiei lohu higem hijo ara nia hitifitaŋa. Hati da halu ette inyeja hiloit hoo nohonyie ette ŋelumok kwan nohonyie hinyahita hatarik ahotwe hari no Yordano. Nafa ladetuni hicuŋi ette hiwolo kwan nohonyie olibe ifa belie daŋ! Etilibo Hollum inyeja.
Ifahu Hollum hilak hekilak ariai. Elimak huwo hotobiaŋa letihabwo johin ojo hetuhutek na nalanyar ojo hotomehini do huwo. Esor hekilak huwo hijio lobe isieja letiwet hitirwo ojo lobe labaŋ Hollum, ekum iso Hollum isieja ara iso isie a hepalak, ojo hido abak isieja.
Da manya no huwo daŋ, inyia huwo labaŋ Hollum. Oduloi ifa isieja hitigiama hekilak to nobo hido otohoi iseja. Ifa nabo elumok ifa isieja Yeremia do hiri ette ŋebusak de hototoyo. Odiori ifa ahotwae todoha nafa lowuon da fau hiri. Hati omehini ifa habu do honye ette ŋifahak hegiamak illohonye he pihu Yeremia to hiri ade holobe leyei.
Odule hekilak hiro hiram no Hollum ebo ifa hido huwo isieja. Esor isieja huwo hijo etihar iso Hollum isieja lobe isieja eloit imanyiti inno loru. Hidofe odule hiticeŋa huwo da ŋawoŋ no Masiya locoroti.
1 Habwok 16-18;  2 Habwok 5; Jeremiya 38
20. Hiwotita iko Ŋacohini
Aŋayau obie ne Israil ojo obie no Yuda eiyau daŋ do Hollum. Eiwur isieja himora nafa leihumak Hollum hosie de Sinai. Eifahak Hollum haikilani lo honyie hatasar isieja heteyitoi do honyie ette inyeja hitihabwo inyie, hati eibo isieja hiruk.
Otubak Asiria leitaha daŋ, huwo hasamak, ojo huwo ille lemijak igem ette ŋayari isieja a Asiria. Hatahitak ille Israile illafa leibusak lobe isieja otohoi do lobie he Israile.
Ette Asiria ŋayari hatomonok ette manyai da fau nafa lowuonyie lobie ne Israile. Ette hatomonok hinyak duho haŋitek innafa ho bore gala leitihar fere ette yama Israile innafa leibusahini de. Woyojin inne Israile inna layama hatamonok ara ifa Samaritan.
Owolo huwo illo lobie no Yuda hijo jiai labak Hollum huwo illo lobie ne Israile tenyai no hosie leitira ojo hiruk inyie. Hati arrasa isieja hitihabwo rijorihien ho jiohin inna Kanan. Eifahak Hollum hakilani hatasar isieja. Hati eibo isieja hitira.
Niya da halu ha ŋasi 100 innafa leitiharari Asiria lobie ne Israile, eifahak Hollum Nebukadnisar, habu le Babilon, eirumok lobie no Yuda. Ogol ifa lobie na Babilon no. Eiruk habu lo Yuda hira a haigemani la Nebukadnisar ette duma do honyie musuru iluluŋ ŋasi daŋ.
Hati da halu ha ŋasi kai, eidefer habu lo Yuda da Babilonia. Niya eiŋacohini Babilonia ette ŋairumok lobie no Yuda. Einefu bore gala no Yerusalem, eitihar Ikelesia, ette yari daŋ ibariti inno bore gala ojo inne Ikelesia.
Atabak habu lo Yuda te hidefer otohoi leseŋer illa Nebukadnisar lenyirok ha habu lie do hosiere honyie ette isieja hitiŋodo inyieja. Da halu de aŋayari habu ade ette yio da babus na Babilonia.
Ojo Nebukadnisar ojo loseŋer illo honyie eyari huwo daŋ illo lobie no Yuda a Babilonia, eibusak hairatak hamai da halu eidulai mata. Da far nyie leifuharie huwo illo Hollum eibusak fau leteroti ne leililoŋo Doŋe na ŋacohini.
Ama abak hido Hollum huwo illo honyie ta ŋayari isieja ade a doŋe lobo, obe inyieja logwori kuya iterit no honyie. Oduloi Hollum hiria huwo illo honyie ojo eiroita do hosie ta haikilani lo honyie. Eterok inyieja hijo da halu ha ŋasi tomona hatarik ocohini iso isieja hinyiak a Fau Leteroti.
Niya da halu ha ŋasi tomona hatarik, Cyrus, habu le Persia agalik Babilon nyia orutak lobie ne Persia lobie na Babilon. Eililoŋo ifa Israile iyane a Yudei ojo iluluŋ no hosie amany da Babilon. Marwak hilak jia illo Yudei leriamik hiyyen fau no Yuda.
Ifa leiba huwo do Yerusalem, einyak hiduk Ikelesia ojo lehitir eilorok bore gala. Arrasa ifa hido isieja wuana do fau hosie, ojo isieja amanya da Fau nafa Leteroti ette hitihabwo de Ikelesia.
2 Habwok 17; 24-25; 2 Kronikols 36. Esra 1-10; Nehemiya 1-13
21. Atiorok Hollum Massiya
Te hiteri egigilu Hollum ŋaifahu Massiya. Hicorit hiteri no Massiya ottu do Adam ho Eva. Ecorok Hollum hijo esiu iso woyo no Eva hito lottu hisiak hoo no munu. Munu nafa enyob Eva ara ifa Sitan. Etuhutek hicori nia hijo agalik iso Massiya Sitan mak.
Ocorok Hollum Abramo hijo te inyie ajak iso inyie huwo inno fau daŋ. Ottu iso jaha nia ŋatubahini lojo Massiya lotu moi nabo. Etibisak iso inyeja do huwo daŋ tamasiok inno fau daŋ anyar lorumu isieja ŋaitilohini.
Ocorok Hollum Musa hijo moi nabo akaf iso inyia lobo haikilani iya Musa. Ara ifa coro nyia na Massiya lolotu iso moi.
Acorok Hollum habu Davide hijo, owuon iso lobo to woyo honyie lolotu hinefita huwo illo Hollum a habu lohosie mak. Neletuhutek hijo ara Massiya to woyo ho Davide.
To Jeremiya haikilani, ocorok Hollum hijo ehumak iso inyie himora ŋejuk, inyeja lara himora iya nafa lehumak inyie ho Israile do doŋe ho Sinai. De himora ŋejuk, egiorok Hollum hifahita innohonyie da tajia ho huwo, eyien iso huwo Hollum tokwaite hosie, ara iso isieja huwo illohonyie, ette Hollum ŋabusak hiyata innohosie. Massiya iso leter himora ŋejuk.
Ojo hido haikilani lo Hollum hijo ara Massiya iso haikilani, fadiri, ojo Habu. Ara hakilani tihoni leletiru hirro inno Hollum ette ŋailimak do huwo. Ara Massiya leleterok Hollum ŋaifahak hijo hatara ahaliboni.
Ara Habu tihoni lelenefita habwore ojo hido oŋoto lekiko no huwo. Ara Massiya Habu lelebis bino, ette iso hitole da hara no woyo ba Davide. Enefita iso inyeja fau daŋ. Oŋoto iso inyeja lekiko nolobis mak, ette ŋaihumak higigilo nolobis.
Haikilani lo Hollum ekilu ifa hirro inno loluŋa inno Massiya. Haikilani Malakai ekilu hijo ottu iso lobo haikilani to hosiere ho Massiya. Haikilani Isaya ekilu inyeja hijo esiuni iso Massiya tara hoduoti nololibo. Ekilu haikilani Maika hijo, esiuni iso Massiya de Betelehem.
Ekilu haikilani Isaya hijo amanya iso Massiya do Galilea, ojo inyeja ero rori no huwo inno lefita hijo anyar lehek huwo. Eitinyalam tajia inno huwo inno odiaha ojo hido inyeja ekilu hijo, ottu iso Massiya hitilibo huwo inno loŋwai logodo, lottuho ho huwo inno loŋurra.
Haikilani Isaya leikilu hijo eibo iso huwo Massiya bi anni. Ojo hido Haikilak illamuk ekilu hijo huwo illo otohoi iso Massiya, abak iso isieja moŋo ne letuhutek hijo ŋai iso leyari boŋojin inno honyie. Ojo hido mote honyie etinyaŋai inyieja. Haikilani Sakariya ekiliu hijo, oduma iso huwo mote Massiya orobiya 30 anyar lara idumuti hitinyaŋita inno Massiya.
Elimak haikilak hijo jei iso leyei Massiya. Ojo hido Isaya ekiliu hijo, emitak iso huwo hamilak, elohitari, ojo hido abak Massiya. Ocuk isieja inyeja, ette inyeja yei-yei no hitigemi, he diahai, hati hido inyie obe legem nobo hipali.
Ojo haikilak hijo olibo iso Massiya, obe lowuon he iyau. Oyei iso inyeja anyar lomoju baha inno hiyata inno huwo. Baha nohonyie leyani himora do huwo ho Hollum. De hiram ne ara wahan no Hollum anyar loyei Massiya.
Ekilu haikilak hijo oyei iso Massiya hati etibuhu iso Hollum inyeja tere hayok. To yei ho ŋaibuhu no Massiya, otubak iso Hollum igem nohonyie ŋaitilahuni haiyak ette hitiara himora ŋejuk.
Etuhutek Hollum da haikilak hiro ariai inno Massiya, hati obe Massiya ottu do holoŋ no haikilak. Da halu ha ŋasi 400 hikilita inia, da holoŋ nolobis efahu iso Hollum Massiya afau.
Hiterita 3:15; 12:1-3; Ifahi Hitarrihi 18:15; 2 Samuele 7; Jeremiya 31; Isaya 59:16; Daniele 7; Malakai 4:5; Isaya 7:14; Mikaya 5:2; Isaya 9:1-7; 35:3-5; 61; 53; Hidolita 22:18; 35:19; 69:4; 41:9;  Sakariya 11:12-13;  Isaya 50:6;  Hidolita 16:10-11
Ifa beren eiro Hollum to huwo illohonyie ta anjilohien iko te hekilak. Hati ta ŋasi 400 inne ifwo obe inyeja leiro to hosi. Tawak aŋawong anjilo ho hiram tere Hollum de eitto k lo fadirihien la ara Sakaria. Ojo hito noŋorwo no honyi, Elizabeta, haijufak inno Hollum, hati obe inyeja lowuon ho hinnak dure
Ojo Anjilo to Sakaria, owuon iso noŋorwo hoi ho hito, ifurek iso iye inyeja Yoane.. Ojo Anjilo to Sakaria, owuon iso noŋorwo hoi ho hito, ifurek iso iye inyeja hatere Yoani.Efut iso inyeja ho Loyiri no Hollum, ojo iso etihumak huwo aillo letalahani! ‘’ Eitiraŋ Sakariya, naŋ ho no ŋorwo naiti eimarwak iyohooi binno to  ŋaisiu dure! Jai iso layen naŋ?’’
Eitiraŋ Anjilo Sakariya, "Efahu naŋ Hollum ho hifahi na anyar. Haiti ibe iye leiruk naŋ, inyeja iso iye leremik hirro many esiuni hito. ’’
Kokwak, enyai Sakariya ho lo remik hiro. Ette Anjilo ŋebusak Sakariya. Ta halu, angacahari Sakariya ahaŋ, ette noŋorwo hibuŋuta.
Ifa lera yafajin inno Elisabeta ile inne lebungutari inyeja, einyejak anjilo ŋalieu to woyio ne Elisabeta. Ara ifa fure Maria. Ojo anjilo, ‘’Ibuŋuta iso iye hito  ette iye esiu hito. Ifurek iso iye inyeja Yesu. Ara iso inyeja lonyi Hollum la agalik, oduloi iso hikumo many fur."
Etiraŋ Maria,  “Jai iso lara Hiram innaŋ, halara  naŋ hoduoti?’’ Elimak anjilo, ‘’ otu iso loyiri to hoi, ette golon no Hollum ŋemuhok iye. Ara iso hito  la anyalam, lonyi Hollum.’ Eruk Maria hifahi no ojo anjilo.
Kokwak ifa leitiru Elisebeta de himala na Maria, ette hito diotei to hosehe nohonyi. Ette ŋorwo innara daŋ munoi to nyo leihum Hollum to hosi. Ta halu ne ŋelimak Maria Elizebeta Ta yafajin hunik, aŋacahari Maria ahaŋ.
Ifa lesiu Elisabeta hito honyie, ette Sakariya he Elisebeta efurek hito Yoani, iya nafa elimak Anjilo. Niya ette Hollum ebusak Sakariya herora inyak. Ette Sakariya hijo, "Humo to Hollum, nyo agilu huwo ilohonyie! Iye lenyi hanaŋ, ira iso iye hekilani lo Hollum lettok lelimak huwo hebusahini no hiyata innohosie!"
Hiyebita inno Bibia tere to buk no: Luka 1
Esaŋa ifa lobo tihoni lololibo Maria fure no honyi Yosefu. Nafa etiru inyeja hijo owodi Maria, ojo inyeja oyen hijo obe inyeja etiwodik Maria, ette inyeja higigillo de. To biaŋan nohonyi awak ŋetinyek Maria irii, awahan inyeja hibo Maria. Hati holobe inyeja opiaha arik ha Maria, ette Anjilo hiduoŋ to honyi tahari arigai ette hiro to honyi.
Eijo anjilo to honyi hijo Yosefu baŋa ebaŋ hitole arik ha Maria ofeya hito noŋoruo arik ho hito loliawa. Hito le owodi Maria ottu tere Oyiri ile lolibo. Esiu iso Maria hito loliawa ette iye efurek fure no honyi hijo Yesu lafa Lara Yahweh hetalahani ile ottu etiluwahu huwo tere hiyata innohosie.
Nafa tere, ette Yosefu ŋayemu Maria ette ŋeyari inyeja ahaŋ honyi ahito no ŋorwo nohonyi. Hati obe inyeja ojotori Maria many etatori inyeja hito lafa owodi inyeja.
Nafa eliaha Maria hitato, ette gala ille Roma ŋelimak huwo daŋ hefie hehiana iluluŋi innohosie hosi ta gala tari nafa amanyari hahanyo hosi. Ette Yosefu arik ha Maria ŋefie a Nasaret many Betelehem amai nafa amanyari hohonyo hosi Davide.
Nafa eba isieja to Betelehem, obe isieja orumek lobo mai netatori etolojori isieja na lanyar. Hati orumek isieja mai netolojori ciaŋi. Etato Maria hito de ette ŋetiferik hito to togoli to biaŋan to ne hijotiti ine lanyar. Ette isieja ŋefurek fure no hito hijo Yesu.
Ta harie to nohonyi, owuon ifa lomuk heyohok aŋhati ha-mana ile eriria wate hanya-hanya innohosie hosi. Kokwak ani, olieu Anjilo to hosiere hosi daŋ ette isieja  baŋi da hati Anjilo hijo to hosi hijo ibaŋa ibaŋ nobo sehin asai awon naŋ arik honomuk hifahiti ine lanyar binnono Ta hatai, ajo naŋ elimak Ta hatai hijo ŋesiu huwo hetalahani  ojo hidofe ara a Habu to  Betelehem!"
"Ifeti itisiehari hito li esiu huwo efitai ŋaremek inyeja emuhok huwo de innamuk boŋojin to togoli inna ette hari ciaŋi. Kokwak ani", ette itou hifut anjilohien hamai illo omuno Hollum, ojita hotokwata fure no Hollum te itou ojo himwara hotowana ta fau daŋ to huwo ile etilwahu inyeja."
Ette heyohok kokwak hiba tamai nyie ette ŋabemek inyeja ofer to togoli nafa elimahini anjilo isieja. Ette isieja munoi binnono ette ŋachahari erribitari ette hitikwata fure no Hollum to hiram to nyie etiru isieja ojo hitofe egonyu isieja.
To nomuk holoŋitek hamai, egonyu lomuk lofwoorojok nobo haheri inna obe erri arik ha haher inno nomuk tekoi edwoŋori holoŋ, to hide itou ette isieja hiyen hijo eŋesiu huwo habu ŋejuk. Hati ofwo isieja amai inna alama wan anyar egonyu isieja habu li esiu huwo to Betelehem ette ŋabemek haji nafa eto lojori honye arik ho Monye Yesu.
Hiyebita inno Bibia tere Mattayo 1, Luka 2
24. Ebatiso Yoani Yesu
Owuon Yoani ara lenyi le Sakaria ho Elizabetta obore inyeja bi ahabu. Amanya de tim adaha hisio no ilofwori hijo ecefo hitofe boŋojin inne ehuhumu huwo tere hofwor inno konihoni.
Oluŋa huwo inno lafanu te tim ade honyie leitaniŋore etiyana hijo, “Ibusak hiyata innahatai eliaha lobie no Hollum!"
Ifa leitiru huwo saye no Yoani oluŋa inno leidek hiyata innohosie Yoani ette hibatiso isieja. Oluŋa leitaha illo ikelesia illafa lafanu to honyie ta nafa ebatisori Yoani, hati isieja lebusak, kuya ehuma hinnak hiyata innohosie hosie.
Eijo Yoani de eittaha illo iklesia, “Itai hiyeri inno muniok! Ibusak iyata innahatai, illoito imanyiti innahatai. Yani no lobe engara ayafahini iso da fau ette ebirohini to hima.” Elimak Yoani innafa lojo haikilak hijo, “Itiwolo efahak naŋ leifahati ahosiere hatai lolohu etibisak hikoi nahatai.”
Eifi Judei hilak Yoani, hira iye Massiya. Etirang Yoani hijo, “Abe naŋ lara Massiya, owuon lobo olotu ta halu hanaŋ ara lettok, abe naŋ lara lairiamik haitalahu hamuha innohonyie."
Ifa moite aŋawoŋ Yesu hijo anyar ebatiso Yoani. Ifa lawoŋ Yoani ette inyeja hijo iye "Itiriŋa lia ker lo Hollum le leyari hiyata inno fau daŋ ade."
Eijo Yoani de Yesu hijo inyeja "Naŋ lareimik hibatiso iye, ama ara iye lebatiso naŋ." Hati ojo Yesu hijo to honyie "Ibatiso naŋ, nyo ara liboi tehihumi." Ebatiso Yoani inye, hati obe Yesu leyau.
Elimak Hollum Yoani hijo ottu iso "Oyiri to tihoni lobo lelibatiso iye. Ara lenyi loHollum Monye." Owuon Hollum ara loboite. Ifa lebatiso Yoani Yesu, etiru inyeja Hollum Monye leiro hijo, ewolo inyeja Hollum la lara Yesu, ette wolo Loyiri nololibo.
Hiyebita tere Bibia inno: Matteyo 3; Mark 1:9-11; Luka 3:1-23
25. Ecem Sitan Yesu
Tahalu ho hibatiso no Yesu, edihori Oyiri no Olibo no Hollum inyeja afau inna lobe huwo amanyari, nafa etidwarari inyeja man holoŋitek tomwana aŋuan ho hariejin tomwana aŋuan. Ette sitan awoŋ to Yesu ette hikem inyeja hijo heyau.
Ekem Sitan Yesu hijo, “Lira iye Lenyi lo Hollum, iloito moru inno hatara imune anyar edaha iye.”
Ette Yesu hitiraŋ, “Egioro to hiram no Hollum, 'obe huwo awak imune hamai anyar amanyari, hati awak isieja hiram no ero Hollum.'”
Teya, ette Sitan eyari Yesu ahide hahaji imojit ette hijo, ”Lira iye hito lo Hollum, ibire wan nohoi afau, iya egioro, ojo 'Hollum afanu iso efahat illohonyie akafari iye ojo hejek innohoi obe ekos to moruo.’"
Ette Yesu hitiraŋ Sitan hijo egioro hikilita inno Bibia hijo, "To hiram no Hollum, elimak inyeja huwo iye 'Baŋa ekem Habu Hollum lohoi.'”
Teya ette Sitan etihutek Yesu ahabwe nohonyie ho ohuo nafau daŋ, ette hijo, ”Esio naŋ inna to hoi daŋ eyiak iye rigoŋo da fau ette iye mojo Tahanaŋ.”
Obe Yesu etaban ho hitigiemita inno Sitan, teya ette Sitan edek inyeja. Ette Anjilohien afanu hutulwak Yesu.
Hiyebita inno Bibia tere Matteyo 4:1-11; Marko 1:12-13; Luka 4:1-13
26. Etiara Yesu Igem nohonyie
Ifa emmir inyeja kema no Sitan, aciahari Yesu to Oholio no olibo da fau nafau na Galileyo nafa amanyari inyeja. Ohuu ifa Yesu atoŋiok daŋ etiyanari. Ero ifa huwo no olibo to fure no honyie.
Aciahari ifa Yesu abore gala a Nasaret nafa amanyarii inyeja holodico. To holoŋ no Sabato, owu ifa inyeja ahaji Imojit esio ifa to hani no honyie waraŋa no hekilani isieja, anyar ehien inyeja ette. Ette Yesu hiŋa waraga ette hihien ŋati no honyie to huwo.
Ehien Yesu ette hijo, “Esio Hollum da hanaŋ Oholio Olibo anyar etiyana naŋ ofioroho inno olibo to lociaŋak. Esio mune, hetilibok inno haŋodok to hetigiamak. Hiŋa nafa nia omunori Hollum."
Ahunye Yesu afau, oriŋa ifa huwo innia aŋati. Oyien ifa isieja hijo hihienita innia ehien Yesu, ara inno Jiok. Ojo Yesu iye "Hirro inne ehianak naŋ ta hatai, etoŋ eyania”. Omuno ifa huwo bidaŋ. “Obe ara hito lo Yosefo lia? Efi isieja.
Ette Yesu hijo, "Ara dede obe lobo hekilani le erruk to bore gala honyie. Dafar nafa he hekilani Elijah, owuon ifa ihitahi arriai to  Israile, hati owuon ifa ihitahi Da fau hamai hamai."
Arasa Yesu hiro  "To holoŋ nafa hekilani Elijah, owuon ifa huwo arriai to Israile ho iŋuetii arriai to  watti. Hati obe Eliza egiem lobo tara hosie. Etilib inyeja ŋwai no Naman hamai, etok lafa lo merok illo Israile.” Huwo illafa etirra to Yesu ara illo Judei. Ifa etirru isieja hiram nia, ejoria ifa isieja to honyie.
Teya, ette Yesu eino da fau na Galileo, ette iluuluŋ no huwo afanu to honyie. Ette isieja eyanni haŋuak arriai ho huwo hullo obe eremik higiem innak hirro, ojo hidofe ho haŋodok, ŋuto jok, tuhojok, ojo hidofe huwo illo obe ero ette Yesu hitilib isieja.
Ette huwo eyani huyo illafa ho hitigiemita inno Sitan to Yesu. To hirro no Yesu, ette hitigiemita efie ade tara huwo, "ette huwo hijo iye lenyi Hollum!” Ette iluluŋ no huwo mune ette hitihabwuo Hollum.
Teya, ette Yesu anyimu huwo tomon harik illafa ojo inyeja efahat illo honyie. Ette efahat ilia effi ho Yesu ette etiyenu tara honyie.
Hiyebita inno Bibia tere Matteyo 4:12-25; Marko 1:14-15, 35-39 3:13-21; Luke 4:14-30, 38-44
27. Hiyebita inno Tihoni lo Libo lo Samaria
Ifa nobo holoŋ otu hekumoni lo okuma lo Judei to Yesu hijo to okem inyeja. "Hetiyanani hegem iso naŋ nyo anyar Abe naŋ manya no sio fur? Ette Yesu hijo nyo egioro to Bibia no Hollum?"
Etiraŋ hekumoni hijo, 'To mune Hollum lohoi ta taji tonohoi daŋ, oyiri, to golon ho ofioroho innohoi hoi. ette iye ,muno lonyihari hoi iya kwan nohoi." Etiraŋ Yesu, "Ebis iye binno. Igiama nia anyar emanyari."
Hati awahan hekumoni hiyen hijo obis inyeja ette hifi inyeja hijo, "ŋai onyihari hanaŋ?"
Etiraŋ Yesu hekumoni to hiyaba obiliwari. "Owuon ifa lobo tihoni lolohu to hikoi no Yerusalem a Yeriko."
"Kwak da halu owuon fadiri lo Judei ikoi nara epihitari, olumori hahalak tihoni lo olot hoi no honyi. Elaŋ fadiri hoi to lolo, ette echulak hoi nohonyi, ojo tihoni lia ebusak ofer to oger ho hoi."
"Da halu owuon lobo hetiyanani lo ekelesia ette hilaŋ hikoi. (Ara ifa lefait ille tere woyo no Judei, oluaha ifa isieja eitaha do hotwai ha Haji nahitok.) Ette hidofe lefait le hilaŋ hikoi ette ŋessirrik tihoni le lafa abahahini de ikoi."
Hati ohu ifa lobo Samaritani hikoi nohonyie, ette ŋawoŋ amai nyie nafa owuanari inyeja. Ifa ewolo inyeja omehini ifa inyeja do honyie. Ette ŋehutok do honyie, ette hififit horroŋon innohonyie, epot, ette ŋejuhok hiyali ho balu do hosie. Ette ehuhumak
"Amehini samaritani lia to tihoni lia ette ahafu, elila ette elurok tohonyi boŋo ette ehuhumak inyeja a hotwai ho Kulub nalanyar."
"Te hitarrihi na far nohonyie, ette ŋadumu arobiya innohonyie arik ette hiso isieja do tihoni lafa oriŋa inyeja ette hijo, 'Yari ino teriŋai inyeja, lowuon hinak hirro inne eiso iye do honyie, laŋacohini naŋ, attu iso naŋ ŋadumak iye.'''
Ette Yesu hifi hetiyanani ho hifahita, "Egigilo iye nyo? "Lari tihoni ara onyihari lo tihoni lohuyek do hoholak ille lohunik?” Ette hetiyanani hijo;  “Lara omehini do honyie, “ette Yesu hijo do honyie, “Ino igema ania.”
Hiyebita inno Bibia tere: Luke 10:25-37
28. Habarani la Habwok ille Hitiŋ
To nobo holoŋ, ottu habarani ille hitiŋ to Yesu ette hifi inyeja  “Hetiyanani lo olibo, hegiem iso naŋ nyo Abemehini naŋ manya no osio fur?’’ Etiraŋ Yesu,  “Nyo illoloŋo iye naŋ hijo hetiyianani lo olibo, Eijo ewak iye manya no osio fur, Tabaŋa hifahita inno Hollum."
Eijo inyeja to Yesu, "Eruk naŋ hifahita inne daŋ beren ha adico naŋ. Hati hegem iso naŋ nyo anyar Abemehini naŋ hinyejak manya no osio fur?" Oriŋa ifa Yesu to honyi ette mune inyeja.
Etiraŋ Yesu, “Ewak iye higem no lo olibo, hati innohosie itinyejaŋak ibariti innohoi daŋ ette iye hisio arabia to  lochaŋak  ijo iye itunak  te etou. Hati  woŋ ijufak naŋ."
Nafa etiru inyeja hirro innafa Eijo Yesu. Ette inyeja hijoria, nyo ara ifa inyeja habarani lahitok, hitofe obe awak hisio hirro innohosie oyetita inyeja daŋ. Oyito inyeja tere Yesu ette ŋacahari.
Ette Yesu hijio to efahat illohonyie, "Ogol binno  da habarak hajiŋahini to obie no Hollum. Dede eliaha to konihoni hajiŋahini to itulut no lifira tere habarani hajiŋahini to obie no Hollum."
Nafa etiru efahat hirro innohosie Eijo Yesu, ette isieja hikikiro, ette hijo "ŋai lia eremik iso hetilahani?"
Owolo ifa Yesu to lefahat illohonyie ette hijo, "To huwo, ogol, hati do Hollum, ofiak hirro daŋ"
Ojo Peturu to Yesu, "Edek iyohoi hirro bi daŋ  ejufari iyohoi iye. Hesio iso iye iyohoi nyo?"
Etiraŋ Yesu, “Tihoni daŋ lelebusak haji, halasirak, hanasirak, monyie hotonye, durre arik hirro innohosie  etufa inna naŋ efwotu iso itai hinyejahita 100 ho manya no osio fur. Hati ariai illo hosiere afanu halu, Eijo illo halu afanu hosiere."
Hiyebita inno Bibia to buk na: Matteyo 19:16-30; Marko: 10:17-31;  Luka 18:18-30
Ifa nabo holoŋ efie Peturu Yesu hijo, “Habu, ŋadule hilasira hanaŋ hihuma  da hanaŋ hipalita edek iso naŋ hinyahita jai? Hinyahita hatarik?" Eijo Yesu "Obe ara hattarik  hati tomwana  hatarik!" Iya inna, ojo Yesu anyar edule iyohoi ŋamelehini hati elimak Yesu hiyebita inno.
Eijo Yesu, "Ara lobie no Hollum iya habu la awak  hiram ha arobiyaha ho heigiamak illo honyi. Lobo hegiemani, ile  oluahu arobiya ariai innohosie hidumuti  innohosie ŋasi 200,000."
"Nafa enyai hegiamani lia ho leriamik duma honye ette habu,  eijo  "Itinyejaŋak tihoni lia tasali honyie daŋ hatara apiti anyar oremik ahidumuti inne horos  nohonyie.'’’
"Ette hegiamani lia rigoŋo to fou to huŋuta to  hosiere ette hililloŋ, 'Idek itilau kai aduma iso naŋ arobiyaha inia daŋ nia Ta habu,  "Ajo naŋ iso aduma arobiyaha innafa aluahu naŋ daŋ. Habu efut ho ŋamelehini hegiamani lia ebusak inyeja horos no honyi ette ŋedek inyeja heno.’’
"Hati nafa ŋeno hegiamani ade Tahabu, Aberu inyeja obo tihoni hegiamani oluahu arobiaha innohosiehonye innohosie oremik iya hidumuti innohosie yafajin aŋwan, heigiamani lia epik hegiamani lia ette hijo 'To dumak naŋ arobiyaha innafa iluahu iye tere hanaŋ.'"
"Halaŋ lia hegiamani, origoŋo to huŋuta honyi ette hijo, 'Idek hoi naŋ aduma iso naŋ arobiyaha nuha daŋ innafa aluahu naŋ.' Hati ebo hegiamani lia ŋeyari hegiamani lia inyeja many odumari inyeja arobiaha innohosie honyi."
"Nafa ŋegonyu hegiamani hulloŋ hilak hiram nia, ette hilloŋojita binno tohosie ette isieja ŋefi ŋelimak hiram nia da habu.
"Efi isieja ta ahabu ette ŋelimak hirro bi daŋ. Elilloŋu habu hegiamak ette hijo, iye hegiamani ille epal binno! Ebusak iso naŋ horos nohoi nyo elolia iye ta hanaŋ.' Higem no honyi iyania ejoria ifa habu binno tere ette ŋeyari hegiamani lia epal kwan ababus many odumari inyeja horos nya."
Ette Yesu hijo, "Ohu iso Monye hanaŋ te ido higem do tihoni bidaŋ lolobe ebusak hilasi honye ta taji honyie."
30. Etidaha Yesu Huwo Hisiha Miyet
Efahak Yesu efahat illohonyi anyar elimak ojo hitofe etiyen huwo illo lowuon to misihi hamehame. Nafa acohini isieja amai nafa owanari Yesu, elimak isieja inyeja hirro innafa egiem isieja. Ette Yesu elilloŋu isieja anyar ofu ho inyeja amai no odua wan aŋhati ha hari anyar ofu isieja yirri kai. Hati ette isieja arek to togoli ette hilaŋ fohor na hari to lolo.
Hati owuon ifa huwo aria de illo egonyu Yesu ette hejufuta illo Yesu ebusak togoli. Ette huwo ilia hinyor ahutuk hahari anyar alaŋ ŋati no hari to lolo to hosiere hosi. Hati nafa eba Yesu ho hejufak illohonyie, orumek isieja iluluŋ no huwo eba de beren illo etila inyeja.
Ara ifa iluluŋ no huwo 5000 liawa hamai, obe ifa ŋoruo ho dure ehianahini de. Ette Yesu wana ho mune netok to huwo. To Yesu, owuon ifa huwo ne iya kioro innohosie obe heribitani. Hati ette inyeja hitiyen isieja ojo hitofe ehuhum haŋwak innafa owuon to hiji ho huwo nia.
Te iŋalio no holoŋ nyie ette hejufutak elimak Yesu hijo, "Iŋalio ojo hitofe nobo bore no gala obe eliaha inni, ifuha huwo ade anyar ofu isieja eyani innak hirro ladahat."
Hati ojo Yesu to hejufutak hijo, “Isiara isieja innak hirro hatanya!” Jai eremik, "Iiyohoi higem inne? Ewuon iyohoi ho imuniaha miyet jia ojo ham lohorik hullo hitiŋi."
Ette Yesu elimak hejufutak illohonyie he limak iluluŋ no huwo hotohunyei to hide homiyaŋ, ojo anyar ohunyei te iluluŋi inno huwo 50.
Ette Yesu adumu imuniaha inia miyet ojo ham arik ette inyeja mojo hisio humuo to Hollum to ŋiria.
Ette Yesu hibuny imuniaha ojo ham illo hitiŋi illo hitiŋi  ette hiso do hejufak illohonyie hesiara ŋiria to huwo. Ojo hejufak ette etifwotok ŋiria,  obe eremik hisaha! Adaha ifa huwo daŋ many ofoŋi.
Hiyebita Inno Bibia tere: Matteyo 14:13-21; Marko 6:31-44; Luka 9:10-17; Yoani 6:5-15
31. Olot Yesu to Hide Hifioŋ
Elimak ifa Yesu efahat illohonyie hoto rek to togoli anyar eŋurori harii to lolo ojo inyeja etuturik iluluŋ. Hati halu nafa etuturik Yesu iluluŋ ade, ette inyeja arrek ahide toŋe ho nobo kal omojori. Owuon ifa Yesu de alobotie, ette inyeja mojo man iŋalio.
Nafa egurori hejufutak atogoli nohosie, ifa era harie ette isieja hiba to hiji hahari. Egurori ifa isieja a ŋolon no obolo nyo ohut ifa oyiami nelefiriwa to hosie.
Nafa atohu Yesu mojo, ette eino tere hejufutak illohonyie. Ette inyeja eino to hide ho hifioŋ hilaŋ hari ahosiere ho togoli!
Abaŋ ifa hejufutak bi-no nafa eŋonyu isieja Yesu, nyoo egigillo ifa isieja hijo, eŋonyu isie noboo Hollum. Oyien Yesu hijo abaŋi ifa isieja, teya ette inyeja hililloŋ isieja hijo, “Ibaŋa lowuon ho baŋi! Naŋ lia!”
Ette Peturu hijo to Yesu, “Eittok, lara iye lia, ojo da hanaŋ. Woŋ tohoi to hide ho hifioŋ.” Ette Yesu hijo to Peturu, "Woŋ!"
Teya odiote Peturu ahide to toŋoli ette hitiara eno to Yesu tohide ho hifioŋ. Hati dahalu ho ilamit le tiŋ, ette inyeja hiloit honyiehite innohonyie ahide tera Yesu ette hitiara riŋita to hififoliahita no hifioŋ ojo hitofe ho hifiriwa no oyiami.
Ette Peturu hitiara baŋi ette adiori ahotuai hifioŋ. Ette inyeja yo hijo, “Yesu, helwuak naŋ!” Ifa eba Yesu, ette hinief inyeja. Ette hijo to Peturu iye lia tihoni lodico hiruk, nyo ekuya iye?”
Hiyebita inno Bibia tere: Matteyo 14:22-33; Marko 6:45-52; Yoani 6:16-21
32. Etilib Yesu Tihoni lowon ho Meniaŋa ojo hito noŋorwo noloŋwai
Nabo far ifa eno Yesu ho hejufutak illohonyie ahotwai togoli alaŋ hari amai nobo no amanyari huwo illo Gerasene.
Nafa eba isieja to oger no hari, ette tihoni ille owuon wan ho sitani ahosiere ho Yesu.
Ogol ifa tihoni lia no lobe lobo tihoni eremik hitik inyeja. Efitak huwo has innohonye ho hejek inno honyie to aririk, hati ofut inyeja daŋ.
Amanya ifa tihoni lia to hiji ho illumioho eremik tihoni lia hiluluo far daŋ ho harie daŋ, obe ifa inyeja ecefita boŋojin ojo hitofe oŋut wan nohonye to moru.
Nafa awoŋ tihoni lia to Yesu, origoŋo inyeja to huŋuta inno honye to hosiere ho Yesu. Ojo Yesu to sitani, “Woŋ ade tere tihoni lia!"
Oyo tihoni lafa owuon ho sitani to hutuk no lokwatie, "Ewak iye nyo ho naŋ, Yesu, lonyi Hollum lettok? Baŋa etigiama naŋ!” Hati efi Yesu sitan ”ŋai fure no hoi?” Ette inyeja hitiraŋ, “Fure nanaŋ ligion, nyo emunya iyohoi." ("Legion" ara ifa inyeja iluluŋ no gala hisihai tomon 1000 to gala illo Ruman.)
Olia sitan to Yesu, ”Hijo iye baŋa efuhak iyohoi adde to toŋe te inna!” Owuon ifa borre no bataha huno etteha to toŋe lobo le eliaha. Sitan olia to Yesu, "Hijo iye ifahak iyohoi to bataha hati obe!” Ojo Yesu, “Ifetti!”
Nafa egonyu huwo illafa eriria whatik bataha hijo nyo lowuon, ette isieja efuhe abore ho gala ojo hitofe elimak huwo bidaŋ hijo arrumek issie hirro inna fa egiem Yesu. Afanu huwo to ito owuon to bore ho gala egonyu tihoni lafa owuon ho sitan. Etto le ifa inyeja lo anyalam, ecefita boŋojin ojo hidofe owuon iya tihoni ille lowuon bolioŋ.
Abaŋ ifa huwo ojo hitofe efia Yesu heino tere hosie, hati ajiŋak Yesu atogoli ehuhumari inyeja hijo anyau inyeja. Ette tihoni lafa owuon ho sitan lia hijo ahu iso inyeja ho Yesu.
Hati ojo Yesu to honyie, "Obe,  awak naŋ iye heinnohosie ahaŋ ojo hitofe euu elimak motiarak ho ojo hirro bi daŋ innafa egiem Hollum to hoi ho jai owuon inyeja ho hitilwaha nia tere hoi.”
Ette tihoni lia ino elimak hirro innafa egiem Yesu to honyie, huwo bi daŋ illafa etiru kwaite hiyebita inno honyie owuon ifa ho hilliliha ojo mune.
Acohini Yesu oger hahari. Nafa eba inyeja de, owuon if iluluŋ no huwo to oger honye ojo hidofe oto ŋita to hiji he iluluŋ owuon ifa nabo tihoni no oŋwai ho yaf-yaf ho ŋasi tomon harik. Adumak inyeja arobia inno honyie to hetulwahani lo huwo to jifitelia hati etuluak isieja inyeja, hati oye inyeja.
Etiru inyeja hijo etulwak Yesu haŋwak arriai ojo hitofe egigil, “Ayen naŋ hijo letir naŋ boŋojin innohosie Yesu, hati alibo iso naŋ, hitofe!” Awoŋ inyeja to halu ho Yesu ette hitir boŋojin innohosie honyie, iya nafa etir inyeja isio kwak, oweta hoto nafa lowo!
Kwak aheru Yesu hijo eno golon tere honyie. Hati oyite ette hifi, ”ŋai lotir naŋ?” Ette hejufutani  hitiraŋ inyeja hijo, "Obolo iluluŋ no huwo aŋati hoi ojo hidofe ellulumo ifa iye. Nyo ebe iyeita  efiye ŋai lotir naŋ?”
Ette tihoni lia rigoŋo to huŋuta inno honyie to hosiere ho Yesu, okikiro, ojo hitofe abaŋ. Hati elimak inyeja to honyie hirro innafa egiem inyeja, ojo hijo etulwahini ifa inyeja, ojo Yesu to honyie "Etulwak hirruk no hoi iye. Inno to himwara.”
Hiyebita inno Bibia tere: Matteyo 8:28-34; 9:20-22; Marko 5:1-20; 5:24b-34; Luke 8:42b-48
Da nabo holoŋ etiyana ifa Yesu iluluŋ no huwo to otifor ahari. Nia afanu huwo ariai etiarari inyeja many orek inyeja ahide otogoli nafa to hutuk ahari anyar esio to honye me no oremik inyeja echanari to hose. Etoŋohini inyeja to hotwe otogoli ette hitiyana huwo.
Elimak Yesu hiyebita hijo, "Ohu ifa lobo haromoni aromok hillak hinyomo. Nafa ayek inyeja hinyomo ta hana honye ohuyik illak hinyomo to hikoi ojo cieŋ ette ŋafanu esohu ehuhurru hinyomo luha daŋ."
"Ojo illo hinyomo ohuyik to moruari, inno lo huron. Esuru hinyomo ilia to moruari to ne ojo hade hose ettenye holojiŋak ahotwe ho huron. Awoŋ holoŋ nohon enor ŋama nia ette ye."
"Ette illo hinyomo ahuyik to hikwa. Esiuru hinyomo inia ojo hikwa ette bune isieja. Nia to hinyomo niya esiur to hikwa oru oŋijak hilak ŋama."
"Ette hati illo hinyomo ahuyek to huron inno olibo. Esiur hinyomo nia obolo ahide ette aŋijak ŋama inno oremik iya hinyejata to monaunik ho to monaile ho wule hisihai naboite to huwomoti lafa oromohini. Ile owuon ho yohe edek inyeja hetiru!"
Etalit hiyebita inia efahat illo Yesu. Nia ojo Yesu, "To hose hijo, oso hinyomoti lia hikiana no Hollum ojo hihe tihoni ile etira hiro ho Hollum, hitonyi oru ehum ayenik, Nia awoŋ sitan eyari tiŋ honye."
"Ojo moruari inyeja tihoni ile etiru hiro no Hollum ette hiruk to mune. Hati ledwoŋ hiharijiti kuya hitigemita ette inyeja ahuye."
"Hikwai inyeja ara tihoni ile etiru hiro no Hollum hati lobolo manya hitirijita ho imuniti amanya etimiŋai inyeja to Hollum. To nia hitiyenita inno etiru inyeja orru eŋorak hiŋijiti."
"Hati huron inno olibo ara tihoni ile etiru hiro Hollum, eruk to honye, ette eŋorak hiŋijiti."
34. Etiyana Yesu Innamuk Hiyebita
Elimak Yesu hiyebita ariai ine lahabwe no Hollum. Ette ŋacamak hijo, ”Lahabwe no Hollum ara iya hinyomoyi no oyiek lobo tihoni tamana honyie. Iyien iye hijo hinyomoti lo bule ara hadiconi bi daŋ."
"Hati, eŋeno hinyomoti lobule le bolo, ette ŋawoŋ lahitok bi-daŋ le afanu cieŋ hiyiri ta sana innohonyie."
Elimak Yesu nobo hiyebi, ”Lahabwe no Hollum ara iya ahabwuok no eharik hito noŋorwo to hotwai imune inna elilette man esarai abali no hililattai."
"Lahabwe no Hollum ara hitofe itunut ne eŋofok lobo to hotuai mana. Ette lobo tihoni ŋawoŋ ŋaberu itunut ette ŋanuhak inyeja hinyejak. Ette tihoni le hifut bi-no homune hijo ahu inyeja ŋetinyejaŋai hiro bi-daŋ ine owuon to honyi ette inyeja ŋegiemari nyahuo anyar enyaŋuni mana."
"Lahabwe no Hollumk ara hitofe iya yiel nolobis inna ojo awon he-igiem no obolo. Aŋaberu hapoconi lo yiel inyeja itinyejaŋai bi daŋ hirro inne oyita inyeja ette ŋehumari nyahuo nuhe enyaŋari inyeja fau."
Ette Yesu ŋelimak hiyebi to lomuk huwo ille erruk hijo obis hiroo innohosiehosi ojo omiana lomuk huwo. Ojo inyeja, ”Huwo ohorik ofwo ahajii imojit omojori. Lobo lohosie ara hamojoni ho musuru, ojo lobo ara hetidihitani to klesia.”
"Hetimojoni lo Iklesia omojo tiji, 'Humo to hoi Hollum, hijo one naŋa ara tihoni iya lomuk huwo, iya hepihitak hasaŋ inne huwo, huwo ille lobe omijak hukumo no huwo ille eyau ho ŋoruo ine huwo, ojo iya hamojok homusuru ille.'"
"To wolo etidwara naŋ hinyahita arik te isabit ajo naŋa esio iye to many tere nyahuo ha arik ho hirro inne amoju naŋ."
Ette Yesu hijo, ”Elimak naŋ dede, Hollum ŋetiru mojo no tihoni le omojo musuru ette ŋapulok hijo era iye tihoni lo obis. Hati obe inyeja awak mojo ne edaha illo iklesia ohu Hollum hisio bisan to tihoni bi-daŋ la anyalam kuya le etidara ojo ohu iso hikaf ahide ŋai le etinyalam kwan nohonyie."
Hiyebita tere: Matteyo 13:31-33; 44-46; Marko 4:30-32; Luka 13:18-21; 18:9-14
35. Hiyebita inno Monye lomehini
Ta nabo far etiyana ifa Yesu heduduhak omusu ariai ojo heyak illo innafa otubahini hetirari to honye.
Hilak hetiyanak illo hifahita hulafa lowuon de daŋ oriŋa Yesu lehuhuma heyak luha iya motiak ojo isieja ette hitiara hitiŋarijo inyeja to huwhatik hose. Tia elimak Yesu isieja hiyebita inna hijo.
"Owuon ifa lobo tihoni holonyirok lo horik. Ette lonyi lettiŋ elimak Monye honyi, 'Baba, awak naŋ lorutak innanaŋ iyania!' Nia ebwany Monye hibariti honyi to hiji honyirok honyi lohorik."
"Kwak eduduk lonyi lettiŋ innohosie honyi daŋ ette eno atule alamare ouw hetitiharak arobiyaha innohosie honye to manya noloru."
"Nia ta halu awoŋ ikalaŋa noloru atoŋe nafa lowanari lonyi lettiŋ, ojo enyie holowuon ho arobia no holuni ŋiria. Hati enyeija adumu egiem lifa jia lorumu inyeja, hitigiama bataha owoto ifa inyeja ojo omehini binno nia awahan inyeja taha ŋiria no bataha."
"Hichuŋi honye ejio lonyi lettiŋ to hwan honye, 'Egiem naŋ nyo? Egimak ho Monye hanaŋ daŋ owuon ho ŋiria neto k naletteha, ajonaŋ eni owoto. Auw naŋ achohari to Monye hanag hefiari hijo ihanak naŋ ehegiamani honye.'"
"Ejo lonyi, 'Baba, eyau naŋ to Hollum ojo to hoi. Abe naŋ asiru haracie olonyi hoi.'"
"Hati Monye elimak lobo hegiamani tiŋ hegiamak honye innohonyie kwak kwak 'Yeni boŋojin innohosie lolibo hanaŋ iinnok bilet to hafiale ojo hamuha to hejek honye. Hati ito cuhok hiteŋ lololibo anyar awon iyohoi ho hitihabwo ette hififoho, nyo oye ifa lonyi hanaŋ hati iyania awaran inyeja, olite ifa, hati iyania Abe mehini  inyeja!'"
"Nia etiara huwo hififoho olobe bolo, awoŋ lenyi ille hitok ta mana ahaŋ; etiru inyeja hidolo ojo hififoho ette hililha hijo nyo hatai lowuon."
"Nafa aheru Lenyi leitok nia hijo omuno nyo hawoŋ no hilasi honye ahaŋ ejioria ifa inyeja binno ette hibo ajiŋe ahaji. Awoŋ Monye honye abali ette tana inyeja hawoŋ hotomunoi daŋ hosie hati ebo inyeja."
"Ejo hito letok do Monye honyie, 'ŋasi inne egimari naŋ do hoi nalanyar! Abe naŋ amiasa to hoi, hati olobe iye isio tahanaŋ lo hulo hijo anyar naŋ etihabwo ho motiarak hanaŋ. Hati ojo lenyi hoi ille lotuhok arobiaha innohonyie de imanyiti de ikoi noloru ottu ahaŋ, esiahak iye tawo lololibo to honye!'"
"Etiraŋ Monye, 'Lenyi hanaŋ edule iye ho naŋ, ojo hirro daŋ inna laita naŋ ara innohoi hati obis dohooi hamunori nyo hilasi hoi oye ifa hati iyania owaran. Olite ifa inyeja hati iyania alew inyeja!'"
Hiyebita inno Bibia tere: Luke 15:11-32
36. Hiloito No Yesu
Ifa obo holoŋ, eyari Yesu ho inyeja efahat ohunik, Peturu, Yakobo ojo Yoani. (hejufani ile ara fure nohonyi Yoani obe ara lafa etifoto  Yesu.) Ofwo  ifa isieja ahide doŋe  nesaga ta kwaite innohosie lomojori.
Hati olieu ifa Moses ho hekiliani Elija illafa amanya to fou ŋasi hisihai ahisihit hobe Hiram innaŋ. Ero ifa isieja  ho Yesu hiram no Ye nohonyie, nolohu wuana kwak to Yerusalem.
Hati nafa ero Moses arik he Elija to Yesu, ojo Peturu to Yesu, "Anyar to hoi hoto wanari enni. Hehuhumak hajik hunik, nobotie nohoi, nobo to  Musa ojo nobo te Elija." Obe ifa Peturu oyen hiro inne ero inyeja.
Hati ifa ero Peturu, olu ifa itiran no lobwor afau ette hijo, “Lenyi hanaŋ illeŋ ille amuno naŋ. Itirai to honyi." Ette hejufak ille lohunik baŋi, ette isieja ŋahuyik to fau.
Hati ette Yesu hitir hejufak ette hijo, Ibaŋa hebaŋ, itite ahide." Ifa ewolo isieja daŋ ette ŋegonyu Yesu alobotie.
Ifa ŋacahari Yesu arik hejufat ohunik to hide toŋe afou. Hati ojo Yesu to hosi ibaŋa elimak lobo tihoni. Ahu iso naŋ ye ajo hidofe acohini tamanya. Hati tahalu ifanu iso ŋelimak huwo."
Hiyebita inno Bibia to buk no: Matteyo 17:1-9;  Marko 9:2-8;  Luka 9:2-36
37. Etidietu Yesu Lasaru to Ye
Da far nabo, efwotu Yesu saye no lojo oŋwai Lasaru binno. Ara ifa Lasaru ho hanasira hhonyie arik, Maria ho Marta moterak inno Yesu. Ifa letiru Yesu saye inne, ette hijo, "Obe iso ŋwai innaŋ leicuŋ  to yei,  hati ara iso to lohwo no Hollum. Omuno Yesu moterak illohonyie, hati eitila ifa inyeja de holoŋitek arik.
Da halu ho holoŋi arik, ojo Yesu de lefahat  illohonyie," ŋacahari a Yudeya." ”Hati hetiyanani."  leitiraŋ heijufutak, hati ta far nabo ewak ifa huwo hijo eitohoi iye!” Ette Yesu hijo, “Mote hanaŋ Lasaru eŋajotori hati aitidet iso naŋ inyeja."
Nafa lebarie Yesu da haŋ no Lasaru na lowuon tobore nagala, era holoŋi aŋwan inno leyeri Lasaru. Eino Marta hiboŋ ho Yesu, ette hijo, Habu, ama liwon iye inni. Nobe ilasi hanaŋ leye. Hati abe eruk naŋ Hollum hijo eiso iso do hoi hirro inne liwak iye."
Etiraŋ Yesu, ara naŋ ŋebuhuna ojo waran, hati leleruk de naŋ amanya iso,  Oye ida inyeja. Tihoni leleruk da hanaŋ obe iso eremik ye. Hiruk iye inna?"  Etiraŋ Marta dede Habu! Eruk naŋ ira iye Masia Lenyi Hollum."
Hati ehiba Maria, ogogoŋo de hejek hona Yesu tere hijo, "Habu, amara na leba inyeja inni inyeja ilasi hanaŋ ama ye." Efi Yesu isieja "Hifiak itai Lasaru aji? Hojo isieja helimak inyeja hijo, "Owuon, to hotwai he illume, Woŋ towolo" niya ette Yesu eyio.
Ara ifa ilume hinom ho morwo de ikat. Lebarie Yesu de ilume, ette elimak isieja, "Ititihoi morwo ade." Hati ojo Marta, "Eyei ifa inyeja to holoŋi aŋwan, omura iso bi."
Etiraŋ Yesu, "Honyia ŋole naŋ laŋailimak itai hijo ifuo iso itai Ruma lohwo no Hollum leruk itei naŋ?" Tere iŋatihoi isieja morwo ade.
Ette Yesu riŋa ahide aido ette hijo, "Monyie, humo eiŋaitiru iye naŋ. Ayien naŋ hijo etira naŋ holoŋitek daŋ, hati ajo naŋ inna to huwo inne inno loweita inni, hati anyar leruk isieja hijo iye lefahu naŋ." Hati ette Yesu hiyorro, "Lasaru, woŋ abali!"
Hati eŋajiŋu Lasaru abali! Arrasa ifa  inyeja himuho to boŋojin huŋole inne iwure! Ilimak Yesu isieja "Itiluak inyeja todumu boŋojin nana inno iwure tere honyie!" Oluŋa Judei illo leruk Yesu te idwariti.
Hati lohito ha illo kelesia na Judei inyeja lomuno hati eheto le naboite hijo anyar lehiruma loto hore na Yesu ho Lasaru.
Hiyebita inno Bibia tere: Yoani 11:1-46
Ŋasi daŋ, odule Judei hitihabuo hiyom no laŋan. Ara ifa huwom no letilwahu Hollum hohonyok hosie to hipito to Masir many to ŋasi innofa beren. Nafa era ŋasi wunik ne letiyanari Yesu ojo etimojo huwo, elimak Yesu efahat honyi hijo awak iye hitihabuo huwo no laŋan hose to Jerusalem, ojo teria otohori inyeja.
Ara ifa fure nolobo le efahati lo Yesu Judas. Judas ifa ara hatoŋoni hohobon arobiyaha inno efahat, hati awak inyeja binno arobiyaha many ohoholuta arobiyaha to hobon da halu ho hiba ho Yesu ho efahat honyie to Yerusalem, eno Judas to luha illo Judei. Ette hetinyaŋai Yesu ta arobiyaha, eyyen iye hijo orrisa eitaha illo Judei Yesu ahetilahani ojo hidofe osiaha hatohori inyeja.
Ato he illo Judei illo lotoŋita hetimojok odumak arobiyaha tomwana hunik henyamuni Yesu. Abak inyeja iya nafa ekiluni hekilak. Eruk Judas ette amoju arobiaha ette eno etufa inyeja hihe no olwahari inyeja inyeja isieja henefuni Yesu.
To Yerusalem, etihabuwo Yesu hiyom no laŋan ho lefahat honye. To daha no ŋiria loŋan, adumu Yesu imune ette hiben. Ojo inyeja, ”Hibe ittinya inna kwan nanaŋ inna, ma esio tahatai igiama inna anyar egilutari itai naŋ.” To hikoi tena ojo Yesu ara Kwan honye iso ahibuluci hose.
Tia Yesu odumu himatit ette hijo, “Tamat inna hoto nanaŋ inyeja himora ejuhok ade dahamehini hiyata hibe igiama inna anyar egigillori naŋ, hibeti itimat."
Nia ette Yesu hijo de efahat, "Etinyaŋak iso lobo lahatai naŋ. Adulari ifa lefahat ette hifia ŋai egiem hirro inia, ejo Yesu, "Tihoni leiso naŋ imune inna inyeja ara hetinyaŋani." Ette inyeja hisio to Judas."
Ifa adumu Judas imune, ette sitan ŋajiŋak to honye. Ette Judas ebusari ohu hiluak edaha illo Judei ofuo ŋefitak Yesu. Era ifa harie.
Ta halu ho ŋiria, ette Yesu ŋalotohini ho hejufak illohonyie many atoŋe no Olifeto. Eijo Yesu, “Efwo iso itai daŋ ebusari naŋ harie. Egioro hijo, 'Abak iso naŋ heyohoni ette kioro ŋaturori.'”
Ette Peturui hijo, “Le ebusak ilak iye, abe naŋ aremik!” Niya ette Yesu hijo to Peturu,
Ette Peturu hijo to Yesu hijo, "Anyar loyien huwo daŋ, abeŋ naŋ aremik risai iye!” Eijo hejufak illafa tamai daŋ no botie.
Hati awoŋ Yesu ho hejufutak illohonyie omojori to mai no elilloŋo isieja Getesemane. Elimak Yesu hejufutak illohonyie hoto moje anyar obe isieja ojiŋak to hitigiemita. Ette Yesu eno to Kwan nohonyie lomojori.
Ette Yesu mojo hinyahita hunik "Monye hanaŋ, leremik hoto biaŋa naŋ amat to imatit no hetigiama. Hati lobe nobe no eremik iye hahoni hiyata innohosie huwo, isiejara hatara iya iwak iye.” Etaban ifa Yesu binno ojo hidofe many onyeru to wan nohonyi iya hoto no odou tara honyie. Ette Hollum efahu anjilo ho hetigolo inyeja.
Tahalu homojo, ette Yesu achohini to hejufutak illohonyie, hati ojotori ifa isieja. Nafa ara itahunihi no iyohoi nohonyie, ojo Yesu, "Tette ahide! Hetinyaŋani lalaŋ ille teni.”
Ette Judas awoŋ ho eittaha ojo oseŋer illo Judei, ojo iluluŋ no obolo. Eniefita ifa isieja feria ho demio. Ette Judas awoŋ to Yesu ette hijo to honyie "Ogolo hetiyanani,” ette hijur hutuk nohonyie. Ara ifa hetuhutek to lo oseŋer ho Judei hijo ŋai lia ifa eniefu. Ette Yesu hijo, "Judas, etinyaŋak iye Lonyi tihoni to hijujura?"
Tanafa efitahini loseŋer Yesu, ette Peturu epihu demi nohonyie ette hiŋut hiyok nolobo heigiamani lo eittok. Ette Yesu hijo, "Ihumak demi ade! eremik naŋ ŋelimak Monye te hilak loseŋer illo lara Anjilohien heriria naŋ. Hati anyar abaŋ naŋ Monye hanaŋ." Niya ette Yesu hitilib hiyok no tihoni lie. nafa efitari isieja Yesu, ette hejufak illohonyie daŋ tamai hirrwata ade.
Hiyebita inno Bibia tere: Matteyo 26:14-56; Marko 14:10-50; Luka 22:1-53; Yoani 12:6; 18:1-11
39. Ehumak Isieja Yesu to Okiko
Ara ifa tiŋ naharie ette oseŋer ŋedihori Yesu ahaji te eittok lo ikelesia anyar ohu inyeja hifi Yesu. Ejufak ifa Peturu isieja tahalu alamarai, ifa ŋeyari isieja ahaji, etole ifa Peturu da bali ette suja hima.
To hicuŋi no honyi, oriŋa etok lo ikelesia to Yesu ette hijo, “Ilimak to hoi, ira iye lonyi Hollum dede ille lara hamanyani?
Ette Yesu hijo, "Ara naŋ, egonyu iso hati itai naŋ ahunyai arik ho Hollum ille ottu to hide itou." Ejoria ifa etok lo ikelesia ette higuas boŋo nohonyi ette puta to hedihitak ile ikelesia. Ette hijo "Ebe iyohoi enyak hiwak lomuk hatai fak ariai. Ŋetiru itai hijo ara inyeja Lonyi Hollum. Hitibisak itai hiram ne jai?"
Etiraŋ hedihitak ile Yudea te eitok lo ikelesia, hijo "Osiru inyeja hoye!" Ette isieja ŋetihok homom no Yesu. Ette mita to honyi, abak inyeja ojo hidofe etifitaŋa inyeja.
Efa etila Peturu na bali, egonyu nobo hito noŋorwo inna ara apit inyeja, ette hijo to honyi, "Iwon ifa iye arik ho Yesu!" Ojo Peturu ette risai, hati da halu, enyak hitofe nobo hito hidas inyeja hiram nara ojo hito nara hosiere, ojo Peturu ette risai inyeja, hati ta halu honyi, ojo huwo hijo, "Eyen iyohoi hijo iwon ifa iye ho Yesu, efanu itai daŋ to Galilea."
Hati ellifo Peturu hijo, “Hollum to naŋ ara dede hijo ayen naŋ tihoni le!’’ Kokwak elok hohoro, ojo Yesu ette fiala ahoruoŋ ette ŋegonyu Peturu.
Tere ŋeno Peturu ade ette yoo binno-no. Ojo Juta lafa ara hetinyaŋani ŋegonyu inyeja hetidihiTani lo Yudea hitigem Yesu to ye. Egigillo ifa inyeja binno-no arik heruti ette ŋeno ŋato he wan no honyi.
Ifa holoŋ nobotie, to motie beren eyani hetidihitani lo Yudei Yesu do Pilato, lafa ara hekumoni to Ruma, owuon ifa isieja arik ho higigillo hijo ottu iso mahu Pilato hiruk hiram ne ette hiŋot Yesu to ye. Ifa efi Pilato Yesu, "Ira iye habu lo Yudei?"
Ojo Yesu ette hijo, “Iya ijo iye. Obe ahabwei neti  ara nofou nyo, ara ira, eŋetiŋalafa ira itai arik haluahani hoti. Nyo atu naŋ afou anyar elimak naŋ Hiram inna ara dede. Otu tere Hollum. Obo lo omuno hirro inno ara dede, ettira iso naŋ." Ojo Pilato, "Ette hijo, nyo hirro inno ara dede."
Hati ifa eiro ho Yesu, ohu ifa Pilato abali te iluluŋ  ette hijo, "Aberu naŋ obe tiŋoni ileŋ epal." Tere eyoro hedihitani ile Yudea ho iluluŋ hijo,  "Isihok inyeja!" Ojo Pilato ette hitiraŋ. Obe inyeja epal. Ojo ofe isieja eyoro do honyie ahide, ojo ofe Pilato  enyak hidas hitahunuhi no Hiram, "Obe inyeja eyau!"
Hiyebita inno Bibia to buk no: Matteyo 26:57-27:26; Marko 14:53-15:15;  Luka 22:54-23:25; Yoani 18:12-19:16
40. Ŋesihohini Yesu
Etiara oseŋer hitaduho Yesu ette ŋedihori inyeja ahoi hijio ayar efi isieja ŋesihok. Emak ifa isieja inyeja Yesu heyuhori kuruce hijo anyar efi isia ŋatohe.
Eyani ifa oseŋer Yesu anobo mai hame nalara Hosi efiyari huwo het ette ŋesihok has inno honyi ho habuhen innohosie honyi to kuruce. Ayi ojo Yesu, “Monye ibusak isieja hati obe isieja oyen hiro inne egiama isi.’’ Elimak Pilato to  hifiriwa no honyi huwo hijo igiorok isieja, “HABU LO JUDEI" Ituhuti to hide ho kuruce de hide ho Yesu.
Orros ifa oseŋer hicifi no Yesu nafa egem isieja anni, ehumak hikila inna ojo, ‘’Obuany isieja boŋojin ineti to whati ojo orros hichofwo na naŋ.’’
Ŋesihok isieja Yesu to hiji ha ha halak ohorik. Etitaduho lobotie Yesu, hati ojo lo botie hijo, “Obe iye iwon arik habaŋi to Hollum, era ifa iyohoi to woyo, hati obe tihoni lia oyen inyeja." Ette inyeja hijo to Yesu ‘’Ayen naŋ ahabuei nohoi’’ etiraŋ Yesu inyeja, “Ena iwon iye ho naŋ tamanya.’’
Habuok ile Yudea ette ŋelima mune to huwo illo  etaduho Yesu. Ette isieja hijo to honyie  ‘’Lera iye lenyi Hollum, woŋ to kuruce afau hati to luak kwan nohoi! Ette iyohoi hiruk iye."
Ette itou a ŋawoŋ to hide afau ette rioho edumele to hiji ho holoŋ. Ette ŋawoŋ rioho idumele te ŋalio otuk sat hunik ine edumele.
Ette Yesu hijo, “Monye esio naŋ oyiri na naŋ tahas hoi.’’ Ette ŋeruŋok ho no honyie ette hisio oyiri no honyie ahide. Nafa oye inyeja owuon ifa okitik arik he gwasiti inne boŋojin innafa obuany isieja to holoŋ nafa owanari Hollum Ta haji inna owuon arik, many to hide ho fou.
Ette Yosefu ho Nikodemus, ara ifa edaha illo Yudea lohorik hulo eruk hifahita innohosie Yesu, efi Pilato kwan no Yesu. Ette isieja ŋemuhok kwan no Yesu to millaya ette ŋemak Yesu do hotuai ilume to hide hebak. Ette isieja ŋetaborok moru nahitok do hosiere he ilume anyar emuok ikat ne ilume.
Hiyebita inno Bibia to buk no: Matteyo 27:27-61; Marko 15; 16-47; Luka 23:26-56; Yoani 19:17-42
41. Etidet Hollum Yesu to Ye
Da halu ne ŋesihok ni loseŋer Yesu, eijo Yudea illo lobe leiruk de Pilato, ’’Italer ne, lara Yesu, ojo hijio abuhu iso inyeja to ye dehalu no holoŋitek hunik. Anyar leiriria lobo to honi ilume nyo ayar lobe lefahat lohoholu wan honyie ette hijio aŋaibuhu inyeja te yei."
Eijo Pilato, “Iyari loseŋer ilak eririari ilume nyia iya eremik itai." Aŋa fiak hetihoni to ojiŋari ne ilume hojo ho fiak oseŋer anyar le riri hettenya lobo to honi lohoholu wan no Yesu.
Tahalu hafar nafa nyia lonuhari hiyio Yesu, ara ifa tominika inna eyomori Yudea, ette isieja hafie ade elume. Tahalu no Dominika to moite beren, oluŋa ifa ŋorwo inno ehuhuma hijo efi elume no Yesu hijo efi ŋafiyak hitiduarita to kwan honyie.
Tawak owana okitik. Ette Anjilo hiduoŋ le ede no obwor biny biny iya himedek no hila te etou. Ette ŋasulai moruo nafa hitok to ojiŋari ne ilume ette ŋahunyai de. Oseŋer illafa leriria de ogolori ho huyita to fau iya huwo hulo oye.
Ifa leiba ŋorwo te onuhari, elimak Anjilo isieja, idek hebaŋ. 'Enyai Yesu teni. Eŋebuhu to ye, iya ojo inyeja hijio ebuhu iso inyeja!’’ Itiwolo onuhari" "Owolo ŋorwo ilume ette ŋegonyu mai nafa etifierehini huwo Yesu, enyai kwan no honyi tere!
Eijo Anjilo elimak ŋorwo nuhe "Ifieti ilimak efahat, hijo eŋebuhu Yesu to ye, ohu ŋainno Agalileyo to hosiere hatai.'"
Holowuon ŋorwo nuhe tekoi hijo enyeriei sayie te efahat, eŋetilieu Yesu wan to hosi, ette isieja rigoŋo to honyi, ette Yesu hijo do hosie "Idek haibaŋ. Ifieti ilimak efahat hanaŋ hefi a Galileya.  Ofwo iso hiwolo naŋ tere."
Hiyebita inno Bibia Tere: Matteyo 27:62-28:15; Marko 16:1-11; Luka 24:1-12; Yoani 20:1-18
42. Acahari no Yesu A ido
To holoŋ to nafa ebuhuni Yesu to ye, ofuo ifa hilak efahat honyie ohorik anabo bore na gala aŋhati. Nia nafa oloton isieja, ecirori isi to hirro te nia innofa edwoŋ to Yesu. Ogillok ifa isi hijo ara inyeja hetilahani hati attohe ifa huwo inyeja. Iyyania ojo ŋoruo hijo abe ifa inyeja. Otumo isieja nyo iso ne eruk isie.
Eno Yesu dohose ette loton hosie ojo isieja attenyie holoheru inyeja. Efi inyeja isieja hijo nyo nara ero isieja ojo isi elimak inyeja hirro daŋ inno leduoŋ ifa de to hiram no Yesu to kai innofa efie egigilo isi hijo ero isieja to hatamononi loloru oyen nyo to eduoŋ to Yerusalem.
Hati Yesu elimak to hose hijo hiro no Hollum nyo to hetilahani. Ette inyeja elimak isieja hirro innafa ojo hekilak hijo etigiama iso hetilahani ojo otohoi, hati ebuhu iso inyeja do holoŋ hitahunihi. Nafa eba isieja do bore gala nafa awak huwo luha lohorik haferihini, eino ifa hira iŋalio
Ellilloŋu ifa huwo lohorik Yesu hetolojo hose, nia eruk inyeja. Nafa efie isieja wahan daha ŋiria no iŋalio, adumu Yesu imune ette hiso humo do Hollum te inyeja, ette hibeny inyeja. Tia kwak, ogiluni isieja hijo Yesu hada lie. Ette inyeja  litai  to hosiere hose.
Ejio huwo ilia lohorik to kwaite hosie hijo Yesu had lia! Inyeja nara oswaha tajia hoi!” Kokwak, ocohori isi a Yerusalem nafa eba isi, elimak isi to efahat, “Owuar Yesu! Egonyu iyohoi inyeja!”
Nafa ho efahat ilia, eidoŋ Yesu tohiji hose to hotwai haji ette hijo, “Himora da hata!” ojo ifa efahat inyeja ena oholio ahayeyani hati ojo Yesu iyebaŋ ite nyo hitofe ekuya, ii wolo has hanaŋ ho hirieti ohejek orru oholio ahayeyak owuon ho hwatek iya inna tiŋ hanaŋ hati awak inyeja etigonyok hijo arru inyeja ara oholio ahayeyani, efi inyeja to hose hilak hirro ettehat. Ette isieja hisio do honye hami ille omuta, ojo inyeja ette hinya.
"Hidofe egiorohini ifa to buk Hollum hijo efahat illalaŋ iso elilimari huwo daŋ hijo hebusak hiyeta hose anyar honyi lorumu hebusahini no hiyeta hose. Egiema iso isi inna, etiara do Yerusalem ette hefie de illuluŋ no huwo bidaŋ tamai era itai hetahutak  inno hirro hunna."
To illo holoŋitek tomona aŋwan, ebarita Yesu to efahat honyie hinyahita arria nia, oleyehita to huwo agalik 500 to holoŋi nuha. Etuhutek inyeja to efahat honye to  koi arria hijo awar ifa inyeja, ojo inyeja etiyana isieja hiram lobie no Hollum.
Eijo Yesu to efahat honye, "Aiso naŋ da hatai golon daŋ nyia te ido ho ne ta fau,  ifeti, itienu illuluŋ no huwo ejo itai etifwotu isieja to fure no Monye ho no lonyi ojo no loholio ille olibo, ejo itai etiyana isieja heruho hirro bidaŋ innia elimak naŋ itai. Igigillo, adule, iso naŋ iko itai holoŋi daŋ."
Da halu ho holoŋitek 40 inna ebuhu ni Yesu to ye, elimak inyeja lefahat honye, "Itolojo to Yerusalem many esiorie Monye hanaŋ itai golon lawoŋ Oholio Lolibo da hatai.” Nia ohuye Yesu ahide eido, emuluahini itiran inyeja tere hose. Etole Yesu ta hani iŋet no Hollum hekumori hirro bidaŋ.
Hiyebita inno Bibia to buk no: Matteyo 28:16-20, Marko 16:12-20; Luka 24:13-53; Yoani 20:19-23; Ehanita 1:1-11
43. Etiara Ikelesia
Da halu haŋacari no Yesu eido, etole hejufak to  Yeruselem iya nafa elimak Yesu to  hosi híjo igiama. Ette heruhok tere ŋadule tubai mojo anobotie.
To  hiŋa etok, holoŋitek to mwana miet 50 dahalu ho laŋan, etihabwo Yudei holoŋ no olibo na ara fure Pentekoste. Pentekoste ara ifa holoŋ nafa etihabwori Yudea holoŋ na ŋadieŋu no jeme. Afanu Yudei bi daŋ to  fou a Yerusalem etihabwori Pentekoste ara noboti. Hiŋa inna, holoŋ no Pentekoste ŋawoŋ te isabit inna da halu ho ŋeno no Yesu eido.
Ojo heruhok owuon daŋ no boti, Ette haji nafa owanari isieja kokwak hifut ho kwattan iya oyome ne efiriwa. Ette nobo sehin no acala iya ŋadefa ine hima hiduoŋ to hosi bi daŋ ine heruhok. Ette isieja bidaŋ hifut ho Oyiri no Olibo ette isieja hitiara hirro to innamuk hirro.
Erros illamuk huwo hejufitak hijo oruma. Ati odioto Peturu ahide ette hijo to hosi, “Itira teti! Obe huwo huloŋ oruma! Etihutek innaŋ hikila nafa eijo hekilani Joel no ojo Hollum, “To hicuŋi no holoŋitek Ahu iso naŋ ŋejuhu ade Oyiri neti.'’’
‘’Huwo ile isarail, ara ifa Yesu tihoni lejem hiro inno etihutek hirro inno agalik to golon no Hollum iya ŋegonyu itai, ijo hidofe iyen. Hati ŋesihok itai inyeja!’’
"Hoye hito Yesu, etidiet Hollum inyeja to ye. Etihutek ne hikila no ojo, "Ibe iye ibusak lobo lohoi hoto muyahari to hotwai ilume, iyohoi era hettefak ile eyen dede hijo etidiet Hollum Yesu to waran."
"Owana Yesu iyane tamai nahitok tahana he nyat ho Hollum Monye. Ojo Yesu ette ŋefahu Oyiri lo Olibo iya nafa ojo inyeja hijo ejem iso inyeja. Oyiri lo Olibo inyeja etiyani hirro ine iyane iriŋa itai ijo hitofe itirra.’’
’’Ŋesihok itai halaŋ ile, Yesu. Atti iyane to dede ŋemak Hollum Yesu hettera daŋ Haboloni arik ho hitalahani.’’
Huwo inne etirra to Peturu ifa ehut to hotwai to hirro innafa ojo inyeja. Ette isieja hifi Peturu arik ho hejufak, ‘’Hillasira, hegem iso iyohoi nyo?’’
Etiraŋ Peturu isieja, “Itai daŋ nobotie itilai ejo itai errumu batisimo to fure to ne Yesu Kristo anyar ebusak Hollum hiyata innahatai. Ette inyeja iso hisio da hatai hisiorita inne Oyiri no Olibo."
Ta ŋasi hisihai ho hunik 3000 eruk huwo hirro innafa ojo Peturu ette isieja hiso hejufak ille Yesu. Orrumu ifa isieja batisimo ette ŋafanu hira kal no ikelesia to Yerusalem.
Hejufak ŋadule hitirat to hitiyana ne hefahak, otuk holoŋi daŋ noboti, etteha noboti, ojo omojo daŋ to kwate innohosie. Omuno isieja mojo binno Hollum no boti ojo obwany hiro bi daŋ inne oyeta isieja to kwate innohosie hosi. Tihoni daŋ egigillo na anyar te isieja. Holoŋitek daŋ, huwo arriai ŋafanu hira heruhok.
44. Etilib Peturu ho Yoani hemimomojoni
Ta far nobo, Peturu ho Yoane ofu ifa ahaji imojit. Nafa eliaha isieja to hoi no haji imojit, ette isieja egonyu oŋura emimojo orobiyaha.
Owolo Peturu oŋura lia ette hijo, “Obe naŋa awon ho innak orobiyaha inno esio naŋ to hoi. Hati esio iso naŋ iye hiroo inno owuon dahanaŋ. To fure no Yesu ahide inno.”
To kwak, etilib Hollum oŋura, ette inyeja hitiara loto n ojo hidofe esiu ette hitahwuo Hollum. Huwo illafa to bur no hekumori no haji imojit taya.
Ette iluluŋ no huwo kwak-kwak afanu riŋa tihoni lafa etilib Peturu. Ette Peturu hijo to hosie, "Nyo etaya itai libe no tihoni ille? Obe iyohoi etilib inyeja to ŋolon no iyohoi kuya to libo nohoi. Hati, ara to ŋolon no Yesu ojo to hiruk no esio Yesu to hitilibo no tihoni ille.”
"Iye lia lafa elimak eitok lo Ruma hoto tohoi Yesu? Etohoi itai hegioroni lo waran, etidietu Hollum inyeja to ye. Obe itai hada eyien hirro inno egiama iye, hati hilimu to igiemiti lehum iye isieja innia Hollum etihutek hekilak hijo, odioto iso hetulwahani ette ye. Hati iyania, ibusak hiyeta itiyite to Hollum anyar elilau hiyeta innahatai ade."
Ejoria ifa etok lo haji no imojit to hiram nafa ojo Peturu ho Yoane. Ette eniefu isieja ette esionok isieja to Kijan. Hati eruk ifa huwo arai saye no peturo, Ojo iluluŋ no huwo illafa eruk to Yesu obo rori many 5000.
To holoŋ nobo, Ette etok lo Judei eyani Peturu ho Yoani ahosiere ho-hetimojok leitok ojo hidofe ilak edaha  ille mojo ette isieja hifi Peturu ho Yoane hijo, “To nari holo nia etilibori itai oŋura lia?”
Etiraŋ Peturu isieja, “Tihoni ille oweta to hosiere hatai olibo to ŋolon no Yesu Hetilahani. Esihok itai Yesu, hati enyiak Hollum etibuhu inyeja to waran no ebo itai inyeja, hati obe nobo hoi iluahit. Hati ara to golon no Yesu!”
Hiyebita inno Bibia tere: Ehanita 3:1-4:22
45. Stifen ho Philipo
Owuon ifa lobo hetidihitani lo iklesia nafa ho beren to fure no honyie Stifen. Owuon ifa inyeja ho hitimanyita inno olibo ojo hitofe oyiri no Hollum efut ho inyeja ojo ofioroho daŋ. Egiem Stifen idwaritii arriai ho higigilitta inno olibo hijo anyar ejufak huwo Yesu.
To nobo holoŋ, ifa etiyana Stifen hirro inno Yesu, ette Jude illafa obe lerruk to Yesu hitede rija ho Stefen. Ette hijoria ette telerri to Stifen to hitidihita no klesia. Ette hijo, "Itiru iyoho inyeja ero hirro inno lorru to Musa ho to Hollum!” Teya, ette hedihitak illo Iklesia eniefu Stifen ette eyari inyeja ahosiere ha fadiri ho hedihitak illak illo Jude, nafa owuanari iteleriti arriai to Stifen.
Effi ifa fadiri leitok Stifen, "Iye Ara hiro inia dede?” Etiraŋ Stifen isieja to hiro arriai inno egiem Hollum to okit nafa ho Abramo ojo okiit nafa ho Yesu ojo hitofe nyo odule huwo inno Hollum hibo inyeja. Ette inyeja hijo, "Iye era itai hetigiamak ojo hidofe ara huwo illo ara miorok hullo ebo oyiri no olibo iya hohonyio hatai hullo ebo Hollum ojo otto he ekilak illo honyie. Hati egiem itai hirro innno orru bi no agalik  inne legiem isieja! Atohoi itai Masiya.”
Nafa etiru Fadirihien hiram nia, ejoria ifa iso nyo etihok isieja yohe inno hosie ette huworo nono. Ette epihu Stifen ade to bore galla netok ette hirrwuoŋ inyeja to morru anyar etohe.
Ifa loye Stifen, ette yoo,  iye "Yesu, omoju oyiri nanaŋ'” Ette inyeja ahuye to huŋuta ette hidas yoo iyetok, baŋa ehianak hiyata innia to hosie.” Ette inyeja ye teya.
Eruk ifa lobo hito lettiŋ to fure nohonyie Saulo ho huwo illafa otohe Stifen ojo isieja eriria hofi innohosie ojo hidofe erwuoŋo moru to honyie. To holoŋ inyeja, ette iluluŋ lio huwo to Yeruselem hitiara to ho hejufuttak illafa olot ho Yesu, ojo hidofe heruhok illo Hollum ette hitede hurwatta amasik innak. Hati to hiji ho hiram nia, ette isieja hitiyana hiram no Yesu ta massik daŋ innafa ofuyeri isie.
Ette efahati lo Yesu lafa ara fure nohonyie Filipo ojo hidofe ara heruhoni huruette Yeruselem to okit nafa ottohori huwo. Ette inyeja enno A samaria nafa etiyanari inyeja huwo arriai hiram no Yesu ojo huwo arriai ette etilahini. To lobo holoŋ, awoŋ Anjilo lo Hollum elimak Filipo he enno anobo hoi inna obe yianik teya. Ifa olotton inyeja to hoi, ette Filipo eigonyu lobo tihoni lo elaman lo Ethiopia esuhuta Kusani. Ette oholio no Hollum elimak Filipo he enno he erara to tihoni lia.
Efi Philipo tihoni lia he Ethiopia, "Eyien iye hirro innia ehiana iye?” Ette tihoni lia he Ethiopia hitiraŋ, "Obe. Obe naŋ ayien awak naŋ lobo tihoni he elimek deti. Ila woŋ ohunye aŋati hoti. Heigioro ifa Isaia wan nohonyie wele lobo tihoni hamai?”
Ette Philipo elimak to tihoni lia he Ethiopia hijo egioro ifa Isaia to Yesu. Ojo hidofe Philipo odumu herorita innak innafa ero sayejn inno olibo to Yesu.
Ifa enno Filipo ho tihoni lia he Ethiopia, afanu isieja ehutok hahari. Ette tihoni lia he Ethiopia hijo, "To wolo! Nia innak hifioŋ nia! Eremik iso iye hi batiso naŋ?’’ Ette inyeja elimak hesiuhutani he tiweta kusani.
Teya ette isieja esiurok ahifioŋ, ette Pillipo hi baptisho tihoni lia he Ethiopia. Ifa afanu isieja ade to hifioŋ, ette oholio no Hollum ahafari Filipo ade anobo maii nafa oduleri inyeja elimari huwo saiyejin inno Yesu.
Ette tihoni lia he Ethiopia achahari atohoi kohoi nahaŋ honyie, hijo eyien inyeja Yesu.
Hiyebita inno Bibia to buk no: Ehanita 6:8-8:5; 8:26-40
46. Era Paulo A Kristiani
Ara ifa nyarhaluti lo eriria hofi inno huwo illafa otohe Stifen. Obe inya eruk to Yesu, ojo hidofe etigiama heruhok. Elluta ta hajik-ahajik do Jerusalem anyar etifitak liawa daŋ iko ŋorwo daŋ da babus. Esio fadiri to Paulo heno abore no gala netok no Damasika, hetifitak kristiani dia anyar enyahini a Yerusalem.
Ati nafa olocita Saulo to hikoi a Damascus, ette hidia na calai to ido hidia ta wan nohonyie daŋ, ojo inyeja ette ahuyik afau. Etiru Saulo lobo tihoni ojo, “Saulo! Nyo etigiama iye naya?” Efi Saulo, “ŋai iye, Ettok?” etiraŋ Yesu do honyie , “Naya Yesu. Etigiama iye naya!”
Lia ifa efahati lobo lo Yesu to Damascu lara fure Anania. Ojo Hollum do honyie “Inno ahaji nyia owonari Saulo. Otirok has inohoi do honyie anyar oringa.” Ati ojo Anania, “Ettok, etiru naŋ hitigiama lo tiŋoni lia heruhok.” Etiraŋ Hollum, “inoo! Anyimu naŋ anyar etilbo fure nanaŋ do judei ojo hidof huwo to inak misihi. Ohu iso inya adihu hirro ariai to fure nanaŋ.”
Ati ??enoAnania to Saulo anyar ouw ehumak has ino ??hLenyi to Saulo ojo hidofe iye elimak hijo, “Yesu, lafa edoŋ to hoi to hiko no hoi, inya efahu naya to hoi anyar eyiak iye riŋai ojo oyiri no olibo owon iko hoi. Ette Saulo kwak hinyak riŋai, ette Anania hi batiso inya. Ati, anyau Saulo lobo ŋiria ojo golon ette acohini to kwan nohonyie.
Dia, etedia Saulo hilima hiram no Hollum to Jude do Damascus, hijo, “Yesu inya Lenyi Hollum!” Omuno ifa jude nyo tiŋoni lafa ochem toho heruhok iyani eruk to Yesu! Etiraŋ Saulo uko Jude hijo, Yesu hada ara hetilahani.
Tahalu ho holoŋitek ariai, eiwak Judei hikoi no otohori Saulo. Efahak isia huwo otoriŋai Saulo to hikat no bore no gala netok anyar otohoi inyaa. Ati etiru Saulo hiwaha no hosie, ette motiarak hLenyi hiluwak inya helunya. Do nobo harie, etidow isia Saulo to hafe gufa to ohitir no bore no gala ina hitok. Nafa elunya Saulo to Damascus, adule inya hitiyana hiram no Yesu.
Eno Saulo Yerusalem anyar ohu hiruwaŋ iko efahat, ati abaŋ ifa isia inya. Tia eyari lobo heruhoni Saulo lara fure Barnaba do efahat ette elimak jai etiana Saulo to kwan nohonyie to huwo ilo Damascus. Ati da halu ho inne, eruk efahat ilia Saulo.
Ilak heruhok ilaf eruwat wati tara hitigiama to Yerusalem efi alamarai abore na gala netok no Antioka ette hilima hiram no Yesu. Iluluŋ no huwo to Antioka, obe ifa ara illo Judei, ati to hitieri, ariai tara hosie ara heruhok. Eno Barnaba iko saulo hitiyana heruhok hullo ŋejuho to hiram no Yesu ojo anyar etigol Ikelesia. Ara ifa to Antioka hijo hitierita ilo heruhok eliloŋo huwo “Kristiani.”
Da nabo holoŋ, ati to Antiok nafa eya kristiani ojo hidofe omojo, ette oyiri no olibo hijo to hosie, "Ibusak ta hanaŋ Barnaba iko Saulo anyar egiama igiem nafa eliloŋini naya isia." Ati omojo ekelesia no Antiok to Barnaba iko Saulo ojo hidofe ehumak has innohosie to hosie. Ette isia efahak Barnaba ho Saulo ade anyar ogiofori saye ino olibo ne ero hiram no Yesu ta masik ariai. Etiyana Barnaba ho Saulo huwo to masik hamehame ette huwo arriai hiruk to Yesu.
Hiyebita inno Bibia to buk ne: Ehanita 8:3;  9:1-31; 11:19-26; 13:1-3
47. Eba Paulo ho Sila to Philippi
Eŋa Hollum taji no Lidia anyar eruk saye inno Yesu ette huwo hijok inyeja ho haŋ honyie daŋ effwotu batisimo, ette inyeja elimak Paulo ho Sila anyar afanu hitole he inyeja da haŋ hosie. Amanya isieja ho inyeja ojo haŋ hose.
Eruaŋita Paulo ho Sila ojo huwo tamai tomojori. to hefie no hosie ade, ette nobo hoduoti hepitoni nia owuon ho iruti ejufari isieja . Hati to hoi norun no iruti niya honyie, ekilu inyeja moi no huwo anyar orumutari arobiyaha ariai to etok lohonyie to hilima ibuana.
Adule hoduoti  hepitoni hiyorro to halu hosie hijo, "Ara huwo hullo heigiamak illo Hollum Monye leitok. Elima itai huwo anyar etilohini itai." Eyorita inyeja holoŋitek daŋ man ejoriari Paulo.
Ifa dahalu hohucuŋi no holoŋ nobo etiara hoduoti hiyorita, ette Paulo fiala do honyie, ette hijo, "To meniaŋa inne lowuon do hoi, to fure to no Yesu tojiŋu abali tere hito nia.” Te ya ette meniaŋa ebusak inyeja.
Ejoria liawa illafa otoŋita hoduoti nia hepitoni to nyo egigilu isieja hijo obe hepitoni enyak helima moi to huwo lo obe meniaŋa innafa honye. Elimak hijo obe iso huwo enyiak duma monyie honye arobiyaha, ette hidofe enyiei helimak huwo moi nohose..
Eyari monyie hepitoni Paulo ho Sila to ahabue no Ruma. Te ya ette habuok illo Ruma hibak Paulo ho Sila ette etijiŋak da babus.
Efitak isieja Paulo ho Sila da mai nolibo to hotuai babus, ette hifit has ho hejek innohosie daŋ. Ifa ledolo isieja fureta innohosie hitihabuo no Hollum do hiji naharie.
Kwak, awoŋ ikebek ette awure ikahatin inno babus man ebusak aŋa te ya, ette haririk innohosie efitak alahini tehejek.
Ifa lodiote hetifitani, ette egonyu ikat no babus aŋa okikiro inyeja ojo kuya elunya babusi. Niya egigillo inyeja hijo atohoi kwan no honyie, (to nyo afanu habuok hekumok illo Roma otohe inyeja hijo no nyo ebuse iye hepalak.)  Ati egonyu Paulo inyeja ette hijo “Owetai” baŋa otohe kwan nohoi ewon iyohoi."
Eruk hetifitani Yesu ho hilahaŋ honyie ette isieja efwotu batisimo daŋ. Ette hiso Paulo ho Sila daha, ette isieja daŋ munoi no botie.
Ifa to motie no holoŋ, ahek henyamitak illohosie  Paulo ho Sila to babus ette hifi isieja hefie afau ho Fillipi. Eno Paulo ho Sila efonyini Lidia ho motiarak hosie illamuk anyar ofuye Fillipi. Adule sayejin innohosie hilur to fure to no Yesu, owuye Ikelesia ahosiere.
Elur Paulo ho henyamitak illo krisianohien amisihi innohosie hitaha anyar elilimari ho hetiyanari huwo daŋ sayejin innohosie olibo to fure to no Yesu. Egiorok hidofe isieja higierita arria anyar etigolori ojo etiyanari heruhok to ekelesia. Afanu innak higerita hira buhi inna ara bibia.
Hiyebita inno Bibia tere: Ehanita inno Lefahat 16:11-40
48. Ara Yesu Massiya Locioroti
Nafa ayieu Hollum fau, olibo ifa hiro bidaŋ. Obe ifa nobo iyau teyia. Ette Adam ho Eva muno  wate innohosie, ojo hidofe omuno Hollum. Obe ifa nobo ŋuai ho ye teyia. Ikoi nafa nia ojo Hollum anyar owuanari fau.
Ero ifa Sitan to hutuk no munu anyar enyieb inyeja Efa. Hati egiem inyeja ho Adam iyiau to Hollum nyo eyiau isieja, ojo ŋuai ette awoŋ to huwo bi-daŋ da fau ojo hidofe ye.
Nyo eyiau Adam ho Eva, hirro innak inno orru bi-no Da fau. Ara isieja amiorok illo Holllum. Dahalu, huwo bi-daŋ essini ifa ho iyiau ojo hitofe amiorok illo Hollum. Etihara ifa tubai no huwo ho Hollum nyoo iyiau. Hati egigilo Hollum hijo anyar ehumak inyie tubai nohonyie ho huwo.
Etiriok Hollum hijo lobo to woyo ho-Eva obuor iso hoo no Sitan, ojo horoŋoni no Sitan ette libe. Ara nia iya otohoi isso Sitan Hetilahani, hati enyiak iso Hollum etiwaru inyeja ojo iso hidofe Hetilahani etifiak golon no Sitan man ho to hucuŋi. Dahalu haŋasi arriai, elimak Hollum hijo ara Yesu Hetilahani.
Da ŋasii hisihai, odule ifa fadirihien hisiara hibulucuta do Hollum. Anyar eŋonyu huwo hitigiemita innafa orrumu isie to iyau no hosie. Hati hubuluchutita innafa obe iso eyari iyau no hosie ahide. Ara Yesu fadirii ille hitok. Edek fadirihien ilak, esio inyeja wan no honyie ahubuluchi ille oremik wan eyari iyau no huwo bi-daŋ to fau ade. Ara ifa Yesu fadiri ille hitok dede nyo eyari inyeja hitigiemita inno bidaŋ inno egiem lobo tihoni hamai.
Elimak Hollum Abramo iye ajak iso naŋ "Iluluŋ no owuon Da fau bidaŋ to iye." 'ara ifa Yesu to woyo naba Abramo. Iluluŋ no huwo bi daŋ ajaha iso to inyeja, nyo tihoni daŋ ile erruk to Yesu etilahini iso te iyau, ojo ette hira oyiri no woyo naba Abramo.
Nafa elimak Hollum Abramo anyar esio hito lohonyie ahubuluchi, Isako, esio Hollum hine ahubuluci ojo obe esio hito lo honyie, Isako. Iyohoi bi-daŋ ewak iyohoi arrumek ye to hiyata innohoi! Hati esio Hollum Yesu, akier lo Hollum iya hubuluci anyar oye te iyohoi.
Nafa efuhu Hollum ŋuai hucuŋi to Masir, elimak inyeja woyojin inno Israile daŋ abotie, abotie hijo itito he hiti lo ker ille dede ojo hidofe hoto no honyie anyar eruasak to hide ho ikatin inno hosie. Nafa egonyu Hollum hoto, ette inyeja enno to hide hajik innohosie ojo obe otohoi he iŋieuha illo hosie. Ara ifa fure na far inna laŋan.
Ara ifa Yesu hide no laŋan nohoi. Ara ifa inyeja dede ojo obe owuon ho iyau ojo huwo otohe inyeja to far nafa etihabwori huwo laŋan, eyiak lobo tihoni huruk to Yesu, oduma hoto no Yesu iyau no tihoni lia ojo hidofe hitigiemita inno Hollum ofu ahide. Tere tihoni lia.
Ehumak ifa Hollum humwara ho Israil, huwo illafa ara onyimot illohonyie. Hati ehumak ifa Hollum iyane humwara ŋejuk no lowuon iyania to huwo bi-daŋ, nyo to humwara inna ŋejuk, tihoni lobo to iluluŋ no ilak huwo eremik hira lo huwo illo Hollum to hiruk to tesiu.
Ara ifa Musa hekilani ile hitok lafa etto to wan hiram no Hollum. Hati ara Yesu hekilani leitok to huwo bidaŋ. Ara inyeja Hollum, hirro bidaŋ inno egiem inyeja ojo hidofe inno ojo inyeja ara ifa higiemita ojo ara hiram no Hollum.
Otiorok Hollum Davide hijo lobo to woyo hoi ottu iso hira a habu to huwo illo Hollum man ho to huchuŋi. Nyo ara Yesu hito lo Hollum ojo ara Hetilahani, ara inyeja to woyo ho Davide ile dede ojo hidofe ottoŋita lahabwe man ho to hucuŋi.
Ara ifa Davide Habu lo Israile. Hati ara Yesu Habu lafau bi-daŋ! Ocohini iso inyeja otoŋitari lahabwe no honyie to bisan ojo to himwara, man ho to hucuŋi.
49. Himwara no Hollum ŋejuk
Dede lira iye mote lo Hollum era hitofe hegiamani le Yesu lalera Habu, hijo iso iye hibaŋ inyeja sehin ne letiyanak iye Yesu. Lama era iye kristiani erasa iso Tamai nyowu de iye. Hati arasa Hollum munei ojo hitofe hijo lebo iye lofwooroho innanaŋ orru, ojo iso hohilahak iye. Esio iso iye ŋere na iŋolofari iye ho irruti.
Ehum efa Yesu idwariti inne le manya inne le tuhutek  hijo ara inyie a Hollum. Olot te hifioŋ, oyole no hifioŋ no onyalam, etilib haŋuak inno loŋue, ette ebire meniaŋa ade, ete hatibuhu hayok to ye awaran, eloyit imuniaha miyet(5) ho ham lo horik ilo lodico ŋiria netok no Oremik huwo alif miyet (5000).
Ara ifa yesu haitiyenani letok bino, ero tehikumo nyo ara inyie lenyi lo Hollum. Ogil inyeja hijo enyar limuno itai huwo inak iya na emunori itai kwaite inahatai
Etiyana Hollum hijo anyar limuno itai Hollum bino agalik nia limunori itai inak hiro, iya ibariti ina hatai
Ojo Yesu hijo agalik lobie no Hollum innak hirro ino lowon dafau. Hirro inno lolibo bino do huwo bidaŋ ara hijo anyar lijiŋak iye do lo bie no Hollum, anyar libusak iyie hiyata innahatai.
Etiyana Yesu hijo efwotu iso hilak huwo inyeja ette hetilohini, ojo hilak obe. Ojo inyeja hijo ara hilak huwo iya modie no olibo. Efwotu isieja saye no Yesu ette ŋeitilohini. Ara ilak huwo iya huron inno logol loterini hikoi, inno lobe hinyomo inno hiram no Hollum leremik ŋajiŋak ette eleŋarak haŋer. Ebo huwo luha efwotu hiram no Yesu ette nyiei holojiŋak do obie no Hollum.
Etiyana Yesu hijo omuno Hollum heyak bino owak inyeja hahou isieja tara ho hiyeta inno hosie ette ehumak isieja hatara dure illo honyie.
Elimak hidofe Yesu dohoi hijo oliwari Yesu hiyata. Efa eyau Adam ho Efa, etihar ifa iyau nyie woyio nohonyie. Te hiram ne leyau huwo tafau daŋ ette ŋabwanyari tere Hollum. Nyio era huwo daŋ te mai merok illo Hollum.
Te hiyata inna hatai epala itai, eyani dahatai yei. Ejoria Hollum ho itai, hati ejuhok inyeja jore nohonyie do Yesu. Nafa oyeri Yesu do kuruche, ette haifotu baha nahatai.
Obe ifa Yesu leiyau, hati anyimu Hollum hijio anyar labak huwo imyieja ette ye to libei ahibuluchi lele yari hiyata inahatai ade iko inno ei tohoni afau. Tonyo esio Yesu wan no honyie ahibuluchi, eheder Hollum hahek inak hiyata, inno loboro bino hidofe horu no.
Obe igem no lolibo oluak iye, obe innak hirro inno igem nolo libo oluak iye hijo anyar emotia iye ho Hollum. Yesu hahe lele heder hahou hiyata inno hoi. Anyar liruk itai hijio ara Yesu lenyi Hollum, hijo oye inyieja do kuruce na la aŋara ifa itai, ette Hollum hatibuhu inyeja te ye do waran hinyiak.
Olwak iso Hollum tihoni lele ruk Yesu ette hililoŋo hijo ara inyie leitok lohosie. Hati obe iso lolwak tihoni lolo be leruk inyieja. Obe lara hijo isam iye kuya ilocaŋ iye, kuya era iye hito loliawa, kuya hito noŋorwo, marwani, oŋeyie, damai nyie limanyari iyie. Omuno Hollum itai owak itai hijo iruho Yesu enyar oriaha inyeja he itai.
Ojio Yesu ifanu iruho inyieja ho anyar le batiso inyie itai. Hiruk itai hijo ara Yesu Masia, lala ra lenyi Hollum? Hiruk itai hijo era itai haiyak hijo anyar lebak Hollum itai? Hiruk itai hijo eyei Yesu do kuruce hijo enyar leiyari inyeja hiyata inna hatai ade?
Liruk itai de Yesu hijo egem inyeja da hatai, hijo era itai Khristianohien! Hijo eyari Hollum itai ade abara to lo bie no sitan no rioho ette hafiyak itai dolo bie no Hollum no hidia. Eyari Hollum ade himaruak na hatai, ho ine iyari itai ho na ligiamari iruti ette haisiere hikoi ŋejuk ne ligiamari itai hirro.
Lira iyie Kristianohien, ahek Hollum hiyata innohoi to nyo to hiro ino legem Yesu. Iyana, era iye mote leli liaha do Hollum tenara iŋaira iye mereni.
Era iye mote lo Hollum hira hidofe haigiamani lo Yesu Habu, anyar libang iye hirro inno letiyana Yesu iye. Lera hidofe iye Kristianohien, irasa iye haiyau hiyata. Hati ara Hollum ahabaŋani ojo hijo lilimak iye hiyata, ha jio inyeja hahek hiyata innohoi. Esio inyeja golon do hoi anyar liribori ho hiyata.
Ojio Hollum do hoi toduma, anyar litiru hirro inno honyie, anyar limojo inyeja ho huwo innak Kristianohien, anyar hidofe lilimak innak hirro inno egem nanaŋ da hatai. Hirro hunna bidaŋ oluak itai anyar liyeita itai himotia dohotwai he inyeja.
50. Acohini Yesu
Da ŋasi 2,000, etiara ifa iluluŋ no huwo da fau daŋ hititira sayejin inno anyar inno Yesu Hetilahani. Ette hajik imojiti hitiara. Ette Yesu elimak to hosie hijo, acohini iso inyeja to hucuŋi nafau. Holobe ida hito inyeja acohini, arasa iso icoriti innohonyie.
Iya nafa etilari eyohoi Yesu hotocohini, awak Hollum iyohoi hatamanyai to hoi no olibo ho to hoi no ebaŋari inyeja. Awak hidofe inyeja iyohoi anyar elimak lia holobe etiru Obie no honyie. Ifa amanya Yesu da fau, ojo inyeja, ”Etiyana iso efahat illohonyie no olibo to lahabwe no Hollum to huwo illohonyie Da fau daŋ, ojo iso hidofe hucuŋi ette awoŋ.”
Teya holobe iluluŋ no huwo etiru hawoŋ no Yesu, ifa holobe inyeja achahari e-itoo, elimak Yesu kristiani he elimak saiye no olibo to huwo illafa holobe itiru. Ojo inyeja, ”Ifeti ilimak efahat illo huwo daŋ!” hijoi, “Ara mana odioŋoti!”
Ojo Yesu hijo, “Obe hegiamani agalik eittok iya ojo hirorita inno fau toŋe, obe isie ewak naŋa. Hati iya ??Da fau inna, "Etigiama iso itai, anaŋ edik itai iya agalik naŋ Sitan, lafa emumura fau inna. Arasa itai huruk dahanaŋ many to hucuŋi? Hati etilwak iso Hollum itai."
Elimak Yesu efahat illohonyie hiyebita anyar elimak, nyo iso olieu to huwo to huchuŋi nafau. Ette hijo, “Tihoni le edulak hinyomo inno olibo tamana honyie, ojo ifa inyeja ofer, afanu iso miorok illohonyie edulak hinyomo inno miyaŋ daŋ ho ŋama, ojo inyeja ette eino ade."
"Nafa esuru, ette hegiamani hijo iyetok, edulak iye hinyomo inno olibo da mana inna! Hati nyo esuru inyeja ho miyaŋ? Ette Etok hitiraŋ, ‘Mereni mahu edulak isieja.’"
Ette hegiamak hitiraŋ de eitok iye Heterutu iyohoi miyaŋ ade?  Ette Eitok hitiraŋ hijo, ‘Obe! Egiem itai daŋania, ette itai Abetu ade ho ŋama daŋ. Itilau dahalu hodioŋo, ette itai asuduhak miyaŋ to ofuri ette itai aswuahak, hati iyani ŋama amugu hanaŋ.”
Holobe afahat hiyien iceliti inno hiyebita, ette isieja hifii Yesu he-elimak to hosie hinyejak. Ette Yesu hijo, “Tihoni lo oyek hinyomo inno olibo, ara iso inyeja Hetilahani ojo hitofe mana iso iya fau. Ojo hinyomo inno olibo ara iso illo lahabwe no Hollum."
"Ifa to hucuŋi hafau, otuba Anjilohien daŋ ho huwo illafa ara illo Sitan ette ebirohini to hima iya nafa oyori isieja ojo hidofe ohonyak hala inno hosie to hitigemita inno orru. Teya, ette illo erruk calai iya holoŋ da-lahabwe no Hollum Monye hosie.”
Ette hidofe Yesu hijo, acohini iso inyeja dahatai holobe hucuŋi nafau. Owuu inyeja acohini iya to hoi nafa awuye inyeja, nafa atuni inyeja to kwan nohonyi dede ojo hidofe otuu ho itiran to hide. Ifa acohini Yesu, kristianohien bi-daŋ innafa oye ebuhu to ye ette huruaŋ ho inyeja te ido.
Teya, ette hidofe kristianohien illafa owuar hirre ahide ido ette atubahini ho iluluŋ no kristianohien illafa ebuhu to ye. Ette isieja wuana daŋ ho Yesu de. Da halu teya, ette Yesu manya ho huwo illohonyie to humwuara ho to tubai inna obe hucuŋi.
Ette Yesu hisio ohuluhi to huwo bidaŋ illafa erruk to honyie. Amanya iso isieja ojo hidofe oyiri ho Hollum to humwuara inna obe hucuŋi.
Hati oŋot iso Hollum huwo bi-daŋ illo obe erruk to Yesu. Ebirok iso isieja to hima man oye iso isieja ojo hidofe ohonyak hala innohosie to hitigiemita innoa obe huchuŋuta. Hima inna obe hucuŋi ojo hidofe odule wule to hosie, ojo hidofe huru odule honya isieja.
Ifa acohini Yesu, ette inyeja hitibot efuhai Sitan ette hitihar lahabwe no honyie. Ette ebirok Sitan to hima nafa oswuahari Sitan man fur, ho huwo illafa ejufuta inyeja ojo obe owuon ho huruk to Hollum.
Ette Adam ho Eva miasai Hollum ette eyani hiyau da fau inna, ette Hollum hipit ojo hidofe awak hitihar inyeja. Hati do nobo holoŋ ette ŋayieu itoo inna ŋejuk ho fau inna ŋejuk nafa obis wan.
Ette Yesu ho huwo illohonyie manya da fau inna ŋejuk ette hidofe inyeja hikumo many fur to hiro inno lowuon daŋ ette inyeja efufuse daŋ hidenya ojo iso innak hitigemita obe, jore, yio, ojo hidofe ye. Eniefita iso Yesu lahabwe nohonyie to himwuara ho to bisan. Ojo iso Yesu hidofe inyeja manya ho huwo illohonyie manya inna obe hucuŋi.
Hiyebita inno Bibia tere: Matteyo 24:14; 28:18; Yoani 15:20, 16:33; Etaleyehina 2:10; Matt 13:24-30, 36-42; 1 Thesalonia 4:13-5:11; Yakobo 1:12; Matt 22:13; Etaleyehina 20:10, 21:1-22:21
This work is a translation of unfoldingWord® Open Bible Stories. The original work by unfoldingWord is available from [https://openbiblestories.org](https://openbiblestories.org).
This work is made available under the Creative Commons Attribution-ShareAlike 4.0 International License. To view a copy of this license, visit http://creativecommons.org/licenses/by-sa/4.0/ or send a letter to Creative Commons, PO Box 1866, Mountain View, CA 94042, USA.
If you would like to notify unfoldingWord regarding your translation of this work, please contact us at [https://unfoldingword.org/contact/](https://unfoldingword.org/contact/).
Attribution of artwork: All images used in these stories are © Sweet Publishing ([www.sweetpublishing.com](http://www.sweetpublishing.com)) and are made available under a Creative Commons Attribution-Share Alike License ([http://creativecommons.org/licenses/by-sa/3.0](http://creativecommons.org/licenses/by-sa/3.0)).

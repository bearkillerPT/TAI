1. Emennak Itekale Yawon Kaleta Yamùk Molopai Màlà Yamùk Yawon Kon a. Emennak Itekale yawon kon kaleta yamùk menukappù màlà Greek maimu yau, molopai màlà yamùk yeunokoppù màlà tùpataloꞌnan soꞌchi yamùk piyak tùulon pata yamùk yak tùponalàꞌne. Màlà yeꞌmappùtak tùulon kon kaleta yamùk yeunokoppù màlà tamùkkeꞌne Matthew motapai John pùkkù yak molopai Paul kaletayi yamùk tawonnan. Tùulon motau là màlà tamùꞌnawàlà yanùmùppù molopai tamùkke ikupùppù, molopai Emennak Itekale tukaik yesatùppù. b. Kaleta yamùk menukappù màlà mùyak ke molopai màlà yamùk yapai tùulon kon konekappù màlà tukkeiwa nen uchi. Wapiya imenukannan nùmenukappù yekkwa là wapiyalok kaleta yamùk pùla weꞌnà man sàlàpe, tùse tukke iteꞌmappùtak ikussak kon molo man sàlàpe. c. Sàlàichi Patamuna pe ilattàsak mayin [ ] yau naiꞌnannùk wessepolo pen màlà penalok kulu kaleta yamùk Greek maimu yau imenukasak kon yau. Tùse tùulon kon yau iwechi màlà. [ ] yau man KJV (King James Version) yau masapùla KJV wekoneka yattai penalok kon kulu, Greek maimu yau ikussak kon yesak pe tok wechippù pen. Penalok pen yapai tok uya ikupùppù. Emenùppù penalok kon kulu yepoloppù màlà, màlà yapulàppù àkàmlàk lùppù Enkeleꞌchi pe ilattànnan uya. Tùpatalàꞌne iwechi pen màlà wapùla [ ] yauꞌne ikussak kon uya ailon tawonnan uya ailon tetok mùyakanma pen màlà.
Tùpataloꞌnan Yekamannan Greek maimu yau mayin yamùk wechi màlà tùpatalàꞌne inekama, Patamuna molopai Enkeleꞌchi tawon yau iwechi kasa. Màlà kasa iwechi pàk sàlà Patamuna yak ilattàsak yau màlà tewin inekama wechi itepoi molopai tùulon pe inekama wechi yoꞌno.
Yàꞌlà pe iwechi pàk tukke ilattàsak kon wechi? Sàlà ilattàsak naiꞌnùk wechi tewinan Enkeleꞌchi pe ikussak yapai pen màlà. KJV yapai kulu neken pùla tùse tùulon kon tùpataloꞌnan Enkeleꞌchi pe ikussak kon yapai iwechi. Molopai Patamuna pe ikussak lùppù lattàtukkasak Enkeleꞌchi yak yensak màlà Greek maimu pàkàlà tewinpàk. Sàlà wechi màlà Greek uya yekamasak kasa yekamaiꞌche molopai wakù pe Patamuna maimu pe tùttusen pe molopai tetasen pe. Wapiyalok Wakù Itekale weꞌmenukasak wechippù
pe kiliꞌchimoꞌchi utàppù naiꞌnùk yawàlà. Patamuna maimu wemyakanmasak man, màlà yau sàlà emennak pe tùwessen weꞌmenukasak màlà. Màlà kasa iwechi pàk v tamùꞌnawàlà soꞌchi yamùk weꞌwotokomasak man sàlà koneka pàk sàlàpe yapulà naiꞌnùk mayin yau.
Kaleta Yennài Pùikattànài a. Emennak Itekale uselupa Penalok Itekale yawon pàk yau, yepotok yailà kaleta yesek wechi màlà molo. b. Molopai pata wechi iꞌnailà kulu là yentok ipàk wechi màlà molo. Molopai màlà te ya màlà tawon mayin wechi màlà molo kaleta wenukapù motau, Emennak Itekale ittutok ipàkàlà pe. c. Sàlàichi emennak pe ilattàsak yau, yoꞌnoꞌne suwa te ya màlà tetok wechi màlà ittutok iwinà pe.
Mayin Menukatok Yawàlà. Wapiyalok Patamuna menukasak yau naiꞌnùk kasa lùppùiwa iwechi màlà. Tùse malalà tùpatalà imyakanmasak màlà yene yau ittu kaichalà. Wapiyalok Wakù Itekale yau Enkeleꞌchi yapulàsak pùla iwechi màlà. Tùse sàlà kaleta yau màlà kappon yamùk yesek, pata yesek yamùk, iꞌnai pùkkù yau là iwechi ittutok, iꞌnai yailàlà iwechi ittutok, pata weyu yamùk, kamo yamùk yesek molopai yàꞌlàlà yek yamùk yesek wechi màlà Enkeleꞌchi pe. Masapùla sàlàpe màlà yamùk yapulà Patamuna yamùk uya pàk.
Sàlà Emennak Itekale Wechi Tamùꞌnawolon Kon Ponalok Pe Sàlà kussak màlà tamùꞌnawàlà soꞌchi yamùk tau tapulàsen pe. Paipùlù pàk tùweꞌwotokomasan tonpa, uya ikussak lùppù yensak màlà molopai tùpataloꞌnan soꞌchi yamùk tau tùwessan weꞌwotokomasak màlà ikasa iwechi yene pàk.
Sàlà Kaleta Yawon Matthew uya Jesus wechi Jew yamùk kinù pe yekama. Mùkkàlà wechi màlà yanùn sak pe, Christ, Penalok Itekale yau itùlù tùuya teppù lùppù Kaatù uya. Suwa iwechi màlà teppù lùssan Penalok Itekale yawon kon yapulàsak ya màlà. Molopai ailon pe Jesus wemattok yau iwekkussak yekama sak ya. Tùse sàlà wakù itekale wechi màlà Jew yamùk neken ponalok pe pùla, tùse tamùꞌnawolon kon wolù yawon kon ponalok pe. Sàlà kaleta uya Jesus wechi Eke Tiꞌcha pe yekama màlà. Molopai Kaatù wettok itepulu pe yekama ya molopai itepulu pe weꞌnàtok epùn po tukaik tùnesatù. Enupantok Matthew yawon wechi màlà
pe ipantapàssak; Wùk po Jesus uya Itekale yekama (5-7);
pan kon inenupa ton nùkupù (10); Epùn po itepulu pe Kaatù wettok pantomù yamùk (13); Jesus nenupa pe weꞌnàtok pàk enu pantok (18); Pata weyu wenukattok molopai itepulu pe Kaatù wettok (24-25). Matthew uya iwekkussak lùppù yawàlà yekama sak màlà. Jesus wentuppù motapai iwemapùppù yawàlà, iwelikùppù molopai iweꞌwuluukappù tepose. Ipantapàssak Itamokoli yamùk molopai iwentuppù 1:1—2:23 Jesus yenpatauka molopai yamùipatok 3:1—4:11 Jesus weꞌwotokomatok molopai enupantok ya 4:12—20:34 Tewinan nùppù suntayakka molopai iwelittok 21:1—27:66 Jesus weꞌwuluuka molopai iichenpoikapàtùppù 28:1-20 Jesus Christ Wentutok Pàk Imenukasak Lùppù
màlà Jesus Christ tamo yamùk yesek menukasak lùppù. Jesus wechippù David pa pe. David wechippù Abraham pa pe.
Abraham wechippù Isaac kàipùnù pe. Isaac wechippù Jacob kàipùnù pe. Jacob wechippù Judah molopai itonpa yamùk kàipùnù pe.
Judah wechippù Perez molopai Zerah tawonnan kàipùnù pe. Tok yan wechippù Tamar.
Perez wechippù Hezron kàipùnù pe. Hezron wechippù Ram kàipùnù pe.
Ram wechippù Amminadab kàipùnù pe. Amminadab wechippù Nashon kàipùnù pe. Nashon wechippù, Salmon kàipùnù pe.
Salmon wechippù Boaz kàipùnù pe. Rahab wechippù ichan. Boaz wechippù Obed kàipùnù pe. Ruth wechippù, ichan pe. Obed wechippù Jesse kàipùnù pe. 6Jesse wechippù, Kin David kàipùnù pe. David wechippù, Solomon Kàipùnù pe. Solomon yan wechippù, Uriah noppù lùppù.
Solomon wechippù, Rehoboam kàipùnù pe. Rehoboam wechippù, Abijah kàipùnù pe. Abijah wechippù, Asa kàipùnù pe.
Asa wechippù, Jehoshaphat kàipùnù pe. Jehoshaphat wechippù, Joram kàipùnù pe. Joram wechippù, Uzziah kàipùnù pe.
Uzziah wechippù, Jotham kàipùnù pe. Jotham wechippù, Ahaz kàipùnù pe. Ahaz wechippù, Hezekiah kàipùnù pe.
Hezekiah wechippù, Manasseh kàipùnù pe. Manasseh wechippù, Amon kàipùnù pe. Amon wechippù, Josiah kàipùnù pe.
Josiah wechippù, Jechoniah molopai itonpa yamùk kàipùnù pe. Babylon pona kappon yamùk Israel pon kon yalà yattai. {2 KIN 24:14-15; 2 CHR 36:10; JER 27:20}
Kappon yamùk yalàppù Babylon pona tùpo, Jechoniah wechippù, Shealtiel kàipùnù pe. Shealtiel wechippù Zerubbabel kàipùnù pe.
Zerubbabel wechippù, Abiud kàipùnù pe. Abiud wechippù, Eliakim kàipùnù pe. Eliakim wechippù, Azor kàipùnù pe.
Azor wechippù, Zadok kàipùnù pe. Zadok wechippù, Achim kàipùnù pe. Achim wechippù, Eliud kàipùnù pe.
Eliud wechippù, Eleazar kàipùnù pe. Eleazar wechippù, Matthan kàipùnù pe. Matthan wechippù, Jacob kàipùnù pe.
Jacob wechippù Joseph, Mary tayappù kàipùnù pe. Mùkkàlà Mary, Jesus Christ wentuppù iwinà lùppù.
uchi
pe mule kàipùnù yamùk molopai tok mumu yamùk wechippù màlà Abraham motapai David tepose. Molopai
pe làma David motapai kappon yamùk yalàppù Babylon pona motak. Molopai
Jesus Christ Wentutok
kasaichi Jesus Christ wentu yekale wechippù màlà. Mary molopai Joseph tawonnan wekkussak wechippù màlà tùwemaliꞌma kon pàk. Tùse tùwemaliꞌma kon wapiya Mary uya mule yepolo tùuya Wakù Akkwalù winà ittuppù. a
Itayappù woton, Joseph, wechippù màlà Kaatù wettok iꞌche yawàlà tùwessen pe. Tùse ayupo Mary ànkuliꞌmapai pùla iwechippù màlà. Màlàpàk inonka pàk iwekkupùppù màlà amak yai.
Tamùꞌnawolon sàlà yamùk pàk iichenumenka tùse, Itepulu inchelùyi usenpoikappù màlà ipyak iweꞌneppàttok yau, molopai, “Joseph, David pa, kesenalippai Mary yanùmù auya ànoppù pe pàk. Masapùla Wakù Akkwalù winàpai inmonottasak màlà.
Walawok pe iwentu màlà molopai yesettà auya màlà Jesus pe, masapùla tùtonpa yamùk pùikattànài pe iwechi màlà tok makuyi winàpai,” teppù ya.
Sàlà yamùk wekkupùppù màlà Kaatù uya màlà kasa iwechi màlà teppù tùmaimu yenpoikanài yai kasa.
“Emaꞌnon kàyik nappàtùppù pen wena màlà monok pe molopai iwentu walawok pe, molopai yesatù màlà Immanuel tukaik,” teppù ya. Kaatù kùpyauꞌnokon man te ya pe iwechi. {ISA 7:14}
Màlàyau tùupakasak yau Joseph uya Itepulu inchelùyi nekamappù kupùppù, Molopai Mary yalàppù ya tùnoppù pe.
Tùse ipàk iwechippù pen màlà walawok tùmle ke iwentu ponalà. Molopai Joseph uya yesettàppù Jesus pe.
wentuppù màlà Judea yawon pata Bethlehem po, Herod wechi kin pe yattai. Malalà tùpo kàyik yamùk pukkek ton uyàpùppù màlà, wei wepakkatok iwinà winàpai Jerusalem pona. Molopai tok uya kappon yamùk yekamappoppù.
“Iꞌnai mùkkàlà mule iwentusak lùppù Jew yamùk kinù pe? Ichilùkàyi usenpoika yentai ina molopai ina uyàssak sàlà yapulàse inama pe,” tukaik.
Sàlà yetasak tùuya yau, Kin Herod, utaimelunpasak wechippù màlà, tamùꞌnawolon kon Jerusalem pon kon pokonpe.
Paatele yamùk yepulu ton molopai enupannan Law pàk kàꞌmappù ya màlà tamùkke
a 1:18 Màlà yattai wemaliꞌman toppe wekkuꞌnàsak pe iwechi yau wekkiꞌmakaꞌnàsak pe wapùla wessepokaꞌnàsak pe kulu iwechi pe ittuppù màlà màlà yattai, wemaliꞌmansak naiꞌnùk sàlàpe kasa.
molopai tok yekamappoppù ya, “Iꞌnailà ken uchi mùkkàlà Christ wentutok woton?” tukaik.
“Judea yawon pata Bethlehem po,” tukaik tok uya yeikuppù. “Sàlàichi màlà Kaatù Maimu yenpoikanài nùmenukappù.
‘Àmàlà Bethlehem, pata Judea yau naiꞌnùk, yàꞌlà kasa là Judah yawon kon eke ton ennài nan kùlottau tok maꞌlan pen àmàlà. Masapùla ayapai itepulu usenpoika màlà uponalok kon Israel yamùk yanài woton,’ tawon.” {MIC 5:2}
Màlàpàk Herod uya pukkek ton kàꞌmappù amak yai. Molopai yàꞌlà yekkwa yattaiꞌne kulu là chilùkà usenpoikappù pe iwechi yekamappoppù ya tok pàk.
Màlàyau nen uchi tok yeunokoppù ya Bethlehem pona. “Itàtàk kon molopai wakù pe mule mùwatàik, molopai yeposak auyaꞌnokon yau mekamatàik upàk, utà toppe nàlà yapulàse,” teppù ya.
Wate kin uya yeta tùpo tok utàppù màlà. Molopai tok utà tùse màlà lùppù chilùkà tok neneppù wei wepakkatok winà echiiꞌma b utàppù tok lawàlà, mule wettok imotau yepoi tùweleuta ponalà.
Chilùkà yensak tùuyaꞌnokon yau eke pe kulu tok utauchinpasak wechippù màlà!
Tapùi tak tok wewomùppù màlà molopai mule yeneppù tok uya tùsan Mary pokonpe. Teseꞌmu kon yok tok wenappù molopai tok uya yapulàppù. Màlàyau temamin kon yen yakkokappù tok uya. Molopai tok uya ilepappù kolù ke molopai appoiꞌnan tùpottàsen, frankincense ke molopai appoiꞌnan kalapa itesek myrrh ke.
Molopai Kaatù uya tok yelupappù weꞌneppàꞌnàtok yau “Herod piyak kennappotàu,” tukaik. Màlàpàk tok wennappoppù tùulon asanta tawà.
utà tùpo, Itepulu inchelùyi, usenpoikappù màlà weꞌneppàꞌnàtok yau Joseph piyak. Molopai ipàk “Eꞌwuluukakà, mule molopai ichan tawonnan yakà, epetàk kon Egypt pona. Molo mettàik itàtàk kon te uya ponalà. Herod uya mule iwa màlà iwàtoppe tùuya,” teppù ya.
Màlàpàk Joseph weꞌwuluukappù, mule molopai ichan tawonnan yalàppù ya Egypt pona ewalupàttau.
Molo tok wechippù màlà Herod welikù ponalà. Sàlà wekkupùppù màlà Kaatù uya màlà kasa iwechi màlà teppù tùmaimu yenpoikannan yai kasa, “Umu kàꞌmappù uya Egypt yapai,” tawon. {HOS 11:1}
ton uya tennakasak ittusak tùuya yau, Herod weꞌnaikasak kulu wechippù màlà. Iichelupappù màlà tamùꞌnawolon kon walawotiꞌchi mukuꞌchi Bethlehem pon kon wàtoppe molopai ipyawon kon pata yamùk
b 2:9 Wei wepakkatok winà wapùla iwenuku tok neneppù te ya pe iwechi.
yawon kon, asaꞌlon ikiliꞌchimoꞌchiyi molopai elekkwà ton nùiwa. Sàlà kupùppù ya màlà tok uya yàꞌlà yattai kulu là chilùkà usenpoikappù yekamasak yawàlà.
“Iichetappù màlà pata Ramah po, tùusekaꞌnonkaik kalannà, usewankonoꞌman. Rachel kalawù tùmunkà yamùk wenai. Ikalawù màlà tewan ipittà là pàk ailon te ya pen, masapùla tok weliꞌchak pàk,” tawon. {JER 31:15}
Joseph Wennappo Egypt Poi
weliꞌchak tùpo, Itepulu inchelùyi usenpoikappù màlà Joseph piyak iweꞌneppàtù yau Egypt po.
“Eꞌwuluukakà, mule yakà molopai ichan, ennappokà pata Israel pona. Masapùla mùkyamlo mule wànàiꞌche iwessak kon welikùppù man,” teppù ya.
Màlàpàk Joseph weꞌwuluukappù, mule molopai ichan tawonnan yalàppù ya molopai tok wennappoppù Israel pona.
Archelaus wechi tùkàipùnù Herod patassek lùppù yau Judea kinù pe yetasak tùuya yau, Joseph usenalippappù màlà miyalà tùutà pàk. Kaatù uya kùtài teppù iweꞌneppàttok yau, màlàpàk iitàppù Galilee pon pata yak.
Tùpata konekappù ya màlà Nazareth po. Sàlà kupùppù ya màlà Kaatù Maimu yenpoikannan uya, màlà kasa iwechi màlà teppù kasa. “Nazarene pe yesatù màlà,” tawon. c
Enpataukanài John Uya Wakù Itekale Yekama
yattai Enpataukanài John uyàpùppù màlà molopai wakù itekale yekama pàk iwepyattàppù wontaik Judea yawon yau.
“Amakuyi kon winàpai elattàtàk kon masapùla itepulu pe weꞌnàtok epùn po mei pùla man!” tukaik.
John uchi mùkkàlà Kaatù Maimu yenpoikanài Isaiah uselupappù ipàk lùppù, “Kappon nentaimeyan wontaik yau, ‘Itepulu Jesus yeꞌma ikonekatàk kon iponalok pe! Tossalà asanta ikonekatàk!’ ” tesak ya yau. {ISA 40:3}
John pon wechippù màlà camel pùpok yapai ikonekasak. Kamo pippà wechippù ipokùlùyi pe. Molopai iteipa wechippù kailau molopai yuk yawon wan.
Kappon yamùk uyàpùppù màlà John piyak Jerusalem
c 2:23 Nazarite yamùk mùkyamlo kàyik yamùk Kaatù ponalok pe itùsak kon mule pe tok wechi motapai.
poi, Judea yawolon kon pata yamùk yapai, molopai tamùꞌnawolon pata yamùk tuna Jordan woino kon yapai.
Tok uya tùmakuyi kon yekamappù molopai tok yenpataukappù ya Jordan kau.
Tùse tukke Pharisee yamùk molopai Sadducee yamùk uyàpù tùpyak tenpataukatok kon pe yensak tùuya yau, John uya tok pàk “Àkài yamùk, ànùk ken uchi epetàk kon Kaatù weꞌnaikatok nùyàssaiꞌnùk winàpai nùkai àpàkùꞌnokon,” teppù ya.
“Màlà yamùk ikuttàk kon amakuyi kon winàpai ewelattàsak kon yekamanài.
Molopai ‘Abraham mùkkàlà ina kàipùnù’ kùkatàu. Tekamayaik àpàkùꞌnokon Kaatù uya nen sàlà yamùk tàk yanuku molopai Abraham munkà yamùk pe ikoneka ya.
Wakka wekonekasak man yei pùlakun yamùk yattà pàk. Tamùꞌnawolon yei wakù pe itepelu tùwepetasen pen yattà màlà, molopai yenuꞌma apok yak.
Eyenpataukanàiꞌnokon iulà tuna ke, ama kuyi kon winàpai ewelattàsak kon pàk. Tùse mùkkàlà uyeꞌmappù pàk tùuyàssen uya màlà eyenpatauka kon Wakù Akkwalù ke molopai apok ke. Eke mùkkàlà uyentaino, ichappattuyi yalà uya yentaino.
Kùyali pantakatok tùuya ipippà winàpai yesak pe man. Ipilipù ya màlà kùyali yùwùk tak. Tùse ipippà lùppù pottà ya màlà tùusàꞌnùssen pen apok ke!” teppù ya.
Jesus Yenpataukatok
yattai Jesus utàppù màlà Galilee poi Jordan pona, molopai iyàpùppù John piyak tenpatauka toppe ya.
Tùse John wechippù Jesus uya tùusenumenkatok mùyakanma toppe ikupùiꞌche. “Usenpatauka làkku nen eppaino ewinà, tùse àuyàssak man upyak!” teppù ya.
Tùse Jesus uya yeikuppù, “Masaichi sàlà kasa nechii sàlàpe, masapùla sàlà kasa nen uchi màlà tamùꞌnawolon iwalai Kaatù wettok iꞌche kupù,” tukaik. Màlàpàk John uya, ewaik teppù, ikuttoppe tùuya.
Tenpatauka pe Jesus wepalùkappù màlà asseꞌne tuna kapai. Màlà yattai kulu epùn utakkokappù màlà. Molopai Wakù Akkwalù wuttà wakokkwa kasa yeneppù ya màlà molopai iweleutappù ipona.
Molopai nen uchi mayin uya epùn poi, “Pùsàlà mùkkàlà uꞌnùn kulu Umu, utauchinpatok kulu ipàk,” teppù.
Jesus Ittu Makui Uya
40 pe wei molopai ewalupà iteipa pùla tùukoꞌmamù tùpo, Jesus wapàkkassak wechippù.
Makui uyàpùppù màlà ipyak molopai, “Kaatù Mumu pe ewechi yau, sà tàk yamùk wekoneka toppe pùlomù pusak pe ipàk yekamakà,” teppù ya.
Jesus uya
yeikuppù, “Kaatù Maimu yau iweꞌmenukasak màlà, ‘Kappon wemapù pùlomù pusak pàk neken nà pen màlà, tùse tamùꞌnawolon Kaatù uselupatok pàk iwemapù,’ tukaik,” tukaik. {DEU 8:3}
Màlàyau Makui uya Jesus yalàppù màlà Wakù esukenan Pata pona, molopai yalàppù ya kawon kulu Kaatù yùwùk ipu pona.
Molopai Jesus pàk, “Kaatù Mumu pe ewechi yau epukakà non pona. Masapùla Kaatù Maimu yau iweꞌmenukasak màlà, ‘Kaatù uselupa màlà tiyinchelùyi yamùk pokonpe àpàk. Tok uya ayaꞌchi màlà temyatù kon ke atta wànà là auya tàk yamùk pona tukaik,’ ” teppù. {PSA 91:11-12}
Jesus uya yeikuppù, “Tùse Kaatù Maimu uya nàlà, ‘Itepulu Akaatùyi kùttùlùi ittutok yak,’ tesak man,” tukaik. {DEU 6:16}
Màlàyau nen uchi Makui uya Jesus yalàppù kawon kulu wùk pona, molopai tamùꞌnawolon itepoi itepulu pe weꞌnàtok wolù yawon kon molopai wakù pe iichentok yenpoikappù ya.
“Tamùꞌnawàlà sàlà tùlù uya màlà eyemyak, eyeseꞌmu yok tùwenase uyapulàsak auya yau,” teppù Makui uya.
Màlàyau Jesus uya yeikuppù, “Itàkà uwinàpai, Settan! Kaatù Maimu yau iweꞌmenukasak màlà, ‘Itepulu Akaatùyi yapulàkà, molopai iponalok pe neken eꞌwotokomakà!’ tukaik,” tukaik yeikuppù ya. {DEU 6:13}
Màlàpàk Makui uya inàmàppù, molopai inchelù yamùk uyàpùppù nen uchi Jesus piyak molopai ipùikattàppù tok uya.
Jesus Uya Tùwotokoyi Piyattà Galilee Po
tùsak patikiꞌchi tak yetasak tùuya yau, Jesus utàppù màlà pata Galilee pona.
Nazareth tùnànse iitàppù Capernaum pona. Molo iwemappàtùppù palau Galilee piyawon Zebulun molopai Naphtali tawon yawon pata yau.
Sàlà wekkupùppù màlà Kaatù Maimu yenpoikanài, Isaiah, uselupappù lùppù kasa iwekkuttoppe.
“Pata Zebulun molopai pata Naphtali, palau winàkàiꞌno motawon, Jordan latoi pon Jew yamùk pen kappon yamùk pata, Galilee!
Kappon yamùk ewalupàttau tùwemassan uya eke akkwa yensak màlà! Mùkyamlo weliꞌnàtok yewalupàyi pata yau tùwemassan pona akkwa ulenpansak màlà!” tawon. {ISA 9:2}
Màlà motapai Jesus wepyattàppù itekale yekama pàk, “Amakuyi kon winàpai elattàtàk kon, itepulu pe weꞌnàtok epùn po mei pùla man!” tukaik.
Jesus Uya Molok Yaꞌchinnan Kàꞌma
Galilee yena pàk yau, Jesus uya asaꞌlon kon echiyakonnon molok yaꞌchi pàk tùwessan yeneppù, Simon, Peter tukaik tesassen molopai itonpa Andrew tawonnan. Tok wechippù màlà molok yaꞌchi pàk punwe yai.
Jesus uya tok pàk, “Uyaꞌlà àittàk kon molopai eyenupa kon uya màlà, kappon yamùk kàꞌmannan pe àkoneka kon uya màlà,” teppù.
Asseꞌne màlà yattai tok uya tùpunwe kon nàmàppù màlà molopai tok utàppù yaꞌlà.
Iitàppù màlà miyaiwa molopai asaꞌlon kon tùulon kon echiyakonnon làma, James molopai John tawonnan, Zebedee munkà yamùk yeneppù ya. Tùkanwa kon yau tok wechippù tùkàipùnù kon Zebedee pokonpe tùpunwe kon yaleꞌnattàpàtù pàk. Jesus uya tok kàꞌmappù màlà.
Asseꞌne màlà yattai tok uya kanau molopai tùkàipùnù kon nàmàppù màlà. Molopai tok utàppù Jesus yaꞌlà.
Jesus Uya Eꞌnek Ton Ipittà
utàppù màlà tamùꞌnawàlà Galilee yawàlà, kappon yamùk yenupa pe tok wepilittok itak tau, wakù itekale itepulu pe weꞌnàtok yekale yekama pe, molopai yàꞌlà yekkwa ton nà itepalan ton molopai iteꞌnetù kappon yamùk ipittà pe.
Itekale usetappù màlà tamùꞌnawàlà Syria pon pata yawàlà. Màlàpàk kappon yamùk uya tamùꞌnawàlà eꞌnek ton yalàppù ipyak yàꞌlà yekkwa ton nà palan pàk tùwessan molopai tiꞌninchan kulu. Molopai nàlà àli akkwalù yen yamùk, tùusaꞌmantapàssan, iitokkassak kon nà nepùppù tok uya. Jesus uya tok ipittàppù màlà tamùꞌnawàlà.
Ilinà pe kappon yamùk utàppù màlà yaꞌlà Galilee poi,
pan pata poi, Jerusalem poi, Judea poi, Jordan latoi pon kon pata poi.
uya tukkan kon kappon yamùk yeneppù màlà molopai wùk pona iwenukuppù. Molo iweleutappù. Inenupa ton wepilipùppù màlà iwoi.
Molopai tok yenupa pàk iwepyattàppù.
Ailon Utauchinpantok
mùkyamlo italumayippù pe tùwechi kon tewan kon yau ittunnan. Tok yepulu pe Kaatù wechi màlà!
Tùutauchinpasan mùkyamlo tùusewankonoꞌmasan.
Kaatù uya tok yewan ipittà màlà! mùkyamlo àssàꞌmùnon. Non màlà tok ponalok woton! {PSA 37:11}
Tùutauchinpasan mùkyamlo iwalai ànkuppai kulu tùusekaꞌnonkasan. Kaatù uya tok yewan yaꞌlettà màlà! {PSA 55:1}
Tùutauchinpasan mùkyamlo tùusentuppasan tùulon kon pàk. Kaatù usentuppa màlà tok pàk!
Tùutauchinpasan mùkyamlo esuken tewan kon yau naiꞌnannùk. Kaatù yene tok uya màlà! {PSA 24:3-4}
Tùutauchinpasan mùkyamlo echitonpa pe weꞌnàtok kuꞌnài nan. Kaatù uya tùmunkà pe tok yesatù màlà.
Tùutauchinpasan mùkyamlo talumattàntok yawàlà tùutàsan, Kaatù wettok iꞌche kupù tok uya pàkànsau. Tok yepulu pe Kaatù wechi màlà.
“Tùutauchinpasan amyamlo, kappon yamùk uya àmottùnpa kon yau, atalumattà kon yau molopai yàꞌlà kasa là akaseipa kon yau, masapùla uyaꞌlon kon pe ewechi kon pàk.
Molùk ettàk, atauchinpatàk kon kulu, masapùla eke pe eyepeppù kon man epùn po. Sàlà kasa màlà kappon yamùk uya Kaatù Maimu yenpoikannan talumattàppù mùkyamlo awapiya iwemassak kon,” teppù ya.
Pan Molopai Akkwa
neꞌmayi pe ewechi kon màlà kappon yamùk neꞌmayi pe. Tùse pan uya tùneꞌmayi laꞌchimasak yau yàꞌlà kasa ken ineꞌnek pe iwena tukka. Tapulàsen pe pùla iwenasak màlà, tenuꞌmasen pe iwenasak molopai kappon yamùk nùwasappàtù pe iwechi.
“Wolù weyu pe ewechi kon màlà kappon yamùk weyu pe. Pata yamùsak kawon wùk po màlà yonamù yentaino.
Ànùꞌlà pùla iwechi màlà lanppu pottànài pùsau yokkoik yonantoppe tùuya. Tùse yapon pona làkku inonkanài mùkkàlà, tamùꞌnawàlà tapùi tawon kon weyuttà toppe ya.
Màlà kasa làmaichi tàwà eweyu kon nùlenpamùi kappon yamùk yemlotopo, wakù ton ànkupù kon yentoppe tok uya molopai àkàipùnù kon epùn pon yapulà toppe tok uya,” tukaik.
Jesus Uya Law Pàk Enupantok
molopai Kaatù Maimu yenpoikannan uya enupantok yenuꞌmase uyàssak pe kùsekamatàu. Yenuꞌmase uyàssak pen sàlà, tùse yenukaꞌnùsse.
kulu sàlà, kak molopai non utama ponalà màlà malalon nùkkwà là Law yawon yenuꞌma pen tamùꞌnawolon wenukapù ponalà.
Màlàpàk uchi, ànùꞌlà malalon nà Law yawolon pen, molopai tùulon kon yenupanài tok uya màlà lùppù kuttoppe, yesatù màlà tamùꞌnawolon kon maꞌle itepulu pe weꞌnàtok epùn po yau. Tùse ànùꞌlà Law yawolon, molopai tùulon kon yenupanài imaimu yawàlà tok wettoppe, yesatù eke pe màlà itepulu pe weꞌnàtok epùn po yau.
Tekamayaik àpàkùꞌnokon Pharisee yamùk molopai Law pàk enupannan yentai ikasa lùiwa ewemapù kon pùla ewechi kon yau, itepulu pe weꞌnàtok epùn po yak ewewomù kon pen màlà,” teppù Jesus uya.
Jesus Uya Weꞌnaikantok Pàk Enupantok
auyaꞌnokon màlà kappon yamùk pàk pena ‘Ànùꞌlà kùꞌwàtàu, ànùꞌlà tùtonpa wànài nepù màlà talumattànài yemlotopona,’ tawon,” teppù Jesus uya. {EXO 20:13}
“Tùse sàlàpe tekamayaik àpàkùꞌnokon, ànùꞌlà iweꞌnaikasak tùtonpa pàk nepù màlà talumattànài yemlotopona. Ànùꞌlà tùtonpa yesaꞌnài ‘wakù pen àmàlà!’ tukaik nepù màlà Jew yamùk yepulu ton yemlotopona. Molopai ànùꞌlà tùtonpa yesaꞌnài pakko tukaik wechi màlà apok patassek yawon pe.
Màlàpàk uchi lepantok tùlù pàk ewekkussak kon Kaatù lepatok patassek yau tùse àtonpa uya yàꞌlàlà kussak ewinàkàik ittu auyaꞌnokon yau,
Kaatù lepatok auyaꞌnokon mùnàntàik molo lepatok patassek yau. Wapiya eyeyaꞌnomatok àtonpa uya konekase mùtàtàik echitonpa pe ewemapù kon pa àtonpa kon pokonpe, molopai nen uchi mennappotàik Kaatù yemyak lepantok auyaꞌnokon tùse,” teppù nàlà Jesus uya.
“Eyeyaton uya ayalà kon àkottùmatok yak yau, asseꞌne ikonekatàk kon ipokonpe asantau ewechi kon kùlottau. Wa ewechi kon pùla iwechi yau yattai pùla àtùlù kon ya màlà ittunài yemyak, mùkkàlà uya àtùlù kon màlà aꞌchinài yemyak, molopai patikiꞌchi tak àtùlù kon ya màlà,” teppù ya.
auyaꞌnokon, ‘Ànoppù pen pokonpe kechii,’ tawon. {EXO 20:14}
Tùse sàlàpe tekamayaik àpàkùꞌnokon. Ànùꞌlà nossan yennài molopai iꞌche tùwessen tùponalok pe, wemakuimakassak màlà ipokonpe tewan yau.
Màlàpàk kamik pen winon eyenu uya àkupù kon àli kupù kon pa yau, imokkatàk molopai yenuꞌmatàk! Wakù peiwa iwechi màlà eyesak kon pùkkù yenuꞌma auyaꞌnokon, tamùꞌnawàlà eyesak kon yenuꞌma apok patassek yak yentai lùiwa.
Kamik pen eyemyatù kon uya àkupù kon àli kupù kon pa yau, yattàtàk molopai yenuꞌmatàk! Wakù
peiwa iwechi màlà eyesak kon pùkkù yenuꞌma auyaꞌnokon, tamùꞌnawàlà eyesak kon yenuꞌma tùusàꞌnùssen pen apok patassek yak yentai lùiwa,” teppù Jesus uya.
Iwemaliꞌmasak Kon Weꞌnonkatok Pàk Enupantok (Matthew 19:9; Mark 10:11-12; Luke 16:18)
tùnoppù nonkanài uya màlà inonkatok kaletayi tùlù itemyak,’ tesak nàlà man. {DEU 24:1}
Tùse sàlàpe tekamayaik àpàkùꞌnokon, ànùꞌlà tùnoppù nonkatak tùse ailon pe pùla neken tiwinàkàik iwessak yau. Àli pe nen uchi iwettoppe ikupù ya màlà iwemaliꞌma tuꞌma yau, molopai ipokonpe tùwemaliꞌmasen wemakuima nàlà nen uchi màlà,” teppù Jesus uya.
“Yetappù nàlà auyaꞌnokon man kappon yamùk pàk pena, ‘Ikupù uya màlà,’ tesak auyaꞌnokon yau, mùkuttàik euselupappù kichimyakanmatàu. Molopai, ‘Ikupù uya màlà,’ tesak auyaꞌnokon Kaatù pàk yau, mùkuttàik,” teppù ya nàlà. {LEV 19:12}
“Tùse tekamayaik àpàkùꞌnokon, Ikupù uya kulu màlà kùkatàu, Epùn yesek winà là. Masapùla epùn màlà Kaatù yapon,
wapùla non yesek winà là masapùla non màlà itta yapon. Wapùla Jerusalem yesek winà là masapùla Jerusalem màlà Eke Kin patassek. {PSA 48:2}
Wapùla ikupù uya màlà kùkatàu appai kon tesasse, masapùla tewin nùkkwà là appai kon pùpok matok auyaꞌnokon aimuꞌne wapùla iklùn pe pùla iwechi màlà.
Tùse neken ‘Ewaik’ wapùla ‘Kane,’ mùkatàik. Yàꞌlà tuꞌma là euselupatok kon màlà Ene Makui winàpai iyàssak,” teppù Jesus uya.
Useꞌmantok Pàk Enupantok
auyaꞌnokon man, ‘En yepek pe en molopai à yepek pe à,’ tesak. {EXO 21:24}
Tùse sàlàpe tekamayaik àpàkùꞌnokon. Useꞌma kùkatàu mùkkàlà àli kuꞌnàippù ewinàkàiꞌnokon pàk. Ànùꞌlà uya kamik pen winà eyenpata yai àwànà kon yau tàwà kamik winà nàlà àwànàik.
Molopai ànùꞌlà wechi àkottùmapai yau àpon kon yepoino mokka toppe tùuya yau, tàwà nàlà iwapu yalài tùponalok pe.
Molopai ànùꞌlà uya eyekaꞌnonka kon tùpaikiyi yalà kon pa mei yau, yatàk kon mei lùiwa kulu.
Ànùꞌlà uya yàꞌlàlà yennasak àpàkùꞌnokon yau, mùtùtàik itemyak. Molopai ànùꞌlà wechi yàꞌlàlà anapai yapulà toppe tùuya yau, tàwà nalàik,” teppù ya nàlà.
Eyaton Pùnùnmatok
auyaꞌnokon man, ‘Ayakontalù kon iꞌnùnmatàk kon molopai eyeyaton kon yeyaꞌnomatàk kon,’ tesak ya. {LEV 19:18}
Tùse
tekamayaik àpàkùꞌnokon, eyeyaton kon iꞌnùnmatàk kon. [Wakù ikuttàk kon apaꞌnùssatàiꞌnùk winàkàik molopai tewanma pe àkussaiꞌnùk pàk wakù pe mettàik,] molopai atalumattànnan pona màpùlematàik.
Sàlà kussak auyaꞌnokon yau, àkàipùnù kon epùn pon munkà pe ewena kon màlà. Masapùla tùponalok wei kuꞌnài mùkkàlà iilenpantoppe, àli ton molopai wakù ton weyu pe ekkaichalà, molopai konok yeunoꞌnài iwalai kuꞌnài nan ponalok pe molopai àli kuꞌnài nan ponalok pe.
Àꞌnùnmannan pùnùnma auyaꞌnokon yau, yàꞌlà ken eyepeppù yepolo auyaꞌnokon? Pùlayatta piliꞌnài nan nà mùkyamlo ikuꞌnài nan màlà kasa!
Molopai ewechiyakonnon pàk neken wakù pe naꞌ messan te auyaꞌnokon yau, tùkussen pen kussak naꞌ auyaꞌnokon màlà? Ailon Kaatù ittunnan pen nàlà lànen mùkyamlo ikuꞌnài nan màlà kasa!
Màlàpàk uchi ikasa ettàk kon, ikasa àkàipùnù kon epùn yau naiꞌnùk wechi kasa,” teppù Jesus uya tok pàk. {LEV 19:2}
Wakù Pe Weꞌnàtok Tùulon Kon Pàk
mettàik wakù kupù auyaꞌnokon yau ayupo kùkkuttàu, kappon yamùk uya ànkupù kon yentoppe. Sàlà yamùk kupù auyaꞌnokon ayupo yau, eyepeppù kon yepolo auyaꞌnokon Àkàipùnù kon epùn pon winàpai pen màlà.
Tùse yàꞌlàlà pùn saꞌne kappon pùikattà auyaꞌnokon yau mùkuttàik ewechiyakon nà uya ittu pùla.
Tekalettàik pùla, tùkussen pe iwechi màlà. Molopai Àkàipùnù kon Kaatù amak yai ikupù auya yennài uya eyeꞌma màlà,” teppù Jesus uya.
Wàpùlemantok Pàk Enupantok
kon yau, kappon yamùk uya eyene kon iꞌche kettàu tùusennakasan kasa! Jew yamùk wepilittok itak tau tùweꞌwuluukase àpùlemapaino kon mùkyamlo molopai asanta yena po. Sàlà kuꞌnài nan mùkyamlo tamùꞌnawolon kon uya tentok kon pe. Ailon kulu sàlà, tok uya màlà tamùꞌnawàlà tepeppù kon yepokassak.
Tùse àwàpùlema kon yau, tùkkenan pata yak mùtàtàik, ànùꞌlà uya eyene kon tukaik, molopai tewincha nen uchi àwàpùlema kon pa, mùkkàlà tensen pen pàk. Kaatù Àkàipùnù kon amak yai mùkussatàiꞌnùk yennài uya eyeꞌma kon màlà.
“Àwàpùlema kon yau tukke itesek lùppù pe neken kentaklomatàu, Kaatù ittunnan pen kasa là, tukke tùuselupa kon pàk Kaatù uya teta kon pe yekamannan. {1 KIN 18:26}
Tok kasa kettàu, Kaatù mùkkàlà
àkàipùnù kon molopai iꞌche ewettok kon ittunài mùkkàlà tùpàk yenna auyaꞌnokon wapiya.
“Sàlà kasaichi màpùlematàik, ‘Ina Kàipùnù epùn pon, tàwà wakù eyesek tùnamasen pe nechii.
Tàwà itepulu pe ewettok nùyàpùi. Tàwà eyeselu nekkupùi sàlà non po, epùn yau naiꞌnùk kasa.
Ina yekyali ke ina ilepakà sàlàpe.
Ina makuyi pàk esentuppakà. Ina winàkàik iwemakuimasak kon pàk nàlà ina nùsentuppayaiꞌnùk kasa.
Ina kùsettùtak amùipantok yak, tùse àli winàpai làkku ina ikukkà. d [Masapùla àponalok màlà itepulu pe weꞌnàtok epùn po, molopai apàikkek, molopai apulàntok tàwàlàlà. Emen.’]
“Masapùla ewinàkàiꞌnokon iwemakuimasak kon pàk eusentuppa kon yau, Àkàipùnù kon epùn pon usentuppa nàlà màlà àpàkùꞌnokon.
Tùse tùulon kon pàk eusentuppa kon pùla iwechi yau, Àkàipùnù kon usentuppa amakuyi kon pàk pen màlà,” teppù Jesus uya.
Tùutaꞌlettàik Pùla Wàpùlemantok
tùutaꞌlettàik pùla ewechi kon yau, iichewankonoꞌmasak pe itenpata kettàu, tùusennakasan kasa. Tùutàsan mùkyamlo iwan pe tùusense, tamùꞌnawolon kon uya kulu tùutaꞌlettàik pùla tùwechi kon yentoppe. Ailon kulu sàlà, tok uya màlà tamùꞌnawàlà tepeppù kon yeposak.
Tùutaꞌlettàik pùla àukoꞌmamù kon yau, eyenpata kon mùkukatàik molopai appai kon mùkalapaimatàik,
kappon yamùk uya àwàpùlema kon tùutaꞌlettàik pùla ittu tukaik. Àkàipùnù kon, tùusensen pen uya neken ittu màlà. Molopai Àkàipùnù kon amak yai mùkussatàiꞌnùk yennài uya, eyepeppù kon ke elepa kon màlà,” teppù Jesus uya.
Epùn Pon Mamin Yamùk
kippilittàu talà non po, ikalanpanài molopai ene yamùk lùkkwà uya imattanùttok yau, molopai amak ton wewontok yonanse yau.
Tùse làkku, epùn po mamin ipilikkà, ikalanpanài molopai ene yamùk lùkkwà uya imattanùttok pen yau, molopai amak ton wewontok yonanse pata pen yau.
Masapùla eyemamin wettok yau, yau nàlà eyewan wechi màlà,” teppù Jesus uya.
d 6:13 Àli wapùla Makui te ya pe iwechi.
Esak Weyu
màlà lanppu walai esak pona. Wakù pe eyenu kon wechi yau tamùꞌnawàlà eyesak kon wechi màlà tùweyu ke.
Tùse eyenu kon wechi àli pe yau, tamùꞌnawàlà eyesak kon wechi màlà ewalupàttau. Màlàpàk akkwa ayauꞌnokon naiꞌnùk wenasak ewalupà pe yau, ewalupà pe kulu iwechi màlà!” teppù tuꞌma Jesus uya.
Kaatù Molopai Mamin Yamùk
kon itepulu yamùk yapyoto pe tùwessen ànùꞌlà pùla iwechi màlà. Yattai pùla tewinan nà wechi itewanma pe, molopai yakon kupù ya tùꞌnùn pe. Wapùla tùusetakkaik pùla iwechi màlà ailon pe tewinan nà pàk molopai yakon yenpàtù ya iꞌnùmla. Eyepulu kon pe asaklàma Kaatù molopai pùlayatta wechi pen màlà.
Masa tolon yamùk yentàk kon. Tùwàppànsan pen, wapùla kùyali piliꞌnài nan itùwùk tak pen. Àkàipùnù epùn pon mùkkàlà tok mainanpanài! Tolon yamùk yentaino kon nùiwa pen ken naꞌ uchi amyamlo?
Ànùk ken àklottauꞌnokon naiꞌnùk usemokka kusan peiwa, e màlà pàk tùutaimelunpa winà ànùk wechi wa?
“Molopai yàꞌlà pe ken iwechi pàk utaimelunpan pon pàk? Masa yuk yùpùlù yamùk yentàk kon. Tùweꞌwotokomasan pen, wapùla tùpon kon konekannan pen.
Tùse tekamayaik àpàkùꞌnokon Solomon nà wepontàppù wakù pe tewin nà yuk yùpùlù kasa pen màlà, tukke lànen temamin ke iwechi tùse.
Kaatù mùkkàlà wanak pontànài, wanak nulà naiꞌnùk sàlàpe, ipla naiꞌnùk ewanawà, tùpottàsen apok ke. Màlà yamùk yentai ken naꞌ uchi àpontà kon ya pen kulu? Attuꞌmùla kulu ailon tetok auyaꞌnokon man!
Màlàpàk uchi kataimelunpatàu, ‘Yàꞌlà napù uya saꞌ uchi ko, wapùla yàꞌlà inchi uya, wapùla yàꞌlà yau là wechi?’ tukaik.
Sàlà yamùk màlà ailon Kaatù ittunnan pen utaimelunpatok ipàk. Àkàipùnù epùn pon mùkkàlà iꞌche saꞌne ewettok ittunài,” teppù Jesus uya.
“Tùse wapiya làkku itepulu pe iwettok yemyak ettùtàk kon, molopai tamùꞌnawàlà iꞌche iwettok kasa molopai tamùꞌnawolon sàlà yamùk tùlù ya màlà eyemyakùꞌnokon.
Màlàpàk uchi kataimelunpatàu ewanawolok pàk.
e 6:27 Usemokka kusan peiwa wapùla iwemapù tachin peiwa te ya pe iwechi.
Masapùla tiyiwalà utaimelunpantok ipàk yesak pe iwechi màlà. Màlàpàk wei kaichalà utaimelunpantok wechi màlà molo,” teppù nàlà Jesus uya.
Tùulon Pàk Suwa Messaik Tetok
messaik kùkai tùulon kon pàk, watawon pe ewechi yau àpàk nàlà wate màlà.
Masapùla suwa messaik tesak auya tùulon kon pàk yau, màlà kasa làma àpàk wate màlà, molopai yàꞌlàlà ànkupùppù kon tùulon kon winàkàik wekkupù màlà ewinàkàiꞌnokon.
Yàꞌlà pe ken uchi iwechi pàk àtonpa kon yenu yawon elekkwà amulu yennài nan amyamlo, eke pùlanka eyenu kon yawon tense pùla?
Atta ken uchi àtonpa kon pàk, ‘Masa pùlanka yamuluyi eyenu yapai tùmokkaiꞌche,’ te auyaꞌnokon, eke pùlanka wechi eyenu kon yau tùse?
Tùwetapansen àmàlà! Eke pùlanka imokkakà eyenu yapai wapiya, molopai nen uchi malalon pùlanka yamuluyi àtonpa kon yenu yawon yene auyaꞌnokon màlà wakù pe molopai imokka auyaꞌnokon,” teppù Jesus uya.
“Wakù pe esuken naiꞌnùk kùttùtàu aꞌa yamùk yemyak. Epekkek akassuluyi kon pearl yamùk kùsenuꞌmatàu puuluku yamùk yemlotopona. Masapùla tok uya neken màlà iwasappàtù, molopai tok welattà nen uchi màlà akalapàsse,” teppù ya nàlà.
Yennakà, Iwakà Molopai Manatta Iwàkà
molopai yepolo auya màlà. Iwakà, molopai yepolo auya màlà. Manatta iwàkà, molopai iitakkoka màlà eyemyak.
Masapùla yen na nài pe naiꞌnùk ànùꞌlà, uya yepolo màlà molopai iwa nài uya yepolo, molopai manatta yakkoka màlà manatta wànài yemyak.
Iꞌnai, àklottauꞌnokon naiꞌnùk uya ken, pùlomù pusak yenna tùmu uya pe iwechi yau, tàk ke ilepa?
Wapùla, molok yenna ya yau àkài ke naꞌ ilepa ya?
Àli pe là echiiꞌmaꞌnokon wakù ton tùlù auyaꞌnokon àmunkà kon yemyak ittunnan amyamlo. Màlà yentai nen uchi Àkàipùnù kon epùn pon uya màlà mùkyamlo, yennannan pe naiꞌnannùk lepa wakù ton ke!
“Ewinàkàik ikupù iꞌche ewettok kon mùkuttàik tùulon kon winàkàik. Sàlàichi màlà Law molopai Kaatù Maimu yenpoikannan uya enupantok,” teppù Jesus uya.
Ettakkù Manatta
kon ettakkù manatta yai, masapùla awenek màlà manatta molopai eke màlà asanta mattantok yak anài, molopai tukkan kon
mùkyamlo itawà tùutàsan.
Tùse ettakkù manatta molopai elekkwà asanta màlà wemaꞌnàtok yak anài, molopai tukkan kon pen uya yepolo màlà,” teppù Jesus uya.
ettàk kon, ailon pen itekale yenpoikannan pàk. Tok uyàpù màlà apyakùꞌnokon kaalinilu kasa là tok usene màlà polopo, tùse àsà ton kamo yamùk kasa tok wechi màlà.
Tok ittu auyaꞌnokon màlà tok nùkupù winà. Àmàꞌnà peichi itek wechi poi grape pàikannan kappon yamùk, wapùla kalalaik naꞌ itek màlà fig pe tùwepetasen?
Màlà kasa nulànan molopai meluntà yei màlà wakù pe tùwessen itepelu, tùse italumayippù yei wepeta màlà àli pe.
Nulànan yei wepeta àli pe pen màlà, molopai italumayippù yei wepeta wakù pe pen.
Yei wakù pe tùwepetasen pen màlà tattàsen molopai apok yak tenuꞌmasen.
Màlàpàk uchi iwalai pen itekale yenpoikannan ittu auyaꞌnokon màlà tok nùkupù winà,” teppù ya nàlà.
Eyittusak Uya Pùla Man
là ‘Uyepulu, Uyepulu,’ tukaik uyesaꞌnài nan kappon yamùk, wewomù Itepulu pe weꞌnàtok epùn po yak pen mà màlà tà, tùse Ukàipùnù epùn pon wettok iꞌche kuꞌnài nan neken wewomù màlà.
Iweyu uyàssak yau, tukkan kon uya upàk, ‘Uyepulu, Uyepulu! Kaatù Maimu yenpoikappù ku ina uya tà eyesek yau, tukke àli akkwalù yamùk yenpakkappù ina uya eyesek yau, molopai tensan yekkwa ton pen kupùppù ina uya!’ te màlà.
Màlàyau nen uchi tok pàk, ‘Eyittusak kon uya pùla man. Uwinàpai itàtàk kon àli kuꞌnài nan amyamlo!’ te uya màlà,” teppù Jesus uya.
Asaꞌlon Kon Tapùi Yamùnnan
uchi, sàlà yamùk umaimu yetannan molopai yawàlà tùwessan ànùkyan nà wechi màlà pukkek kàyik tàk po tùwùk yamùnàippù kasa.
Konok utappù pùlù pe, tuna uꞌmappù, molopai assetun utasseꞌnùmùppù meluntà pe tapùi pona. Tùse iwekkawaiꞌmappù pen màlà, masapùla tàk po yamùsak pàk.
Tùse sàlà yamùk umaimu yetannan molopai yawàlà tùwessan pen wechi màlà pakko kàyik wàssàk po tùwùk yamùnàippù kasa.
Konok utappù pùlù pe, molopai tuna uꞌmappù molopai assetun utasseꞌnùmùppù meluntà pe tapùi pona, molopai tapùi wekkawaiꞌmappù. Àsà pe kulu iwekkawaiꞌmappù màlà!” teppù Jesus uya.
wenukapùppù màlà sàlà yamùk pàk tùuselupa pàk, molopai tukkan kon kappon yamùk usenumenkasak kulu wechippù màlà enupantok ya pàk.
Masapùla tok yenupappù ya màlà tapàikketù ke molopai tiꞌcha yamùk Law pàk enupannan kasa pùla.
Àsà Kulu Ipippà Uchipittà
wuttàppù màlà wùk poi, màlàyau tukkan kon kappon yamùk utàppù yaꞌlà.
Màlàyau àsà kulu pippà yepalan pokon uyàpùppù màlà ipyak, teseꞌmuyok iwenappù itemlotopo, molopai, “Uyepulu, uyipittàpai ewechi yau, uyipittà auya,” teppù ya.
Jesus uya temyatù yenkappù iwinàkàik molopai yappàtùppù ya. “Eyipittàpai wessaik. Wakù peichi enakà,” tukaik yeikuppù ya. Tewinanpa màlà yattai àsà kulu ipippà wenappù wakù pe.
Màlàyau Jesus uya ipàk, “Ànùꞌlà pàk kùsekamai, tùse tossalà paatele piyak itàkà eyentoppe ya. Molopai Moses nekamappù lùppù àntùlù pe itùta euchipittàsak yekama pe nen uchi tamùꞌnawolon kon pàk,” teppù.
Soicha Yamùk Yepulu Yapyoto Uchipittàppù
welepansak pata Capernaum pona yau, Rome pon soicha yamùk yesak uya iwakkàtùppù molopai Jesus pawanattàppù ya tùpùikattà toppe ya.
“Uyepulu, uyapyoto saꞌ eꞌnek pe man iitokkassak pata po. Molopai ipla kulu nùtaimelunpayan,” tukaik.
“Utà màlà ipittàse,” teppù Jesus uya ipàk.
“Kane tàwà, Uyepulu, uyùwùk tak àuyàpù pa wakù pen iulà, italumayippù tàwà. Eselupakà neken molopai uyapyoto wena màlà pàliꞌyau,” teppù ya Jesus pàk.
“Iulà nàlà mùkkàlà eke ton yapàikketù yokkoik itùsak lùppù, molopai soicha yamùk molo man uyoꞌnon kon. Pùsà yapyontànài iulà, ‘Itàkà!’ tukaik, molopai tùutàsen mùkkàlà. Mùklà pàk, ‘Àikkà!’ tawon iulà, molopai tùuyàssen mùkkàlà. Molopai uyapyoto pàk, ‘Sà ikukkà,’ tawon iulà, molopai ikuꞌnài mùkkàlà,” teppù ya Jesus pàk.
Jesus usenumenkasak wechippù màlà sàlà yetasak tùuya yau, molopai taꞌlon kon pàk, “Ailon kulu sàlà, sàlà yekkwa là ailon tetok yensak uya pùla man ànùꞌlà yau Israel po.
Tùse mùkyamlo itepulu pe weꞌnàtok epùn po yau tùwessan yek pan kon yenuꞌma màlà ewalupàttak polopona, molo tok kalawù màlà molopai tùyà kon kàlàlàiꞌma tok uya,”
teppù Jesus uya.
Molopai Jesus uya soicha yamùk yesak pàk, “Emeikkà, molopai ailon mùkayaiꞌnùk wekkupù màlà àponalok pe,” teppù. Molopai itapyoto uchipittàppù, màlà yattai kulu.
Jesus Uya Tukkan Kon Ipittà
utàppù màlà Peter yùwùk tak, molopai molo itewoppù wechi eꞌnek pe tekkwek po yeneppù ya, iwàkkàmiꞌmasak.
Jesus uya itemyatù yappàtùppù màlà, màlàyau iwàkkàmiꞌmakapùppù. Molopai iweꞌwuluukappù, tok yeipa konekappù ya.
Pata ukoꞌmansak yau, kappon yamùk uya tukkan kon àli akkwalù yamùk yen ton nepùppù Jesus piyak. Àli akkwalù yamùk yenpakkappù ya màlà tùmaimu ke molopai tamùꞌnawolon kon eꞌnek ton ipittàppù ya.
Sàlà kupùppù ya màlà Kaatù Maimu yenpoikanài Isaiah uselupappù kasa iwekkuttoppe. “Mùkkàlà uya ina yeꞌnetù yanùmùppù molopai ina yepalan yalàppù ya màlà,” teppù ya kasa. {ISA 53:4}
Jesus Yaꞌlon Pe Weꞌnà Yeselu
uya tukke kappon yamùk yensak tùuya tùwoi yau, tuna latoi pona tùutàtok kon pe yekamappù taꞌlon kon pàk.
Law pàk enupanài uyàpùppù màlà Jesus piyak, “Enupanài, ayaꞌlà utà màlà iꞌnailà là àutà yau,” teppù ya.
Jesus uya yeikuppù, “Maikan yamùk mùkyamlo teuta kenan kon, molopai tolon yamùk mùkyamlo tùpon kenan kon, tùse Kàyik Mumu mùkkàlà iwàlàkkattok patassek pùn,” tukaik.
Tùulon yaꞌlon kon tonpa uya, “Uyepulu, masa wapiya utàiꞌche ukàipùnù wuꞌnattàse,” teppù.
“Uyaꞌlà àikkà, tàwà iweliꞌchak kon tàkàpù kon wuꞌnattài,” tukaik Jesus uya yeikuppù.
Jesus Uya Meluntà Assetun Yeleutanùpù
wenukuppù màlà kanau yak, molopai inenupa ton utàppù yaꞌlà.
Màlà pe là àsà pe assetun utasseꞌnùmùppù màlà tuna po, molopai chipaꞌchipa uya kanau waputtàppù. Tùse Jesus weꞌnùnsak wechippù màlà.
Inenupa ton utàppù màlà ipyak molopai yenpakappù tok uya. “Ina ipùikattàkà, ina Yepulu! Mattan pe man!” teppù tok uya Jesus pàk.
“Yàꞌlà peichi iwechi pàk ewettalipasak kon màlà? Attuꞌmùla kulu ailon tetok auyaꞌnokon man!” tukaik Jesus uya yeikuppù. Màlàyau iweꞌwuluukappù, assetun molopai chipaꞌchipa weleuta toppe ikupùppù ya, molopai
màlà yamùk wàttùꞌnàppù.
Tamùꞌnawolon kon usenumenkasak wechippù màlà. “Yàꞌlà yekkwa là ken uchi pùsàlà kàyik? Assetun nà molopai chipaꞌchipa là wettok imaimu yawàlà!” teppù tok uya.
Asaꞌlon Kon Àli Akkwalù Yen
uyàpùppù màlà Gadara pona pata tuna latoi winon yak, molopai asaꞌlon kon kàyik yamùk uluwaik yamùk yapai iwepakkasak kon uya iwakkàtùppù màlà. Pùsamlo kàyik yamùk yau àli akkwalù yamùk wechippù màlà, molopai àsà pe tok wechippù, màlàpàk ànùꞌlà utà màlà asanta tawà yeselùkek pùla iwechippù.
Asseꞌne kulu tok wentaimeppù, “Yàꞌlà pe ina wechi iꞌche messan, Kaatù Mumu? Ina talumattàse naꞌ àuyàssak màlà ina weyu wapiya?” tukaik.
Mei kulu pùla tukkan kon puuluku yamùk wechippù màlà tùutaꞌlettà kon pàk.
Àli akkwalù yamùk uya Jesus pawanattàppù màlà, “Ina yenpakka auya yau, ina yeunokkà puuluku yamùk yak,” tukaik.
“Itàtàk kon,” teppù Jesus uya. Màlàpàk tok utàppù molopai tok wewomùppù puuluku yamùk yak. Tamùꞌnawàlà puuluku yamùk utàppù aitun pe aiko yai tuna kak molopai tok unalàppù.
Puuluku yamùk mainanpannan nùssan utàppù màlà aitun pe pata pona, molo tok uya màlà tamùꞌnawàlà ipantomù lùppù yekamappù, molopai nàlà mùkyamlo kàyik yamùk àli akkwalù wechippù yau lùssan nà pantomù.
Màlàpàk tamùꞌnawolon kon màlà pata yawon kon utàppù Jesus wakkàsse. Molopai yensak tùuyaꞌnokon yau Jesus pawanattàppù tok uya tùpata kon nàntoppe ya.
wenukuppù màlà kanau yak, molopai iwuklàtùppù ilatoi pona molopai iyàpùppù tùpata yak.
Molo kàyik yamùk uya iitokkassak kàyik nepùppù màlà, aittoupe itekkwek po. Jesus uya eke pe ailon tetok tok uya wechi yeneppù màlà, molopai iitokkassak kàyik pàk, “Emeluntàtakà, Umu! Amakuyi pàk usentuppansak man,” teppù.
Màlàyau Law pàk enupannan tonpa yamùk uya tùklottauꞌnokon, “Pùsàlà kàyik nùselupayan Kaatù winàkàik!” teppù.
Jesus uya tok usenumenkatok ittuppù màlà molopai, “Yàꞌlà peichi iwechi pàk àli pe eusenumenka kon màlà eyewan kon yau?” tukaik tok yekamappoppù ya.
“Saꞌman pe maꞌle ken naꞌ, ‘Amakuyi pàk usentuppansak man,’ te nai, wapùla kaꞌ, ‘Eꞌwuluukakà molopai asakà,’ te làkku lù?
Kàyik Mumu wechi iwemakuimasak pàk usentuppantok yapàikketù yesak pe non po ittu kon pa ‘Eꞌwuluukakà, eyekkwek yanùnkà molopai emeikkà!’ te uya sàlà iitokkassak pàk,” teppù Jesus uya.
Kàyik weꞌwuluukappù màlà molopai
iwemeikuppù.
Yensak tùuyaꞌnokon yau, kappon yamùk wettalipappù màlà, molopai Kaatù yapulàppù tok uya kappon yamùk yemyak sàlà yekkwa apàikkek tùlù ya pàk.
Jesus Uya Matthew Kàꞌma
uya màlà pata nàmàppù, molopai tùutà yau pùlayatta piliꞌnài Matthew itesek yeneppù ya, tùweꞌwotokomatok patassek yau iwechi. “Uyaꞌlà àikkà,” teppù ya ipàk. Màlàyau Matthew weꞌwuluukappù molopai yaꞌlà iitàppù.
Jesus utaꞌlettà itùwùk tau tùse, tukkan kon pùlayatta piliꞌnài nan molopai àli kuꞌnài nan uyàpùppù, Jesus molopai inenupa ton pokonpe tok utaꞌlettàppù.
Pharisee yamùk tonpa yamùk uya sàlà yeneppù màlà, molopai Jesus nenupa ton yekamappoppù tok uya, “Yàꞌlà peichi iwechi pàk etiꞌchayi kon utaꞌlettà màlà pùlayatta piliꞌnài nan molopai àli kuꞌnài nan pokonpe?” tukaik.
Jesus uya tok yetappù màlà molopai tok yeikuppù ya, “Pàliꞌyawon kon nà kappon yamùk wechi ipittànài iꞌche pen màlà, tùse eꞌnek pe neken tùwessan wechi iꞌche.
Itàtàk kon uchi molopai sàlà Kaatù Maimu nekama pàk esenupatàk kon, ‘Usentuppantok iꞌchelok iulà kamo tùlù tùpottàsen pe iꞌchelok pen.’ {HOS 6:6} Masapùla wakù ton nà tùnamasan kappon yamùk kàꞌmase uyàssak pen sàlà, tùse àli kuꞌnài nan làkku kàꞌmaik uyàssak,” tukaik.
Tùutaꞌlettàik Pùla Weꞌnàtok
John Enpataukanài nenupa ton uyàpùppù Jesus piyak, molopai tok uya yekamappoppù, “Yàꞌlà pe ken iwechi pàk ina molopai Pharisee yamùk tùutaꞌlettàik pùla tùwessan tùulon yattaiꞌne tùse enenupa ton tùutaꞌlettàik pùla tùwessan pen kulu?” tukaik.
Jesus uya yeikuppù, “Tùwemaliꞌmasan nùkàꞌmassan utaꞌlettàtok wechi ken naꞌ pokoi pe emaꞌnon tayappù woton wechi molo tùpyauꞌnokon tùse pe mekamayatàu? Kane! Tùse pata weyu uyàpù màlà tok winàpai tùwemaliꞌmasen kàyik mokkatok yattai, molopai nen uchi tok wechi màlà tùutaꞌlettàik pùla.
“Pon poippà paꞌchiꞌma emennak kuyalikku pùkkù lùppù ke ànùꞌlà uya pen màlà. Masapùla màlà yekkwa ke ipaꞌchiꞌmasak màlà pon poippà poi tùwekalakasen molopai eke peiwa yeutattànài.
Wapùla emennak wain yemaika yapulàsak lùppù iten yak ànùꞌlà uya pen màlà. Ikussak ya yau, iten weꞌmo màlà molopai nen uchi emennak wain wekkwamù, molopai iten umatta. Tùse làkku emennak wain temaikasen emennak iten yak, molopai asaklàma wakù pe màlà yamùk wechi màlà.”
Nossan Jesus Pon Yapàꞌnàippù
te Jesus uya tok pàk tùse, Jew yamùk wepilittok itak yesak uyàpùppù màlà Jesus piyak, teseꞌmuyok iwenappù itemlotopo molopai ipàk, “Uyenchi nelippàssan, tùse àikkà eyemyatù inonkatanikkà ipona molopai nulà iwena màlà,” teppù ya.
Màlàpàk Jesus weꞌwuluukappù, yaꞌlà iitàppù molopai inenupa ton utàppù yaꞌlà.
Màlà yattai nossan àsà pe tùumùnta pàk iwessak
pe kiliꞌchimoꞌchi, uyàpùppù màlà Jesus mùpoi winà molopai ipon yepi yappàtùppù ya.
Tiyiwalà, “Ipon neken nà yappàssak uya yau uchipittà,” teppù ya.
Jesus welattàppù molopai yeneppù ya, molopai, “Emeluntàtakà, uyenchi! Ailon tetok auya uya eyipittàsak man,” teppù ya ipàk. Màlà yattai nossan uchipittàppù màlà.
Jesus wewonsak itepulu yùwùk tak yau. Wai tàulùnpannan yeneppù ya màlà, molopai tùusewankonoꞌmasan wentaimepàtù.
“Epakkatàk kon! Uliꞌchan weliꞌchak pen màlà, tùse iweꞌnùnsak neken!” teppù ya. Tùse tok wàklàppù Jesus pàk.
Sàlà pantomù yekalùnpappù màlà tamùꞌnawàlà màlà pata yawàlà.
Asaꞌlon Kon Enpùnon Uchipittà
uya màlà pata nàmàppù màlà, molopai iità tùse asaꞌlon kon enpùnon kàyik yamùk uya iwenaimappù, “Ina pàk esentuppakà David Mumu!” tukaik tok wentaimeppù.
Molopai Jesus utàsak tapùi tak yau, asaꞌlon kon enpùnon uyàpùppù ipyak, molopai tok yekamappoppù ya, “Ikupù uya yeselùkek naꞌ iwechi pàk ailon mùkayatàu?” tukaik. “Ewaik, ina yepulu,” tukaik tok uya yeikuppù.
Màlàyau Jesus uya tok yenu yappàtùppù molopai tok pàk, “Tàwàichi nekkupùi ailon teppù auyaꞌnokon kasa!” teppù.
Molopai tok yenu utakkokappù màlà. Jesus uya meluntà pe, “Ànùꞌlà pàk sàlà kùsekamatàu!” teppù.
Tùse tok utàppù molopai Jesus nùkupùppù lùppù yekamappù tok uya tamùꞌnawàlà màlà pata yawàlà.
Jesus Uya Tùuselupasen Pen Kàyik Ipittàppù
utà tùse tùulon kon kappon yamùk uya kàyik nepùppù màlà Jesus piyak. Tùuselupasen pen, masapùla àli akkwalù wechi yau pàk.
Àli akkwalù yenpakkasak ya pe, kàyik uselupappù nen uchi màlà. Tamùꞌnawolon kon usenumenkasak wechippù. “Sàlà yekkwa là yensaꞌnokon pùla man Israel yau,” teppù tok uya.
Tùse Pharisee yamùk uya, “Àli akkwalù yamùk yepulu uya màlà ilepa meluntà ke tok yenpakka toppe ya,” teppù.
Jesus Usentuppa Kappon Yamùk Pàk
yattai Jesus utàppù màlà tamùꞌnawàlà eke pata molopai echikili ton pata yamùk kaklanpa pe. Kappon yamùk yenupappù ya tok wepilittok itak tau, wakù itekale itepulu pe weꞌnàtok yekale yekamappù ya tok pàk, molopai kappon yamùk ipittàppù ya, yàꞌlà yekkwa là palan molopai tok yeꞌnetù yapai.
Ilinà kappon yamùk yene tùuya yau, Jesus usentuppappù tok pàk, masapùla tok utaimelunpasak molopai ipùikattànài pùla tok wechi pàk, kaalinilu yamùk itesak pùnon kasa.
Màlàpàk taꞌlon kon pàk, “Eke pe kulu tipiliꞌchen man, tùse tukke pùla ipiliꞌnài nan man.
Tipiliꞌchen yesak ipawanattàtàk kon tukkeiwa ipiliꞌnài nan yeunottoppe ya,” teppù ya.
Jesus Uya
Pan Kon Yeunoko
uya
pan kon tùnenupa ton kàꞌmappù màlà tùpyak. Molopai tok lepappù ya meluntà ke, àli ton akkwalù yamùk yenpakka toppe tok uya, molopai yàꞌlà yekkwa là palan molopai eꞌnek ipittà toppe tok uya.
Sàlà yamùk uchi màlà teunossan yesek. Wapiyalok mùkkàlà Simon, Peter itesek, molopai itonpa Andrew, James molopai yakon John, Zebedee munkà yamùk,
Philip molopai Bartholomew, Thomas molopai Matthew pùlayatta piliꞌnài, James, Alphaeus mumu, molopai Thaddaeus,
Simon, Zealot molopai Judas Iscariot, Jesus yeimipponài.
12 Pan Kon Teunossan Nùkupù
uya pùsamlo
pan kon yeunokoppù màlà suwa tukaik tok tùpanamase. “Kùtàtàu tùulon kon kappon yamùk, Jew yamùk pen pata yak wapùla Samaria pon kon pata yak.
Tùse làkku itàtàk kon iitassak kon kaalinilu yamùk walainon Israel pon kon piyak.
Àutà kon pe, ‘Itepulu pe weꞌnàtok epùn po wechi mei pùla,’ mekamatàik,” teppù Jesus uya.
“Eꞌnek ton mipittàtàik, iweliꞌchak kon mùwuluukatàik, àsà kulu pippà yepalan pokon kon mipittàtàik, molopai àli ton akkwalù yamùk menpakkatàik. Teꞌmase pùla yeposak auyaꞌnokon man, màlàpàk meꞌlepatàik teꞌmaik pùla.
Paiki kùsatàu àutà kon yau, wapùla asaꞌlà pon kùsatàu, wapùla pùtassa wapùla tekessen. Tùweꞌwotokomasen mùkkàlà tùlepasen yek.
“Pata pona àutàsak kon yau, ànùꞌlà tùpyau àkuꞌnàiꞌnokon yek mùwatàik, molopai ipyau mettàik màlà pata nàmà auyaꞌnokon ponalà.
Tapùi tak ewewomù kon yau, ‘Echitonpa pe weꞌnàtok wechi apyauꞌnokon màlà,’ mùkatàik.
Kappon yamùk màlà tapùi tawon kon uya ayanùmù kon yau,
tàwà echitonpa pe weꞌnàtok tok piyau nechii, tùse ayanùmù kon tok uya pùla iwechi yau, tàwà echitonpa pe weꞌnàtok nennappoi apyakùꞌnokon,” teppù Jesus uya.
“Molopai kappon yamùk tùwùk kon tawon kon, wapùla pata uya ayanùmù kon pùla iwechi yau, wapùla eyeta tok uya pùla iwechi yau, màlà pata mùnàntàik molopai non mùtuꞌmetàik atta kon poi.
Ailon kulu sàlà, Ittuntok Weyu yattai Kaatù usentuppa màlà eke peiwa Sodom molopai Gomorrah pon kon pàk, màlà pata yawon kon kappon yamùk pàk tùusentuppa yentai!” teppù Jesus uya.
Tùuyàssen Talumattàntok
kon! Kaalinilu yamùk kasa eyeunoko kon uya sàlà tukkan kon àsà ton kamo yamùk kùlottak. Pukkek peichi mettàik àkài yamùk kasa molopai àli pùnon wakokkwa yamùk kasa.
Enpen mentàik, masapùla kappon yamùk wechi màlà molo ayaꞌchi kon woton molopai ayalà kon woton potolù yamùk yemlotopona, molopai tok uya eyippoppàtù kon màlà tùwepilittok kon itak tau.
Upàkànsau enepù kon màlà kin yamùk molopai kopùna yamùk yemlotopona, wakù itekale yekama kon pa tùpàkùꞌnokon molopai tùulon kon Jew yamùk pen pàk.
Tok uya enessak kon eyittutok kon pe yau, yàꞌlà te uya lùssaꞌ uchi sàlà ko tukaik kataimelunpatàu wapùla yàꞌlà kasa uselupa kùkatàu. Iweyu uyàssak yau, euselupatok woton ke elepa kon màlà.
Masapùla euselupatok wechi màlà àmàlà pe pùla. Àkàipùnù kon Yakkwalù winàpai iyàpù màlà, ayaiꞌnokon iichelupa,” teppù Jesus uya.
“Takon yeimippo màlà ilui uya iwàtoppe, molopai ikàipùnù uya tùmunkà yeimippo, mule yamùk uya tùsan kon molopai tùkàipùnù kon yentaika màlà molopai tok tùlù tok uya tok wàtoppe.
Tamùꞌnawolon kon uya eyeyaꞌnoma kon màlà upàkànsau. Tùse mùkkàlà ailon pe tùwessen iwenukapù tepose wepùikattà màlà,” teppù Jesus uya.
“Molopai atalumattà kon tok uya tewinan pata yau yattai mepetàik tùulon pata yak. Ailon kulu sàlà, tamùꞌnawolon pata yamùk Israel yawolon kon yaletùkka auyaꞌnokon pen màlà, Kàyik Mumu uyàpù wapiya.
“Tenupasen mùkkàlà titiꞌchayi yentaino là pen. Apyoto mùkkàlà tepotolù yentaino là pen.
Eichilà mà iwechi màlà tenupasen wechi tenupanài kasa yau tà molopai apyoto wechi tepotolù kasa yau. Tapùi yesak wechi Beelzebul pe yau màlà yentai nen uchi itùwùk tawon kon wechi màlà!” teppù ya.
Mùkkàlà Ipàk Usenalippantok
yamùk pàk kesenalippatàu. Yàꞌlàlà iwaputtàsak naiꞌnùk wapukka màlà, molopai tamùꞌnawolon tonantau naiꞌnùk ittu màlà.
tekamayaiꞌnùk mekamatàik weinai, molopai enetappù kon amak yai, mekamatàik tapùi ipu poi.
Kesenalippatàu mùkyamlo esak wànnan tùse akkwalù wànnan pen pàk. Tùse làkku esenalippatàk kon, mùkkàlà asaklàma esak molopai akkwalù mattanùꞌnài apok patassek yau pàk.
Asaꞌlon kon tolon yamùk lùkkwà yeꞌmanài ku màlà tewinan nùkkwà pùlayatta pun tà. Tùse tewin nà tok tonpa wepuka non pona àkàipùnù uya ittu pùla pen màlà.
Molopai appai kon pùpok là ittusak màlà tamùꞌnawàlà.
Màlàpàk uchi kesenalippatàu, epekkek ton kulu amyamlo tukkan kon tolon yamùk lùkkwà yentaino kon!” teppù Jesus uya.
“Ànùꞌlà uponalok pe tùwechi yekamanài ayupo, yekama uya nàlà màlà Ukàipùnù epùn pon yemlotopo, ‘uponalok kon mùkyamlo’ te uya.
Tùse ànùꞌlà uponalok pe tùwechi yekamanài pen ayupo, yekama uya Ukàipùnù epùn pon yemlotopo, ‘uponalok kon pen mùkyamlo’ te uya màlà,” teppù Jesus uya.
“Echitonpa pe weꞌnàtok nessak uya non pona pe kùseka matàu. Echitonpa pe weꞌnàtok nessak uya pen sàlà, tùse kasupala nessak uya.
Uyàssak sàlà ‘àsà pe walawotiꞌchi yamùk wettoppe tùkàipùnù kon winàkàik, àsà pe emaꞌnomiꞌchi wettoppe tùsan kon winàkàik, àsà pe passe pe tùwessan wettoppe tewoppù kon winàkàik.
“Ànùꞌlà tùkàipùnù wapùla tùsan pùnùnmanài uyentai mùkkàlà wechi màlà uponalok yek pe pùla. Ànùꞌlà tùmu wapùla tenchi pùnùnmanài uyentai wechi màlà uponalok yek pe pùla.
Ànùꞌlà tùnalà pulusuk yanùnnài pen molopai uyeꞌmappùtawà tùutàsen pen mùkkàlà uponalok pen.
Ànùꞌlà takkwalù kuꞌnài tùponalok pe uya ilaꞌchima màlà. Ànùꞌlà takkwalù laꞌchimanài upàkànsau uya yepolo màlà,” teppù Jesus uya.
ayanùnnàiꞌnokon uya uyanùmù màlà. Molopai ànùꞌlà uyanùnnài uya mùkkàlà uyeunoꞌnàippù yanùmù màlà.
Ànùꞌlà Kaatù Maimu yenpoikanài yanùnnài, masapùla imaimu yenpoikanài pe iwechi pàk uya màlà mùkkàlà yepeppù yepolo. Molopai ànùꞌlà iꞌche Kaatù wettok kuꞌnài yanùnnài masapùla màlà kasa iwechi pàk uya màlà mùkkàlà yepeppù yepolo.
Ànùꞌlà elekkwà uyaꞌlon kon tonpa woppanàippù iꞌnàkkenan tuna ke tewin nùk kwà là, masapùla uyaꞌlon pe iwechi pàk, ailon kulu sàlà mùkkàlà uya tepeppù laꞌchima pen màlà,” teppù Jesus uya.
Jesus Molopai John Enpataukanài
yamùk enupantok tùlù tùuya
pan kon tùnenupa ton pàk yenukaꞌnùssak tùuya yau, Jesus uya màlà pata nàmàppù molopai iitàppù kappon yamùk yenupase molopai itekale yekamase tok pata yamùk Galilee yawolon kon nà yau.
Patikiꞌchi tau echiiꞌma Christ wotokoyi yekale yetasak tùuya yau, John Enpataukanài uya, tùnenupa ton tonpa yamùk yeunokoppù ipyak.
“Ina pàk yekamakà, àmàlà ken naꞌ mùkkàlà, wapùla kaꞌ tùulon màmuku ina uya màlà lù?” tukaik Jesus yekamappoppù tok uya.
Jesus uya tok yeikuppù, “Ennappotàk kon molopai John pàk metayatàiꞌnùk molopai menyatàiꞌnùk mekamatàik,” tukaik.
“Enpùn pata yenyan. Tùusasen pen nùsayan. Àsà kulu pippà yepalan pokon kon uchipittàsak man. Panattàppan netayan. Molopai iweliꞌchak kon wuluukasak man. Molopai wakù itekale yekama man entuppaꞌno kon pàk.
Tùutauchinpasen mùkkàlà kappon upàk kasei tetok ya pùn,” teppù Jesus uya.
John nenupa ton wennappo tùse Jesus uya tukkan kon kappon yamùk yelupappù màlà ipàk, “Wontaik yak John piyak àutàsak kon yau ken, yàꞌlà yene auyaꞌnokon pàk enpen mettantàu? Wanak wepeima assetun yau?
Yàꞌlà yense ken mùtàtantàu? Kappon wepontàsak kaꞌ wakù pon yak yense lù? Kappon yamùk màlà kasa wakù pe tùwepontàsan mùkyamlo kin patassek yau tùwemassan!
Yekamatàk kon upàk, yàꞌlà yense ken mùtàtantàu? Kaatù Maimu yenpoikanài? Ewaik, àpàkùꞌnokon tekamayaik, Kaatù Maimu yenpoikanài yentaino mentantàu.
Masapùla John mùkkàlà Kaatù Maimu yau iweꞌmenukasak uselupappù ipàk lùppù, ‘Pùsàlàichi mùkkàlà umaimu yekamanài, yeunoko uya màlà awapiya asanta konekase àponalok pe,’ tukaik. {MAL 3:1}
“Ailon kulu sàlà, John Enpataukanài mùkkàlà eke kulu, ànùꞌlà iwemassak lùppù yentaino. Tùse mùkkàlà àssàꞌmùla naiꞌnùk itepulu pe weꞌnàtok epùn po motau wechi màlà itentai.
John uya tekale yekamappù motapai sàlà tepose Itepulu pe weꞌnàtok epùn po wettalumattàsak man àsà ton ke molopai àsà ton kàyik yamùk wechippù imokkaiꞌche man tekaꞌnonkaik. f
Tamùꞌnawolon kon Kaatù Maimu yenpoikannan molopai Law, uselupappù màlà John wechi molo yawàlàꞌne.
Molopai tok nekama itekale yanùmù auyaꞌnokon yau, John mùkkàlà Elijah, tùuyàpù woton.
Yetatàk kon uchi, tùpana ke ewechi kon yau!” teppù Jesus uya.
                           
f 11:12 Wapùla Kaatù wettok itepulu pe yak kappon yamùk wewonsak man masapùla iꞌche kulu tùwechi kon pàk molopai alikyek pe tùwessan uya yeposak man te ya pe iwechi.
kasa ken sàlàpe naiꞌnannùk kappon yamùk wechi te uya? Mule yamùk wenkalu makitti tau kasa tok man. Tok wentaime tùtonpa kon yamùk pàk,
‘Wemaliꞌmansak yelemu tàulùnpai ina àponalok kon pe, tùse amananù kon pùn! Uluwaik tùlù yelemu pàk ina nùselenpai, tùse akalawù kon pùn!’ tukaik,” teppù Jesus uya.
“John uyàpùppù màlà, molopai iitaꞌlettàppù molopai tinchisen inchippù ya pen, molopai tok uya, ‘Àli akkwalù wechi màlà yau,’ teppù.
Kàyik Mumu uyàpùppù, molopai iitaꞌlettàppù molopai tinchisen inchippù ya, màlàyau tamùꞌnawolon kon uya, ‘Eke pe tùutaꞌlettàsen mùkkàlà molopai tùwetùnsen, pùlayatta piliꞌnài nan molopai àli kuꞌnài nan wechiyakon,’ teppù. Pukkek pe weꞌnàtok màlà tùusensen ailon pe inkupù winà,” teppù Jesus uya.
Jesus wepyattàppù màlà kappon yamùk, tensan yekkwa ton pen kupùppù tùuya ipyau lùssan yàulàma pàk, masapùla kappon yamùk molonkonnà welattàsak tùmakuyi kon winàpai pùla iwechi pàk.
“Àsà pe iwechi màlà àpona, Korazin pon kon! Àsà pe nàlà iwechi màlà àpona, Bethsaida pon kon! Masapùla tensan yekkwa ton pen kussak Tyre pon kon molopai Sidon pon kon ponalok pe ayauꞌnokon iwekkussak lùppù wekkussak yau, pena nen sàlà tok wepontàppù eppaino pon chippopàꞌnài yak, molopai ulumlàppà sululukkappù tok uya eppaino tùponaꞌnokon tùmakuyi kon winàpai tùwelattàsak kon yekama pe!
Tùse tekamayaik àpàkùꞌnokon Ittuntok Weyu yattai usentuppantok wechi màlà eke peiwa kappon yamùk Tyre molopai Sidon pon kon pàk, àpàkùꞌnokon usentuppantok yentai!
Amyamlo nen, Capernaum pon kon! Anama kon peichi mekamayatàu? Eyenuꞌma kon màlà iꞌnawon aiko yak! Masapùla tensan yekkwa ton pen ikussak lùppù àklottauꞌnokon kussak Sodom po yau, molo sàlà iwechippù eppaino sàlà tepose!
Tùse tekamayaik àpàkùꞌnokon Ittuntok Weyu yattai usentuppantok wechi màlà eke peiwa Sodom pàk, àpàkùꞌnokon usentuppantok yentai!” teppù Jesus uya.
Àittàk Kon Upyak Àlàkkasse
yattai Jesus uya wateppù, “Ukàipùnù, epùn molopai non yepulu! Tenki ukayaik àpàk. Masapùla pukkek ton molopai iichenupasak kon winàpai ànonamùppù yenpoikasak auya, mule yamùk yemyak pàk.
Ewaik, Ukàipùnù, sàlà kasa ayauchinpanài pe iwekkupù iꞌche ewechippù lùppù sàlà.
“Ukàipùnù uya ulepasak màlà tamùꞌnawolon yàꞌlàlà ke. Ànùꞌlà Imu ittunài pùla iwechi màlà tùse Ikàipùnù neken, molopai ànùꞌlà pùla
iwechi màlà Ikàipùnù ittunài tùse Imu neken, molopai mùkyamlo ipàk Imu wettok enenpoikapai,” teppù ya.
“Upyak àittàk kon, tamùꞌnawàlà amyamlo emeꞌnek lootù yalà pàk iichetakkasak kon, molopai elepa kon uya màlà wàlàkkaꞌnàtok ke.
Uyapyoto pe ettàk kon, molopai uwinàpai esenupatàk kon. Masapùla tùusentuppasen iulà molopai àssàꞌmùn iulà uyeselu yau. Molopai ayakkwalù kon wàlàkkattok yepolo auyaꞌnokon màlà.
Uyapyoto pe weꞌnà màlà saꞌman pen, molopai ulootùyi màlà aꞌwono,” teppù Jesus uya.
Wàlàkkaꞌnàtok Weyu Yepulu
yattai Jesus utàppù màlà paali yek kwa kùlottawà wàlàkkaꞌnàtok weyu yattai. Yaꞌlon kon wapàkkassak wechippù màlà. Màlàpàk tok wessaꞌmolùkappù paali pàika pàk itonpa peꞌne molopai inapùppù tok uya.
Sàlà yensak tùuyaꞌnokon yau, Pharisee yamùk uya Jesus pàk, “Masa yenkà, ina yenupatok yawàlà pùla màlà sàlà kupù wàlàkkaꞌnàtok weyu yattai enenupa ton uya wechi!” teppù.
Jesus uya tok maimu yeikuppù, “David nùkupùppù lùppù ken naꞌ taꞌlon kon pokonpe tùwapàkkassak kon yau yennài nan pen amyamlo?
Iitàppù Kaatù yùwùk tak, molopai Kaatù yemyak itùsak lùppù pùlomù pusak napùppù ya taꞌlon kon pokonpe, Law yawàlà pùla, Kaatù yùwùk tau neken tùweꞌwotokomasan kussak inaꞌnài nan pe tùse,” teppù Jesus uya.
“Wapùla yene ken naꞌ uchi auyaꞌnokon pùn Law yau, wàlàkkaꞌnàtok weyu kaichalà paatele yamùk uya màlà wei ikkwàppàtùppù, tùse àli kussak là tok uya pe iwechippù pen?
Tekamayaik àpàkùꞌnokon, talà man eke lùiwa màlà Kaatù yùwùk yentaino.
Kaatù Maimu màlà, ‘Kamo ipottà toppe itùsak iꞌche pùla wessaik, tùse usentuppantok iꞌche wessaik,’ tawon. Sàlà uya yàꞌlà te ittu auyaꞌnokon yau, kappon yamùk àli ton pen yàulàma auyaꞌnokon pen sàlà eppaino.
Masapùla Kaatù Mumu mùkkàlà Wàlàkkaꞌnàtok yattai yepulu,” teppù Jesus uya.
Kàyik Iwaipùtasak Itemyatù
uya màlà pata nàmàppù molopai iitàppù tok wepilittok itak tak.
Kàyik wechippù màlà molo iwaipùtasak itemyatù. Molo kappon yamùk wechippù màlà àli pe Jesus winàkàik eselupapaino kon. Màlàpàk tok uya yekamappoppù, “Ina yenupatok yawàlà pùla ken naꞌ iwechi màlà Wàlàkkaꞌnàtok yattai ipittàn yau?” tukaik.
Jesus uya yeikuppù, “Yàꞌlà pe ken iwechi àtonpa kon wechi tewin kaalinilu yesak pe molopai iwepukasak iꞌnawon non yakasak yak Wàlàkkaꞌnàtok Weyu yattai yau? Yaꞌchi ken naꞌ auyaꞌnokon molopai imokka auyaꞌnokon pen?
Kappon
nen mùkkàlà kaalinilu yentaino! Màlàpàk uchi, kùyenupatok kon màlà kùkuꞌnàiꞌnokon ànùꞌlà pùikattà toppe Wàlàkkaꞌnàtok Weyu yattai,” tukaik.
Màlàyau nen uchi kàyik pàk, “Eyemyatù yenkakà,” teppù ya. Temyatù yenkappù ya molopai itemyatù uchipittàppù wakù pe ilatoi kasa.
Ittu tùuya pàk, Jesus utàppù màlà pata yapai, molopai tukkan kon kappon yamùk utàppù yaꞌlà. Tamùꞌnawàlà eꞌnek ton ipittàppù ya.
Molopai “Tùse Ànùꞌlà pàk kùyekamatàu,” teppù ya tok pàk.
Sàlà kupùppù ya màlà Kaatù Maimu yenpoikanài Isaiah uselupappù, màlà kasa iwechi màlà tukaik, kasa.
“Pùsàlàichi mùkkàlà uyapyoto unanùmùppù. Uꞌnùn kulu mùkkàlà, utauchinpatok ipàk. Uyakkwalù tùlù uya màlà ipona. Molopai ittuntok uya yekama ya màlà tamùꞌnawolon kon pàk Jew yamùk pen pàk,” tawon.
“Iichàulàma wapùla iwentaime là pen màlà. Ànùꞌlà uya imaimu yeta pen màlà asantau.
Iicheiꞌmesak pàlàu ikkwàtù ya pen màlà, molopai mala lùkkwà tùuyassen lanppu yàꞌnùpù ya pen. Màlà kasa iwechi màlà iwalai wekkuttoppe.
Molopai kappon yamùk Jew yamùk pen uya enpen tùwettok kon tùlù màlà itesek yau,” tawon. {ISA 42:1-4}
Jesus Molopai Beelzebul
kappon yamùk uya kàyik nepùppù Jesus piyak. Enpùla iwechippù molopai iichelupa pùla, masapùla àli akkwalù wechippù yau. Jesus uya kàyik ipittàppù màlà iichelupa toppe molopai pata yentoppe ya.
Tamùꞌnawàlà kappon yamùk usenumenkasak wechippù màlà, Jesus nùkupùppù pàk. “David mumu làichi pùsàlà?” tukaik tok usekamappoppù.
Sàlà yetasak tùuyaꞌnokon yau Pharisee yamùk uya yeikuppù, “Àli akkwalù yamùk yenpakkanài mùkkàlà masapùla tok yepulu Beelzebul uya màlà kuttoppe tùuya meluntà ke tùlepa pàk neken,” tukaik.
Jesus uya tok usenumenkatok ittuppù màlà molopai tok pàk, “Yàꞌlà yekkwa là pata yau tùwemassan kappon yamùk, wepantakasak tùwepantaꞌmatok kon pe, wemattok tachin pe pùla iwechi màlà. Molopai eke pata wapùla tapùi tawon kon wepantakasak tùwepantaꞌmatok kon pe wemapù tamùkke pen màlà.
Settan uya Settan yenpakka yau, iwepantakasak màlà. Yàꞌlà kasa ken itepulu pe iwettok wechi meluntà pe.
Àli akkwalù yamùk yenpakka uya, Beelzebul meluntàlù yai yau. Ànùk winà nen ken ayaꞌlon
kon tok yenpakkannan? Màlàyau mùkyamlo wechi màlà suwa messaik tawonnan pe àpàk!
Tùse Kaatù Yakkwalù yai àli akkwalù yamùk yenpakka Uya yau, Kaatù wettok Itepulu pe uyàssak man apyakùꞌnokon.
“Meluntà kàyik yùwùk tùkkwàsse ànùꞌlà wewontok itemamin yamùk yase pùla iwechi màlà, tùse wapiya neken meluntà kàyik yaulonpàssak tùuya yau ikupù ya màlà. Màlà yattai làkku itùwùk tawon pàk ilapuma ya màlà.
“Ànùꞌlà uponalok pe pùla naiꞌnùk mùkkàlà uyeyaꞌnomanài. Ànùꞌlà upùikattànài pen ipilipù pàk mùkkàlà itaꞌnùꞌnài.
Màlàpàk tekamayaik àpàkùꞌnokon. Kappon yamùk makuyi pàk usentuppan màlà molopai tùweꞌnamaik pùla àli pe tok uselupatok pàk. Tùse ànùꞌlà tùweꞌnamaik pùla àli pe iichelupasak lùppù Wakù Akkwalù winàkàik pàk usentuppan pen màlà.
Ànùꞌlà Kàyik Mumu winàkàik tùuselupasen pàk usentuppan màlà. Tùse ànùꞌlà Wakù Akkwalù winàkàik tùuselupasen pàk usentuppan pen màlà, sàlàpe, wapùla tàwàlàlà,” teppù Jesus uya.
Yei Molopai Itepelu
meluntà yei yesak pe ewechi kon màlà wakù itepelu yepolo kon pa. Italumayippù yei yesak pe ewechi kon yau àli itepelu yepolo auyaꞌnokon màlà, masapùla yei màlà tùttusen itepelu winà.
Àkài yamùk, atta ken uchi wakù pe euselupa kon àli pe echiiꞌmaꞌnokon? Masapùla ewan yawon yekamanài màlà mùta.
Wakù kappon mùkkàlà wakù ton yenpakkanài wakù pe tewan wechi yapai molopai àli kappon mùkkàlà àli ton neꞌnài àli tewan yawon yapai,” teppù Jesus uya.
“Molopai sàlà teka mayaik àpàkùꞌnokon. Ittuntok Weyu yattai tamùꞌnawolon kon uya màlà àli pe tùttuse pùla tùuselupappù kon yekama.
Masapùla amaimuppù kon yapulà màlà eyittutok kon ike pe, wakù pe ewechi yekamanài pe wapùla àli pe ewechi yekamanài pe,” teppù Jesus uya.
Yàꞌlà Ken Ittu Jonah Winà
enupannan Law pàk tonpa yamùk molopai Pharisee yamùk tonpa uya, “Enupanài, tensan yekkwa ton pen kupù auya enenpai ina man ànùk pe là ewechi yekamanài pe,” teppù.
“Àli ton molopai ailon ton pen mùkyamlo tensan yekkwa ton pen kuttoppe yekamapponnan! Ikupù pen màlà tùse Kaatù Maimu yenpoikanài Jonah pàk neken iwekkussak lùppù yekama màlà.
Ittuntok Weyu yattai Nineveh pon
kon wàꞌmùssakka màlà, molopai àli pe tok uselupa àpàkùꞌnokon, masapùla tùwelattàsak kon tùmakuyi kon winàpai pàk Jonah uya itekale yekama yau. Molopai, talà man ekeiwa Jonah yentaino!
Ittuntok Weyu yattai Sheba pon Kuwin wàꞌmùssakka màlà molopai àli pe iichelupa màlà àpàkùꞌnokon, masapùla mei Solomon uya tùpukketù yai enupantok yetase tùutàsak pàk. Molopai, talà man ekeiwa Solomon yentaino!” teppù Jesus uya.
Àli Akkwalù Wennappotok
kappon yapai yau, àli akkwalù utà màlà aꞌmun pata yawàlà tùwàlàkkapù patassek iwa pàk. Yepolo tùuya pùla iwechi yau,
‘Uyùwùk tak wennappo màlà unnàmàppù tak,’ te ya. Tùwelepansak yau tùwùk yepolo ya itawon pùla, yakolokasak molopai wakù pe ikonekasak.
Molopai iità màlà,
pan kon tuꞌma àli akkwalù yamùk nesse taꞌlà, àli ton kulu tentaino kon. Tok uyàpù màlà molopai tok wemapù molo. Màlàyau kappon wechi màlà àli pe kulu wapiya tùwechippù yentai. Sàlà kasaichi iwechi màlà sàlà yattaino kon àli ton kappon yamùk winàkàik,” teppù Jesus uya.
Jesus Yan Molopai Yakonnon
yamùk yelupa pàk lùppù Jesus wechi tùse, ichan molopai yakonnon wechippù polopo satik pe, enelupapai tùwechi kon pàk. [47 Màlàpàk kappon yamùk tonpa uya Jesus pàk, “Masa yenkà, asan molopai ayakonnon molo man polopo molopai eyelupapai tok man,” teppù.]
Jesus uya yeikuppù, “Ànùk mùkkàlà usan? Ànùkyan mùkyamlo uyakonnon?” tukaik.
Màlàyau temyatù yenkappù ya tùnenupa ton winàkàik. Molopai, “Masa yentàk kon, pùsamlo mùkyamlo usan molopai uyakonnon!
Masapùla Ukàipùnù wettok ikupù tùuya iꞌche kuꞌnài mùkkàlà uyakon, uwàlichi, molopai usan,” teppù Jesus uya.
Umà Pànnài Pantomù
wei yattai là Jesus uya tapùi nàmàppù molopai iitàppù palau yena pona. Molo iweleutappù kappon yamùk yenupa toppe tùuya.
Tukke kulu kappon yamùk iwepiliꞌchak kon wechippù màlà. Màlàpàk iwenukuppù kanau yak molopai chichiu pe iwechippù yau, kappon yamùk wechi satik pe tuna yena polo tùse.
Panton yamùk yapulàppù ya màlà tukke tok yelupa tùuya yau. “Tùwàppànsen utàppù tùnpàmà pànse.
Tùnpàmà soloka ya tùse tùulon kon wessolokappù asantawà molopai tolon yamùk uyàpùppù,
inapùppù tok uya.
Tùulon kon wessolokappù tàk pon malalon nùkkwà non pona. Kùyali yenappà wenutappù màlà asseꞌne, masapùla non wechi iꞌnau pùla pàk.
Tùwepakkasak yau wei uya echikili ton kùyali yekkwa yekeꞌnapankappù molopai iwaipùtappù, masapùla iꞌnak iikalatasak pùla iwechi pàk.
Tùulon kon wessolokappù àlittak, màlà usemokkappù kùyali yek pokonpe molopai yeulankappù ya.
Tùse tùulon kon wessolokappù wakù non yak. Iwattappù molopai iwepetappù. Tùulon kon wechippù
pe itepelu, tùulon kon
pe molopai tùulon kon
pe.
Yetatàk kon uchi tùpana ke ewechi kon yau!” teppù Jesus uya.
Panton Yekamatok Ipàkànsau
Jesus nenupa ton uyàpùppù ipyak molopai tok uya yekamappoppù, “Yàꞌlà pe ken iwechi pàk panton yapulànài àmàlà kappon yamùk yelupa auya yau?” tukaik.
“Masapùla kappon yàꞌlàlà yesak lepa màlà eke peiwa, eke peiwa nen uchi itesak pe tùwechi yentai itesak pe iwettoppe. Tùse mùkkàlà yàꞌlà pùla naiꞌnùk winàpai malalon itesak pe iwettok mokka màlà.
Sàlà kasaichi iwechi pàk panton yapulànài iulà tok yelupa uya yau, masapùla ‘Tok uya là yene, tùse tok uya yene pùla iwechi. Molopai tok uya là yeta tùse tok uya yeta pùla. Molopai tok uya ittu pùla iwechi.’
Kaatù Maimu yenpoikanài Isaiah uselupappù màlà kasa iwechi màlà tukaik kasa, ‘Yeta là auyaꞌnokon màlà, tùse ittu auyaꞌnokon pen. Yene là auyaꞌnokon, tùse yene auyaꞌnokon pen.
Masapùla pùsamlo kappon yamùk yewan wenasak saꞌman pe man. Tok pana uya yeta pùla molopai tenu kon yakkosak tok uya. Màlà kasa pùla iwechi yau tenu kon ke tok uya yene eppaino. Tùpana kon ke tok uya yeta. Tok uya ittu tewan kon ke eppaino, molopai tok welattàsak yau, tok ipittà uya,’ tawon,” teppù Jesus uya. {ISA 6:9}
“Amyamlo nen, wakù pe messatàik! Eyenu kon nenyan molopai apana kon netayan.
Ailon kulu sàlà, tukkan kon Kaatù Maimu yenpoikannan molopai wakù ton kappon yamùk wechippù menyatàiꞌnùk enenpai, tùse tok uya yeneppù pen. Molopai metayatàiꞌnùk enetapai tùse tok uya yetappù pen,” teppù Jesus uya.
Jesus Uya Tùwàppànsen Pantomù Nekama Yekama
yetatàk kon molopai Tùwàppànsen pantomù nekama pàk esenupatàk kon.
Mùkyamlo itepulu pe weꞌnàtok yekale yetannan, tùse ittunnan pen wechi màlà tùpànsen kùyali yenappà iwessolokasak lùppù asantak kasa. Ene Makui tùuyàssen molopai ipànsak lùppù tok yewan yau mokkanài.
Tùpànsen iwepukasak lùppù tàk pon non pona, mùkyamlo Kaatù Maimu yetannan molopai yanùnnài nan tùutauchinpaik asseꞌne yeta tùuyaꞌnokon pe.
Tùse iꞌnak tok yak itekale wewomù pen, màlàyau tachin pe tok ukoꞌmamù pen. Ittuntok molopai poniꞌchimantok uyàssak wakù itekale pàkànsau yau, asseꞌne tok weꞌnonka màlà.
Tùpànsen iwepukasak lùppù àlittak màlà mùkyamlo Kaatù Maimu yetannan. Tùse utaimelunpantok sàlà motau wemaꞌnàtok pàk molopai mamin kuttok wakùli wannà pe màlà Kaatù Maimu yeulankanài. Molopai tok wepeta pen.
Molopai ipànsak lùppù wakù non yak mùkyamlo Kaatù Maimu yetannan molopai ittunnan, tùwepetasan mùkyamlo tùulon kon
pe là, tùulon kon
pe, molopai tùulon kon
pe là,” teppù Jesus uya tok pàk.
uya tok pàk tùulon panton yekamappù màlà. “Itepulu pe weꞌnàtok epùn po wechi màlà wakù kùyali yenappà pànnàippù tùꞌmà yau kàyik kasa.
Ewalupàttau kappon yamùk weꞌnùnsak tùse, iteyaton uyàpùppù molopai àlitta pàmàppù ya paali yek kùlottawà molopai iitàppù.
Kùyali yek wattappù molopai iwepeta yattai nen uchi àlitta wattappù nàlà.
Kàyik yapyoto yamùk uyàpùppù màlà ipyak molopai ipàk, ‘Ina yepulu, wakù ku kùyali yenappà mùpàntai àꞌmà yau, iꞌnailàpai ken àlitta uyàssak màlà?’ teppù tok uya.
“ ‘Eyaton uya ikussak màlà,’ tukaik yeikuppù ya. ‘Àlitta kalapàsse naꞌ ina utà iꞌche messan?’ tukaik tok uya yekamappoppù.
‘Kane, masapùla àlitta pilipù auyaꞌnokon tùse kùyali yek yamùk kalapàtù auyaꞌnokon, màlà yamùk pokonpe.
Tàwà kùyali yek molopai àlitta tukaik là nattai tamùkke kùyali pilipù ponalà. Molopai nen uchi kùyali piliꞌnài nan pàk, àlitta ikalapàttàk kon wapiya molopai mùmùttàpàttàik tamonkeꞌne yenuꞌma kon pa apok yak. Molopai nen uchi paali mipilittàik molopai itùwùk tak mùnonkatàik,’ te uya sàlà,” teppù Jesus uya.
Mustard Yenappà Pantomù
uya tok pàk tùulon panton yekamappù, “Kaatù wettok itepulu pe wechi màlà mustard yenappà kappon nalà molopai tùꞌmà yau inpàmà
kasa. Elekkwà kulu tamùꞌnawolon kùyali yenappà maꞌlan, tùse iwattasak yau eke pe kùyali yek yamùk umà yawon kon yentai tùwenasen, màlàyau tolon yamùk tùuyàssan molopai tùpon kon kaꞌnài nan ipanta yamùk pàk,” tukaik.
Pùlomù Yapuluwetanùꞌnài Pantomù
tuꞌma panton yekamappù ya, “Itepulu pe weꞌnàtok epùn po wechi màlà apuluwetanùꞌnài nossan nùtùlù eke pùlomù yak yoiꞌma toppe ya tamùꞌnawàlà iwapuluweta ponalà kasa,” tukaik.
Jesus Uya Panton yamùk Yapulàtok
Sàlà kupùppù ya màlà Kaatù Maimu yenpoikannan uselupappù kasa, “Panton yapulà uya màlà tok yelupa uya yau. Màlà yamùk ittusak kon pen, non konekappù motapai yekama uya màlà,” tawon. {PSA 78:2}
Jesus Uya Àlitta Pantomù Nekama Yekama
Jesus uya tukkan kon kappon yamùk nàmàppù molopai iitàppù tapùi tak. Inenupa ton uyàpùppù ipyak molopai ipàk, “Ina pàk yekamakà yàꞌlà yekama àlitta umà yawon pantomù uya,” teppù tok uya.
Jesus uya yeikuppù, “Kàyik wakù kùyali yenappà pànnài mùkkàlà Kàyik Mumu.
Umà màlà wolù. Wakù tùpànsen kùyali yenappà mùkyamlo kappon yamùk itepulu pe iwettok ton. Àlitta mùkyamlo kappon yamùk Ene Makui ponalok kon.
Molopai eyaton àlitta pànnàippù mùkkàlà Teepùlù. Piliꞌnàtok yattai màlà, pata weyu wenukattok, molopai piliꞌnài nan mùkyamlo inchelù yamùk.
Àlitta piliꞌchak molopai ipottà apok yau, kasa làma iwechi màlà pata weyu wenukattok yau.
Kàyik Mumu uya tiyinchelùyi yamùk yeunoko màlà, molopai tok uya itepulu pe iwettok yapai tamùꞌnawolon kon kappon yamùk wemakuima toppe tok kuꞌnài nan pilipù màlà, molopai tamùꞌnawolon kon àli kuꞌnài nan.
Molopai nen uchi tok uya tok yenuꞌma màlà apok patassek yak. Molo tok kalawù màlà molopai tùyà kon kàlàlàiꞌma tok uya.
Màlàyau nen uchi ikasa tùwessan ulenpamù màlà akkwa pe wei kasa tùkàipùnù kon wettok Itepulu pe patassek yau. Masaichi yetatàk kon, tùpana kon ke ewechi kon yau!” tukaik.
kasaichi epùn po Itepulu pe weꞌnàtok wechi màlà. Wakù mamin yonansak umà yau kasa. Kàyik uya là yepolo, màlàyau iwaputtà
tuꞌma ya. Tùutauchinpase kulu tùutàsen mùkkàlà tamùꞌnawolon itesak pe tùwettok chilanmase, molopai nen uchi tùwennapposen molopai umà yeꞌmanài,” teppù Jesus uya.
“Molopai sàlà kasa nàlà itepulu pe weꞌnàtok epùn po wechi màlà. Mamin yeꞌmanài uya wakù ton kulu pearl yamùk iwa kasa.
Wakù pe kulu tùwessen molopai epekkek yeposak tùuya yau, tùutàsen mùkkàlà tamùꞌnawàlà itesak pe tùwettok chilanmase molopai nen uchi pearl yeꞌmanài,” teppù Jesus uya.
sàlà kasa nàlà itepulu pe weꞌnàtok epùn po wechi màlà. Punwe yenuꞌmasak tuna kak, molopai ànùk yekkwa ton nà molok yamùk yaꞌchinài kasa.
Iwanùssak yau, molok yaꞌchinnan mùkyamlo ipàlàkannan tuna yena pona molopai tùweleutasan molok yamùk menkase. Wakù ton tùnnan mùkyamlo iten yak molopai ene yamùk yenuꞌmannan mùkyamlo.
Sàlà kasaichi iwechi màlà pata weyu wenukattok yattai. Inchelù yamùk utà màlà molopai àli kuꞌnài nan kappon yamùk menka tok uya wakù ton kùlottapai.
Tok uya àli kuꞌnài nan yenuꞌma màlà apok patassek yak. Molo tok kalawù màlà molopai tùyà kon kàlàlàiꞌma tok uya,” teppù Jesus uya.
“Sàlà yamùk ken naꞌ mùttuyatàu?” tukaik Jesus uya taꞌlon kon yekamappoppù. “Ewaik,” tukaik tok uya yeikuppù.
Màlàpàk yeikuppù ya, “Sàlà uyaichi yekamasak màlà, tamùꞌnawolon kon Law pàk enupannan itepulu pe weꞌnàtok epùn po pàk yenupasak kon wechi màlà tapùi yesak emennak ton molopai penalok kon mamin yamùk yenpakkayaiꞌnùk ipilittok tùuya tapai kasa,” tukaik.
Jesus Nulunpasak Nazareth Po
yamùk panton yekama pàk tùwenukassak yau, Jesus uya màlà pata nàmàppù.
Molopai iwennappoppù màlà tùpata yak. Molo kappon yamùk yenupappù ya tok wepilittok itak tau, molopai mùkyamlo iichelupa yetannan nùssan usenumenkasak wechippù màlà. “Iꞌnailàpai ken uchi màlà tùpukketù yepoloppù ya? Molopai yàꞌlà yekkwa ken uchi màlà inkupù tensan yekkwa ton pen?” tukaik tok usekamappoppù tiyiwalàꞌnokon.
“Tapùi yamùnài mumu pen ken naꞌ mùkkàlà? Mary pen ken naꞌ mùkkàlà ichan yesek? Molopai James, Joseph, Simon, molopai Judas tawonnan pen ken naꞌ uchi mùkyamlo yakonnon?
Tamùꞌnawàlà pùla ken naꞌ uchi iwàlichi ton talà nemassan? Iꞌnailàpai ken uchi sàlà yamùk yepoloppù ya?” tukaik tok usekamappopàtùppù.
Màlàpàk tok uya inulunpappù. Jesus uya tok pàk, “Kaatù Maimu yenpoikanài mùkkàlà
tùnamasen iꞌnailà là tùse ipata po molopai itonpa yamùk kùlottau pùla,” teppù.
Molopai tensan yekkwa ton pen kupùppù ya pen màlà molo masapùla ailon te tok uya pùla iwechi pàk.
John Enpataukanài Welittok
“John Enpataukanài weꞌwuluukasak mùkkàlà naiꞌnùk, màlàpàk nen màlà apàikkek pe tensan yekkwa ton pen wekkupù yai,” teppù ya tapyoto ton pàk.
Màlà wapiya Herod uselupappù màlà John yaꞌchi toppe molopai yaulonpàttoppe, molopai patikiꞌchi tak itùtoppe. Sàlà kupùppù ya màlà Herodias takon Philip noppù wenai.
Masapùla John wechippù màlà Herod pàk, “Law maimu yawàlà pùla iwechi màlà mùkkàlà wechi apyau yau,” te pàk.
Herod wechippù màlà John ànwàpai, tùse iichenalippappù màlà ilinà pàk masapùla Kaatù Maimu yenpoikanài pe tok uya ittu pàk.
Herod uya tùwentuppù weyu lùppù kupù yattai Herodias yemaꞌnomù mananùppù màlà tukkan kon kappon yamùk yemlotopo. Herod utauchinpasak wechippù màlà.
Màlàpàk emaꞌnon pàk, “Yàꞌlàlà yenna auya yau elepa uya màlà!” teppù ya Kaatù yesek tùkàꞌmaik.
Màlàyau tùsan nekamappù yennappù ya, “John ippaippù ke kùlepakà palapi po!” teppù ya.
Kin usewankonoꞌmasak wechippù, tùse ikupù uya tesak tùuya tùkaklamu yamùk yemlotopo pàk, màlà emaꞌnon wettok iꞌche kasa ikuttoppe yekamappù ya màlà.
Màlàpàk nen uchi John ippai yattà woton yapyontàppù ya patikiꞌchi tau.
John ippaippù nepùppù nen uchi màlà palapi po molopai emaꞌnon yemyak itùlùppù, molopai tùsan yemyak yalàppù ya.
John nenupa ton nùssan uyàpùppù màlà itàkàpù yense molopai tok uya iwuꞌnattàppù. Molopai nen uchi tok utàppù Jesus pàk yekamase.
Jesus Uya
Pan Kon Kàyik Yamùk Yewetù
yekale lùppù yetasak tùuya yau, màlà pata nàmàppù Jesus uya kanau yau molopai iitàppù tùkkenan pata yak tewincha. Kappon yamùk uya yetappù màlà. Màlàyau tùpata kon nàmàppù tok uya, molopai tok utàppù iteꞌmappù pàk paluppolo.
Jesus wepalùkappù màlà kanau yapai, tukkan kon kappon yamùk yensak tùuya yau iichentuppappù tok pàk, molopai tok yeꞌnetù ipittàppù ya.
Màlà koꞌmanpe inenupa ton uyàpùppù ipyak. Molopai, “Koꞌmanpe kulu iwenasak man molopai sàlà pata màlà tùkkenan. Kappon yamùk yeunokkà, tàwà tok nùtài pata yamùk yak teipa kon woton yeꞌmase,”
teppù tok uya.
“Tok utà pen nen màlà. Amyamlo pe tok yewettàk kon,” tukaik Jesus uya tok maimu yeikuppù.
“5 pan neken pùlomù pusak molopai asaꞌlon kon neken molok yamùk ina piyau man,” tukaik tok uya yeikuppù.
Tùnenupa ton uya tùpyak inettoppe yekamappù Jesus uya.
Kappon yamùk weleuta toppe wanak pona Jesus uya yekamappù tok pàk. Màlàyau
pan pùlomù pusak molopai asaꞌlon kon molok yamùk tawon yanùmùppù ya. Tenu tùlùppù ya epùn winàkàik, molopai tenki teppù ya. Pùlomù pusak yamùk pilipàtùppù ya molopai itùlùppù ya tùnenupa ton yemyak, molopai inenupa ton uya itùpàtùppù kappon yamùk yemyak.
Tamùꞌnawàlà tok utaꞌlettàppù màlà iꞌche tùwettok kon yawàlà. Màlàyau Jesus nenupa ton uya iwàꞌnànsak lùppù yanukuppù
pan waliꞌcha yamùk lùmà yak.
Kàyik yamùk iitaꞌlettàsak kon wechippù màlà
pe, tùse nossan yamùk molopai mule yamùk pokonpe pùla tok ittusak.
Jesus Uyàpù Tuna Polo
màlà pe kulu là Jesus uya tùnenupa ton wenuttoppe kanau yak yekamappù molopai tok utà toppe tùwapiya palau latoi pona, kappon yamùk yeunokoiꞌma.
Kappon yamùk yeunoko tùpo iitàppù màlà iklù pona tewincha, àpùlemase. Koꞌmanpe iwenakassak tùse Jesus wechippù molo tewincha.
Koꞌlàma wei wepakka wapiya Jesus uyàpùppù tok piyak tuna polo.
Tuna polo iyàpù yensak tùuyaꞌnokon yau, inenupa ton wettalipasak wechippù màlà. “Akkwalùppà mùkkàlà!” teppù tok uya, molopai tok wentaimepàtùppù tùusenalippa kon pàk.
Jesus uya tok yelupappù màlà asseꞌne. “Meluntàk ettàk kon! Iulà mùkkàlà. Kettalipatàu!” tukaik.
Màlàyau Peter uselupappù, “Uyepulu, àmàlà pe kulu iwechi yau, tuna polo apyak uyàttoppe ikukkà,” tukaik.
“Àikkàichi!” tukaik Jesus uya yeikuppù. Peter wuttàppù màlà kanau yapai tuna pona, molopai iitàppù tuna polo Jesus piyak.
Tùse assetun yensak tùuya yau Peter wettalipappù molopai tùuseulanka wepyattà yau. “Kùpùikattàkà, Uyepulu!” teppù ya.
Asseꞌne Jesus “Kùpùikattàkà, Uyepulu!” (14:30) usen ka ppù iw i nà kà ik
yaꞌchippù ya molopai ipàk, “Attuꞌmùla kulu ailon tetok auya man! Yàꞌlà pe ken uchi iwechi pàk ailon te auya pùn?” teppù ya.
Asaklàma tok wenukuppù màlà kanau yak molopai assetun weleutappù.
Yaꞌlon kon kanau yawon kon uya Jesus yapulàppù. “Ailon pe Kaatù Mumu àmàlà!” teppù tok uya.
Jesus Uya Eꞌnek Ton Ipittà Gennesaret Po
uya tuna nuklàtùppù. Molopai tok uyàpùppù pata Gennesaret pona. yattai kappon yamùk uya molo Jesus wechi ittuppù. Màlàpàk eꞌnek ton nettoppe kappon yamùk uya tok uya yekamappù. Tamùꞌnawolon pata woino kon pata yamùk yapai eꞌnek ton nepùppù tok uya Jesus piyak.
Ipawanattàppù tok uya eꞌnek ton uya neken nà ipon yepi yappàttoppe. Molopai tamùꞌnawolon kon ipon yepi yappàꞌnài nan nùssan uchipittàppù.
Kùtamo Kon Yamùk Uya Enupantok
Pharisee yamùk tonpa yamùk molopai enupannan Law pàk, uyàpùppù màlà Jesus piyak Jerusalem poi molopai tok uya yekamappoppù.
“Yaꞌlà pe ken iwechi pàk màlà enenupa ton wechi kùtamo kon yamùk nùtùlùppù kùyemyakùꞌnokon enupantok maimu yawàlà pùla? Temyatù kon kukannan pen neichi mùkyamlo ko tùutaꞌlettà kon wapiya lù!” tukaik.
Jesus uya yeikuppù, “Molopai yàꞌlà pe ken uchi iwechi pàk Kaatù uya enupantok maimu yawolon kon nà pen amyamlo, molopai eyiwalàꞌnokon neken eusenupatok kon yawàlà tùwessan?
Masapùla Kaatù uya, ‘Àkàipùnù kon molopai asan kon inamatàk kon,’ molopai, ‘Ànùꞌlà àli pe tùkàipùnù pàk wapùla tùsan pàk tùuselupasen wànà màlà,’ teppù.
Tùse kappon yamùk yenupannan amyamlo. Kappon wechi yàꞌlàlà tùnapulà yek tùkàipùnù wapùla tùsan pùikattàtok yesak pe tùse, ‘Kaatù ponalok sàlà,’ te ya yau,
‘tùkàipùnù nama ya pen nen uchi màlà.’ Sàlà kasaichi Kaatù Maimu kuꞌnài nan amyamlo yàꞌlà pen kasa, ewinàpaino Enupantok yawàlà ewechi kon pa,” tukaik.
“Tùusennakasan amyamlo! Ikasa kulu Isaiah wechippù man pena àpàkùꞌnokon tùuselupatok yau!
‘Pùsamlo kappon yamùk mùkyamlo unamannan tùmaimu kon ke neken. Tùse tok yewan wechi màlà mei kulu uwinàpai.
Uyapulànnan mùkyamlo iwoton pe pùla, masapùla kappon nùkonekappù enupantok pàk kappon yamùk yenupannan mùkyamlo enupantok uya pe iwechi kasa!’ ” teppù ya. {ISA 29:13}
Kappon Kuꞌnài Àli Pe
Jesus uya tukkan kon kappon yamùk kàꞌmappù tùpyak molopai tok pàk, “Yetatàk kon uchi, molopai ittutàk kon!
Kappon mùtak tùutàsen màlà àli pe ikuꞌnài pen. Tùse intapai làkku nepakkayaiꞌnùk màlà àli pe ikuꞌnài,” teppù ya.
Màlàyau Jesus nenupa ton uyàpùppù ipyak molopai, “Pharisee yamùk yewanma pe naꞌ euselupasak mùttuyan?” teppù tok uya.
“Tamùꞌnawolon yei Ukàipùnù epùn pon nùpàmàppù pen kalaka màlà,” tukaik Jesus uya yeikuppù.
“Tàwà tok nechii. Enpùnon mùkyamlo enpùn yanài nan. Molopai enpùn uya tùulon enpùn yalà yau, asaklàma tok wepuka màlà non yakasak yak,” teppù Jesus uya.
Jesus uya tok pàk, “Ittuichi auyaꞌnokon pùla lùppù kulu nai?
Ittuichi auyaꞌnokon pùla nai? Kùyali mùta yak tùtùsen màlà lotta yak tùutàsen, molopai tùwepakkasen esak yapai.
Tùse màlà tùwepakkasen inta yai màlà tùuyàssen itewan yapai, màlà yekkwa ton màlà àli pe kappon kuꞌnài.
Masapùla itewan yapai àli pe usenumenkantok uyàpù màlà, wàntoppe ya, tùulon noppù pokonpe iwettok, molopai inàkàluntok, amak pe iwettok, molopai kasei pe molopai àli pe iichelupatok.
Sàlà yamùk uchi màlà kappon kuꞌnài àli pe. Tùse utaꞌlettàn mùyak tùkukase pùla uya kappon kupù àli pe pen màlà.”
Ailon Tetok Nossan Uya
uya màlà pata nàmàppù molopai iitàppù pata Tyre molopai Sidon tawon piyawon yak.
Canaan pon nossan màlà pata yau tùwemassen uyàpùppù màlà ipyak, “Uyepulu, David Mumu, upàk tàwà esentuppakà! Uyemaꞌnomù yau àli akkwalù man molopai àsà pe kulu man,” teppù ya.
Tùse Jesus uya yàꞌlà teppù ipàk pen màlà. Inenupa ton uyàpùppù ipyak molopai ipawanattàppù tok uya, “Yeunokkà! Kùwenaimayan molopai eke pe nentaimepàssan!” tukaik.
Màlàyau Jesus uya yeikuppù, “Yeunossak iulà iitassak kon kaalinilu yamùk Israel pon kon kappon yamùk piyak neken,” tukaik.
Màlà yattai nossan uyàpùppù molopai iwepeimappù Jesus pùta piyau. “Kùpùikattàkà, Uyepulu!” teppù ya.
Jesus uya yeikuppù, “Ikasa pùla màlà mule yamùk yeipa yanùmù molopai aꞌa yamùk yemyak itùlù wechi,” tukaik.
“Ailon màlà, Uyepulu, tùse aꞌa yamùk là nen iwàꞌnànsak lùppù wepukasak tesak yeipa yapon poi naꞌnài!” teppù ya.
Jesus uya yeikuppù, “Meluntà ailon tetok ya àmàlà, nossan! Iꞌche ewettok wekkupù màlà àponalok pe,” tukaik. Molopai màlà yattai kulu itemaꞌnomù uchipittàppù màlà.
Jesus Uya Tukkan Kon Kappon Yamùk Ipittà
uya màlà pata nàmàppù molopai iitàppù Galilee pon palau yawàlà. Iwenukuppù iklù pona molopai iweleutappù molo.
Tukke kappon yamùk uyàpùppù màlà ipyak. Tùusasan pen, enpùnon, sesen pan kon nà nepùppù tok uya. Tùuselupasen pen nà. Molopai tukke tùulon kon eꞌnek ton nepùppù tok uya. Molopai Jesus pùta piyak tok nonkappù tok uya, molopai tok ipittàppù ya.
Kappon yamùk usenumenkasak wechippù màlà tùuselupasen pen uselupa yene tùuyaꞌnokon yau, sesen pan uchipittàsak pàk, tùusasen pen usalà pàk, molopai enpùnon uya yene pàk. Molopai Israel Kaatùyi yapulàppù tok uya.
Jesus Uya
Pan Kon Yewetù
uya màlà tùne nupa ton kàꞌmappù tùpyak molopai, “Usentuppayaik pùsamlo kappon yamùk pàk, masapùla upyau tok wessak man àsolùwau wei molopai tok nùnapù woton pùla man. Molopai tok tewesse pùla tok eneunoppai pùla wessaik, yattai pùla nen tok wenpulumanpàtù teꞌma kon tau,” teppù ya.
Inenupa ton uya yekamappoppù, “Iꞌnailà ken uchi sàlà wontaik yau kùyali yepolo ina uya, pùsamlo tukkan kon kappon yamùk yewettoppe?” tukaik.
“Yàꞌlà kaichalà ken uchi pùlomù pusak yesak pe messatàu?” tukaik Jesus uya tok yekamappoppù. “7 pe man molopai molok yamùk lùkkwà tukke pùla,” tukaik tok uya yeikuppù.
Màlàyau Jesus uya kappon yamùk weleuta toppe non pona yekamappù.
Màlàyau
pan pùlomù pusak molopai molok tawon yanùmùppù ya, tenki teppù ya. Molopai nen uchi ipilipàtùppù ya molopai tùnenupa ton yemyak itùlùppù ya. Molopai inenupa ton uya kappon yamùk yemyak itùpàtùppù.
Tamùꞌnawolon kon utaꞌlettàppù màlà iꞌche tùwettok kon yawàlà. Jesus nenupa ton uya iwàꞌnànsak lùppù yanukuppù màlà
pan waliꞌcha yamùk lùmà tanùkkapàsse.
Kàyik yamùk iitaꞌlettàsak kon wechippù màlà tukke
Màlàyau nen uchi Jesus uya kappon yamùk yeunokoppù màlà, iwenukuppù kanau yak, molopai iitàppù Magadan yawolon pata pona.
Tùwekkussen Yek Pen Iꞌche Weꞌnàtok
yamùk molopai Sadducee yamùk uyàpùppù màlà Jesus piyak. Tok wechippù màlà ittuiꞌche, màlàpàk tok uya yentok
ipàkàlà kuttoppe ya yekamappoppù epùn poino pe tùwechi yekamanài pe.
Tùse Jesus uya tok yeikuppù, “Wei wewomù yau, [‘Wakù pe pata wechi pe man masapùla kak ichuweyu pe man,’ tawonnan amyamlo.
Molopai koꞌlàma, ‘Konok uta pe man, masapùla kak ichuweyu pe man molopai ewalupà pe,’ tawonnan. Pata weyu wechi atta là yekamannan amyamlo iwekkupù wapiya kak yau tense. Tùse sàlà yamùk pata weyu yekama auyaꞌnokon pùla man yentok ipàkàlà pàk tense!]
Àli ton molopai ailon ton pen mùkyamlo tensan yekkwa ton pen yentok ipàkàlà kuttoppe yekamapponnan. Ikupù pen màlà tùse yentok ipàkàlà Jonah pàk neken iwekkussak lùppù yekama,” teppù ya. Màlàyau tok nàmàppù ya molopai iitàppù.
Jesus Yaꞌlon Kon Uya Ittu Pùla Iwechi
kon tuna latoi pona yau, Jesus nenupa ton uya pùlomù pusak yalà pùla tok uputtàkapùppù wechippù.
Jesus uya tok pàk, “Tùttuik ettàk kon Pharisee yamùk molopai Sadducee yamùk uya pùlomù yapuluwetanùttok pàk,” teppù.
Tok wessaꞌmolùkappù màlà tùuselupa kon pàk tiyiwalàꞌnokon, “Pùlomù pusak nessaꞌnokon pùla iwechi pàk wate ya màlà,” tukaik.
Jesus uya màlà tok uselupa ittuppù, màlàpàk tok yekamappoppù ya, “Yàꞌlà peichi iwechi pàk euselupa kon màlà eyiwalàꞌnokon pùlomù pusak pùla iwechi pàk? Attuꞌmùla kulu ailon tetok auyaꞌnokon man!
Ittu ken naꞌ uchi auyaꞌnokon pùla lùppù nai,
pan pùlomù pusak pilipàtùppù uya
pan kon kàyik yamùk ponalok pe? Yàꞌlà kaichalà ken waliꞌcha yamùk yak yanùkkappù auyaꞌnokon?” tukaik Jesus uya tok yekamappoppù.
“Molopai màlà yamùk nàlà
pan pùlomù pusak yamùk pilipàtùppù uya
pan kon kàyik yamùk ponalok pe? Yàꞌlà kaichalà ken waliꞌcha yamùk yanùkkappù auyaꞌnokon?
Yàꞌlà kasa ken uchi pùlomù pusak pàk pùla eyelupa kon uya tùse ittu auyaꞌnokon pùla nai? Tùttuik ettàk kon Pharisee yamùk molopai Sadducee yamùk uya pùlomù yapuluwetanùttok pàk!” teppù ya tok pàk.
Màlàyau nen uchi Jesus nenupa ton uya ittuppù màlà, elannek pe tùwechi kon pùlomù yak tùtùsen yapuluwetanùttok pàk iichelupa pe pùla, tùse enupantok làkku Pharisee yamùk molopai Sadducee yamùk uya pàk.
“Àmàlà Mùkkàlà Christ”
utàppù màlà pata Caesarea Philippi piyawon yak, molo tùnenupa ton yekamappoppù ya, “Ànùk pe ken Kàyik Mumu wechi tawonnan kappon yamùk?” tukaik.
“Tùulon kon uya John Enpataukanài te. Tùulon kon uya Elijah te, tùulon kon uya Jeremiah te tùse, wapùla
tùulon uya là Kaatù Maimu yenpoikanài te,” tukaik tok uya yeikuppù.
“Amyamlo nen? Ànùk tawonnan nen ken amyamlo?” tukaik tok yekamappoppù ya.
Simon Peter uya yeikuppù, “Yeunossak àmàlà Christ, tàwàlàlà tùwemassen Kaatù Mumu,” tukaik.
“Simon, Jonah mumu, ipùlemasak àmàlà! Masapùla sàlà usenpoikappù kappon winà là pen màlà tùse Ukàipùnù epùn pon winà.
Màlàpàk eyesettà uya sàlà Peter pe, tàk pe. Molopai sàlà tàk po usoꞌchiyi yamù uya màlà. Weliꞌnàtok là uya yentaika pen màlà.
Molopai itepulu pe weꞌnàtok epùn po yakkokatok kon ke elepa uya màlà. Yàꞌlàlà ànnulunpa non po nulunpa màlà epùn po, molopai yàꞌlàlà ananùmù non po yanùmù màlà epùn po,” teppù Jesus uya.
Jesus Uselupa Tùwelittok Pàk
motapai nen uchi Jesus uya tùnenupa ton yelupappù màlà, “Utà pe man Jerusalem pona molopai tùnamasan uya utalumattà màlà ipla àsà pe, eke ton paatele yamùk yepulu yamùk, molopai Law pàk enupannan uya. Uwànà màlà molopai icholùwano wei yattai uwuluuka màlà,” tukaik.
Peter uya yalàppù màlà miya tewincha molopai Jesus yàulàmappù ya. “Kane Uyepulu! Sàlà wekkupù kulu ewinàkàik pen nà màlà!” tukaik.
Jesus welattàppù màlà molopai Peter pàk, “Uwinàpai ità kà, Settan! Uyeꞌma wakkàꞌnài àmàlà, masapùla sàlà yamùk eusenumenkatok màlà kappon pe usenumenkantok, Kaatù winàpai iyàssak pen!” teppù ya.
Màlàyau Jesus uya tùnenupa ton pàk, “Ànùꞌlà wechi uyaꞌlà àippai yau, tàwà neꞌnonkai, molopai pulusuk tùnalà pe naiꞌnùk yanùmùi, molopai tàwà uyaꞌlà nùyàpùi.
Masapùla ànùꞌlà tùwemattok kuꞌnài tùponalok pe uya ilaꞌchima màlà. Tùse ànùꞌlà tùwemattok laꞌchimanài upàkànsau uya yepolo màlà.
Yàꞌlàlà ken naꞌ yepolo ànùꞌlà uya tamùꞌnawolon wolù yawon kon yàꞌlàlà yanùmù tùuya tùponalok pe yau, wapùla tùwemattok laꞌchima tùuya yau? Yàꞌlàlà pùla iwechi màlà kappon nùtùlù tùwemattok mùnappo toppe tùuya.
Masapùla Kàyik Mumu uyàpù màlà tùkàipùnù yakkwayi molopai yapulàtok yau tiyinchelùyi yamùk pokonpe, molopai nen uchi tamùꞌnawolon kon yeꞌma ya màlà tok nùkupùppù yawàlà.
Ailon kulu sàlà, tùulon kon satik pe man tùwelikù woton kon pen Kàyik Mumu uyàpù Kin pe yene tùuyaꞌnokon ponalà,” teppù Jesus uya.
Jesus Wemyakanmatok
pe wei tùpo Jesus uya Peter molopai echiyakonnon James molopai John tawonnan yalàppù taꞌlà, molopai tok utàppù
kawon wùk pona tewincha.
Tok uya yene tùse, Jesus wemyakanmappù. Itenpata wenappù màlà akkwa pe wei kasa. Molopai ipon wenappù aimuꞌne akkwa pe.
Molopai nen uchi àsolùwawon kon Jesus nenupa ton uya Moses molopai Elijah tawonnan uselupa Jesus pokonpe yeneppù.
Màlàyau Peter uya Jesus pàk, “Uyepulu, wakù pe nen talà weꞌnàꞌnokon man. Iꞌche ewechi yau, talà àsolùwau tapùi koneka uya, tewin àwùk pe, tewin Moses yùwùk pe, molopai tewin Elijah yùwùk pe tukaik,” teppù.
Iichelupa lùppù tùse akkwa katupluk uyàpùppù màlà tok yepoi molopai mayin uya katupluk yapai, “Pùsàlà mùkkàlà uꞌnùn kulu Umu, uyauchinpanài. Yetatàk kon!” teppù.
Mayin yetasak tùuyaꞌnokon yau, Jesus nenupa ton wettalipasak kulu wechippù màlà. Màlàyau tok wekkawaiꞌmappù non pona tenpata kon po.
Jesus uyàpùppù tok piyak molopai tok yappàtùppù ya. “Eꞌwuluukatàk kon. Kettalipatàu!” teppù ya.
Màlàpàk tok uya tenu kon tùlùppù, molopai ànùꞌlà yeneppù tok uya pen molo tùse Jesus neken.
Wùk poi tùwuttà kon yau Jesus uya tok pàk, “Ànùꞌlà pàk sàlà menpàssatàiꞌnùk kùsekamatàu Kàyik Mumu wuluuka weliꞌnàtok yapai ponalà,” teppù.
Màlàyau inenupa ton uya, “Yàꞌlà pe ken uchi iwechi pàk màlà Law pàk enupannan uya Elijah uyàpù màlà wapiya te?” tukaik yekamappoppù.
“Elijah làichi mùkkàlà tùuyàssen wapiya molopai tamùꞌnawolon koneka ya màlà.
Tùse tekamayaik àpàkùꞌnokon! Elijah uyàkkapùppù man molopai kappon yamùk uya ittu pùla iwechippù, tùse tok uya italumattàppù iꞌche tùwettok kon yawàlà. Màlà kasa làma Kàyik Mumu talumattà tok uya màlà,” teppù ya.
Màlàyau nen uchi inenupa ton uya John Enpataukanài pàk iichelupa ittuppù.
Walawok Muleppù Àli Akkwalù Yen Uchipittà
kappon yamùk kùlottak tok wennapposak yau, kàyik uyàpùppù Jesus piyak, molopai teseꞌmu pona iwenappù itemlotopo.
Molopai, “Uyepulu, Umu pàk tàwà esentuppakà! Tùusaꞌmantapàssen mùkkàlà molopai àsà pe màlà imattanùꞌnài, tùwàpàpàssen nà apok yak wapùla tuna kak là.
Enenupa ton piyak tùnepùi tùse tok uya ipittà pùn,” teppù ya.
Jesus uya yeikuppù, “Ailon tawonnan pen molopai ikasa pùla tùwessan kappon yamùk! Yàꞌlà pàkàlà ken sàlà apyauꞌnokon wechi? Yàꞌlà pàkàlà ken sàlà àpàlika kon pàk wechi? Sà motak walawok inekkà upyak!” tukaik.
Màlàyau Jesus nenupa ton uyàpùppù ipyak amak yai molopai yekamappoppù tok uya, “Yàꞌlà pe ken iwechi pàk ina uya àli akkwalù yenpakka pùla nechiinùk?” tukaik.
“Ailon tetok auyaꞌnokon maꞌle iwechi pàk. Ailon kulu sàlà, ailon tetok yesak pe ewechi kon mustard yenappà kasa
là yau, sà wùk pàk, ‘Sàlà motapai itàkà mootak,’ te auyaꞌnokon, molopai iità. Yàꞌlàlà kupù auyaꞌnokon! [21 Tùse tùutaꞌlettàik pùla wàpùlemantok neken màlà pùsàlà yekkwa yenpakkanài. Yàꞌlàlà uya ikupù yentai iwechi màlà,]” tukaik Jesus uya tok yeikuppù.
Jesus Uselupa Tuꞌma Tùwelittok Pàk
tamùkke Galilee po tùuyàssak kon yau, Jesus uya tùnenupa ton pàk, “Kàyik Mumu tùlù màlà kappon yamùk yemyak.
Tok uya iwànà màlà. Tùse icholùwano wei yattai iwuluuka màlà wemaꞌnàtok yak,” teppù. Inenupa ton usewankonoꞌmappù kulu màlà.
Kaatù Yùwùk Ponalok Pe Pùlayatta Yeꞌmatok
molopai inenupa ton uyàssak Capernaum pona yau, Kaatù yùwùk ponalok pe tùtùsen pùlayatta piliꞌnài nan uyàpùppù màlà Peter piyak molopai yekamappoppù tok uya, “Eyenupanài ken naꞌ Kaatù yùwùk ponalok pe pùlayatta tùnài?” tukaik.
“Ewaik, itùnài mùkkàlà,” tukaik yeikuppù ya. Peter wewonsak tapùi tak yau, Jesus uselupappù màlà wapiya, “Simon, yàꞌlà kasa mesenumenkayan sàlà pàk? Ànùk winàpai ken pùlayatta yekkwaꞌnài nan sàlà non pon kon kappon yamùk kinù? Tùmu kon yamùk kaꞌlù, wapùla tùulon kon?” tukaik.
“Tùulon kon,” tukaik Peter uya yeikuppù. “Màlàpàk naꞌ tok mumu yamùk uya yeꞌma pen màlà.
Tùse pùsamlo kappon yamùk yaimelunpa toppe ikupù iꞌche pùla weꞌnàꞌnokon man. Màlàpàk tuna kak itàkà molopai konoik menuꞌmaik tuna kak. Wapiya anmappù mùpàlàkaik, molopai intau eke chilùpa pùn g yepolo auya màlà, Kaatù yùwùk ponalok pe pùlayatta yeꞌmatok untùlù molopai àntùlù kaichalon. Malàik molopai tok meꞌmaik,” teppù ya.
Ànùk Mùkkàlà Eke Kulu
yattai Jesus nenupa ton uyàpùppù ipyak, molopai tok uya yekamappoppù, “Ànùk ken itepulu pe weꞌnàtok epùn po yau eke kulu?” tukaik.
Jesus uya mule kàꞌmappù màlà, molopai iꞌmùssakkappù ya tok yemlotopo.
Molopai, “Ailon kulu sàlà, ewemyakanmasak kon molopai mule yamùk kasa ewenasak kon pùla iwechi yau, epùn po itepulu pe weꞌnàtok yak ewewomù kon pen màlà.
Màlàpàk mùkkàlà àssàꞌmùla nenayaiꞌnùk pùsàlà mule kasa wechi màlà eke pe kulu epùn po itepulu pe weꞌnàtok yau.
Molopai kappon pùsàlà yekkwa mule yanùnnài uyesek yau, uya uyanùmù màlà,” teppù Jesus uya.
g 17:27 Sàlà eke chilùpa pun wechippù màlà asakùlàꞌne wei weꞌwotokomansak yepeppù kaichalon.
Amùipantok Àli Kuttok Yak
ànùꞌlà uya pùsamlo echikili ton ailon tawonnan upàk tonpa welattà toppe uwinàpai ikupù yau, wakù peiwa iwettok pan eke tàk yaulonsak iꞌmù pàk yau molopai iicheulanka toppe palau kak.
Àsà pe kulu sàlà wolù pon kon kappon yamùk pona iwechi màlà, masapùla molo màlà kappon yamùk welattà toppe ikuꞌnài wechi. Màlà yekkwa ton wekkupù màlà, tùse àsà pe kulu iwechi màlà mùkyamlo iwekkuttoppe ikuꞌnài nan pona!” teppù ya.
“Eyemyatù kon wapùla atta kon “Wakù peiwa iwettok pan eke tàk yaulon sak iꞌmù pàk yau molopai uya ewemakuima kon pa àkupù kon iicheulanka toppe palau kak.” (18:6) yau, yattàtàk molopai yenuꞌmatàk! Wakù peiwa màlà itemyatù wapùla itta pùla wemaꞌnàtok yak ewewomù yau iwechi, asaklàma eyemyatù kon molopai atta kon kupù auyaꞌnokon molopai eyenuꞌma kon tàwàlàlà tùuyassen apok yak yentai lùiwa.
Molopai eyenu kon uya ewemakuima kon pa àkupù kon yau, imokkatàk kon molopai yenuꞌmatàk! Wakù peiwa màlà tewin itenu wemaꞌnàtok yak ewewomù yau iwechi, asaklàma eyenu kon kupù auyaꞌnokon molopai apok yak eyenuꞌma kon yentai lùiwa,” teppù Jesus uya.
Iitassak Kaalinilu Pantomù
mettàik, pùsam lo echikili ton kùkkuttàu iꞌnùmla. Tekamayaik àpàkùꞌnokon, tok inchelùyi yamùk mùkyamlo tàwàlàlà Ukàipùnù yenpata yennài nan epùn po. [11 Masapùla Kàyik Mumu uyàpùppù màlà iitassak kon pùikattàse.]
“Yàꞌlà tukaik ken mesenumenkayatàu? Yàꞌlà kupù ken kàyik
pan kon kaalinilu yamùk itùkùn uya, tewin nà tok tonpa utassak yau?
pan kon nàmà ya wùk po màlà, iitassak kaalinilu iwase.
Ailon kulu sàlà, yeposak tùuya yau, tùutauchinpasen eke peiwa pùsàlà pàk,
Màlà kasa làma Àkàipùnù kon epùn pon wechi màlà pùsamlo echikili ton tonpa utatù iꞌche pùla,” teppù ya.
Tonpa Ewinàkàik Iwemakuimasak Lùppù
kon uya àli kussak ewinàkàiꞌnokon yau, ipyak mùtàtàik molopai ikasa pùla iwettok kon mekamatàik. Tùse ayupo pùla mùkuttàik
ipokonpe neken. Eyeta kon ya yau, àtonpa mùnapposak auyaꞌnokon màlà.
Tùse yeta ya pùla iwechi yau, tewin wapùla asaꞌlà là kappon yamùk matàik ayaꞌlàꞌnokon, ‘tamùꞌnawàlà uselupantok yeta toppe tok uya,’ Kaatù Maimu uya wate kasa.
Tùse yeta ya pùla iwechi yau, mekamatàik soꞌchi tawon kon pàk. Molopai soꞌchi tawon kon yeta ya pùla iwechi yau, Kaatù ittunài pen kasa mùkuttàik wapùla pùlayatta piliꞌnài kasa,” teppù Jesus uya.
Tùnulunpasen Molopai Tanùnsen
uchi ailon kulu sàlà, yàꞌlàlà ànnulunpa kon non po nulunpa màlà epùn po. Màlà ananùmù kon non po yanùmù màlà epùn po.
“Molopai tùulon yeka ma uya sàlà àpàkùꞌnokon. Yàꞌlà yattai là amyamlo asaꞌlon kon uya eusenumenkatok kon konekasak àwàpùlematok kon ipona pe yau, iwekkupù màlà àponalok kon pe Ukàipùnù epùn pon winà.
Masapùla asaꞌlon kon wapùla àsolùwawon kon wepiliꞌchak uyesek yau yattai, molo wechi màlà tok piyau,” teppù Jesus uya.
Tùusentuppasen Pen Apyoto Pantomù
Peter uyàpùppù Jesus piyak molopai yekamappoppù ya, “Uyepulu, yàꞌlà kaichalà itekkwa ken utonpa uya àli kussak uwinàkàik yau ipàk usentuppa màlà?
pe kaꞌ itekkwa lù?” tukaik.
Jesus uya yeikuppù, “Kane,
pe itekkwa pùla, tùse
peꞌne
pe itekkwa. h
Masapùla itepulu pe weꞌnàtok epùn po wechi màlà, tapyoto yamùk uya tùweꞌwomatok kon yeꞌmakapù iꞌchelok kin kasa.
Màlà yamùk kupù pàk iwepyattà yau kàyik nepùppù màlà ipyak iwomanàippù, tukke kulu pùlayatta pàk 10,000 talent yamùk kaichalà. i
Tùse yeꞌmatok ya ike pùla iwechi pàk, itepulu uya ichilanma toppe ikupùppù, inoppù, imunkà yamùk tukaik, molopai tamùꞌnawàlà itesak pe iwettok pokonpe, iweꞌwomatok yeꞌma toppe.
Apyoto wenappù teseꞌmuyok tepulu yemlotopo. ‘Masa tàwà kùmàmukkà, molopai eyeꞌma uya màlà tamùꞌnawàlà,’ tukaik ipawanattàppù ya.
Itepulu usentuppappù ipàk, màlàpàk tàwà iweꞌwomatok wettoppe yeꞌma ya tukaik ikupùppù ya molopai iità toppe.
“Kàyik utàppù màlà molopai tùtonpa apyoto yepoloppù ya, tùwomanàippù tukke pùla là pùlayatta,
pe chilùpa pun. Yaꞌchippù ya molopai iꞌmùtumlukuppù ya. ‘Uwomatok auya yeꞌmakà!’ teppù ya ipàk.
Itonpa apyoto wekkawaiꞌmappù màlà itemlotopo molopai, ‘Masa tàwà kùmàmukkà molopai eyeꞌma uya màlà,’ tukaik ipawanattàppù ya.
Tùse iichentuppappù pen màlà. Patikiꞌchi tak itùtoppe ikupùppù ya.
h 18:22
pe wapùla
pe itekkwa te ya pe iwechi.
i 18:24 Talent wechippù màlà
Tùwoyi yeꞌma ya ponalà.
Màlà yensak tùuyaꞌnokon yau, tùulon kon apyoto yamùk wekkussak wechippù wakù pe pùla kulu. Molopai tok utàppù tepulu kon piyak molopai tamùꞌnawolon yekamappù tok uya ipàk.
Màlàyau mùkkàlà apyoto kàꞌmappù itepulu uya. ‘Àli kulu àmàlà apyoto! Àpàk usentuppappù tamùꞌnawàlà ànkupùppù pàk, masapùla àpàk usentuppa toppe upawanattàsak auya pàk.
Eusentuppappù sàlà eppaino àtonpa apyoto pàk, usentuppappù àpàk kasa,’ teppù itepulu uya ipàk.
Itepulu weꞌnaikasak kulu wechippù màlà. Molopai apyoto yeunokoppù ya patikiꞌchi tak italumattà toppe, tamùꞌnawàlà tùwoyi yeꞌma ya ponalà.
Màlà kasaichi Ukàipùnù epùn pon uya tamùꞌnawàlà àkupù kon màlà, eyewan kon yapai àtonpa kon pàk eusentuppa kon pùla iwechi yau,” teppù Jesus uya.
yamùk pàk tùuselupakapù tùpo Jesus uya Galilee nàmàppù molopai iwennappoppù Jordan latoi pon pata Judea yawon pona.
Tukkan kon kappon yamùk uya màlà iwenaimappù molopai tok ipittàppù ya molo.
Pharisee yamùk tonpa yamùk uyàpùppù màlà Jesus piyak ittuse, tok uya yekamappoppù, “Yàꞌlàlà wenai naꞌ màlà kàyik uya tùnoppù nonka wechi enupantok yawàlà?” tukaik.
Jesus uya yeikuppù, “Kaatù Maimu yau ken naꞌ yennài nan pen amyamlo, ‘Iwepyattà pe Konekanài uya kappon yamùk konekappù walawok molopai uliꞌchan tawonnan tesak ya?’ {GEN 1:27}
Molopai Kaatù uya wateppù, ‘Sàlà wenai uchi kàyik uya tùkàipùnù molopai tùsan tawonnan nàmà màlà, molopai tok wekkiꞌma màlà tùnoppù pokonpe molopai asaꞌlon kon wena màlà tewin.’ {GEN 2:24}
Màlàpàk, asaꞌlà tok wechi pen nen uchi màlà, tùse tewin. Kappon uchi Kaatù nikiꞌmassan pantakatak,” teppù ya.
Pharisee yamùk uya Jesus yekamappoppù, “Yàꞌlà pe ken uchi iwechi pàk Moses uya, ‘Ànoppù ànnonkapai ewechi yau, inonka auya kaletayi itùkà itemyak molopai yeunoko pa,’ teppù kàyik pàk?” tukaik.
Jesus uya yeikuppù, “Moses uya, ‘Tàwà tùnoppù kon nonkai tok,’ teppù màlà, masapùla saꞌman pe eyewan kon wechi pàk. Tùse sàlà kasa iwechippù pen màlà tamùꞌnawolon koneka yattai.
Tekamayaik àpàkùꞌnokon, ànùꞌlà kàyik tùnoppù nonkanài, ailon pe pùla tiwinàkàik iwessak yau, molopai tùulon nossan pokonpe iwemaliꞌmasak uya àli kupù màlà,” tukaik.
Inenupa ton uya ipàk, “Sàlà kasa iwechi kàyik molopai inoppù tawonnan wechi yau, wakù peiwa nen tùwemaliꞌmase pùla weꞌnà wechi màlà,” teppù.
Jesus uya yeikuppù, “Tamùꞌnawolon kon uya sàlà mayin yanùmù pen màlà, tùse mùkyamlo neken màlà ke ilepasak kon.
Tùulon kon mùkyamlo
Wemaliꞌman Tùpo Weꞌnonkantok
tùwemaliꞌmasan pen. Masapùla màlà kasa tùwentusak kon pàk, tùulon kon molonkonnà tùwemaliꞌmasan pen kappon yamùk uya tùkussak kon màlà kasa pàk, molopai tùulon kon tùwemaliꞌmasan pen itepulu pe weꞌnàtok epùn po pàkànsau. Ànùꞌlà sàlà yanùnnài uya yanùmù màlà,” teppù Jesus uya.
Jesus Uya Echikili Ton Mule Yamùk Pùlema
kon kappon yamùk uya mule yamùk nepùppù màlà Jesus piyak temyatù tùtoppe ya tok pona molopai iwàpùlema toppe, tùse inenupa ton uya kappon yamùk yàulàmappù.
Tùse Jesus uya, “Tàwà mule yamùk nùyàpùi upyak, tok kùseleutanùttàu, masapùla epùn po itepulu pe weꞌnàtok wechi màlà pùsamlo yekkwa ponalok pe,” teppù.
Temyatù tùlùppù ya màlà mule yamùk pona, molopai nen uchi iitàppù.
Mamin Yesak Umoine
yattai kàyik uyàpùppù màlà Jesus piyak. “Enupanài, yàꞌlà yek kwa ken wakù kupù uya, wemaꞌnàtok yepotoppe uya?” tukaik yekamappoppù ya.
“Yàꞌlà pe ken iwechi pàk wakù pe naiꞌnùk pàk uyekamappo auya màlà? Tewinan neken nen molo man, wakù. Enupantok ikukkà tàwàlàlà wemaꞌnàtok yak àutà pa,” tukaik Jesus uya yeikuppù.
“Yàꞌlà yekkwaichi enupantok?” tukaik Jesus yekamappoppù ya. Màlàyau yeikuppù ya, “Ànùꞌlà kùꞌwànài, ànoppù pen pokonpe kechii, amak pe kechii, kasei pe kechii.
“Tamùꞌnawolon sàlà yamùk enupantok maimu yawàlà wessak man. Yàꞌlà tuꞌma ken uchi kupù uya?” tukaik umoine uya yeikuppù.
Jesus uya ipàk, “Wakù pe, ikasa kulu eppai ewechi yau, itàkà molopai tamùꞌnawolon itesak pe ewettok ichilanmata, molopai entuppaꞌno kon mùlepaik molopai nen uchi mamin yamùk yesak pe ewechi màlà epùn po. Molopai uyaꞌlà àikkà,” teppù.
Sàlà yetasak tùuya yau, umoine utàppù màlà tùusewankonoꞌmaik, masapùla tukke kulu temamin ke tùwechi pàk.
Jesus uya nen uchi tùnenupa ton pàk, “Ailon kulu sàlà, saꞌman pe kulu tukkan itemamin wewomù epùn po itepulu pe weꞌnàtok yak wechi màlà.
Tekamatukkayaik àpàkùꞌnokon, saꞌman pe pùla lùiwa camel wepakka akkussa yenu yeuta yai wechi màlà. Mamin yesak wewomù epùn po itepulu pe weꞌnàtok yak yentai,” teppù nàlà màlà.
Yetasak tùuyaꞌnokon yau inenupa ton usenumenkasak kulu wechippù màlà. “Ànùk wepùikattà ken uchi?” tukaik tok uya yekamappoppù.
Jesus uya tok yeneppù molopai tok yeikuppù ya, “Sàlà màlà iwekkupù yentaino kappon yamùk pona, tùse tamùꞌnawolon màlà Kaatù nùkupù,” tukaik.
27 Màlàyau Peter uya, “Masa yenkà ina uya tamùꞌnawolon nànsak man molopai ayaꞌlà ina man. Yàꞌlà yepolo ken uchi ina uya?” teppù.
Jesus uya tok pàk, “Ailon kulu sàlà, Kàyik Mumu wechi chichiu pe wakù tapon po emennak pata weyu yattai yau, amyamlo unenupassan wechi nàlà màlà chichiu pe
pan aponnok yamùk po.
pan kon Israel kok yamùk ittu kon pa.
Molopai tamùꞌnawolon kon tùwùk kon nànnài nan nùssan, wapùla tùlunan yamùk tùpachi ton, wapùla tùkàipùnù kon, tùsan kon, tùmunkà kon yamùk wapùla tùꞌmà kon nànnài nan nùssan upàkànsau uya
pe itekkwa yepolo màlà molopai tàwàlàlà wemaꞌnàtok yepolo tok uya.
Tùse tukkan kon wapiya naiꞌnannùk wechi màlà àkàmlàk, molopai tukkan kon àkàmlàk naiꞌnannùk sàlàpe wechi màlà wapiya,” teppù ya.
po Itepulu pe weꞌnàtok wechi màlà umà yesak koꞌlàma tùutàsen kappon yamùk tùꞌmà yau tùweꞌwotokoma woton kon yepose kasa.
Tùweꞌwotokomasan yeꞌmatok tùuya konekappù ya màlà tok pokonpe, tewin chilùpa pun iwessek kasa là. Molopai tok yeunokoppù ya eꞌwotokomase tùꞌmà yak.
Iitàppù tuꞌma màlà makitti pàk tok wessek yak, wei wenussak 9:00 yattai tùse molo kàyik yamùk wechi satik pe yàꞌlà pàk pùla yeneppù ya.
Màlàpàk tok pàk, ‘Amyamlo nàlà itàtàk kon eꞌwotokomase uꞌmà yak, molopai eyeꞌma kon uya màlà ikasa,’ teppù ya.
Màlàpàk tok utàppù. Molopai nàlà inakattapailà wei wechi tùse, molopai wei wetteilettàsak pe 3:00 yattai tuꞌma màlà lùppù kupùppù ya.
Wei wewomù winàkàik lùiwa nen uchi tùutàsak makitti motak yau, tùulon kon tuꞌma kàyik yamùk wechi molo lùppù satik pe yàꞌlà pàk pùla yeneppù ya. ‘Yàꞌlà peichi iwechi pàk pata koꞌmanka auyaꞌnokon màlà yàꞌlàlà tùkusse pùla?’ tukaik tok yekamappoppù ya.
‘Ànùꞌlà uya ina yekamapposak ina weꞌwotokoma toppe pùla iwechi pàk,’ tukaik tok uya yeikuppù. ‘Itàtàk kon nàlà eꞌwotokomase uꞌmà yak,’ teppù ya tok pàk.
“Pata ukoꞌmansak yau, umà yesak uya tok yen nài pàk, ‘Tùweꞌwotokomasan ikàꞌmakà molopai tok yeꞌmakà, àkàmlàꞌnokon nùssan winàpai tùpyattàse molopai wapiyalok kon nùssan motak iwenukattoppe,’ teppù.
Kàyik yamùk wei wewomù winàkàik tùweꞌwotokoma kon pàk iwessaꞌmolùkasak kon yeꞌmappù màlà tewin chilùpa pun ke.
Màlàyau kàyik yamùk iweꞌwotokoma toppe wapiya yekamapposak kon uyàssak teꞌma tok kon pe yau, eke peiwa pùlayatta yepolo tùuyaꞌnokon pe tok uya yekamappù, tùse mùkyamlo uya nàlà tewin chilùpa pun yepoloppù.
Tùpùlayattayi kon yekkwatùppù tok uya molopai umà yesak winàkàik tùusàulàma kon pàk tok wessaꞌmolùkappù.
‘Pùsamlo àkàmlàk yekamapposak kon neꞌwotokomai tachin pe pùla, ina weꞌwotokoma kassak
Tùweꞌwotokomasan Umà Yau
saꞌman pe tùse aꞌnek wei yau. Tùse tok yeꞌmasak auya man ina yepeppù kaichalà!’ teppù tok uya.
‘Utonpa, ayamaꞌmasak kon uya pùla man. Eusenumenkatok kon ku mùkonekatàu tewin wei wotoko kupù pàk tewin chilùpa pun yepek pe,’ tukaik tok yeikuppù ya.
Iꞌche wettok kupù uya ken naꞌ uchi upùlayattayi ke wechi màlà ikasa pùla? Wapùla kaꞌ àkùlùmàlu kon màlà lù masapùla tùweꞌlepasen pe wechi pàk?’ teppù ya.
Màlàpàk mùkyamlo àkàmlàꞌnokon wechi màlà wapiya, molopai mùkyamlo wapiyalok kon wechi màlà àkàmlàk,” teppù Jesus uya.
Jesus Uselupa Tuꞌma Tùwelittok Pàk
pona tùutà pe Jesus uya
pan kon tùnenupa ton yalàppù màlà miya molopai tok yelupappù ya amak yai, tùutàiꞌmaꞌnokon.
“Masa yetatàk kon, utànꞌnokon sàlà Jerusalem pona, màlà motau Kàyik Mumu tùlù màlà eke ton paatele yamùk yepulu yemyak, molopai enupannan Law pàk yemyak. Molo màlà tok wekkupù iwàtoppe tùuyaꞌnokon.
Molopai nen uchi itùlù màlà tùulon kon kappon yamùk Jew yamùk pen yemyak, tok wàklà màlà ipàk italumattà pe. Tok uya ippoppàtù màlà, molopai tok uya ipukapàtù màlà pulusuk pona. Molopai nen uchi icholùwano wei yattai iwuluuka màlà wemaꞌnàtok yak,” tukaik.
Zebedee Munkà Yan Nenna
Zebedee munkà yan uyàpùppù màlà Jesus piyak walawotiꞌchi tùmunkà yamùk pokonpe, iwepeimappù itemlotopo molopai iꞌche tùwettok yennappù ya ipàk.
“Yàꞌlà iꞌche messan?” tukaik, Jesus uya yekamappoppù. “Asaꞌlon kon umunkà walawotiꞌchi yamùk weleuta toppe apyak ikukkà, tewin kamik pen eyemyatù winà, molopai tùulon akamikù winà Kin pe ewechi yau,” tukaik yeikuppù ya.
Jesus uya tok yeikuppù, “Enenna kon ittu auyaꞌnokon pùla man. Pùsau yawon, inchi uya winàkàik naiꞌnùk inchi ken naꞌ uchi auyaꞌnokon?” tukaik Jesus uya tok yekamappoppù. “Ina uya nen inchi,” tukaik tok uya yeikuppù.
“Ussawù yawon inchi lànen auyaꞌnokon, tùse ikasa pùla iwechi màlà ànùꞌlà yanùmù uya iweleuta toppe ukamikù pen winà, molopai ukamikù winà tukaik yau. Sàlà màlà patassek yamùk Ukàipùnù nùkonekappù iponalok kon ponalok pe,” teppù Jesus uya tok pàk.
Tùulon kon
pan kon Jesus nenupa ton uya sàlà yetasak yau, tok weꞌnaikappù asaꞌlon kon echilunan pàk.
Màlàpàk Jesus uya tamùꞌnawàlà
tok kàꞌmappù màlà tamùkke tùpyak molopai, “Mùttuyatàik Jew yamùk pen yepulu yamùk wechi tùmeluntàlù ke, tok yepoi, molopai mùkyamlo yennài nan pe tok yepulu yamùk wechi.
Sàlà kasa ewechi kon pen màlà. Tùse làkku ànùꞌlà àklottauꞌnokon eke pe enapai tùwessen wechi màlà àpoitolù kon pe.
Molopai ànùꞌlà wechi wapiya eppai yau, tàwà ayapyoto kon pe nechii.
Kàyik Mumu uyàpùppù tapyoto ke esse pen màlà, tùse apyoto pe esse, molopai tùwemattok tùse tukkan kon kappon yamùk yeꞌma toppe tùuya,” teppù Jesus uya.
Asaꞌlon Kon Enpùnon Kàyik Yamùk Uchipittà
molopai inenupa ton uya Jericho nàmà tùse tukkan kon kulu kappon yamùk uya iwenaimappù.
Asaꞌlon kon enpùnon kàyik yamùk, asanta yena po chichiu pe tùwessan uya Jesus uya pata yentaka yetappù màlà, màlàpàk tok wessaꞌmolùkappù tùwentaimepàtù kon pàk, “Itepulu, David Mumu! Ina pàk tàwà esentuppakà!” tukaik.
Tukkan kon kappon yamùk uya tok yàulàmappù, “Eppana ettàk kon!” teppù tok uya. Tùse eke peiwa tok wentaimeppù, “Itepulu, David Mumu! Ina pàk tàwà esentuppakà!” tukaik.
Jesus weleutappù molopai tok kàꞌmappù ya. “Yàꞌlà kupù uya iꞌche messatàu àponalok kon pe?” tukaik tok yekamappoppù ya.
“Itepulu, ina yenu yakkoka auya iꞌche ina man!” teppù tok uya.
Jesus usentuppappù tok pàk molopai tok yenu yappàtùppù ya. Màlà yattai là tok uya pata yeneppù molopai tok utàppù Jesus yaꞌlà.
Jesus Welepamù Jerusalem Pona
winàkàik tùuyàpù kon pe Jesus molopai inenupa ton uyàpùppù màlà Bethphage Olives Tùpù motawon pata motak. Molo asaꞌlà taꞌlon kon yeunokoppù ya.
“Pata eyemloto kon po naiꞌnùk yak itàtàk kon. Màlà yattai tonki yewattàsak yepolo auyaꞌnokon màlà imle ipyau. Tok meukatàik molopai tok mùnettàik upyak.
Sàlà wekkupùppù màlà Kaatù Maimu yenpoikanài uselupappù kasa iwekkupù yekamanài pe.
“Pata Zion yawon pàk yekamakà. Ekinù nùyàssan apyak. Ten pan mùkkàlà molopai tonki po nùyàssan, tonki mule po,” tawon. {ZEC 9:9}
Màlàpàk inenupa ton utàppù màlà molopai Jesus nekamappù ikuttoppe tùuyaꞌnokon kupùppù tok uya.
Tok uya tonki molopai imle tawonnan nepùppù. Tok uya tùpon kon nonkappù tok pona, molopai Jesus wenuku       
ppù ipona.
Tukkan kon kappon yamùk uya tùpon kon yalenkapàtùppù asantawàlà, tùulon kon uya kumya yale walai yattàpàtù molopai inonkapàtù tùse.
Tukkan kon kappon yamùk Jesus wapiya molopai iteꞌmappù pàk tùutàsan wessaꞌmolùkappù màlà tùwentaimepàtù kon pàk, “David Mumu yapulàtàk kon! Mùkkàlà nùyàssaiꞌnùk Itepulu yesek yau yapulàtàk! Kaatù yapulàtàk!” tukaik.
Jesus welepansak Jerusalem pona yau, tamùꞌnawàlà pata yawon kon utaimelunpasak wechippù molopai tok uya. “Ànùk ken uchi mùkkàlà?” teppù.
“Kaatù Maimu yenpoikanài pùsàlà Jesus, Galilee yawon Nazareth pon,” tukaik tukkan kon kappon yamùk uya yeikuppù.
Jesus Utà Kaatù Yùwùk Tak
utàppù màlà Kaatù yùwùk tak molopai tamùꞌnawolon kon yàꞌlàlà yeꞌmannan molopai yàꞌlàlà chilanmannan itau yenpakkappù ya. Pùlayatta yenchimannan pùlayattayi yapon yamùk lattàpàtùppù ya, molopai wakokkwa yamùk chilanmannan yapon yamùk.
Molopai tok pàk, “Kaatù Maimu yau, ‘Uyùwùk yesatù màlà wàpùlemantok yùwùk pe tukaik iweꞌmenukasak màlà.’ {ISA 56:7} Tùse amak ton usoꞌnantok itak pe imasak auyaꞌnokon man!” teppù ya.
Enpùn molopai sesen pan uyàpùppù màlà Jesus piyak Kaatù yùwùk tak molopai tok ipittàppù ya.
Eke ton paatele yamùk yepulu molopai Law pàk enupannan weꞌnaikappù màlà, eke ton tensan pen kupù ya yensak tùuyaꞌnokon yau. Molopai mule yamùk wentaimepàtù Kaatù yùwùk pùloloi po, “David Mumu yapulàtàk kon!” tukaik pàk.
Tok uya Jesus pàk, “Yàꞌlà te là naꞌ pùsamo mule yamùk uya metayan?” teppù. “Ewaik, Kaatù Maimu yau ken naꞌ imenukasak lùppù yennài nan pen amyamlo, ‘Mule yamùk molopai echikili ton mule yamùk winàpai wakù kulu apulàntok kussak auya màlà,’ tawon?” teppù ya. {PSA 8:2}
Jesus uya tok nàmàppù molopai iitàppù pata poi Bethany pona, màlà yailà pata tùlùppù ya.
Jesus Uya Fig Yek Paꞌnùpù
pe Jerusalem pona tùwennappo yau, Jesus wapàkkassak wechippù.
Fig yek yeneppù ya màlà asanta yena po molopai iitàppù itekalepàk, tùse yàꞌlàlà yepoloppù ya pen màlà, tùse yale neken. Màlàpàk yei pàk, “Ewepeta tuꞌma pen màlà!” teppù ya. Màlà yattai fig
yek waipùtappù màlà.
Inenupa ton uya sàlà yeneppù molopai tok usenumenkappù. “Yàꞌlà kasa ken uchi fig yek naipùtai asseꞌne là?” tukaik tok usekamappoppù.
Jesus uya tok yeikuppù “Ailon kulu sàlà, ailon te auyaꞌnokon, kasei tukaik pùla yau, tùkuppàssaiꞌnùk sàlà fig yek pàk kupù auyaꞌnokon màlà, sàlà neken pen. Sàlà wùk pàk nàlà lànen, ‘Eꞌwuluukakà molopai epukakà palau kak,’ te auyaꞌnokon, molopai iwekkupù màlà.
Ailon te auyaꞌnokon yau, yàꞌlàlà enennappù kon àwàpùlema kon pe, yepolo auyaꞌnokon màlà,” teppù Jesus uya.
Jesus Yapàikketù Pàk Ekamappontok
wennappoppù màlà Kaatù yùwùk tak. Molopai kappon yamùk yenupa ya tùse, eke ton paatele yamùk yepulu molopai tùnamasan uyàpùppù Jesus piyak molopai tok uya yekamappoppù, “Yàꞌlà yekkwa ken apàikkek yesak àmàlà sàlà yamùk kupù pa? Ànùk ken elepatai sàlà apàikkek ke?” tukaik.
Jesus uya tok yeikuppù, “Tewin neken eyekamappo kon uya sàlà. Molopai yeiꞌchak auyaꞌnokon yau, yekama uya màlà àpàkùꞌnokon yàꞌlà yekkwa là apàikkek ke sàlà yamùk kupù uya.
Iꞌnai yailàpai ken John yapàikketù uyàpùppù kappon yamùk yenpatauka toppe ya. Kaatù winàpai kaꞌlù, wapùla kappon winàpai?” tukaik. Tok wessaꞌmolùkappù tùuselupa kon pàk tiyiwalàꞌnokon, “Yàꞌlà teꞌnokon ken uchi? ‘Kaatù winàpai iyàssak màlà,’ teꞌnokon yau nen, ‘Yàꞌlà pe ken uchi iwechi pàk ailon te auyaꞌnokon pùn John pàk?’ te ya màlà.
Tùse, ‘Kappon winàpai iyàssak màlà,’ teꞌnokon yau, usenalippan man yàꞌlàlà kupù kappon yamùk uya kiwinàkàiꞌnokon pàk, masapùla tamùꞌnawàlà tok uya ailon tesak màlà John wechi Kaatù Maimu yenpoikanài pe pàk,” teppù tok uya.
Màlàpàk tok uya Jesus yeikuppù, “Ina uya ittu pùla man,” tukaik. Molopai tok pàk, “Àpàkùꞌnokon nàlàichi yekama uya pen sàlà, yàꞌlà yekkwa là apàikkek ke sàlà yamùk kupù uya,” teppù Jesus uya.
tukaik ken mesenumenkayatàu? Kàyik wechippù màlà molo asaꞌlon kon imu yamùk. Wapiyalok piyak iitàppù màlà molopai ipàk, ‘Umu, umà yak eꞌwotokomata sàlàpe,’ teppù ya.
‘Utà pen sàlà,’ tukaik yeikuppù ya, tùse màlà tùpo tùusenumenkatok mùyakanmappù ya molopai iitàppù umà yak.
Màlàyau ikàipùnù utàppù yakon piyak, molopai watetukkappù ya. ‘Ewaik, ukàipùnù utà màlà,’ tukaik yeikuppù ya, tùse iitàppù pen màlà.
Iꞌnai uya ken tùkàipùnù wettok iꞌche kupùppù nai?” teppù Jesus uya. “Wapiyalok uya,” tukaik tok uya yeikuppù. “Ailon kulu sàlà, pùlayatta piliꞌnài nan molopai kàyik yamùk yemyak tùweꞌchilanmasan utà
màlà Kaatù patassek yak awapiyaꞌnokon.
Masapùla John Enpataukanài uyàpùppù màlà apyakùꞌnokon iwalai asanta yekamase molopai ailon te auyaꞌnokon pùn. Tùse pùlayatta piliꞌnài nan molopai kàyik yamùk yemyak tùweꞌchilanmasan uya ailon teppù ipàk. Sàlà yene tùpoꞌnokon nànen eusenumenkatok kon mùyakanma auyaꞌnokon pùn molopai ailon te auyaꞌnokon pùn,” teppù Jesus uya.
Grape Yekkwa Mainanpannan Pantomù
panton yetatàk kon,” teppù Jesus uya. “Pata yesak wechippù màlà molo, grape yekkwa pànnàippù. Kulala tùlùppù ya iwoi, molopai non yakappù ya wain kaklàtok tùuya yau pe. Kawon pata yentok ipoi yamùppù ya. Molopai umà tùlùppù ya imainanpannan pe tùnepolossan yemyak. Molopai iitàppù tùulon pata yak.
Kùyali pilittok yattai iwechi yau, tapyoto yamùk yeunokoppù ya umà mainanpannan piyak tùponalok yepose.
Umà mainanpannan uya itapyoto yamùk yaꞌchippù, tewin ippoppàtùppù tok uya, tùulon wànàppù tok uya, molopai tùulon wànàppù tok uya tàk ke.
Kàyik uya tuꞌma tùulon kon tapyoto yamùk yeunottuꞌmappù, tukke wapiyalok kon yentai, molopai umà mainanpannan uya tok talumattàppù màlà kasa làma.
Àkàmlàk lùppù tùmu yeunokoppù ya tok piyak. ‘Umu nama nen ken uchi màlà tok uya ko,’ teiꞌma.
Tùse imu yensak tùuyaꞌnokon yau, umà mainanpannan uya tiyiwalàꞌnokon, ‘Pùsàlà mùkkàlà
Umà, tùkulalayi kenan grape yekkwa
umà yesak mumu. Àittàk kon iwàpaiꞌnokon man, molopai nen uchi iponalok wettoppe kùponalok kon pe!’ teppù.
Màlàpàk tok uya yaꞌchippù, tok uya yenuꞌmappù màlà umà yapai, molopai tok uya iwànàppù.
“Molopai yàꞌlà pe ken umà yesak uya mùkyamlo umà mainanpannan kupù tùuyàssak yau?” tukaik Jesus uya tok yekamappoppù.
“Àli kuꞌnài nan wànà yaichi màlà ipla tok tùtalumattàse molopai tùulon kon umà mainanpannan yemyak itùlù ya, mùkyamlo tùlepa woton kon tùponalok ke iweyu yattai yemyak,” tukaik tok uya yeikuppù.
Jesus uya tok pàk, “Kaatù Maimu yau ken naꞌ sàlà yensak auyaꞌnokon pùla nai? ‘Tàk tapùi yamùnnan nùnulunpappù tapulàsen yek pen wenappù man iꞌche kulu weꞌnàtok pe. Sàlà wekkupùppù màlà Itepulu winà. Wakù pe kulu man!’ tawon. {PSA 118:22-23}
“Màlàpàk tekamayaik àpàkùꞌnokon, sàlà lepantok mokka màlà ewinàpaiꞌnokon molopai itùlù màlà kappon yamùk wakù pe tùwepetasan yemyak. [44 Ànùꞌlà tùwekkawaiꞌmasen sàlà tàk pona utakitukka màlà tùutamoklosse. Molopai ànùꞌlà pona tàk wekkawaiꞌmasak yau, yaꞌwoka ya màlà ipla sululuk pe,]” teppù ya.
Eke ton paatele yamùk yepulu molopai Pharisee yamùk uya Jesus pantomù yetappù màlà molopai tùpàkùꞌnokon iichelupa pe tok uya ittuppù.
Màlàpàk tok wechippù Jesus yaꞌchiꞌche. Tùse tok usenalippù tukkan kon kappon yamùk, Jesus wechi Kaatù Maimu yenpoikanài pe ittunnan pàk.
Wemaliꞌmantok Yattai Utaꞌlettàntok Pantomù
uya tuꞌma panton yamùk yapulàppù kappon yamùk yelupa tùuya yau.
“Sàlà kasaichi epùn po itepulu pe weꞌnàtok wechi màlà, Kin tùmu ponalok pe iwemaliꞌma yattai utaꞌlettàntok konekanàippù kasa.
Tapyoto ton yeunokoppù ya màlà utaꞌlettàntok yak ikàꞌmasak kon kàꞌmase, tùse àippai pùla tok wechippù.
Màlàpàk tùulon kon tapyoto ton yeunokoppù ya tùmaimu pokonpe, ‘Ikàꞌmasak kon pàk, Utaꞌlettàtok wekonekasak man sàlàpe. Uyùkùnnon paaka yamùk molopai kaiwanton paaka munkà wàsak man molopai tamùꞌnawolon wekonekasak man. Àittàk kon utaꞌlettàntok yak,’ tawon.
Tùse ikàꞌmasak kon uya yetapàtùppù molopai iꞌche tùwettok kon kusse tok utàppù. Tewinan utàppù màlà tùꞌmà yak. Tùulon utàppù tùwotokoyi yak.
Tùulon kon uya kin yapyoto ton yaꞌchippù. Àsà pe tok talumattàppù molopai tok wànàppù tok uya.
Màlàyau tapyoto
ton kàꞌmappù ya màlà. ‘Wemaliꞌmantok yattai utaꞌlettàntok wekonekasak man, tùse kappon yamùk unkàꞌmassan wechippù tùuyàssan yek pe pùla man.
Itàtàk kon, eke ton asanta tak. Molopai utaꞌlettàntok yak tukke là kappon yamùk enepoloppù kon mùkàꞌmatàik,’ teppù ya.
Màlàpàk itapyoto ton utàppù màlà asanta yamùk tak molopai tamùꞌnawàlà kappon yamùk tùnepoloppù kon pilipùppù tok uya, wakù ton, molopai àli ton. Molopai wemaliꞌman patassek wanùssak wechippù kappon yamùk ke.
“Kin wewomùppù màlà ikàꞌmasak kon yense. Màlàyau kàyik yeneppù ya màlà wemaliꞌman yattai yau weꞌnàtok pen pon yau.
‘Utonpa, yàꞌlà kasa ken uchi mewomùi sàlà motak wemaliꞌman yattai yau weꞌnàtok pon yau pùla?’ tukaik, kin uya yekamappoppù. Tùse yàꞌlà te ya pùla iwechippù.
Màlàyau kin uya tapyoto ton pàk, ‘Itemyatù molopai itta yaulonpàttàk kon molopai yenuꞌmatàk kon ewalupàttak. Molo ikalawù màlà molopai tùyà kàlàlàiꞌma ya,’ teppù ya.
Masapùla tukkan kon kàꞌmasak màlà tùse tukkan kon pen menkasak,” teppù Jesus uya.
Pùlayatta Tùtok Caesar Yemyak
yamùk wepakkappù molopai iichelupatok winà Jesus yaꞌchitok tùuyaꞌnokon kupùppù tok uya.
Màlàyau tùnenupa ton tonpa yamùk molopai Herod tonpa yamùk yeunokoppù tok uya Jesus piyak. “Enupanài, ina nùttuyan wakù pe ewechi. Kappon yamùk ponalok ailon, Kaatù yeselu pàk enupanài àmàlà, yàꞌlà tukaik kappon yamùk usenumenka pàk tùutaimelunpaik pùla, masapùla tamùꞌnawolon kon kappon yamùk mùkyamlo ekkaichalon kon eyenu yau.
“Ina pàk uchi yekamakà, yàꞌlà kasa ken mùttuyan? Caesar yemyak naꞌ pata yeꞌma wechi màlà ikasa, wapùla kane kaꞌlù?” tukaik.
Jesus uya àli kupù pàk tok wekkupù ittuppù. Màlàpàk, “Tùusennakasan amyamlo! Yàꞌlà peichi iwechi pàk uyittuiꞌche ewechi kon màlà?
Pùlayatta pun pata yeꞌmatok ike yenpoikatàk kon uyemyak!” teppù Jesus uya. Tok uya pùlayatta pun nepùppù itemyak.
Molopai tok yekamappoppù ya, “Ànùk yenpata molopai ànùk yesek ken uchi sà?” tukaik.
“Caesar,” tukaik tok uya yeikuppù. Màlàpàk Jesus uya, “Caesar yemyak iponalok itùtàk kon molopai Kaatù yemyak iponalok itùtàk,” teppù.
Sàlà yetasak tùuyaꞌnokon yau tok usenumenkappù kulu màlà molopai tok uya inàmàppù.
Weꞌwuluukantok Yattai Wemaliꞌmantok
lùppù wei yattai Sadducee yamùk tonpa yamùk uyàpùppù Jesus piyak. Mùkyamlo wechippù màlà kappon yamùk weꞌwuluuka pen màlà weliꞌnàtok yapai tawonnan pe.
“Enupanài, Moses uya nen
kappon yamùk yenupappù, Kàyik weliꞌchak imunkà pùla echiiꞌma yau, yakon wechi tùlui noppù lùppù yak màlà, tok uya mule yamùk yepotoppe iweliꞌchak lùppù munkà pe,” tukaik.
“Molo iwechippù màlà
pan kon echilunan kàyik yamùk talà iwemassak kon nùssan. Wapiyalok wemaliꞌmappù màlà, molopai iwelikùppù imunkà pùla, màlàpàk tùnoppù lùppù nàmàppù ya takon noppù pe.
Màlà lùppù wekkupùppù màlà yakon pàk, tok solùwano pàk miya tok yaꞌmippù tepose.
Àkàmlàk lùppù nossan welikùppù.
Màlà iweliꞌchak kon weꞌwuluukasak weliꞌnàtok yapai weyu yattai ken, ànùk noppù pe iwechi? Tamùꞌnawàlà tok uya imaliꞌmapàssak tùse,” teppù tok uya.
Jesus uya tok yeikuppù, “Yennakasak pe messatàik! Masapùla Kaatù Maimu wapùla Kaatù yapàikketù ittu auyaꞌnokon pùla iwechi pàk.
Weꞌwuluukantok yattai kappon yamùk wemaliꞌma pen màlà, inchelù yamùk kasa tok wechi màlà epùn po.
Molopai iweliꞌchak kon weꞌwuluukatok pàk, Kaatù nekamappù naꞌ àpàkùꞌnokon ittu auyaꞌnokon pùla nai? Watesak ya,
Sàlà yetasak tùuyaꞌnokon yau tukkan kon kappon yamùk usenumenkasak wechippù màlà enupantok ya pàk.
Eke Kulu Enupantok
yamùk uyàpùppù tamùkke Jesus uya Sadducee yamùk yeppakaꞌnùpùppù yetasak tùuyaꞌnokon yau.
Molopai tok tonpa, Law pàk iichenupasak wechippù ittuiꞌche ekamappontok ke.
“Enupanài, iꞌnai ken màlà eke kulu suwa ekkà tetok, Law yawon?” tukaik.
Jesus uya yeikuppù, “Itepulu Akaatùyi iꞌnùnmakà tamùꞌnawàlà eyewan ke, molopai tamùꞌnawàlà ayakkwalù ke, molopai tamùꞌnawàlà eusenumenkatok ke, tawon. {DEU 6:5}
Sàlàichi màlà eke molopai tùkussen kulu enupantok.
Yakon tùkussen kulu màlà walai làma, ayakontalù iꞌnùnmakà eyiwalà mechiꞌnùnmayaiꞌnùk kasa, tawon. {LEV 19:18}
Tamùꞌnawolon Law molopai Kaatù Maimu yenpoikannan uya imenukasak màlà sàlà asaꞌlon tùkussan yau,” teppù Jesus uya.
Ànùk Mumu Ken Mùkkàlà Christ
yamùk wepiliꞌchak tamùkke yau, Jesus uya tok yekamappoppù. tukaik ken tùusenumenkasan amyamlo Christ pàk? Ànùk pa ken mùkkàlà?” tukaik. “David pa nen mùkkàlà,” tukaik tok uya yeikuppù. 43-44 “Yàꞌlà pe ken uchi iwechi pàk Wakù Akkwalù uya David kupùppù màlà, Uyepulu
tukaik yesattoppe ya?” tukaik Jesus uya tok yekamappoppù. “Masapùla David uya, Itepulu uya Uyepulu pàk, ‘Chichiu pe ekkà meluntà uyemyatù winà, eyeyatonnon tùlù uya atta yokkoik ponalà,’ teppù màlà. {PSA 110:1}
“David uyaichi yesatù Uyepulu tukaik yau, yàꞌlà kasa ken uchi Christ wechi David pa pe?” tukaik Jesus uya tok yekamappoppù.
Tùse ànùꞌlà yeiꞌnài pùla iwechippù molopai màlà motapai ànùꞌlà uya yekamappopàttukkappù pen.
Law Pàk Enupannan Molopai Pharisee Yamùk Yeselu
uya tukkan kon kappon yamùk, molopai tùnenupa ton yelupappù.
“Enupannan Law pàk, molopai Pharisee yamùk kussak màlà Moses Law yekamannan pe,” teppù ya.
“Màlàpàk uchi tamùꞌnawolon tok nekama maimu yawàlà mettàik molopai mùkuttàik. Tùse tok yeselu kùkkuttàu, masapùla tùnekama kon kuꞌnài nan pen mùkyamlo.
Emeꞌnek pe yaplu konekannan mùkyamlo molopai kappon yamùk mùpona yaulonpàꞌnài nan, tùse tewin nà elekkwà temyatù kon ke yanùmù pàk alikyek pe tok wechi pen màlà màlà yamùk yaplu yalà pàk.
Tamùꞌnawolon kuꞌnài nan mùkyamlo kappon yamùk uya neken yentoppe. Eke pe Kaatù Maimu yen konekannan mùkyam lo tepiyeppà kon pàk molopai temekun kon pàk, molopai kusan pe tùpon kon yeppi yùpùlù kuꞌnài nan!” teppù Jesus uya.
“Wakù kulu patassek iwakù li ton mùkyam lo utaꞌlettàn yattai, molopai wakù kulu aponnok iwakùli ton wepiliꞌnàtok itak tau.
Makitti tau ‘Wakù pe naꞌ messan?’ te namantok pokonpe iwakùli ton mùkyamlo, molopai Tiꞌcha tukaik kappon yamùk uya tesatù kon iwakùli ton.
Eyesatù Eke pe Kaatù Maimu yen kon uchi kùsettak Tiꞌcha tukaik konekannan mùkyamlo tepimasapùla tamùꞌnawàlà echitonpa yeppà kon pàk.
ton amyamlo molopai tewinan neken Eyenupanàiꞌnokon yesak.
Molopai ànùꞌlà kùsesattàu Ukàipùnù tukaik sàlà non po, masapùla tewinan neken epùn pon Ikàipùnù ton amyamlo.
Wapùla ‘Tiꞌcha’ pe eyesatù kon kùsettak, masapùla tewinan neken mùkkàlà eyenupanàiꞌnokon Christ.
Eke pe kulu àklottauꞌnokon naiꞌnùk wechi màlà ayapyoto kon pe.
Molopai ànùꞌlà eke pe tùwekkussen yàssàꞌmùntanùpù màlà, molopai ànùꞌlà àssàꞌmùla tùwessen ma màlà eke pe,” tukaik.
Àsà Tetok Tùusennakasan Pàk
“Àsà pe kulu iwechi màlà àponaꞌnokon Law pàk enupannan molopai Pharisee yamùk! Tùusennakasan amyamlo! Tuna po tùutàsan amyamlo molopai tamùꞌnawolon pata yawà, tewin kappon lattàse ewinàkàiꞌnokon. Molopai ilattàsak auyaꞌnokon yau asak itekkwa apok patassek yak tùutàsen yek pe ikussak auyaꞌnokon màlà, akasaꞌnokon.
“Àsà pe iwechi màlà àponaꞌnokon, enpùla echiiꞌma anài nan! Enupannan amyamlo, ‘Ànùꞌlà uya suwa wechi màlà tesak Kaatù yùwùk winà yau, yàꞌlà pe iwechi pen màlà, tùse watesak ya kolù Kaatù yùwùk tawon winà yau, mùkkàlà yaꞌchichak màlà ikupù uya màlà teppù ya lùppù uya,’ tukaik,” teppù Jesus uya.
“Enpùnon pakko ton! Iꞌnai ken uchi màlà eke lùiwa, kolù kaꞌlù, wapùla Kaatù yùwùk kolù kuꞌnài esuken?
Enupannan nàlà amyamlo, ‘Ànùꞌlà uya suwa wechi màlà tesak itùsak lùppù pottà yapon Kaatù yùwùk tawon yesek winà yau, ikupù uya teppù tùuya kupù ya kulu pen màlà, tùse ànùꞌlà uya wa wechi màlà tesak tùpottàsen màlà ipottà yapon pon yesek winà yau mùkkàlà ikupù uya teppù tùuya kupùik!’ tukaik.
Enpùla messatàik! Iꞌnai ken uchi màlà tùnamasen, lepantok kaꞌlù, wapùla itùsak lùppù pottà yapon Kaatù yùwùk tawon, esuken lepantok kuꞌnài?
Màlàpàk uchi kappon uya wa nen wechi màlà te lepantok pottà yapon yesek winà yau, wa nen wechi te ya màlà lepantok yapon yesek winà, molopai tamùꞌnawolon ipon lepantok kon yesek winà.
Molopai kappon uya wa nen wechi màlà te Kaatù yùwùk yesek winà yau, wate ya màlà Kaatù yùwùk yesek winà,
molopai mùkkàlà itau tùwemassen Kaatù yesek winà.
Molopai kappon uya suwa nen wechi màlà te epùn yesek winà yau, wate ya màlà Kaatù yapon yesek winà molopai mùkkàlà ipo tùwessen yesek winà.
“Àsà pe kulu iwechi màlà àponaꞌnokon Law pàk enupannan, molopai Pharisee yamùk! Tùusennakasan amyamlo! Kaatù lepannan amyamlo tewin
pan itesak pe ewettok kon yapai, kùyali kàꞌnùnpannan nà mint, dill molopai cummin ke, tùse tùkussen kulu Law yawon uya enupantok nulunpannan amyamlo, ikasa weꞌnàtok, usentuppantok molopai ailon pe weꞌnàtok. Sàlà yamùk kupù auyaꞌnokon sàlà eppaino wapiyalok tùnulunpase pùla.
Enpùla echiiꞌma anài nan! Kanpitu yasukannan amyamlo àwuku yapai, tùse eke camel yeunoꞌmannan!” teppù Jesus uya.
“Àsà pe iwechi màlà àponaꞌnokon Law pàk enupannan, molopai Pharisee yamùk! Tùusennakasan amyamlo! Àkokù kon molopai apalapiyi kon kukannan polopo, tùse yau usekaꞌnonkantok molopai iwalàwannà iꞌche weꞌnàtok kuttok ke iwanùssak man.
Enpùnon Pharisee yamùk! Yau làkku pùsau ikukatàk kon wapiya, molopai nen uchi polopo nàlà wakù pe iwechi màlà!” teppù Jesus uya.
“Àsà pe kulu iwechi màlà àponaꞌnokon Law pàk enupannan molopai Pharisee yamùk! Tùusennakasan amyamlo! Aimuꞌnan ke uluwaik kukasak usene wakù pe polopo walainon, tùse iweliꞌchak kappon yamùk yàppù lùssan molopai ikà ke iwanùssak yekkwa ton.
Màlà kasa làma wakù pe tùusenpoikasan amyamlo kappon yamùk piyak, tùse ayauꞌnokon awanùssak kon man ikasa pe tukaik usennakantok ke molopai àli pe weꞌnàtok ke,” teppù Jesus uya.
Talumattàntok Yekamatok Iwekkupù Wapiya
pe iwechi màlà àponaꞌnokon Law pàk enupannan molopai Pharisee yamùk! Tùusennakasan amyamlo! Wakù pe uluwaik konekannan amyamlo Kaatù Maimu yenpoikannan ponalok pe, molopai wakù pe iwemassak kon uluwachi yùpùlùttànnan.
Molopai, ‘Wemaꞌnàsakùꞌnokon pena kùtamo kon weyu yattai yau, tok pokonpe Kaatù Maimu yenpoikannan wànàppùꞌnokon pen sàlà eppaino,’ te auyaꞌnokon.
Màlàpàk uchi mùkyamlo Kaatù Maimu yenpoikannan wànnan nùssan payan pe ewechi kon yenpoika auyaꞌnokon màlà!
Ikuttàk kon uchi, molopai atamo kon nùpyattàppù àli yenukaꞌnùttàk kon!
Àkài yamùk, molopai àkài yamùk munkà! Yàꞌlà kasa ken uchi ewepe kon apok patassek yak àutà kon winàpai pe mùttuyatàu?
Sàlà kasaichi iwechi pàk Kaatù Maimu yenpoikannan teunossaik, molopai pukkek ton, molopai enupannan. Tok tonpa yamùk wànà auyaꞌnokon màlà, tùulon kon pukapàtù auyaꞌnokon pulusuk pona. Tùulon kon ippoppàtù auyaꞌnokon màlà ewepilittok kon
itak tau molopai tok wenaima auyaꞌnokon màlà pata yapai tùulon pata yak.
Màlàpàk tamùꞌnawolon kon wakù ton kappon yamùk wànnan nùssan talumattàtok uyàpù màlà àponaꞌnokon, Abel wànàppù motapai Zechariah, Berechiah mumu wànàppù motak. Ànwànàppù kon Kaatù yùwùk molopai itùsak lùppù pottàtok patassek yakletau. {GEN 4:8; 2 CHR 24:20-21}
Ailon kulu sàlà, sàlà yamùk wenai talumattàntok uyàpù màlà kappon yamùk sàlà yattaino kon pona!” teppù Jesus uya.
Jesus Uya Jerusalem Pùnùnmatok
Jerusalem! Kaatù Maimu yenpoikannan mùwàtantàu molopai Kaatù neunokossan imaimu yenpoikannan mùwàtantàu tàk ke! Yàꞌlà kaichalà itekkwa ayawon kon enpilippai wechippù, kaliꞌcho uya tùmunkà yamùk pilipù tapàli yokkoik kasa, tùse ikupù uya iꞌche pùla ewechippù!
Màlàpàk nen uchi apatassek wàꞌnàmà màlà tùkken.
Pata Weyu Wenukapù Yekamatok
utàppù màlà molopai Kaatù yùwùk nàmà ya yau, inenupa ton uyàpùppù màlà ipyak Kaatù yùwùk pàk yelupase.
“Tamùꞌnawàlàichi sà yamùk menyatàu?” tukaik tok yeka mappoppù
“Tamùꞌnawàlà iwettùlùkkwa màlà.”
ya. “Ailon kulu sàlà, tewin nà tàk wàꞌnàmà talà tùtonpa po pen màlà. Tamùꞌnawàlà iwettùlùkkwa màlà,” teppù Jesus uya tok pàk.
Jesus wechi chichiu pe Olive Tùpù po tùse, inenupa ton uyàpùppù màlà ipyak amak yai. “Ina pàk yàꞌlà yattai sàlà yamùk wekkupù yekamakà, molopai yàꞌlà wekkupù àuyàpù winàkàik, molopai pata weyu wenukassak yekamanài pe,” teppù tok uya.
Jesus uya yeikuppù, “Enpen mettàik, ànùꞌlà eyennakatakùꞌnokon.
Masapùla tukkan kon kappon yamùk uyàpù màlà uyesek yau, ‘Christ iulà!’ teiꞌma, molopai tukkan kon kappon yamùk yenkuttà tok uya màlà.
Wepantaꞌmantok yeta auyaꞌnokon màlà mei molopai mei pùla. Tùse, kataimelunpatàu. Màlà yekkwa ton wekkupù màlà, tùse iwenukattok yekama màlà yamùk uya pen màlà.
Tewinan pata wepantaꞌma màlà tùulon pata pokonpe, tùulon itepulu pe weꞌnàtok wepantaꞌma màlà tùulon itepulu pe weꞌnàtok pokonpe. Iwan wechi màlà molo, molopai tùlùpùnù.
Tamùꞌnawàlà sàlà yamùk wechi màlà wapiya mule weꞌchiꞌmosak kasa.
“Màlàyau nen uchi kappon yamùk uya ayaꞌchi kon màlà molopai àtùlù kon atalumattàtok kon pe, molopai àwànà kon màlà. Tamùꞌnawolon kon kappon yamùk uya eyeyaꞌnoma kon màlà upàkànsau.
Màlà yattai tukkan kon uya ailon tetok tùuyaꞌnokon upàk nonka màlà. Tùtonpa kon yeimippo tok uya màlà, molopai tok useyaꞌnoma màlà tiyiwalàꞌnokon.
Tukke ailon pen itekale yenpoikannan usenpoika màlà molopai tukkan kon kappon yamùk yennaka tok uya.
Màlà kasa àli wekatù màlà, màlàyau tukkan kon kappon yamùk uya uꞌnùnmatok pùla iwena màlà.
Tùse mùkkàlà meluntà pe iwenukapù ponalà naiꞌnùk wepùikattà màlà.
Molopai sàlà wakù itekale itepulu pe weꞌnàtok yekale yekama màlà tamùꞌnawàlà wolù yawàlà pata yamùk yawolon kon pàk, molopai nen uchi iwenukattok uyàpù màlà,” teppù Jesus uya.
“ ‘Àli kulu Kaatù yewanma pe naiꞌnùk mattantok kuꞌnài wàꞌmùssakkasak wakù pata Kaatù yùwùk tau’ yene auyaꞌnokon yau, màlà Daniel Kaatù Maimu yenpoikanài uselupappù ipàk lùppù,” teppù Jesus uya. Ànùꞌlà sàlà kaleta yennài, tàwà nùttui.
“Màlà yensak tùuyaꞌnokon yau mùkyamlo Judea pon kon nepeik wùk pona.
Molopai ànùꞌlà tapùi ipu po naiꞌnùk kùsuttàtak yàꞌlàlà yense tùwùk tak.
Ànùꞌlà umà yau naiꞌnùk kùsennappotak tùpon yense.
Àsà pe kulu iwechi màlà nossan yamùk monok ton pona, molopai manak pàk lùppù naiꞌnannùk imunkà ton pona màlà wei yattai!
Àpùlematàk kon iko yattai wapùla Wàlàkaꞌnàttok yattai àutàtok kon wechi tukaik.
Masapùla màlà yattai wettalumattàntok wechi màlà àsà peiwa kulu, pena pata wepyattàppù motapai sàlà wei tepose wettalumattàntok wechippù yentai. Molopai màlà yekkwa tuꞌma wechi molo pen màlà.
Tùse Kaatù uya pata weyu yamùk tonpakasak man, ikussak ya pùla iwechi yau, ànùꞌlà wemapù pen màlà. Tùnmenkassan pàkànsau Kaatù uya pata weyu yamùk tonpaka màlà.
                                       
23 “Màlàpàk uchi, ànùꞌlà uya àpàkùꞌnokon, ‘Yenkà, pùsàlàichi mùkkàlà Christ,’ te wapùla ‘Mùkkàlà yenkà!’ te yau, ailon kùkatàu ipàk.
Masapùla ailon pen Christ molopai ailon pen itekale yenpoikannan usenpoika màlà. Eke ton wotoko molopai enumenkanài kupù tok uya màlà imenkasak kon yennaka toppe tùuyaꞌnokon, tok yennaka tùuyaꞌnokon pe iwechi yau.
Yetatàk kon! Sàlà tekamapàssaik iweyu wapiya.
Masapùla Kàyik Mumu uyàpù màlà pata wekamlippù usene kak yakletawà wei wepakkatok motapai wei wewontok motak kasa.
“Iꞌnailàlà ekek wechi yau kassanak yamùk wepilipù màlà,” teppù Jesus uya.
Kàyik Mumu Uyàttok
pe pùla utaimelunpantok kon weyu tùpo, ‘wei wena màlà ewalupà pe, kapùi ulenpamù pen nen uchi màlà, chilùkà yamùk wessoloka màlà kaupai, molopai kak yawon kon apàikkek ton utaloꞌma màlà.’ {ISA 13:10; 34:4}
“Màlàyau nen uchi Kàyik Mumu yentok ipà kà là woton usenpoika màlà kak yau. Màlà yattai nen uchi tamùꞌnawolon kon kappon yamùk non pon kon kalawù màlà. Kàyik Mumu uyàpù katupluk po epùn poi, meluntà pe molopai eke pe akkwa pokonpe yene tok uya màlà.
Eke paaka letù walai wai tàwù màlà, molopai tiyinchelùyi yamùk yeunoko ya màlà asakùlàꞌnan non panaꞌmu yawà. Mùkyamlo uya iponalok kon inanùmùssan pilipù màlà tamùꞌnawàlà wolù yapai,” teppù Jesus uya.
Enupantok Fig Yek Pàk
fig yek eyenupatàu. Ipanta yamùk wechi lola pe molopai àmù pe yau, molopai iwaleta yau, wàppànàtok yattai wechi mei pùla ittun nan amyamlo.
Màlà kasa làma, tamùꞌnawàlà sàlà yamùk yene auyaꞌnokon yau, pata weyu wechi mei pùla, iyàpù winàkàik iwechi ittu auyaꞌnokon màlà.
Ailon kulu sàlà, tamùꞌnawàlà sàlà yamùk wekkupù màlà nemassaiꞌnannùk kappon yamùk welikù tamùꞌnawàlà wapiya.
Epùn molopai non utà màlà, tùse umaimu utà pen màlà.”
Ànùꞌlà Uya Kàyik Mumu Weyu Ittu Pùla Man
uya Kàyik Mumu weyu molopai iwekkuttok yattai uyàpù ittu pùla man, inchelù yamùk uya là, [wapùla Imu uya là,] tùse Ikàipùnù neken mùkkàlà ittunài.
Kàyik Mumu uyàttok wechi màlà iwekkussak lùppù Noah yattai kasa.
Tunaꞌma wapiya, kappon yamùk utaꞌlettàpàtùppù molopai tùwuku kon inchippù tok uya. Kàyik yamùk molopai nossan yamùk wemaliꞌmapàtùppù, Noah wenuku kanau yak weyu tepose.
Tùse yàꞌlàlà wekkupù ittuppù tok uya pen, tunaꞌma uyàpù molopai teulanka kon ya ponalà. Màlà kasa làmaichi iwechi màlà Kàyik Mumu uyàpù yattai.
Màlà yattai asaꞌlon kon kàyik yamùk wechi màlà umà yau, tewin yanùmù màlà molopai yakon wàꞌnàmà ipatappù yau.
Asaꞌlon kon nossan yamùk wechi màlà paali yeppa pàk. Tewin yanùmù màlà, yakon wàꞌnàmà ipatappù yau.
Màlàpàk uchi enpen ettàk kon! Masapùla yàꞌlà yattai là Eyepulu kon uyàpù ittu auyaꞌnokon pùla man.
Sàlàichi mùttutàik, tapùi yesak kàyik uya yàꞌlà yattai là ewalupàttau amak uyàpù ittu tùuya yau, tùweꞌnùnse pùla iwechi màlà molopai amak wewontoppe tùwùk tak ikupù ya pen.
Màlàpàk uchi, iwekonekasak pe nàlà mettàik, masapùla Kàyik Mumu uyàpù màlà yeneiꞌche ewechi kon pùla tùse.”
Ailon Molopai Ailon Pen Apyoto
ken uchi mùkkàlà ailon molopai pukkek apyoto itepulu nùtùlùppù tùwùk tawon kon yepoi, tok yeipattà toppe ya iwalai iweyu yattai?
Tùutauchinpasen mùkkàlà apyoto, tepulu uya teposak yau, màlà kupù tùuya tùse iwennapposak yau!
Ewaik, ailon kulu sàlà, itepulu uya màlà mùkkàlà apyoto tùlù tamùꞌnawolon itesak pe tùwettok mainanpanài pe.
Tùse àli apyoto pe tùwechi yau, ‘Uyepulu uyàpù pen màlà tachin pe,’ te ya tiyiwalà.
Molopai nen uchi tùtonpa yamùk apyoto ton ippoppàtù pàk iwepyattà, molopai iitaꞌlettà molopai iwetùmù tùwetùnsan pokonpe.
Màlàyau nen uchi mùkkàlà yepulu wennappo màlà tewin nà wei yattai, iyàpù yeneiꞌche iwechi molopai ittuiꞌche iwechi pen tùse.
Itepulu uya yattàpàtù màlà echikili pe molopai tùusennakasan talumattàtok patassek yak inonka màlà. Màlà motau kalannàtok wechi màlà molopai tùyà kon kàlàlàikkatok tok uya wechi,” teppù ya.
yattai itepulu pe weꞌnàtok epùn po wechi màlà sàlà kasa. Molo
pan kon emaꞌnomiꞌchi yamùk wechippù màlà, tùlanppuyi
kon yanùnnài nan molopai iitàsak kon umoine tùwemaliꞌma woton wakkàsse.
5 pan kon wechippù màlà pakko ton pe, molopai tùulon kon
pan kon wechippù pukkek pe.
Pakko ton uya tùlanppuyi kon yalàppù màlà, tùse tok uya ipalu wenukassak yattaino woton nùiwa tùulon pe ipalu yalàppù pen,
pukkek ton uya iten yamùk yau tùlanppuyi kon palu yalà tùse.
Umoine tùwemaliꞌma woton wechippù màlà tachin pe tùuyàpù pàk. Màlàpàk emaꞌnomiꞌchi weꞌnùnpàtùppù molopai tok weꞌnùnkapùppù.
“Anomlak iwena kassak wechippù màlà wentai men sak yattai, ‘Pùsàlàichi yenkà, umoine tùwemaliꞌma woton uyàpù! Àittàk kon iwakkàsse!’ tukaik.
10 pan kon emaꞌnomiꞌchi upakappù màlà molopai tùlanppuyi kon konekappù tok uya.
Màlàyau pakko ton uya pukkek ton pàk, ‘Eweyu kon palu pùkkù ke ina ilepatàk kon masapùla ina lanppuyi nùsàꞌnùssan,’ teppù.
‘Kane, ina ponalok pe neken nen man molopai àponalok kon woton kulu pùla. Itàtàk kon eyiwalàꞌnokon ichilanma yùwùk tak yeꞌmase,’ teppù pukkek ton uya.
Màlàpàk pakko ton utàppù tùweyu kon palu yepose. Molopai tok utàppù tùse umoine tùwemaliꞌma woton welepamùppù màlà.
pan kon iwekonekasak kon emaꞌnomiꞌchi wewomùppù màlà yaꞌlà wemaliꞌmantok yattai utaꞌlettàntok yak. Molopai manatta yakkoloppù màlà.
“Malalà tùpo tùulon kon
pan kon emaꞌnomiꞌchi welepamùppù. ‘Ina yepulu, ina yepulu! Manatta yakkokakà ina ponalok pe,’ teppù tok uya.
‘Ailon kulu sàlà, eyittu kon uya pùla man,’ tukaik tùwemaliꞌma woton umoine uya yeikuppù.
Enpen uchi ettàk kon, masapùla Kàyik Mumu uyàttok weyu ittu auyaꞌnokon pùla man,” teppù Jesus uya.
Pùlayatta Pantomù
kasaichi itepulu pe weꞌnà wechi màlà. Kàyik tùpata nàmà pàk nekkussaiꞌnùk kasa. Tapyoto ton kàꞌmappù ya molopai itesak pe tùwettok tùlùppù ya tok yemyak imainanpa toppe tok uya.
Tewin pàk tok lepappù ya màlà, ikupù tok uya kaichalà. Tewinan yemyak
pe chilùpa pun tùlùppù ya, tùulon yemyak
pe, molopai tùulon yemyak
pe. Molopai nen uchi iitàppù màlà mei. j
Apyoto,
pe chilùpa pun yekkwaꞌnàippù utàppù màlà, molopai màlà pùlayatta yapai
pe làma yepoloppù ya màlà.
Màlà kasa làma
pe yekkwaꞌnàippù uya
Tùse apyoto
pe yekkwaꞌnàippù utàppù màlà, molopai non yakappù ya, màlà yak tepulu pùlayattayi chilùpa pun yamùk yonamùppù ya.
j 25:15 Tewinan talent màlà
kaichalon,
pan talent yamùk wechi màlà
pe chilùpa pun yamùk.
19 “Tachin pe tùpo apyoto ton yepulu wen nappoppù, molopai tok pokonpe yàꞌlà kaichalà là chilùpa pun yamùk tùlùppù tùuya ittu pàk iwekkupùppù.
Apyoto,
pe chilùpa pun yeponàippù uyàpùppù, molopai tùulon pe
pan tuꞌma tùlùppù ya itemyak. ‘5000 pe ulepappù auya chilùpa pun yamùk ke, Uyepulu. Sàlà nàlàichi yenkà tùulon
pan làma unepoloppù,’ teppù ya.
‘Wakù kussak auya man, wakù molopai ailon uyapyoto! Ailon pe ewessak man malalon nùkkwà yau, màlàpàk àtùlù uya màlà eke yesak pe ewechi pa. Àikkà utauchinpa tonpa pe ewechi pa!’ teppù itepulu uya.
Molopai apyoto,
pan kolù pun ke ilepasak lùppù uyàpùppù màlà molopai ipàk, ‘2000 pe ulepappù auya, Uyepulu. Sàlà nàlàichi yenkà tùulon
pe làma unepoloppù,’ teppù ya.
‘Wakù kussak auya man! Wakù molopai ailon uyapyoto, ailon pe ewessak man malalon nùkkwà yau. Màlàpàk àtùlù uya màlà eke mainanpa pa. Àikkà molopai utauchinpa tonpa pe ewechi pa,’ teppù itepulu uya.
Màlàyau nen uchi apyoto tewin kolù pun yeponàippù uyàpùppù molopai, ‘Uyepulu, saꞌman ken mùkkàlà kàyik ko. Tùnpàmàppù pen mokkanài lù, molopai kùyali piliꞌnài tùnpàmàppù pen yapai, teppù uya.
Màlàpàk usenalippappù màlà. Màlàyau utàppù molopai àpùlayattayi yonamùppù uya non yak. Sà yenkà! Àponalok uchi sàlà,’ teppù ya.
‘Àli àmàlà molopai emyaꞌnek apyoto! Ittunài àmàlà, unpàmàppù pen pilipù uya, molopai kùyali pilipù uya unpàmàppù pen yapai?
Upùlayattayi tùlùppù nen auya sàlà eppaino pùlayatta mainanpatok tak, molopai wennapposak yau eke peiwa iwenasak yepoloppù uya sàlà eppaino,’ teppù itepulu uya.
‘Pùlayatta imokkatàk kon iwinàpai molopai itùtàk kon
pan kolù pun yesak yemyak.
Masapùla yàꞌlàlà yesak pe tùwessen, lepa màlà eke peiwa, molopai nen uchi eke pe itesak pe iwechi màlà, tùse mùkkàlà yàꞌlà pùla naiꞌnùk, winàpai malalon nà itesak pe iwettok mokka màlà.
Pùsàlà tapulàsen pen apyoto, yenuꞌmatàk kon polopona ewalupàttak. Molo ikalawù màlà molopai tùyà kàlàlàiꞌma ya,’ teppù,” teppù Jesus uya.
Tamùꞌnawolon Kon Kappon Yamùk Ittutok
Mumu uyàssak tapulàtok yau tiyinchelùyi yamùk pokonpe yau, chichiu pe iwechi màlà wakù akkwa tapon po.
Molopai tamùꞌnawàlà pata yamùk yawolon kon non pon kon wepilipù màlà itemlotopo. Màlàyau nen uchi tok pantaka ya màlà asaꞌlà, kaalinilu yesak uya kaalinilu yamùk pantaka kaapala yamùk winàpai kasa.
Kaalinilu yamùk tùlù ya màlà tùkamikù pen winàkàik molopai kaapala yamùk tùlù ya màlà tùkamikù winàkàik.
Màlàyau nen uchi Kin uya kappon yamùk tùkamikù pen winon kon pàk, ‘Àittàk kon! Ukàipùnù nùpùlemassan. Àittàk kon itepulu pe ewettok kon patassek yepotanùttàk kon, ikonekasak lùppù
Masapùla wapàkkassak wechippù molopai uyewetùppù auyaꞌnokon. Weꞌnaklipasak wechippù molopai uwoppappù auyaꞌnokon. Kaklan pe wechippù molopai uyanùmùppù auyaꞌnokon apatassek kon yak.
Ipon pùla wechippù molopai upontàppù auyaꞌnokon. Eꞌnek pe wechippù molopai umainanpappù auyaꞌnokon. Patikiꞌchi tau wechippù molopai ukaklanpappù auyaꞌnokon,’ te màlà Kin uya.
Wakù ton uya nen uchi yeiku màlà, ‘Uyepulu, Yàꞌlà yattai ken uchi ina awapàkkassak yentai molopai ina eyewettai, wapùla eweꞌnaklipasak yentai ina molopai àwoppatai ina?
Yàꞌlà yattai ken uchi kaklan pe ewechi yentai ina molopai ina ayanùntai tùpatassek kon yak, wapùla yàꞌlà yattai ina ipon pùla ewechi yentai molopai àpontàtai ina?
Yàꞌlà yattai ken uchi eꞌnek pe ewechi yentai ina, wapùla yàꞌlà yattai ken uchi patikiꞌchi tau ewechi yentai ina, molopai akaklanpatai ina?’ tukaik.
Kin uya yeiku màlà, ‘Ailon kulu sàlà, yàꞌlà yattai là sàlà kussak auyaꞌnokon utonpa yamùk lùkkwà winàkàik yau, uponalok pe ikussak auyaꞌnokon màlà!’ tukaik.
“Màlàyau nen uchi tùka mikù winon kon pàk, ‘Itàtàk kon uwinàpai, amyamlo ipaꞌnùssak kon! Itàtàk kon tàwàlàlà tùuyassen apok yak, ikonekasak lùppù Teepùlù molopai itinchelùyi yamùk ponalok pe yak!
Wapàkkassak wechippù, tùse uyewetùppù auyaꞌnokon pen, weꞌnaklipasak wechippù tùse uwoppappù auyaꞌnokon pen.
Kaklan pe wechippù tùse uyanùmùppù auyaꞌnokon apatassek kon yak pen. Ipon pùla wechi tùse upontàppù auyaꞌnokon pen. Eꞌnek pe wechippù molopai patikiꞌchi tau wechippù tùse umainanpappù auyaꞌnokon pen,’ te Kin uya màlà.
Màlàyau nen uchi tok uya yeiku màlà. ‘Uyepulu, yàꞌlà yattai ken uchi awapàkkassak yeneppù ina uya, wapùla eweꞌnaklipasak là, wapùla kaklan pe, wapùla ipon pùla là, wapùla eꞌnek pe, wapùla patikiꞌchi tau, molopai ina uya àpùikattàppù pen?’ tukaik.
Kin uya yeiku màlà, ‘Ailon kulu sàlà, yàꞌlà yattai là pùsamlo entuppaꞌno kon yenpàssak auyaꞌnokon yau, uyenpàssak auyaꞌnokon màlà,’ tukaik.
Pùsamlo uchi yeunoko màlà tàwàlàlà talumattàntok yak. Wakù ton utà màlà tàwàlàlà wemaꞌnàtok yak,” teppù Jesus uya.
Jesus Wànà Pàk Wekkuꞌnàtok
wenukassak sàlà yamùk pàk tùuselupa pàk yau, tùnenupa ton pàk wateppù ya,
“Mùttuyatàik, asaꞌlà wei tùpo Entakaꞌnàppà Yattai Utaꞌlettàntok wechi, molopai Kàyik Mumu tùlù màlà pulusuk pona.”
Màlàyau eke ton paatele yamùk molopai eke ton tùnamasan wessepoloppù màlà tamùkke Caiaphas eke kulu paatele patassek yak.
Molopai tok
wekkupùppù màlà Jesus yaꞌchi pàk amak yai, iwàtoppe.
“Utaꞌlettàntok yattai ikupùꞌnokon pen màlà. Masapùla kappon yamùk wechi àsà pe màlà yattai pùla,” teppù tok uya.
Jesus Kalapaima Bethany Po
po, Simon, àsà kulu ipippà yùwùk tau Jesus wechi yattai, uyàpùppù màlà ipyak, wakù iten epekkek kalapa pokonpe. Kalapa ikkwamùppù ya màlà Jesus ippai pona utaꞌlettàn yapon piyau tùse.
Jesus nenupa ton uya sàlà yeneppù màlà molopai tok weꞌnaikappù. “Yàꞌlà pe ken uchi iwechi pàk sàlà mattanùpù naiꞌnùk?” tukaik tok usekamappoppù.
“Sàlà kalapa chilanmappù sàlà eppaino epekkek pe molopai pùlayatta tùtoppe entuppaꞌno kon yemyak!” teppù tok uya.
Jesus uya tok uselupatok ittuppù màlà molopai tok pàk, “Yàꞌlà pe iwechi pàk pùsàlà nossan wanittàpa auyaꞌnokon màlà? Wakù kulu kussak ya màlà uponalok pe.
Entuppaꞌno kon wechi nen apyauꞌnokon màlà tàwàlàlà, tùse tàwàlàlà apyauꞌnokon wechi pen màlà.
Sàlà kalapa ikkwansak ya màlà upona uꞌnattàntok ponalok pe ukonekanài pe.
Ailon kulu sàlà, iꞌnai yailà là sàlà Itekale usekama tamùꞌnawàlà wolù yawàlà yau, màlà nossan nùkupùppù yekama màlà, mùkkàlà ittutok ipàkàlà pe,” teppù Jesus uya.
Judas Usenumenka Jesus Yeimippo Pàk
12 pan kon inenupa ton tonpa, Judas Iscariot itesek utàppù màlà eke ton paatele yamùk piyak.
pe chilùpa pun pùlayatta ittuppù, molopai tok uya itùlùppù itemyak. {ZEC 11:12}
Màlà motapai nen uchi Judas wechippù Jesus yeimippotok tùuya yattai yeneiꞌche.
Jesus Utaꞌlettà Taꞌlon Kon Pokonpe
pen pùlomù pusak pàk Utaꞌlettàntok Wapiyalok weyu wepyattà pe, Jesus nenupa ton uyàpùppù màlà ipyak molopai tok uya yekamappoppù, “Iꞌnai motak ken Entakaꞌnàppà yattai Utaꞌlettàntok konekase ina utà àponalok pe iꞌche messan?” tukaik.
“Itàtàk kon mùkkàlà kàyik piyak Jerusalem pona,” teppù ya tok pàk, “Molopai ipàk ‘Uweyu uyàssak man, unenupa ton pokonpe Entakaꞌnàppà Yattai Utaꞌlettàntok kupù uya màlà àyùwùk tau nùkapàssan Enupanài,’ mùkatàik,” teppù ya.
Jesus nenupa ton uya inekamappù tùpàkùꞌnokon kupùppù, molopai Entakaꞌnàppà Yattai Utaꞌlettàntok konekappù tok uya.
20 Koꞌmanpe iwenasak yau, Jesus molopai
pan kon inenupa ton weleutappù ataꞌlettàse.
Tok utaꞌlettà tùse, Jesus uya tok pàk, “Ailon kulu sàlà, tewinan nà àtonpa kon uya uyeimippo màlà,” teppù.
Jesus nenupa ton usewankonoꞌmasak kulu wechippù màlà molopai tok wessaꞌmolùkappù yekamappopàtù pàk esseꞌmappù pàk, “Iulà naꞌ, Uyepulu?” tukaik.
Jesus uya yeikuppù, “Mùkkàlà tùyu kiꞌnàippù pùsau yawon yak upokonpe uya uyeimippo màlà.
Kàyik Mumu welikù màlà Kaatù Maimu yau iweꞌmenukasak kasa, tùse àsà pe kulu iwechi màlà mùkkàlà Kàyik Mumu yeimipponài pona! Wakù peiwa iwettok pan, iwentu pùla iwessak yau!” tukaik.
Yeimipponài Judas uya, “Tiꞌcha, iulà ken naꞌ mùkkàlà?” teppù. Jesus uya yeikuppù, “Wa mùkayaik làkku,” tukaik.
Jesus Utaꞌlettàtok
kon yau, Jesus uya pùlomù pusak yanùmùppù, Tenki te pe iwàpùlemappù, pùlomù pusak pilipàtùppù ya, molopai itùlùppù tùnenupa ton yemyak. “Yanùntàk molopai inattàk kon, sàlà màlà uyesak,” teppù ya.
Molopai nàlà pùsau yanùmùppù ya. Tenki teppù ya, molopai itùlùppù ya tok yemyak. “Tamùꞌnawàlà amyamlo pe inchitàk kon,
Masapùla sàlà màlà umùnù [emennak] Kaatù uya ikupù tùuya tetok yekamanài. Tukkan kon ponalok pe ikkwansak sàlà Umùnù, wemakuimansak pàk usentuppantok iwinà pe.
Tekamayaik àpàkùꞌnokon, sàlà wain inchi uya pen nen uchi màlà, emennak inchi uya àpokonpeꞌnokon Ukàipùnù wettok itepulu pe patassek yau ponalà,” teppù ya.
Molopai nen uchi elen pàk tok uselenpappù molopai tok utàppù Olive Tùpù pona.
Ittunài Pen Iulà, Te Auya Màlà Tetok
Jesus uya tok pàk, “Sàlà yewalupàyi tau tamùꞌnawàlà ewepe kon màlà molopai unàmà auyaꞌnokon, masapùla Kaatù Maimu yau iweꞌmenukasak màlà, ‘Kaalinilu mainanpanài wànà uya màlà. Molopai kaalinilu yamùk wettaꞌnùpù màlà,’ tukaik. {ZEC 13:1}
Tùse weꞌwuluuka tùpo, Galilee pona utà màlà awapiyaꞌnokon,” teppù ya.
Peter uya Jesus pàk, “Ànàmà uya pen kulu màlà, tamùꞌnawolon kon uya là ànàmà tùse!” teppù.
Jesus uya, “Ailon kulu sàlà, sàlà yewalupàyi tau kaliꞌcho tàwù wapiya, ‘Ittunài pen iulà,’ te auya màlà àsolùwau itekkwa,” teppù Peter pàk.
Peter uya, “Ittunài pen iulà te uya pen màlà, àpokonpe là welikù yau!” teppù. Molopai tamùꞌnawolon kon Jesus nenupa ton uya wateppù.
Jesus Wàpùlema Gethsemane Yau
Jesus utàppù màlà tùnenupa ton pokonpe Gethsemane tukaik tesassen yak, molopai tok pàk, “Masa talà tùweleutaik ettàk kon, miya àpùlemase utà tùse,” teppù ya.
Peter molopai asaꞌlon kon Zebedee munkà yamùk yalàppù ya taꞌlà. Iichewankonoꞌmappù kulu màlà molopai iitaimelunpappù.
Molopai tok pàk, “Usewankonoꞌmasak kulu man eke pe welikù yeselùkek uchittuyaik! Talà ettàk kon molopai upokonpe eꞌwetunkatàk,” teppù ya.
Màlàyau iwennappoppù màlà àsolùwawon kon tùnenupa ton piyak molopai tok weꞌnùnsak yepoloppù ya, molopai Peter pàk, “Yàꞌlà peichi iwechi pàk mala là upokonpe eweꞌwetunka kon pùla iwechi màlà?” teppù ya.
“Enpen ettàk, molopai àpùlematàk kon amùipantok yak ewettùlù kon tukaik. Akkwalù ànkuppai man tùse àpun kon attuꞌmùla man,” teppù ya.
Yakon itek kwa pe tuꞌma Jesus utàppù, molopai iwàpùlemappù, “Ukàipùnù, sàlà wettalumattàntok yen kok utama uwinàpai pùla iwechi yau, tùse inchichak uya yau neken tùutamasen pe iwechi yau, eyeselu wekkupù màlà,” tukaik.
Iwennappoppù màlà molopai taꞌlon kon weꞌnùnsak yepoloppù ya. Tok wechi pàsàn pe yentai iwechippù.
Jesus uya tuꞌma tok nàmàppù màlà, iitàtuꞌmappù molopai iwàpùlemappù icholùwano itekkwa pe, màlà kasa lùppù.
Màlàyau iwennappoppù màlà tùnenupa ton piyak molopai tok pàk, “Eweꞌnùmù kon pàk lùppù naꞌ messatàu, molopai àwàlàkkapù kon pàk? Yentàk kon! Kàyik Mumu tùtok àli kuꞌnài nan kappon yamùk yemyak yattai uyàssak man.
Eꞌwuluukatàk kon, utànpaiꞌnokon. Yentàk kon, pùsàlàichi yenkà uyeimippo woton mei pùla!” teppù.
Jesus Yaꞌchitok
pàk lùppù Jesus wechi tùse, Judas Iscariot,
pan kon inenupa ton tonpa welepamùppù. Tukkan kon kappon yamùk wechippù yaꞌlà, asaꞌlon yà kasupala molopai taikek tawon wechippù tok yemyau. Pùsamlo wechippù màlà eke ton paatele yamùk yepulu ton, molopai tùnamasan neunokossan pe.
Eimipponài uya yentok tok uya ipàkàlà ke tok lepasak wechippù màlà “Unùkismaichi mùkkàlà iꞌche ewettok kon kàyik. Maꞌchitàik!” tukaik.
Tùwelepansak yau, Judas Iscariot utàppù màlà
Jesus piyak tossalà, molopai ipàk, “Wakù pe naꞌ messan Tiꞌcha,” teppù ya, molopai ikismappù ya.
Jesus uya yeikuppù, “Uwechiyakon, asseꞌneichi ikusse àuyàpùppù lùppù ikukkà!” tukaik. k Màlàyau tok uyàpùppù molopai Jesus yaꞌchippù tok uya yatoppe.
Tewinan nà Jesus nenupa ton tonpa uya tùkasupalayi mokkappù molopai eke kulu paatele yapyoto wànàppù ya ipana tattàkasse.
Màlàyau Jesus uya ipàk, “Akasupalayi inonkakà ipatassek yak, masapùla mùkyamlo pàlàu yapulànnan welikù màlà pàlàu ke.
Ittu naꞌ auyaꞌnokon pùla nai, Ukàipùnù yekamapposak uya upùikattà toppe ya yau, asseꞌne tukke tùwepantaꞌmasan tiyinchelùyi yamùk yeunoko ya
pan kon itesak peꞌne?
Tùse màlà kasa iwessak yau, yàꞌlà kasa ken uchi iwekkupù ailon pe Kaatù Maimu uya iwekkupù màlà teppù yawàlà?” teppù.
Màlàyau tukkan kon kappon yamùk iyàssak kon pàk, “Tùtaikepu ke molopai tùkasupalayi keꞌne ken naꞌ uchi àuyàssak kon màlà uyaꞌchiche naiꞌnùk, amak yense utàn kasa là? Wei kaichalà ku chichiu pe wechippù Kaatù yùwùk tau, kappon yamùk yenupa pàk, molopai uyaꞌchi auyaꞌnokon pùn.
Tùse tamùꞌnawàlà sàlà yamùk wekkussak sàlà, Kaatù Maimu yawon Imaimu yenpoikannan uya màlà kasa iwekkupù màlà teppù kasa,” teppù ya. Màlàyau tamùꞌnawàlà Jesus nenupa ton uya inàmàppù, aitun pe tok wepeppù.
Jew Yamùk Konssùlùyi Yemlotopo Jesus Wechi
Jesus yaꞌchinnan nùssan uya yalàppù màlà eke kulu paatele Caiaphas piyak, Law pàk enupannan molopai tùnamasan wepilittok yak motak.
Peter uya iwenaimappù màlà mei, eke kulu paatele yùwùk pùloloi motak. Iwewomùppù molopai iweleutappù pata yennài nan piyau, yàꞌlà kasa là tamùꞌnawolon wekkupù yene pàk.
Paatele yamùk molopai tamùꞌnawàlà eke ton wechippù iwalai pen yepoloiꞌche Jesus winàkàik, iwàtoppe.
Tùse yàꞌlàlà iwalai pen yepoloppù tok uya pen màlà, tukkan kon nànen kappon yamùk wessalattàpàssak molopai kasei pe tok uselupasak iwinàkàik tùse. Tùse àkàmlàk lùppù asaꞌlon kon kàyik yamùk wessalattàppù.
Molopai, “Pùsàlà kàyik, ‘Kaatù yùwùk yamokloꞌnài yek iulà molopai àsolùwau wei tùpo yamù tuꞌma uya,’ nùkatai,” teppù tok uya.
Eke kulu paatele weꞌwuluukappù molopai Jesus pàk, “Sàlà naꞌ àli pe àpàk uselupantok yeiku auya pen màlà?” teppù.
Tùse Jesus wechippù eppana. Molopai eke kulu paatele uya tuꞌma, “Tàwàlàlà tùwemassen
Kaatù yesek tesasse, eselupakà. Ina pàk yekamakà Christ pe naꞌ ewechi màlà, Kaatù mumu pe?” teppù.
Jesus uya yeikuppù, “Wamùkayatàik làkku. Molopai tekamayaik àpàkùꞌnokon, sàlà motapai yene auyaꞌnokon màlà Kàyik Mumu wechi chichiu pe apàikkek pe tùwessen kamikù pen winà, molopai iyàpù katupluk po epùn poi!” tukaik.
Màlàyau eke kulu paatele uya tùpon kalakappù molopai, “Àli pe Kaatù winàkàik nùselupapàssan tùweꞌnamaik pùla. Uselupantok tuꞌma iꞌche weꞌnàꞌnokon pùla man. Àli pe iichelupa metakappàssatàik!
Yàꞌlà tukaik mesenumenkayatàu?” teppù ya. “Àli kussak ya man molopai tùweliꞌchen yek pe man!” tukaik tok uya yeikuppù.
Màlàyau nen uchi tok wetattapàtùppù itenpata pona. Molopai tok uya ippoppàtùppù, molopai intaꞌmonnan nùssan uya,
“Ina pàk yenpoikakà, Christ, ànùk àwànài!” teppù. {ISA 50:6}
Peter Uya “Jesus Ittunài Pen Iulà,” Te
wechippù màlà chichiu pe polopo pùloloi po, Eke paatele yapyoto yamùk tonpa emaꞌnon uyàpùppù ipyak, molopai, “Àmàlà nàlà wechippù ku Jesus Galilee pon yaꞌlà,” teppù ya.
Tùse Peter uya tamùꞌnawàlà tok yemlotopo, “Ipàk meselupayaiꞌnùk ittu uya pùla man,” tukaik yeikuppù.
Molopai iitàppù pùloloi yak wewonnàtok motak. Tùulon apyoto emaꞌnon uya yeneppù molopai kàyik yamùk molonkonnà pàk, “Pùsàlà nàlà saꞌ Jesus Nazareth pon yaꞌlà nettai,” teppù.
Molopai tuꞌma Peter uya, “Usennaka pen kulu, mùkkàlà kàyik ittu nài pen iulà!” teppù.
Malalà tùpo, kàyik yamùk molo satik pe tùwessan uyàpùppù Peter piyak. “Ewaik, tok tonpa saꞌ àmàlà. Euselupatok nen eyeimippoyan!” teppù tok uya.
Màlàyau Peter uya, “Ailon pe kulu tekamayaik. Tàwà làichi Kaatù utalumattài ailon pe pùla uselupa yau! Pùsàlà kàyik ittunài pen iulà!” teppù. Màlà yattai nen uchi kaliꞌcho tàwùppù màlà.
Molopai Peter uya Jesus uya tùpàk, “Kaliꞌcho tàwù wapiya àsolùwau itek kwa, ‘Ittunài pen iulà,’ te auya màlà,” teppù ittuppù. Iwepakkappù, molopai ikalawùppù tùusekaꞌnonkaik.
Jesus Yalàppù Màlà Pilate Piyak
kulu tamùꞌnawolon kon paatele yamùk molopai tùna masan Jew yamùk uya yàꞌlà pe là Jesus kuttok tùuyaꞌnokon konekappù, iwàtoppe.
Jesus yaulonpàtùppù tok uya màlà. Tok uya yalàppù molopai Pilate, kopùna pe tùwessen yemyak tok uya itùlùppù màlà.
Judas Iscariot Welittok
welikù pe iwechi yensak tùuya yau, yeimipponàippù Judas Iscariot, usewankonoꞌmasak wechippù màlà molopai pùlayatta
pan chilùpa pun mùnappoppù ya eke ton paatele yamùk molopai tùnamasan yemyak.
“Wemakuimasak man yàꞌlàlà àli kuꞌnàippù pen kàyik teimippose, iwelittoppe!” teppù ya. “Yàꞌlà peichi ina wettoppe? Eneneichi màlà!” tukaik tok uya yeikuppù.
Judas Iscariot uya pùlayatta solokappù Kaatù yùwùk tak molopai tok nàmàppù ya. Molopai nen uchi iitàppù màlà molopai iweꞌmùtùntàppù.
Eke ton paatele yamùk yepulu ton uya pùlayatta yanukuppù molopai “Sàlà màlà mùn yepek pùlayatta, molopai Law yawàlà pùla iwechi màlà Kaatù yùwùk pùlayattayi yen yak itùlù yau,” teppù tok uya.
Tùusenumenka kon ipàk tùpo tok uya pùlayatta yanùmùppù màlà àinà kaꞌnài tumà yeꞌma toppe, kaklan yamùk uluwachi patassek pe.
Màlàpàk uchi màlà umà yesatù Umà, Mùn Pata tukaik sàlà tepose.
Màlàyau, màlà Kaatù Maimu yenpoikanài Jeremiah uya màlà kasa iwechi màlà teppù lùppù wekkupùppù ailon pe. “Tok uya
pan chilùpa pun yamùk yanùmùppù màlà. Màlà kaichalà itepek wechi màlà teppù Israel pon kon uya lùppù.
Molopai pùlayatta yapulàppù tok uya àinà kaꞌnài tumà yeꞌma toppe, Itepulu uya yekamappù upàk kasa,” tawon. {JER 19:1-13; 32:6-9; ZEC 11:12-13}
Pilate Uya Jesus Yekamappopàtù
Yàꞌlà teppù ya pen màlà eke ton paatele yamùk molopai tùnamasan uselupatok àli pe tiwinàkàik pàk.
Màlàpàk Pilate uya Jesus pàk, “Yetanpeꞌ auya pùla nai sàlà yamùk àli pe uselupantok ewinàkàik?” teppù.
Tùse Jesus uya yeikuppù pen màlà, tewin itekkwa là tiwinàkàik uselupantok yeikuppù ya pen. Màlàpàk kopùna usenumenkasak wechippù màlà eke pe.
Jesus Wànà Màlà
yattai Utaꞌlettàntok yattai màlà kopùna wechippù tewin nà patikiꞌchi tawon kappon yamùk nennappù nonkanài pe.
Màlà yattai tùttusen yaꞌchichak wechippù patikiꞌchi tau Barabbas itesek.
Màlàpàk ilinà pe kappon yamùk wepiliꞌchak yau, Pilate uya tok yekamappoppù,
“Iꞌnai nonka uya àponalok kon pe iꞌche messatàu, Barabbas wapùla Jesus, Christ tukaik tesassen?” tukaik.
Ittuppù ya màlà tok uya Jesus tùsak temyak masapùla tùtalumayi kon pe ikupù tùuyaꞌnokon pàk.
Pilate wechi chichiu pe ittuntok patassek yau tùse, inoppù uya tùmaimu yeunossak wechippù màlà. “Yàꞌlàlà kùkkupùi pùsàlà yàꞌlàlà àli kuꞌnàippù pen kàyik winàkàik, masapùla weꞌneppàꞌnàtok yau wettalumattài kulu pùsàlà wenai sàlàpe,” tukaik.
Eke ton paatele yamùk molopai eke ton tùna masan uya tukkan kon kappon yamùk yelupappù màlà Pilate pawanattà toppe tok uya Barabbas nonka toppe ya molopai Jesus tùtoppe ya iwelittoppe.
Pilate, kopùna pe tùwessen uya tok yekamappoppù, “Iꞌnai ken uchi nonka uya àponalok kon pe pùsamo asaꞌlon kon kùlottapai iꞌche messatàu?” tukaik. “Barabbas,” tukaik tok uya yeikuppù.
“Yàꞌlà pe ken uchi Jesus, Christ tukaik tesassen kupù uya?” tukaik Pilate uya tok yekamappoppù. “Ipukapàtù màlà pulusuk pona!” tukaik tamùꞌnawolon kon uya yeikuppù.
Tùse Pilate uya tok yekamappoppù, “Yàꞌlà ken uchi àli kussak ya nai?” tukaik. Màlàyau nen uchi tok wessaꞌmolùkappù eke pe tùwentaime kon pàk, “Ipukapàtù màlà pulusuk pona!” tukaik.
Yàꞌlà woton pe pùla sàlà kupù pàk tùwechi yensak tùuya yau, tùse wepantaꞌmantok wessepolo pàk, tuna yepoloppù ya, molopai temyatù kukappù ya tukkan kon kappon yamùk yemlotopo, molopai, “Pùsàlà kàyik tùlù uya weliꞌnàtok yak pùn. Sàlà naiꞌnùk ànkupù kon!” teppù ya.
Tamùꞌnawàlà kappon yamùk uya yeikuppù, “Tàwà talumattàntok iwelittok yepeppù nùyàpùi ina pona molopai ina munkà yamùk pona!” tukaik.
Màlàyau nen uchi Pilate uya Barabbas nonkappù tok ponalok pe, Jesus ippoppàttoppe ikupùppù ya màlà, molopai itùlùppù ya ipukapàttoppe pulusuk pona.
Soicha Yamùk Wàklà Jesus Pàk
Pilate soichayi yamùk uya Jesus yalàppù Kopùna yùwùk lùmà tak, molopai tamùꞌnawà tùtonpa kon yamùk pokonpe tok wepilipùppù Jesus woi.
Tok uya iponkappù molopai ichuweyu yak tok uya ipontàppù.
Màlàyau tok uya alok konekappù àmàꞌnà panta yamùk yapai molopai ippai pona itùlùppù tok uya, molopai yei tùlùppù tok uya itemyak kamik pen yak, màlàyau tok wenappù teseꞌmu kon yok molopai tok wàklàppù ipàk. “Tàwàichi Jew yamùk Kinù nemapùi tachin pe!” teppù tok uya.
Tok wetattapàtùppù màlà ipona, molopai yei yekkwatùppù tok uya itemyapai molopai ippai yai tok uya ipippàtùppù.
Ipàk tùwàklà kon wenukassak yau pon ichuweyu yapai tok uya iponkappù molopai ipontàppù tok uya ipon yak, molopai tok uya yalàppù ipukapàsse pulusuk pona.
Jesus Pukapàtù Pulusuk Pona
kon yau, Cyrene pon kàyik Simon itesek yepoloppù tok uya, molopai soicha yamùk uya yekaꞌnonkappù màlà Jesus nalà pulusuk yatoppe ya.
Tok uyàpùppù Golgotha itesek pata motak, “Puppà yàppù Pata,” te ya pe iwechi.
Màlà motau tok uya wain yoiꞌmasak maik ke, ke ilepappù. Tùse yonpa tùpo, Jesus uya inchi pùla iwechippù.
Ipukapàssak tùuyaꞌnokon yau, tok uya ipon panta kappù tùklottauꞌnokon tàk walai tenuꞌmapàsse. {PSA 22:18}
Màlà tùpo molo tok wechippù chichiu pe itenupàkà.
Màlàyau tok uya asaꞌlon kon kappon lapumannan nùssan kaiwattàsak wechippù màlà pulusuk pona Jesus pokonpe, tewin ikamikù pen winà molopai tùulon ikamikù winà.
Kappon yamùk tùutàsan màlà yawàlà uya tùpai kon wùkùuwùkùumappù molopai Jesus mottùpappù tok uya.
“Kaatù yùwùk yamoklopù lùkku auya màlà molopai yamù auya àsolùwau wei yau neken! Epùikattàkàichi, Kaatù Mumu pe ewechi yau! Àwuttàkà pulusuk poi!” tukaik.
Màlà kasa làma eke ton paatele yamùk yepulu ton molopai enupannan Law pàk molopai tùnamasan eke ton wàklàppù Jesus pàk.
“Tùulon kon pùikattànài lùk kanmà mùkkàlà tà tùse tiyiwalà iwepùikattà pùla man! Israel pon kon Kinù lùk uchi mùkkàlà! Tàwà nuttài sàlàpe pulusuk poi, molopai ailon teꞌnokon màlà ipàk!
Kaatù pàk ailon tawon mùkkàlà, tàwà Kaatù nùpùikattài iꞌche tùwechi yau, masapùla Kaatù Mumu pe tùusesassen mùkkàlà. Masaichi Kaatù wechi ànpùikattàpai yenpaiꞌnokon!” teppù tok uya.
Kappon lapumannan nùssan, ikaiwattàsak kon ipokonpe uya nàlà imottùnpappù, màlà kasa làma.
Jesus Welittok
wei wechi 12:00 yattai tùse tamùꞌnawàlà pata wenappù màlà ewalupà pe 3:00 ponalà.
3:00 yattaiꞌne lùiwa là tùse Jesus wentaimeppù eke pe, “Eloi, Eloi, lama sabachthani?” te ya. Ukaatùyi, Ukaatùyi, yàꞌlà peichi iwechi pàk unonkasak auya sàlà? {PSA 22:1}
Kappon yamùk molo satik pe tùwessan tonpa yamùk uya yetappù màlà molopai tok uya, “Elijah kàꞌmayan!” teppù.
Tok tonpa utàppù asseꞌne aitun pe molopai kàtàkkwak walai yanùmùppù ya, ikipùppù ya soꞌli kulu wain yak. Màlàyau nen uchi itùlùppù ya yei pàk molopai Jesus mùta pàk ikiꞌmappù ya. {PSA 69:21}
Tùse tùulon kon uya, “Masa, Elijah uyàpù ipùikattàse yenpaiꞌnokon man!” teppù.
Jesus wentaimeppù tuꞌma màlà eke pe molopai iwelikùppù.
51 Màlàyau awenek solin pan Kaatù yùwùk tawon, iwakkàttok wekalakappù màlà asaꞌlà, kau winàpai non tepose. Non utatùꞌmappù màlà, tàk weꞌmopàtùppù.
Uluwaik yamùk utakkokappù, molopai tukkan kon Kaatù ponalok kon kappon yamùk iweliꞌchak kon nùssan weꞌwuluukappù màlà wemaꞌnàtok yak.
Tok wepakkappù màlà uluwaik yamùk yapai molopai Jesus weꞌwuluuka tùpo, tok utàppù Jerusalem pona, molo tukkan kon kappon yamùk uya tok yeneppù màlà.
Soicha yamùk yepulu, soicha yamùk pokonpe Jesus yelasu pe tùwessan uya tùlùpùnù molopai tamùꞌnawolon tùwekkussan yeneppù, tok wettalipasak wechippù màlà molopai, “Kaatù Mumu pe kulu iwechippù man!” teppù tok uya.
Molo tukke nossan yamùk wechippù màlà, Jesus yene pàk tùwessan mei echiiꞌma. Mùkyamlo wechippù màlà yaꞌlà iitàsak kon Galilee poi molopai ipùikattànnan nùssan pe.
Mùkyamlo kùlottau màlà Mary Magdalene, Mary, James molopai Joseph yan, molopai Zebedee munkà yan tawonnan wechippù.
Jesus Wuꞌnattàtok
iwenasak yau, mamin yesak Arimathea poino welepamùppù màlà, Joseph itesek, molopai nàlà Jesus nenupa pe iwechippù màlà.
Pilate yemlotopona iitàppù molopai Jesus yàkàpù yekamappoppù ya ipàk. Pilate uya Jesus yàkàpù tùtoppe Joseph yemyak yekamappù màlà.
Màlàyau Joseph uya yalàppù molopai iwontàppù ya ikopposak pen linen kuyalikku yak.
Molopai itùlùppù ya tùwuluwachi pe tùnakappù tàk yai pena kulu pùla là yak. Màlàyau eke lùmà tàk pelenkappù ya uluwaik mùta pona molopai iitàppù.
Mary Magadalene molopai tùulon Mary tawonnan wechippù molo chichiu pe, uluwaik winàkàik itenpata.
pe, Jew yamùk wàlàkkattok yattai eke ton paatele yamùk molopai Pharisee yamùk wessepoloppù màlà Pilate pokonpe.
Molopai tok uya, “Ina yepulu, ina nùttuyan mùkkàlà kasei uya nulà lùppù tùwechi yau, ‘Weꞌwuluuka tuꞌma màlà àsolùwau wei tùpo,’ teppù.
Wakù pe tennài ke uluwaik wettoppe ikukkà icholùwano wei ponalà, inenupa ton nùssan utà itàkàpù yonanse tukaik, molopai nen uchi kappon yamùk pàk, ‘Iwuluukasak man weliꞌnàtok yapai,’ te tukaik. Sàlà àkàmlàꞌno kasei wechi màlà àli peiwa wapiyalok yentai,” teppù.
Màlàpàk tok utàppù, molopai uluwaik yakkosak tàk ke kiꞌnàmappù tok uya molopai yennài nan nàmàppù tok uya yene pàk.
Jesus Weꞌwuluukatok
Wàlàkkattok weyu tùpo, wapiyalok wei Suntayakka wemapù pe, Mary Magdalene molopai tùulon Mary tawonnan utàppù màlà uluwaik yense.
Màlà yattai meluntà pe tùlùpùnù wechippù molo. Itepulu inchelùyi wuttàppù màlà epùn poi, tàk pelenkappù ya uluwaik mùta poi, molopai iweleutappù ipona.
Iicheneppù màlà pata wekamlipù kasa molopai ipon wechippù aimuꞌne kulu.
Uluwaik yennài nan wettalipasak kulu wechippù màlà ipàk, tok pùlànàiꞌnùmùppù molopai iweliꞌchak kasa tok wenappù.
Inchelù uya nossan yamùk yelupappù. “Kettalipatàu uchi, Jesus ipukapàssak lùppù pulusuk pona iwa auyaꞌnokon pe tùttuyaik,” teppù ya.
“Talà pùla nen man, iwuluukappù man wateppù ya kasa. Àittàk kon, ipatappù yense.
Asseꞌneichi itàtàk kon inenupa ton nùssan pàk yekamase, ‘Iwuluukappù man weliꞌnàtok yapai molopai nen uchi nùtàyan Galilee pona awapiyaꞌnokon. Molo yene auyaꞌnokon màlà!’ mùkatàik. Mùttutàik uchi àpàkùꞌnokon unekamappù,” teppù ya.
Màlàpàk uluwaik nàmàppù tok uya tùusemittàpaik, tok wettalipasak wechippù màlà tùse nàlà tok utauchinpasak, molopai aitun pe tok utàppù inenupa ton nùssan pàk yekamase.
Màlà yattai là Jesus uya tok yepoloppù asantau, molopai tok pàk, “Wakù pe naꞌ messatàu,” teppù ya. Tok uyàpùppù ipyak molopai tok uya itta pàk yaꞌchippù, molopai tok uya yapulàppù.
“Kesenalippatàu. Itàtàk kon utonpa yamùk utà toppe Galilee pona yekamatantàk, molopai molo tok uya uyene màlà,” teppù ya.
Uluwaik Yennài Nan Yekale
nossan yamùk utà tùse, uluwaik yennài nan tonpa yamùk wennappoppù màlà pata pona molopai eke ton paatele yamùk pàk tamùꞌnawolon iwekkussak lùppù yekamappù tok uya.
Eke ton paatele yamùk molopai Jew yamùk tùnamasan wepilipùppù molopai tùnkupù kon woton konekappù tok uya, eke pe pùlayatta tùlùppù tok uya màlà soicha yamùk yemyak.
Molopai tok pàk, “ ‘Inenupa ton nùssan uyàpùppù nechii ewalupàttau molopai itàkàpù yonamùppù tok uya ina weꞌnùmù tùse,’ mùkatàik,” teppù tok uya.
“Molopai Kopùna uya sàlà yetasak yau, ailon te toppe ya ina uya ikupù màlà molopai autaimelunpatok pùla iwechi màlà,” teppù tok uya.
Uluwaik yennài nan nùssan uya pùlayatta yekkwatùppù molopai ikuttoppe tùuyaꞌnokon yekamasak lùppù kupùppù tok uya. Sàlàichi màlà itekale Jew yamùk nekama mailàlà sàlà tepose.
Apyontàntok
pan kon Jesus nenupa ton utàppù màlà Galilee pona, Jesus nekamappù tùutàtok kon ipona pe wùk pona.
Jesus yensak tùuyaꞌnokon yau, tok uya yapulàppù, tùse tùulon kon uya ailon te maꞌle iwechippù.
Jesus uyàpùppù màlà mei pùla molopai tok pàk, “Ulepasak man tamùꞌnawolon apàikkek ke epùn yau molopai non po.
Itàtàk kon uchi tamùꞌnawolon kon kappon yamùk piyak, iꞌnai yailà là. Molopai uyaꞌlon kon pe tok mùkonekatàik, tok yenpatauka auyaꞌnokon winà Ukàipùnù yesek yau molopai Imu yesek yau molopai Wakù Akkwalù yesek yau.
Molopai tok yenupa auyaꞌnokon màlà tamùꞌnawolon ‘mùkuttàik’, teppù uya lùppù àpàkùꞌnokon maimu yawàlà tok wettoppe. Apyauꞌnokon wechi màlà tàwàlàlà pata weyu wenukattok ponalà,” teppù ya.
Sàlà Kaleta Yawon Tamùꞌnawàlà lùiwa lànen Mark yawon kon wechi màlà Matthew molopai Luke tawon yau. Màlà kaleta yamùk uya nàlà màlà Mark uya panton yekamatok yawàlà ikussak. Mark kaletayi wepyattà sak màlà, Wakù Itekale, Jesus Christ, Kaatù mumu yekale tukaik imaimu. Jesus usene tùweꞌwotokomasen molopai tapàikketù kenan pe. Apàikkek pe iwettok usene màlà eke ton iwotokoyi yau. Kappon yamùk usenumenka sak kulu wechippù inkupùppù pàk. Àli akkwalù yamùk yepoi iwechi tapàikketù yau molopai kappon yamùk makuyi pàk tùu sentuppa sen pe iwechi yekama sak ya màlà. Jesus usekama sak Kàyik Mumu pe, kappon yamùk ponalok pe tùwemattok non kaik iyàssak pe tok makuyi yapai tok mokkanài pe. Inkupùppù lùssan yeka ma sak Mark uya màlà, imaimu ppù lùssan molopai enupaꞌnàppà ya lùssan pàk tùu selupa yentai. Ipantapàssak Iwepyattàtok 1:1-13 Iweꞌwotokomatok molopai enupantok ya 1:14—10:52 Tewinan nùppù suntayakka molopai iwelittok 11:1—15:47 Jesus weꞌwuluukappù molopai iichenpoikapàtùppù 16:1-20 Wakù Itekale Yekama John Enpataukanài Uya
màlà wakù itekale Jesus Christ yekale wepyattàtok. [Jesus mùkkàlà Kaatù Mumu.]
Iweꞌmenukasak màlà Isaiah, Kaatù Maimu yenpoikanài uya imenukappù kasa. “Yenkà, Umaimu yekamanài teunossaik awapiya. Pùsàlàichi mùkkàlà eyeꞌma konekanài awapiya. {MAL 3:1}
Iwentaime màlà wontaik yau, ‘Itepulu yeꞌma ikonekatàk, tossalà iteꞌma ikonekatàk,’ ” tukaik. {ISA 40:3} 78
usenpoikappù wontaik pe iwechi yak, kappon yamùk yenpatauka pe molopai itekale yekama pe. “Amakuyi kon winàpai elattàtàk kon. Esenpataukatàk kon molopai Kaatù usentuppa màlà amakuyi kon pàk,” teppù ya.
John pon wechippù màlà camel pùpok lùppù konekasak pe. Ipokùlùyi nàlà kamo pippà lùppù. Itok wechippù kailau molopai iteipa wan.
Itekale yekamappù ya, “Molo kàyik nùyàssan uyeꞌmappù pàk ekeiwa uyentaino, iulà là wepeima ittassa yewa yeukaik yentaino.
Eyenpatauka kon uya nen tùwessen tuna ke, tùse eyenpatauka kon ya màlà Wakù Akkwalù ke,” teppù ya.
Jesus Usenpatauka Molopai Yamùipatok
yattai Jesus uyàpùppù màlà Nazareth poi Galilee yapai, molopai John uya yenpataukappù Jordan itesek tuna kak.
Tuna kapai tùwepalùka pe, epùn utakkokasak yeneppù ya, molopai Wakù Akkwalù wuttàppù ipona wakokkwa kasa.
Màlàyau mayin usetappù epùn poi, “Àmàlà mùkkàlà uꞌnùn Umu. Wakù pe kulu uyauchinpanài,” tukaik.
Màlà yattai là Wakù Akkwalù uya Jesus utà toppe wontaik yak ikupùppù.
Molo iwechippù màlà
pe wei kaichalà molopai Settan wechippù yamùipaiꞌche. Elannek ton nà kamo yamùk pokonpe iwechippù. Inchelù yamùk uya ipùikattàppù.
Jesus Uya Molok Yaꞌchinnan Kàꞌmappù
yaꞌchi patikiꞌchi tak tùpo, Jesus utàppù màlà Galilee pona. Wakù Itekale yekamappù ya Kaatù winàpaino.
“Pata weyu wesseposak man, Kaatù wettok itepulu pe mei pùla man. Amakuyi kon winàpai elattàtàk kon molopai ailon katàk kon wakù itekale pàk,” teppù ya.
Galilee itesek palau yena pàk tùusalà yau, Simon molopai yakon Andrew tawonnan yeneppù ya. Tùpunwe kon yenuꞌmasak tok uya tuna kak. Masapùla molok yaꞌchi pàk tùwessan pe tok wechippù màlà.
“Àittàk kon uyaꞌlà kappon yamùk kàꞌmannan pe àkoneka kon uya màlà,” teppù Jesus uya tok pàk.
Màlà yattai là tùpunwe kon yamùk nàmàppù tok uya molopai tok utàppù yaꞌlà.
Malalà mei tùutàsak yau, James molopai John tawonnan Zebedee munkà yeneppù ya kanau yau nen tùpunwe kon yamùk konekannan.
Màlà yattai là Jesus uya tok kàꞌmappù. Tùkàipùnù kon Zebedee nàmàppù tok uya tùpoitolù ton pokonpe neken. Molopai tok utàppù Jesus yaꞌlà.
Kàyik Àli Akkwalù Yen
molopai inenupa ton uyàpùppù Capernaum pona. Màlà pe là wàlàkkaꞌnà weyu yattai wepiliꞌnàtok itak tak iwewomùppù, molo tok yenupappù ya.
Tok usenumenkappù kulu màlà iꞌnapailà tenupa kon ya pàk. Masapùla tok yenupappù ya Law pàk enupannan kasa pùla. Tùse tok yenupappù ya tapàikketù kenan kasa.
Màlà yattai molo iwechippù kàyik àli akkwalù yen wepiliꞌnàtok itak tau. Iwentaimeppù suwa tukaik,
“Yàꞌlà pe ina wechi iꞌche messan, Jesus Nazareth pon? Ina mattanùsse naꞌ àuyàssak màlà? Eyittuyan iulà ànùk pe là ewechi. Àmàlà mùkkàlà esukenan Kaatù winàpaino!” tukaik.
Jesus uya ipàk meluntà pe, “Eppana ekkà, epakkakà mùkkàlà yapai!” teppù.
Àli akkwalù uya kàyik yaloꞌmappù ipla meluntà pe. Iwentaimeppù eke pe, molopai iwepakkappù mùkkàlà yapai.
Tukkan kon usenumenkappù kulu màlà ipàk. Tok usekamappopàtùppù tiyiwalàꞌnokon, “Yàꞌlà ken uchi sàlà, tùulon nà emennak enupantok? Pùsàlà kàyik tapàikketù ke man àli akkwalù yamùk là imaimu yawàlà man,” teppù tok uya.
Màlà yattai là màlà tok uya Jesus pantomù yekamappù pata yamùk Galilee yawolon kon yawàlà.
Jesus Uya Tukkan Kon Kappon Yamùk Ipittà
molopai inenupa ton uya wepiliꞌnàtok itak nàmàppù. Màlà pe là tok utàppù tossalà Simon molopai Andrew tawonnan yùwùk tak. James, John tawonnan pokonpe tok utàppù.
Màlàpàk Jesus utàppù ipyak. Iꞌmùssakkappù ya itemyatù pàk. Màlà yattai là iwàkkàmiꞌmakapùppù, màlà pe là tok yeipa woton konekappù ya.
Koꞌmanpe, wei patappù pe eꞌnek ton nepùppù kappon yamùk uya Jesus piyak molopai àli akkwalù yen pe tùwessan nà.
Molopai tamùꞌnawàlà kappon yamùk màlà pata yawon kon wepilipùppù manatta pona.
Tukkan kon ipittàppù ya tùpataloꞌnan itepalan ton, molopai àli akkwalù yamùk là yenpakkappù ya. Tok uselupatok yattai ke Jesus uya tok lepappù pen, masapùla tok uya tùttu pàk.
Wakù Itekale Yekamatok Galilee Yawàlà
kulu wei wepakka wapiya, Jesus weꞌwuluukappù molopai tapùi nàmàppù ya. Iitàppù tùkkenan pata yak. Màlà motau iwàpùlemappù.
Simon molopai itonpa yamùk utàppù iwase.
Yeposak tùuyaꞌnokon yau, “Tamùꞌnawolon kon eyiwayan,” teppù tok uya ipàk.
Tùse Jesus uya tok maimu yeikuppù “Utànꞌnokon sàlà tùulon pata yamùk yak mei pùla, molo nàlà wakù itekale yekama uya màlà. Masapùla màlà kusse uyàssak naiꞌnùk,” teppù Jesus uya tok pàk.
Màlàyau wakù itekale yekama pàk iwechippù molo wepiliꞌnàtok tauꞌne Galilee yawàlà. Molopai àli akkwalù yamùk yenpakkapàtùppù ya.
Àsà Kulu Ipippà Uchipittà
àsà kulu pippà yepalan pàk tùwessen uyàpùppù Jesus piyak. Teseꞌmuyok iwenappù ipyau molopai ipawanattàppù ya. “Uyipittàpai ewechi yau, uyipittà auya màlà. Tùttuyaik ikuttok auya meluntàlù wechi molo,” teppù ya.
Màlàyau Jesus usentuppappù ipàk. Temyatù yenkappù ya molopai yappàtùppù ya. “Ewaik, eyipittà uya, echipittàk uchi,” teppù ya.
Màlà yattai là àsà kulu pippà yepalan pùla iwenappù. Iichipittàppù nen uchi wakù pe.
Jesus uya yelupappù molopai tewinanpa yeunokoppù ya.
“Yàꞌlàlà kùkai ànùꞌlà pàk. Tùse itàkà eyeꞌma tawàlà esekamata paatele pàk. Molopai yàꞌlàlà àntùlù itùta Moses uya yekamappù kasa, euchipittàsak molopai ewekolùkasak ittu toppe tamùꞌnawolon kon uya,” teppù Jesus uya ipàk.
Tùse kàyik wepakkappù molopai iichelupappù ipàk tùutà pe eke pe kulu. Màlàpàk Jesus utà pata yak ayupo yeselùkek pùla iwechippù. Tùse tùkkenan pata yawàlà neken nen uchi iichalàppù. Walà tùse kappon yamùk uyàpùppù ipyak tamùꞌnawà màlà yawolon pata yamùk yapai.
Jesus Uya Iitokkassak Ipittàppù
kulu wei tùpo pùla là Jesus wen napposak wechippù Capernaum pona. Màlàyau itekale wechippù, “Iwemeiꞌchak man,” tukaik.
Màlà yattai là kappon yamùk wepilipùppù tukke. Tok patassek woton pùla iwechippù. Manatta yawàlà tok wechippù. Jesus wechippù màlà Kaatù Maimu yekama pàk tok pàk.
Asakùlàꞌnan kon kàyik yamùk uya eꞌnek iitokkassak nepùppù Jesus piyak.
Màlà tùse ipyak tùwena kon pùla tukke kappon yamùk wechi pàk, tapùi ipu mokkappù tok uya Jesus wettok imotau yessumla. Yakkokasak tùuyaꞌnokon yau, tok uya kàyik nuttàppù aittoupe itekkwek tau.
Màlà yattai ailon tetok tok uya yene tùuya pàk, Jesus uya iitokkassak pàk, “Umu, amakuyi pàk usentuppansak man,” teppù.
Tùse molo tok wechippù màlà Law pàk enupannan chichiu pe tùusenumenka kon pàk tewan kon yau.
“Yàꞌlà peichi iwechi pàk pùsàlà kàyik uselupa màlà àli pe Kaatù winàkàik tùweꞌnamaik pùla
là? Ànùꞌlà usentuppa makui pàk pen màlà, tùse Kaatù neken,” teppù tok uya.
Màlà yattai Jesus uya tok wanmùla tok usenumenkatok ittuppù. Màlàyau, “Yàꞌlà pe iwechi pàk eusenumenka kon pàk messatàu màlà pàk?
Iꞌnai ken saꞌman pe maꞌle nai pùsàlà kaꞌ iitokkassak kàyik pàk, ‘Amakuyi pàk usentuppan man,’ te lù? Wapùla kaꞌ, ‘Eꞌwuluukakà, eyekkwek yanùnkà molopai asakà te lù?’ ” teppù Jesus uya tok pàk.
“Ittu kon pa ikupù uya màlà mùkkàlà Kàyik Mumu wechi tapàikketù ke sàlà non po makui pàk tùusentuppa toppe,” teppù Jesus uya tok pàk. Màlàyau Jesus uya iitokkassak kàyik pàk,
Màlà yattai là iweꞌwuluukappù, tekkwek yanùmùppù ya molopai iitàppù tok uya yene tùse. Tok usenumenkappù kulu. Kaatù yapulàppù tok uya, “Sàlà yekkwa là yensak pùla man wapiya,” tukaik.
Jesus Uya Levi Kàꞌmappù
wennappo tukkappù Galilee tuna yena pona. Màlàyau tukkan kon wepilipùppù ipyak molopai tok yenupappù ya.
Tùutà yau, Levi yeneppù ya, Alphaeus mumu. Chichiu pe tùwotokoyi kupù pàk. Pùlayatta yekkwatù pàk iwechippù. “Uyaꞌlà utànpai,” teppù Jesus uya ipàk. Màlàyau iweꞌwuluukappù yaꞌlà iitàppù.
Levi yùwùk tau tùutaꞌlettà pàk iwechippù. Tukkan kon pùlayatta piliꞌnài nan molopai àli ton nà wechippù màlà molo chichiu pe Jesus molopai inenupa ton piyau. Masapùla tukke yaꞌlon kon wechippù màlà.
Law pàk enupannan molopai Pharisee yamùk uya iitaꞌlettà yeneppù pùlayatta piliꞌnài nan molopai àli ton pokonpe. Màlàyau tok uya inenupa ton yekamappoppù, “Yàꞌlà pe ken iwechi pàk iitaꞌlettà màlà pùlayatta piliꞌnài nan molopai àli ton pokonpe?” tukaik.
Yetasak tùuya pàk, Jesus uya, “Pàliꞌyawon kon mùkyamlo ipittànài iꞌche tùwessan pen. Tùse eꞌnek pe neken nen tùwessan mùkyamlo ipittànài iꞌchelok kon. Wakù ton nà kàꞌmaik uyàssak pen sàlà, tùse àli ton nàkku kàꞌmaik uyàssak,” teppù.
Usekamapontok Tùutaꞌlettàik Pùla Weꞌnà Pàk
Enpataukanài nenupa ton molopai Pharisee yamùk nenupa ton wechippù tùulon yattaiꞌne tùutaꞌlettàik pùla tùwessan pe. Kappon yamùk uyàpùppù Jesus piyak molopai, “Yàꞌlà peichi iwechi pàk John Enpataukanài nenupa ton molopai Pharisee yamùk nenupa ton wechippù tùulon yattaiꞌne tùutaꞌlettàik pùla, tùse enenupa ton nen uchi wa pùla?” teppù tok uya Jesus pàk.
Jesus uya tok maimu yeikuppù, “Mùkyamlo wemaliꞌman tùpo utaꞌlettàntok yak ikàꞌmasak kon wapàkkapù yeselùkek
ken naꞌ mùttuyatàu? Kane, wa tok wechi pen màlà. Tùwemaliꞌmasen umoine wechi nen molo tùpyauꞌnokon yau tùutaꞌlettàik pùla tùwessan pen.
Tùse pata weyu uyàpù màlà tùwemaliꞌmasen umoine wemokkatok tok winàpai yattai. Màlàyau làichi tùutaꞌlettàik pùla tok wechi màlà,” teppù Jesus uya.
“Ànùꞌlà mùkkàlà emennak kuyalikku pùkkù lùppù yapulànài pen ipoippà pon paꞌchiꞌma toppe tùuya. Ikussak ya yau emennak uya màlà ipoippà kalapàtù eke peiwa iwekalakasak tùmase,” teppù Jesus uya.
“Molopai ànùꞌlà mùkkàlà emennak wain yemaikanài ipoippà iten kamo pippà yak pen. Wa ikussak ya yau wain uya ten iꞌmo màlà. Asaklàma wain molopai iten umatta màlà. Tùse nen emennak wain yemaika màlà emennak iten yak,” teppù Jesus uya.
Usekamappontok Wàlàkkaꞌnàkatok Weyu Pàk
utàppù umà paali pata yawàlà Wàlàkkaꞌnàtok weyu yattai. Màlàyau inenupa ton wessaꞌmolùkappù paali wololokka pàk.
Màlàyau Pharisee yamùk uya, “Masa yenkà, Law yawàlà pùla enenupa ton man Wàlàkkaꞌnàtok weyu yattai sàlà kupù tok uya yau!” teppù Jesus pàk.
Jesus uya tok maimu yeikuppù “Yennài nan pen uchi amyamlo David wechippù wa iwan pe tùwechi kon yau taꞌlon kon pokonpe?
Iwewomùppù Kaatù yùwùk tak pùlomù pusak napùppù ya Kaatù yemlotopona itùsak. Sàlà wechippù màlà eke kulu paatele Abiathar yattai. Law yau, paatele neken uya inapù màlà tesak wechippù màlà. Tùse David uya inapùppù molopai taꞌlon kon lepappù ya nàlà,” tukaik Jesus uya tok maimu yeikuppù.
“Kaatù uya Wàlàkkaꞌnàtok weyu konekappù màlà kappon ponalok pe. Kappon konekappù ya Wàlàkkaꞌnàtok weyu ponalok pe pen.
Màlàpàk Kàyik Mumu nàlà mùkkàlà Wàlàkkaꞌnàtok weyu yepulu,” teppù Jesus uya.
Kàyik Iwaipùtasak Itemyatù
yattai Jesus wewomùppù wepiliꞌnàtok itak tak. Màlà motau kàyik wechippù iwaipùtasak itemyatù.
Molo kappon yamùk wechippù, Jesus talumattàtok tùuyaꞌnokon ipàkàlà woton yeneiꞌche. Tok wechippù Jesus yenupàkà ànùꞌlà ipittà ya Wàlàkkaꞌnàtok weyu yattai yentoppe tùuyaꞌnokon.
Jesus uya kàyik iwaipùtasak itemyatù pàk, “Àikkà sà motak yakletak,” teppù.
Kappon yamùk yekamappoppù ya nen uchi “Yàꞌlà wechi ken màlà ikasa Law yawàlà Wàlàkkaꞌnàtok weyu yattai tùkussen pe, wakù kupù kaꞌlù wapùla àli kupù? Kappon kupù kaꞌ nulà lù wapùla iwànà?” teppù Jesus uya tok pàk. Tùse tok uya yeikuppù pen.
weꞌnaikasak wechippù màlà tok yeneiꞌma, tùse iichewankonoꞌmappù masapùla saꞌman pe tok yewan wechi pàk. Màlàyau nen uchi kàyik pàk, “Eyemyatù yenkakà,” teppù ya. Temyatù yenkappù ya màlàyau itemyatù umeluntàtappù.
Màlàyau Pharisee yamùk utàppù wepiliꞌnàtok itak tapai eselupaik Herod tonpa yamùk pokonpe Jesus winàkàik. Iwàtok tùuyaꞌnokon woton ittuse.
Tukkan Kon Kappon Yamùk Wechi Tuna Yena Po
Jerusalem poino kon, Idumea poino kon, Jordan tuna pàk màwinàpaino kon, Tyre poino kon molopai Sidon poino kon molopai iwoino kon. Pùsamlo tukkan kon kappon yamùk uyàpùppù màlà Jesus piyak masapùla inkupùssan yamùk yekale yetasak tùuyaꞌnokon pàk.
Jesus uya tùnenupa ton pàk, “Kanau inettàk kon yak wenuttoppe,” teppù. Tukke kulu kappon yamùk wepilipù tùwoi pàk.
Tukkan kon kappon yamùk ipittàppù ya. Màlàpàk tok uselemlukuppù iwinàkàik yappàttoppe tùuyaꞌnokon.
Àli ton nà yakkwalù yamùk wekkawaiꞌmappù itemlotopo yene tùuyaꞌnokon yau, “Àmàlà mùkkàlà Kaatù Mumu,” tukaik tok wentaimeppù.
Jesus uya àsà pe àli akkwalù yamùk yàulàmappù ànùk pe là tùwechi yekama tok uya tukaik.
Jesus Uya
Pe Tùneunoko Woton Kon Yanùmù
tùpo Jesus wenukuppù wùk pona molopai kàyik yamùk iꞌche tùwettok kon kàꞌmappù ya tùpyak molopai tok uyàpùppù ipyak.
Tok yanùmùppù ya
pe, tùpyau tok wettoppe molopai itekale yekamaik tùneunoko woton kon pe.
Molopai meluntà pe tok wettoppe àli akkwalù yamùk yentai.
12 pe kaichalà inkàꞌmassan wechippù màlà. Simon, yesettàppù ya Peter pe,
James, John tawonnan, Zebedee munkà, Jesus nesettàssan Boanerges pe “Walaꞌnapi walainon Kàyik yamùk” te ya pe iwechi.
Andrew, Philip, Bartholomew, Matthew, Thomas, James, Alphaeus mumu, Thaddaeus, Simon Zealot tawonnan.
Molopai Judas Iscariot, Jesus yeimippo woton.
Jesus Molopai Beelzebul
tapùi tak. Molopai tuꞌma tukke kulu kappon yamùk wepilipùppù ipyak. Tùnenupa ton pokonpe iitaꞌlettàtok yattai pùla iwechippù.
Màlà yetasak tùuyaꞌnokon yau, itonpa yamùk utàppù yaꞌchiik, masapùla, “Iitayaupa màlà!” tesak ipàk pàk.
22 Law pàk enupannan Jerusalem poi iyàssak kon uya, “Beelzebul wechi màlà yau! Àli ton akkwalù yamùk yepulu, mùkkàlà uya imeluntàlùttàsak màlà àli akkwalù yamùk yenpakka toppe ya,” teppù.
Màlàyau Jesus uya tok kàꞌmappù tùpyak, molopai panton yekamappù ya tok pàk. “Yàꞌlà kasa ken Settan uya Settan yenpakka?” tukaik tok yekamappoppù ya.
“Kin ponalok kon kappon yamùk wechi esseyaton pàk tiyiwalàꞌnokon yau, echitonpa pe tok wechi pen màlà
Tùwùk kon tau tùwemassan wechi esseyaton pàk tiyiwalàꞌnokon yau, echitonpa pe tok wemapù pen màlà,” teppù ya tok pàk.
“Settan weꞌlatoikasak tiyiwalà tùwepantaꞌma yakon pe pe iwechi yau tachin pe iwemapù pen màlà tùse iwenukapù.
“Ànùꞌlà wewomù meluntà kàyik yùwùk tak molo là itesak tùse itapluli mokkaik pen màlà, tùse mùkkàlà meluntà kàyik yaulonpàtù ya làkku màlà wapiya molopai làichi itapluli mokka ya màlà,” teppù Jesus uya.
“Ailon kulu sàlà, tamùꞌnawolon kon àli kuꞌnài nan kappon yamùk molopai Kaatù winàkàik tùweꞌnamaik pùla àli pe tùuselupasan pàk usentuppan màlà.
Tùse àli pe tùweꞌnamaik pùla nùselupayaiꞌnùk Wakù Akkwalù winàkàik pàk usentuppan pen màlà. Tùse tùmakuyi yau iwechi màlà tàwàlàlà,” teppù Jesus uya.
Jesus uya wateppù màlà masapùla tùpàk tùulon kon uya, “Àli akkwalù wechi màlà yau,” tesak pàk.
Jesus Yan Molopai Yakonnon
yan molopai yakonnon welepamùppù. Satik pe polopo tok wechippù tùse ikàꞌmanài yeunokoppù tok uya.
Màlàyau Jesus uya tok maimu yeikuppù, “Ànùk uchi usan? Ànùk uyakonnon?” tukaik.
Màlàyau tùwoino kon yeneiꞌma, “Masa yentàk, pùsamo kunaik usan yamùk, pùsamo uyakonnon,” teppù ya.
“Ànùꞌlà Kaatù yeselu kuꞌnài wechi màlà uyakon pe, uwàlichi pe molopai usan pe,” teppù Jesus uya.
Tùwàppànsen Pantomù
wepyattà tukkappù tok yenupa pàk palau Galilee yena po. Ilinà pe kappon yamùk wepiliꞌchak wechippù màlà ipyak. Màlàpàk kanau yak iwenukuppù molopai yau iweleutappù chichiu pe palau po, tukkan kon nen uchi kappon yamùk wechippù màlà itenapolo.
Molo echiiꞌma tok yenupappù ya tukke tùpataloꞌnan pàk panton pe. Molopai tok yenupa tùuya yau,
“Masa yetatàk kon! Tùwàppànsen kàyik utàppù àppànse.
Kùyali yek soloka ya umà yawàlà tùse tùulon kon
wessolokappù asantawàlà. Màlàyau tolon yamùk uyàpùppù tok uya yeunoppàtùppù.
Tùulon nà wepukappù tàk pon non pona, non kulu pùla iwechi yak. Iwattappù lùkkwà tewinanpa, tùse iikalatatok yak pùla iwechippù masapùla iꞌnau pùla non wechi pàk.
Wei wenussak yau echikili ton kùyali yek yekeꞌnapankappù ya molopai iwaipùtappù. Masapùla iꞌnak iikalatasak pùla iwechi pàk.
Tùulon nà wepukappù àmàꞌnàttak. Iwattasak tùse àlitta usemokkappù nàlà. Màlà uya yeulankappù. Iwepetappù pen nen uchi.
Tùulon kon wessolokappù Tùwàppànsen kàyik màlà wakù non pona. Iwenuttappù, utàppù àppàn se. (4:3) iwattappù, iichemokkappù molopai iwepetappù wakù pe. Tewinan nà wepetappù tukke,
peꞌne, tùulon
peꞌne wapùla
peꞌne là.
Tùpana ke ewechi kon yau, yetatàk!” teppù Jesus uya tok pàk.
Tewincha Jesus nànsak ilinà kappon yamùk uya yau, tùulon kon uya yetasak uyàpùppù ipyak
kaichalon kon inenupa ton pokonpe. Màlàyau tok uya yekamappoppù panton pe tùnekamappù lùppù yekama toppe ya.
Jesus uya tok maimu yeikuppù, “Kaatù wettok itepulu pe wechi tonantau ittutok tùsak man apyakùꞌnokon. Tùse tùulon kon Kaatù wechi tepulu kon pe ittunnan pen uya ittutok uyàpù màlà panton winà.
Sàlà yamùk wekkupùppù màlà, ‘Tok uya yentoppe tùse màlà tùnene kon ittu tok uya tukaik. Tok uya là yeta toppe, tùse màlà tùnetappù kon ittu tok uya tukaik. Yensak molopai yetasak tùuyaꞌnokon yau, tùmakuyi kon winàpai sàlà tok welattà eppaino. Molopai tok makuyi pàk Kaatù usentuppappù sàlà eppaino,’ tukaik.” {ISA 6:9-10}
Jesus Uya Tùwàppànsen Pantomù Nekama Yekama
panton ittu auyaꞌnokon pùla nai? Yàꞌlà kasa ken tùulon ittu auyaꞌnokon pe nai?” teppù Jesus uya tok pàk.
“Tùwàppànsen uya màlà Kaatù Maimu pàmà.
Tùulon kon nà kappon yamùk wechi màlà kùyali yek asantawàlà iwessolokasak kasa. Kaatù Maimu yetasak tok uya pe Settan uyàpù màlà asseꞌne Kaatù Maimu mokkase tok yewan yapai.
kon nà wechi màlà tàk pon non yak iwessolokasak lùppù kasa. Kaatù Maimu yeta tùuyaꞌnokon yau, tewinanpa tùutauchinpaik tok uya yanùmù tewan kon yak.
Walà tùse iikalatatok yak pùla iwechi yau Kaatù Maimu wechi tok yewan yau tachin pe pen. Talumattàntok wapùla aimelunpantok uyàssak wakù itekale pàkànsau yau tok uya inonka asseꞌne.
Tùulon kon kappon yamùk wechi màlà àmàꞌnàttak iwessolokasak kasa. Kaatù Maimu yeta tok uya,
tùse wemaꞌnàtok pàk utaimelunpantok, temamin ke eppai, pùlayatta yesak pe, tamùꞌnawà sàlà non pon kon eselu yamùk iꞌche tok wettok wepiliꞌchak tok yewan yak uya màlà itekale yeulanka. Màlà uya tok wepeta pùla ikupù.
pe là, tùulon
pe molopai tùulon
pe,” teppù Jesus uya.
Lanppu Yonansak
neꞌnài nan naꞌ amyamlo pùsau notak wapùla weꞌnùnnà yapon notak là? Yapon pona ku tùnonkasen tùpottàse.
Yàꞌlàlà yonansak lùppù usenpoika màlà molopai iwaputtàsak lùppù weyuttà molopai iwapukka.
Tùpana ke ewechi kon yau, yetatàk kon!
“Eneta kon pàk esenumenkatàk kon! Àtonpa kon winàkàik ànkupù kon kasa làma màlà ewinàkàik welaikantok yepolo auyaꞌnokon, tùse màlà yentai lùiwa.
Ànùꞌlà yàꞌlàlà yesak wechi yau màlà yentak palà yepolo ya màlà, tùse ipùn wechi yau màlà mala lùkkwà naiꞌnùk mokka màlà iwinàpai,” teppù ya tok pàk.
Tùwattasen Kùyali Yenappà
kasaichi màlà Kaatù wechi itepulu pe, kàyik yàꞌlàlà yenappà solokayaiꞌnàk tùꞌmà yak kasa.
Iichapontà ewalupàttau molopai iweꞌwuluuka weinai tùnpàmàppù wenutta molopai iwatta tùse. Tùse yàꞌlà kasa là iwatta ittu ya pen.
Màlà non làkku màlà ipànsak yattanùꞌnài, iwepeta màlà wapiya itepu pe neken. Molopai itepelu lùkkwà uyàpù màlà. Àkàmlàk lùppù nen uchi tamùꞌnawàlà paali usenpoika màlà,” teppù Jesus uya.
“Iwappùsak yattai yattànnan yeunoko ya màlà, tùkasupalayi keꞌne masapùla yemeikkatok yattai pe iwenasak pàk,” teppù Jesus uya tok pàk.
Mustard Yenappà Pantomù
“Yàꞌlà kasa ken Kaatù wettok itepulu pe yeka ma kùuyaꞌnokon. Wapùla yàꞌlà yekkwa ken panton yekama kùuyaꞌnokon yentok ipàkàlà pe?
Sà kasa iwechi màlà. Kappon mùkkàlà mustard
yenappà pànnài. Elekkwà kulu yàꞌlà yekkwa là kùyali yenappà maꞌlan.
Tùse ipànsak yau iwatta màlà eke pe yàꞌlà yek kwa là umà yau ipànsak lùppù yentai. Eke ton pe ipanta. Màlàyau yale kùlottau nen uchi màlà tolon yamùk uya tùpon kon kapù,” teppù Jesus uya.
Sàlà kasa tukke panton yai Jesus uselupappù màlà tok uya ittu kaichalà.
Panton yai pùla là kappon yamùk yelupappù ya pen màlà. Tùse tewincha nen uchi tùwechi kon yau tùnenupa ton pàk suwa te uya màlà tepàtùppù ya.
Jesus Uya Meluntà Assetun Yeleutanùpù
ukoꞌmamù pe kulu, “Masa uklàꞌnàpaiꞌnokon tuna latoi pona,” teppù ya tùnenupa ton pàk.
Màlàyau ilinà kappon yamùk nàmàppù tok uya. Inenupa ton uya yalàppù taꞌlàꞌnokon kanau yak iwessek kasa là. Tùulon kon nà kanau yamùk wechippù màlà molo ipyau.
Màlà yattai eke pe assetun uyàpùppù. Chipaꞌchipa pe tuna yewonnùpùppù ya kanau yak. Iwanùpùppù tuna ke.
Tùse Jesus weꞌnùnsak wechippù kanau yaule yau tùꞌmùyeppà yessek po aittoupe. Inenupa ton uya yenpakappù. “Ina Yepulu, ina umatta winàkàik là naꞌ uchi iwechi tùse ina pàk eusentuppa pen màlà?” teiꞌma Jesus pàk.
Jesus wàꞌmùssakkappù. Àsà pe assetun yàulàmappù ya. Molopai chipaꞌchipa pàk, “Eichilà walà nechii,” teppù ya. Molopai assetun weleutappù. Tùtùi pe kulu nen uchi.
“Yàꞌlà peichi iwechi pàk mettalipayatàu? Ailon tetok auyaꞌnokon pùla lùppù kaꞌ messatàu lù?” teppù ya tok pàk.
Tùse tok wettalipappù kulu màlà, “Ànùꞌlà ken uchi pùsàlà kàyik? Assetun nàichi palau là wettok imaimu yawàlà!” teppù tok uya tiyiwalàꞌnokon.
molopai inenupa ton welepamùppù Galilee latoi pona Gerasa pon kon kùlottak.
Kanau yapai Jesus wuttà pe kàyik uya yepoloppù uluwaik kùlottapai. Pùsàlà yau àli akkwalù wechippù màlà.
Uluwaik yamùk kùlottau tùwemassen pe iwechippù. Ànùꞌlà uya yaulonpàttukka là pùla nen uchi iwechippù, chin ke là.
Tukke itekkwa itta molopai itemyatù yamùk yaulonpàtùppù chin ke, tùse echipalà taulonpàttok yattàpàtùppù ya molopai saꞌman nà ayan tùtta pokon yattànài pe iwechippù. Meluntà pe kulu iwechippù màlà ànùꞌlà uya yapàtanùpù yentai.
Tàwàlàlà ewalupàttau molopai weinai tùwentaimepàtù pàk iwechippù màlà uluwaik yamùk kùlottau, wùk polo là. Tàk ke tùusattàpàtù pàk iwechippù.
Mei lùiwa echiiꞌma Jesus yensak tùuya yau, iitaitunpappù. Teseꞌmuyok iwenappù itemlotopo.
Màlàyau iwentaimeppù eke pe, “Jesus, Àmàlà
Eke Kaatù Mumu! Yàꞌlà iꞌche messan uwinàpai? Kaatù winà tàwà sàlà eyekamappo uya, kùtalumattài!” tukaik.
Sàlà teppù ya màlà masapùla Jesus uya, “Epakkakà pùsàlà kàyik yapai àmàlà àli akkwalù!” te pàk.
Jesus uya yekamappoppù, “Ànùk ken eyesek?” tukaik. Màlàyau yeikuppù ya, “Uyesek màlà Legion, tukke ina wechi pàk!” tukaik.
Màlàyau Jesus pawanattà pàk iwechippù, “Ina kùseunokoi sàlà pata yapai,” tukaik.
Màlà yattai màlà pata piyau tukkan kon puuluku yamùk wechippù tùwemo kon pàk wùk po.
Màlàyau àli akkwalù yamùk uya ipawanattàppù, “Puuluku yamùk kùlottak ina yeunokkà tok yak ina wewontoppe,” tukaik.
“Tàwà tok nepakkai,” teppù ya. Tok wepakkappù kàyik yapai, molopai puuluku yamùk yak tok wewomùppù. Puuluku yamùk wechippù màlà tukke,
kaichalà. Tok utàppù nen uchi asseꞌne aitun pe aiko yai epukaik tuna kak molopai tok unalàppù.
Puuluku yamùk yennài nan utàppù aitun pe pata pona yekamaik molopai umà yawon kon pàk là yekamaik. Màlàyau kappon yamùk utàppù yàꞌlà pe là iwessak yense.
Jesus piyak tùuyàssak kon yau, molo kàyik yeneppù tok uya tukkan kon àli akkwalù yamùk wechippù yau lùppù. Chichiu pe iwechippù tùpon ke molopai wakù pe iichenumenkatok. Màlàpàk tok usenalippappù.
Yennài nan nùssan uya yàꞌlà kasa àli akkwalù yen kàyik wechippù yekamappù kappon yamùk pàk molopai nàlà puuluku yamùk wechippù yàꞌlà pe là.
Màlàyau tùpatassek kon yapai iità toppe kappon yamùk uya Jesus pawanattàppù.
Kanau yak Jesus wenuku tùse àli akkwalù yenpù lùppù kàyik uya ipawanattàppù, “Ayaꞌlà kaꞌ utà lù?” tukaik.
Tùse Jesus uya inulunpappù, “Ennappokà apata yak àtonpa yamùk kùlottak, Itepulu uya àpùikattàsak molopai àpàk iichentuppasak yekamata” teiꞌma.
Iitàppù nen uchi màlà Decapolis,
pan pata yamùk yau yekama pe. Jesus uya tùpùikattàsak yekamappù ya. Tamùꞌnawolon kon usenumenkappù kulu màlà.
                         
Nossan Jesus Pon Yappàꞌnàippù
wennappoppù palau latoi pona, màlà motau, tukkan kon kappon yamùk wepilittukkappù iwoi.
Wepiliꞌnàtok itak yesak tonpa Jairus uyàpùppù molopai Jesus yene tùuya yau itta piyak iwettolùpattàppù.
Màlàyau ipawanattàppù ya kulu màlà, “Uyenchi lùkkwà tàwà neliꞌchan. Asseꞌneiwa àikkà, eyemyatù itùtanùkkà ipona iwenna toppe,” tukaik.
Jesus utàppù màlà yaꞌlà. Màlàyau tukkan kon wechippù ipàkàlà. Tok weꞌchitoꞌchitoꞌmappù iwinàkàik màwinàpaiꞌne.
pe kiliꞌchimoꞌchi, mùn pàk eꞌnek pe iikoꞌmanpàssak lùppù.
Tukkan kon nà tatta yamùk wechippù ipittàiꞌche. Tamùꞌnawà tùpùlayattayi yuꞌmakkappù ya tipik pona, tùse
iichipittà pùla iwechippù. Àsà pe nen uchi itepalan wenappù.
Jesus uya eꞌnek ton ipittà yeta tùuya yau iitàppù ilinà kappon yamùk kùlottawàlà iteꞌmappù pàk.
Masapùla “Ipon neken nà ken yappàssak uya yau uchipittà kulu ko,” teppù ya màlà.
Ipon yappàtùppù ya, màlà yattai là mùn pe iwettok weleutappù. Tiuchipittàsak tùꞌnau ittuppù ya tùutaimelunpatok yapai nen uchi.
Asseꞌne Jesus uya tapàikketù utà tapai ittuppù. Iwelattàppù ilinà kappon yamùk kùlottau. “Ànùk upon yappàtùi?” teppù ya.
Inenupa ton uya, “Kappon yamùk uya là naꞌ uchi echitoꞌma ittuiꞌma, ‘Ànùk uyappàtùi?’ tawon àmàlà,” teppù ipàk.
Tùse tappàꞌnàippù yeneiꞌche lùppù Jesus welattàpàtùppù ànùk pe là iwechi yeneiꞌche.
Mùkkàlà nossan uya yàꞌlà kasa tùwessak ittuppù. Màlàyau iyàpùppù tùwettalipaik kùkùkù pe. Teseꞌmuyok iwenappù itta piyak. Tamùꞌnawolon tùnkupùppù yekamappù ya ipàk.
Jesus uya ipàk, “Uyenchi, ailon tetok auya uya eyipittàsak màlà. Itàkà wàlàkkaꞌnàtok yau, utaimelunpantok pùla enakà,” teppù.
Masa Jesus uselupa lùppù tùse, itekale neꞌnài nan uyàpùppù Jairus yùwùk tapai. “Eyenchi nelikkappàssan. Yàꞌlà pàk tachin pe là Enupanài wanittàpa pàk messan?” teppù tok uya Jairus pàk.
Tok uselupa yetapàtùppù Jesus uya iꞌnùmla, tùse yelupappù ya, “Kesewankonoꞌmai, ailon kakkà neken,” tukaik.
Ànùꞌlà utà taꞌlà iꞌche pùla iwechippù tùse Peter, James, molopai yakon John tawonnan neken utàppù yaꞌlà.
Tok welepansak Jairus yùwùk motak yau Jesus uya utaimelunpan yeneppù, tukkan kon kappon yamùk wentaimepàtù molopai tok kalawù.
Iwewomùppù molopai “Yàꞌlà wenai autaimelunpa kon màlà, yàꞌlà pe iwechi pàk makalanyatàu? Mùkkàlà uliꞌchan muleppù weliꞌchak pen màlà. Iwetun neken nen màlà,” teppù ya.
Tok wàklàppù ipàk. Màlàpàk tok yenpakkappù ya. Molopai mule kàipùnù, ichan molopai tùnenupa ton tawonnan neken yewonnùpùppù ya taꞌlà mule weliꞌchak patassek yak.
Uliꞌchan muleppù yemyatù pàk yaꞌchippù ya, “Talita kumi,” teiꞌma, “Uliꞌchan muleppù, eꞌwuluukakà,” te ya pe iwechi.
Màlà yattai là asseꞌne kulu uliꞌchan muleppù weꞌwuluukappù molopai iichalàppù.
pe ikiliꞌchimoꞌchiyi màlà uliꞌchan wechippù. Sàlà wekkussak yau tok usenumenkappù.
Màlàyau, “Sàlà kùsekamatàu kulu ànùꞌlà pàk,” teppù Jesus uya tok pàk. “Iteipa woton ke neken ilepatàk kon,” teppù ya.
                               
Jesus Nulunpappù Nazareth Po
tùpo Jesus wennappoppù màlà pata yapai tùpata pona. Inenupa ton utàppù yaꞌlà.
Wàlàkkaꞌnà weyu yattai, Jesus uya tok yenupappù wepiliꞌnàtok itak tau. Yetasak tùuyaꞌnokon yau tukkan kon usenumenkappù kulu màlà. “Iꞌnai motau là ken uchi tamùꞌnawolon sàlà
yamùk yepotai?” teppù tok uya. “Yàꞌlà yekkwa ken uchi sàlà ittutok ke ilepasak naiꞌnùk? Tensan yekkwa pen nà kuttoppe ya,” teppù tok uya.
“Mùkkàlà ken naꞌ tapùi yamù pàk tùwessen pen, Mary mule, James, Joseph, Judas, molopai Simon yamùk lui pen ken naꞌ mùkkàlà? Iwàlichi ton pen ken naꞌ mùkyamlo talà naiꞌnannùk?” tukaik tok usekamappopàtùppù. Màlàpàk tok uya inulunpappù.
Màlàyau Jesus uya, “Kaatù Maimu yenpoikanài mùkkàlà tùnamasen pata yamùk yawàlà, tùse ipata yau pùla, molopai itonpa yamùk kùlottau pùla, molopai itùwùk tawon kon kùlottau pùla nàlà,” teppù.
Yàꞌlàlà tensan yekkwa ton pen Kaatù yapàikketù yenpoikanài kupùppù ya pen màlà. Tùse tukke pùla eꞌnek ton ipittàpàtùppù ya temyatù tùnonkase tok pona.
Jesus Uya
Pan Kon Yeunoko
Pata yamùk yawàlà kappon yamùk yenupa pàk Jesus usalàppù. kàꞌmappù ya tùpyak, molopai tok yeunokoppù ya asaꞌlàꞌne. Àli akkwalù yentaikanài apàikkek ke tok lepappù ya.
Màlàyau tok yelupappù ya, “Yàꞌlàlà kùsatàu àutà kon yau, tùwenantu ke kùtàtàu, paiki kùsatàu molopai pùlayatta kùsatàu apakittiyi kon yau, etekessemu kon neken matàik.
Tùse àutà kon màlà attassa kon yau molopai asaꞌlà là àpon kon pùloppon kùsatàu,” teppù ya.
“Tapùi tak àuyàssak kon yau molo mettàik àutàtok kon màlà pata yapai ponalà.
Ewelepansak kon pata yak tùse ayanùmù kon pùla iwechi yau wapùla euselupa kon yeta pùla iwechi yau màlà pata mùnàntàik, inonù mùtuꞌmetàik atta kon poi. Sàlà wechi màlà tok yekamappotok pe,” teppù Jesus uya tok pàk.
Tok utàppù wakù itekale yekamaik tùmakuyi kon winàpai kappon yamùk welattà toppe.
Tukkan kon yapai là àli akkwalù yamùk yenpakkapàtùppù tok uya màlà. Molopai eꞌnek ton kalapaimapàtùppù tok uya, molopai tok ipittàpàtùppù tok uya.
John Enpataukanài Welittok
Herod uya sàlà yetappù, masapùla wakù kupù Jesus uya usekaletàppù pata yamùk yawàlà. Tùulon kon uya, “John Enpataukanài weꞌwuluukatuꞌmasak pe iwechi màlà! Wa iwechi pàk tensan yekkwa ton pen kupù yapàikketù yesak pe iwechi màlà naiꞌnùk,” teppù.
Tùse tùulon kon uya, “Elijah pe nen iwechi màlà,” teppù. Molopai tùulon kon uya, “Kaatù Maimu yenpoikanài pe iwechi màlà penalok kon kasa iwechi,” teppù.
Yetasak tùuya pàk Herod uya, “John Enpataukanài mùkkàlà. Ippai yattà toppe unkupùppù lùppù weꞌwuluukasak pe iwechi màlà,” teppù.
uya tùmàlà pe kàyik yamùk yeunokoppù màlà John yaꞌchiik. Tok uya yaulonpàtùppù, molopai tok uya itùlùppù patikiꞌchi tak. Herod uya sàlà kupùppù màlà takon Philip noppù Herodias maliꞌmasak tùuya pàkànsau.
John Enpataukanài uya Herod yelupapàtùppù màlà, “Ayakon noppù yak mà ewessak wechi màlà ikasa pùla tà,” tukaik.
Màlà wenai Herodias uya John kupùppù tewanma pe. Ànwàpai iwechippù màlà tùse ikupù ya yentai iwechippù.
Masapùla Herod uya John namappù molopai àsà winàpai imainanpappù ya masapùla wakù pe molopai Kaatù yeselu yawàlà iwechi pàk. John uselupa uya lànen taimelunpa tùse tùwakùli pe yetanài pe iwechippù.
Màlà yattai Herodias weyu woton uyàpùppù màlà. Herod uya tùwentuppù lùppù weyu yattai tùutaꞌlettàtok woton konekappù eke ton tùpoitolù ton pokonpe, soicha yepulu yamùk molopai Galilee pon kon itepulu yamùk pokonpe.
Màlà yattai Herodias yemaꞌnomù uyàpùppù molopai imanùppù, màlà uya Herod molopai ikaklamu yamùk yauchinpappù. Màlàyau Kin uya, “Yàꞌlàlà iꞌche ewettok yekamappokà upàk molopai elepa uya màlà ike,” teppù
“Ailon pe kulu wate uya sàlà. Elepa uya màlà yàꞌlàlà yekamapposak auya upàk yau, itesak pe wessaiꞌnùk upata latoi ke là,” teppù Herod uya ipàk Kaatù yemlotopo.
Uliꞌchan wepakkappù tùsan yekamappoik, “Yàꞌlà yenna uya lùk uchi sàlà?” tukaik. “John Enpataukanài ippai iꞌche wessaik, kakkà,” teppù ichan uya.
Asseꞌne iwennappoppù kin Herod piyak. “John Enpataukanài ippaippù ke ulepa auya iꞌche wessaik palapi po,” teppù ya.
Kin usewankonoꞌmappù kulu màlà masapùla Kaatù yemlotopo molopai tùkaklamu yamùk uya yeta tùse tùuselupasak pàk. Kane te ya yentai iwechippù.
Màlàyau asseꞌne Herod uya pata yelasu yeunokoppù John ippaippù yense. Patikiꞌchi tak iitàppù molopai John ippai yattàppù ya.
Inepùppù ya palapi po molopai uliꞌchan yemyak itùlùppù ya, mùkkàlà uya nen uchi tùsan yemyak itùlùppù.
Màlà yetasak tùuyaꞌnokon yau, John nenupassan utàppù itàkàpù yense molopai tok uya iwuꞌnattàppù.
Jesus Uya
Pan Kon Yewetù
kon nùssan wennapposak wessepoloppù Jesus pokonpe, molopai tamùꞌnawàlà tùnkupùppù kon nùppù molopai kappon yamùk yenupappù là tùuyaꞌnokon nùppù yekamappù tok uya ipàk.
Màlàpàk tok utàppù kanau yau tùmyamlo peꞌnokon neken tùkkenan pata yak.
Màlà tùse tukkan kon kappon yamùk uya tok utà yeneppù. Mùkyamlo pe tok ittuppù tok uya. Màlà yattai tamùꞌnawàlà pata yapai tok wak     
kàsse tok utàppù paluppolo aitun pe, tok wapiya tok welepamùppù.
Tùwepalùka pe Jesus uya ilinà pe kappon yamùk yeneppù, màlàyau iichentuppappù tok pàk, masapùla itesak pùnon kaalinilu yamùk kasa tok wechi pàk. Tok yenupa pàk iwepyattàppù, tukkan yàꞌlà yekkwa ton nà pàk.
Màlà yattai pata ukoꞌmamù yau inenupa ton uyàpùppù ipyak, “Pata ukoꞌmansak man molopai sàlà màlà tùkkenan pata.
Kappon yamùk yeunokkà meyon kon pen pata yamùk yak tiyiwalàꞌnokon teipa kon woton yeꞌmase tok utà toppe,” teppù tok uya Jesus pàk.
“Amyamloꞌnokon pe là tok ilepatàk kon tok yeipa ke,” tukaik Jesus uya tok maimu yeikuppù. Tok uya yekamappoppù, “Ina utà ken naꞌ iꞌche messan,
kaichalon chilùpa pun pùlayatta ke pùlomù pusak yeꞌmaik tok yaꞌlettà toppe?” tukaik.
Màlàyau, “Yàꞌlà kaichalà ken uchi pùlomù pusak nai? Masa yentantàk kon,” teppù Jesus uya tok pàk. Màlàyau ittuppù tok uya, “5 pe man molopai asaꞌlà molok yamùk man,” teppù tok uya.
Jesus uya tùnenupa ton uya tamùkkeꞌne kappon yamùk weleuta toppe wanak pona tok kuttoppe yekamappù.
Màlàpàk tok weleutappù tamùkkeꞌne,
peꞌne molopai
peꞌne.
Màlàyau Jesus uya
pan pùlomù pusak yanùmùppù molopai asaꞌlon kon molok yamùk, tenu tùlùppù ya epùn winàkàik tenki teppù ya Kaatù pàk. Pùlomù pusak pilipàtùppù ya molopai tùnenupa ton yemyak itùlùppù ya kappon yamùk lepa toppe tok uya. Asaꞌlon kon làma molok yamùk yekamùppù ya tamùꞌnawolon kon yemyak.
Tamùꞌnawolon kon utaꞌlettàppù màlà iꞌche tùwettok kon yawàlà.
Inenupa ton uya pùlomù pusak molopai molok tonpappù pilipùppù
pe waliꞌcha yamùk lùmà.
Yewessak kon nùssan wechippù màlà
pe kàyik yamùk.
Jesus Usalà Tuna Polo
Jesus uya tùnenupa ton yeunokoppù kanau yau tùwapiya Bethsaida palau latoi pon pona, ilinà kappon yamùk utàpàttoppe yekamaiꞌma.
Tok nàmà tùpo iitàppù wùk pona àpùlemaik.
Pata wewalumansak pe kanau wechippù màlà palau yaploppo Jesus wechippù paluppo tewincha.
Tùnenupa ton wechi tùkanwa kon yuklaiꞌche yeneppù ya, masapùla assetun utasseꞌmappù màlà tok winàkàik. Màlàyau pata wemapù pe iyàpùppù palau polo. Tok wenailà iitàppù.
Tùse palau polo iyàpù yene tùuyaꞌnokon yau, “Woloꞌyan lànen mùkkàlà,” tukaik, tùusenumenka kon yau tok wentaimepàtùppù,
masapùla tok wettalipasak kulu wechippù yensak tùuyaꞌnokon yau. Tùse tewinanpa Jesus uya tok yekamappoppù, “Meluntà pe eyewan kon yau ettàk kon. Iulà Mùkkàlà Jesus. Kesenalippatàu!” teppù ya.
Màlàyau tok piyak iwenukuppù kanau yak molopai assetun wàttùꞌnàppù màlà. Inenupa ton
usenumenkappù kulu màlà.
pan kon yewessak ya uya ittuppù tok uya pùla lùppù iwechippù, tok yewan wechippù saꞌman pe.
Jesus Uya Eꞌnek Ipittàppù Gennesaret Po
uklàtùppù màlàyau tok welepamùppù Gennesaret pona, molo tùkanwa kon yewattàppù tok uya.
Màlà kanau yapai tok wepalùka pe kulu kappon yamùk uya Jesus ittuppù.
Tok utàppù pata yamùk yawàlà yekamaik. Molopai iꞌnai motau là iwechi yetasak tùuyaꞌnokon yau, eꞌnek neppàtùppù tok uya tok yapon po.
Iꞌnailàlà Jesus utàsak yau, pata yamùk lùkkwà pona wapùla eke pata yak, wapùla umà yak là yau, kappon yamùk uya eꞌnek ton nepùppù màlà, makitti motak. Molopai Jesus pawanattàppù tok uya ipon yeppi neken nà yappàttoppe tok uya ikuttoppe ya. Molopai tamùꞌnawolon kon ipon yeppi yappàꞌnài nan nùssan uchipittàppù màlà.
Kùtamo Kon Uya Enupantok
yamùk molopai Law pàk enupannan tonpa yamùk Jerusalem poi iyàssak kon wepiliꞌchak wechippù Jesus woi.
Inenupa ton uya teipa kon napù temyatù kon tùkukaik pùla yeneppù tok uya. Màlà wechippù “Suwa mùyak tùkukasen” tetok Pharisee yamùk uya kappon yamùk pàk yawàlà pùla.
Pharisee yamùk molopai Jew yamùk wechippù màlà tùtamo kon yeselu lùssan kuꞌnài nan pe. Tok utaꞌlettà màlà mùyak kukatok yawàlà neken tùusemyasse.
Wapùla yàꞌlàlà makitti tau yeꞌmasak kùyali naꞌnài nan pe pùla tok wechippù màlà tùkukase pùla. Tukkan tùwemattok kon yawàlà yawà tok wechippù, pùsau, àinà, tuna yen molopai tùweꞌnùmù kon yapon kukatok yawàlà.
Pharisee yamùk molopai Law pàk enupannan uya Jesus yekamappoppù “Yàꞌlà pe ken iwechi pàk màlà kùtamo kon uya enupantok nekamappù kupù enenupa ton uya pùla iwechi, tùusemyasse pùla tok utaꞌlettà?” tukaik.
Jesus uya tok maimu yeikuppù, “Ikasa saꞌ Isaiah uselupappù màlà pena àpàkùꞌnokon. Wakù pe tukaik tùusennakasan amyamlo! Imenukasak lùppù Kaatù Maimu yau kasa kulu. ‘Pùsamlo kappon yamùk unamannan tùmaimu kon ke neken, tùse mei tok yewan man uwinàpai.
Iwoton pe pùla uyapulànnan mùkyamlo, masapùla kappon uya enupantok pàk enupannan mùkyamlo!’ te Kaatù uya. {ISA 29:13}
uya enupantok nonka auyaꞌnokon mailà molopai kappon yamùk uya neken nen uchi eyenupatok kon kupù auyaꞌnokon.
“Kaatù uya enupantok nulunpatok auyaꞌnokon yawà molo man, eyeselu kon neken nen uchi kupù kon pa,” teppù Jesus uya tok pàk.
“Moses uya pana mansak, ‘Àkàipùnù kon ina matàk kon molopai asan kon, ànùꞌlà tùkàipù nù wapù la tùsan paꞌnùꞌnàippù welittok wechi màlà,’ tukaik. {EXO 20:12; 21:17}
Tùse enupannan amyamlo kappon uya tùkàipùnù wapùla tùsan pàk ‘yàꞌlàlà uwinàpai enepolo pan Corban pe man’ te toppe ya. Kaatù ponalok pe man te ya pe iwechi.
‘Sàlà pàkànsau nen uchi tùkàipùnù wapùla tùsan pùikattà ya pen màlà,’ tukaik,” teppù.
“Sàlà kasa tùulon kon yemyak sàlà enupantok auyaꞌnokon tùlù auyaꞌnokon ke Kaatù Maimu kuꞌnài nan amyamlo yàꞌlà pe pùla. Molopai tùulon kon sàlà yek kwa ton tukke molo man ànkupù kon,” teppù Jesus uya.
Yàꞌlàlà Àli Pe Kappon Kuꞌnài
yamùk kàꞌma tukkappù Jesus uya tùpyak molopai tok pàk. “Eyelupa kon uya yetatàk kon molopai tekamayaiꞌnùk mùttutàik,” teppù ya.
“Yàꞌlàlà polopon, kappon yak newonyaiꞌnùk màlà àli pe ikuꞌnài pen. Tùse yapai neken nepakkayaiꞌnùk màlà àli pe ikuꞌnài.
Tùpana ke ewechi kon yau, yetatàk,” teppù Jesus uya.
Màlà tùpo kappon yamùk tùnàn se iwewon sak tapùi tak yau, ine nupa ton uya yeka mappopàtùppù ipantomù pàk.
“Ittu kulu ken naꞌ auyaꞌnokon pùla nai?” teppù Jesus uya. “Yàꞌlàlà polopon yeunoꞌma sak auyaꞌnokon uya naꞌ àli pe àkupù kon pùla iwechi ittu auyaꞌnokon pùla nai?
Masapùla eyewan yak iità pen màlà, tùse àlotta yak. Molopai yenpakka auya àlotta yapai,” teppù Jesus uya. Tamùꞌnawolon kùya li màlà tùnassen pe ikussak, te Jesus uya pe iwechippù.
“Tùse yàꞌlàlà nen kappon yewan yapai nepakkayaiꞌnùk uya màlà àli pe ikupù,” teppù Jesus uya.
Masapùla “Iꞌnapai, kappon yewan yapai nepakkayaiꞌnùk màlà, àli pe use nu men kantok, nàkà lun nàtok, amak pe weꞌnàtok, weꞌwàntok, noppù wan nà pen wapù la tayappù pen pokonpe weꞌnàtok,
Tamùꞌnawàlà sàlà yamùk àli ton uya màlà kappon kupù àli pe itewan yapai tùwepakka ke,” teppù Jesus uya.
Ailon Tetok Nossan Uya
utàppù pata Tyre [molopai Sidon] piyawon kon pata yamùk yak. Tapùi tak iwewomùppù molo molopai ànùꞌlà uya molo tùwechi ittu iꞌche pùla iwechippù màlà, tùse iichoꞌnamù pùla iwechippù.
Nossan, àli akkwalù yen imle uya Jesus yekale yetappù, iyàpùppù tewinanpa molopai iwepeimappù itta piyau.
Pùsàlà nossan wechippù màlà Jew pe pùla Phoenicia po iwentusak lùppù pe pata Syria yau. Jesus pawanattàppù ya àli akkwalù yenpakka toppe ya tùmle yapai.
Tùse Jesus uya imaimu yeikuppù, “Masa mule yamùk làkku nùtaꞌlettài wapiya. Ikasa pùla màlà, mule yamùk yeipa yanùmù molopai yenuꞌma aꞌa yamùk yemyak wechi,” tukaik.
“Ewaik Uyepulu, tùse ku aꞌa yamùk mùkyamlo mule yamùk yeipa punuppù lùkkwà là naꞌnài nan tok utaꞌlettà yapon yoꞌno,” teppù nossan uya Jesus pàk.
Màlàyau Jesus uya, “Ikasa umaimu meippàssaik, emeikkà, àli akkwalù wepakkappù man emle yapai,” teppù.
Nossan wemeikuppù tùwùk tak molopai tùmle yepoloppù ya màlà tekkwek tau. Àli akkwalù wepakkappù yapai wechippù.
Jesus Uya Panattàppan Kàyik Ipittà
utàppù Tyre yapai Sidon yawàlà palau Galilee winàkàik, Decapolis,
pan pata yamùk yawàlà.
Màlà yattai panattàppan kàyik wakù pe tùuselupasen pen nepùppù kappon yamùk uya ipyak, Jesus pawanattùpù tok uya temyatù nonka toppe ya ipona.
Ilinà kappon yamùk kùlottapai Jesus uya yamappù. Asaklàma ipana yeuta yamùk yak asaꞌlà temyatù lùkkwà yemaikappù ya molopai tetaku tappàsse yani yappàtùppù ya.
Epùn winàkàik tenu tùlùppù ya molopai kusan pe iweꞌnetukkappù màlàyau kàyik pàk, “Ephphatha!” teppù ya, “Atakkokakà,” te ya pe iwechi.
Màlà yattai ipana utakkokappù. Yani ipittàppù ya molopai wakù pe nen uchi iichelupappù.
Jesus uya, “Sàlà tùkuppàssaiꞌnùk kùsekamatàu kulu,” teppù kappon yamùk pàk. Watesak ya lànen tùse màlà yentak tok uya yekamappù màlà màttawàlà.
Kappon yamùk usenumenkasak kulu wechippù, “Wakù pe là tamùꞌnawolon kuppàssan. Panattàppan pana utakkoka toppe là ikuꞌnài pe man molopai tùuselupasen pen nà uselupa toppe,” tukaik.
Jesus Uya
Pan Kon Yewetù
lùwau wei upyau tok wessak tùse yàꞌlàlà tok nùnapù woton pùla man.
Tok yeunoko uya tùpata kon yak iwan pe yau, tok wenpulumamù màlà teꞌma kon tau. Masapùla tùulon kon uyàssak màlà meipai,” teppù Jesus uya.
Inenupa ton uya, “Iꞌnailà là ken uchi sàlà wontaik yau tamùꞌnawàlà pùsamo kappon yamùk yewettok woton kùyali yepolo mùttuyan?” tukaik Jesus maimu yeikuppù.
Tok yekamappoppù ya, “Yàꞌlà kaichalà ken uchi pùlomù pusak nai?” tukaik. “7 pe,” teppù tok uya.
“Eleutatàk kon non pona là,” teppù Jesus uya kappon yamùk pàk. Pùlomù pusak yanùmùppù ya, tenki teppù ya Kaatù pàk molopai ipilipàtùppù ya. Tùnenupa ton yemyak itùlùppù ya yekantoppe tok uya. Màlà yekamùppù tok uya.
Molok yamùk lùkkwà nàlà wechippù màlà tok piyau tukke pùla. Màlà yamùk pùlemappù ya tok uya làma ilinà yemyak itùpàttoppe. 8-9 Tamùꞌnawolon kon utaꞌlettàppù tùwakkotaik.
yailàꞌne kappon yamùk wechippù màlà molo. Jesus nenupa ton uya
pe waliꞌcha yamùk lùmà tanùkkapàsse kùyali tonpappù yanukuppù. Molopai nen uchi Jesus uya kappon yamùk yeunokoppù.
Màlà pe là kanau yak iwenukuppù tùnenupa ton pokonpe tok utàppù Dalmanutha pona.
yamùk uyàpùppù Jesus piyak molopai tok wepyattàppù yekamappopàtù pàk. Tok wechippù anaꞌchipai màlàyau tok uya yekamappoppù yàꞌlàlà tensen yekkwa pen yentok ipàkàlà kuttoppe ya tùmeluntàlù epùn winàpaino ke, ewaik pe Kaatù yapàikketù yesak pe iwechi yentoppe tùuyaꞌnokon.
Jesus weꞌnetukkappù meluntà pe molopai, “Yàꞌlà peichi iwechi pàk sàlà yattaino kon kappon yamùk tensen yekkwa pen Kaatù yapàikketù yenpoikanài yentok ipàkàlà ikukkà ina nene pe tawonnan?” teiꞌma. “Ailon kulu sàlà! Kaatù yapàikketù yenpoikanài woton wettùtok pùla iwechi màlà, tok nene pe,” teppù Jesus uya tok pàk.
Tok nàmàppù ya, kanau yak iwenukuppù tuna latoi pona nen uchi iwuklàtùppù.
Pharisee Yamùk Molopai Herod
ton uputtàkassak wechippù tukke lùiwa pùlomù pusak tùnesse pùla, tùse tewin neken nà tok piyau iwechippù kanau yau.
Jesus uya tok panamappù, “Tùttuik ettàk nalik pe, Pharisee yamùk molopai Herod uya pùlomù yapuluwetanùttok pàk,” tukaik.
Màlàyau tiyiwalàꞌnokon tok uselupappù, “Wate ya màlà masapùla kùyu kon pùla iwechi pàk,” tukaik.
Jesus uya tok usenumenka ittuppù màlàpàk “Yàꞌlà peichi iwechi pàk pùlomù pusak pùla iwechi tukaik tùuselupasan amyamlo? Yeneichi auyaꞌnokon pùla nai wapùla ittu auyaꞌnokon pùla
là? Eyewan kon kaꞌ saꞌman pe nai lù?” tukaik tok yekamappoppù ya.
“Tenu ke ku messatàik, yene kaꞌ auyaꞌnokon pùla nai lù? Tùpana ke messatàik, yeta naꞌ auyaꞌnokon pùla nai? Molopai ittuichi auyaꞌnokon pùla nai?
Yàꞌlà kaichalà ken waliꞌcha yamùk lùmà yak pùlomù pusak tonpappù yanukuppù auyaꞌnokon mùttuyatàu,
pan neken ke
pan kon kappon yamùk yewetù uya tùpo?” tukaik tok yekamappoppù ya. “12 kaichalà,” teppù tok uya.
“Molopai
pan pùlomù pusak pilipàssak ke nàlà
pan kon yewetù uya tùpo, yàꞌlà kaichalà nen waliꞌcha yamùk lùmà tanùkkapàsse itonpappù yanukuppù auyaꞌnokon?” teppù ya tukka tok pàk. “7 kaichalà,” teppù tok uya.
“Walà tùse ittu auyaꞌnokon pùla lùppù?” tukaik tok yekamappoppù ya.
Jesus Uya Enpùn Kàyik Ipittà
pona tok uyàpùppù. Molo kappon yamùk uya enpùn kàyik nepùppù Jesus piyak. Molopai yappàttoppe ya tok uya ipawanattàppù.
Enpùn kàyik yaꞌchippù Jesus uya itemyatù pàk yalàppù ya pata yapai. Itenu pona tùwetatta tùpo temyatù tùlùppù ya ipona. “Yàꞌlàlà naꞌ menyan?” teiꞌma.
Enpùn uya tenu tùlùppù, “Ewaik, kappon yamùk là tenyaik. Tùse yuk kasa tok usalà tenyaik,” teppù ya.
Jesus uya temyatù tùtukkappù itenu yamùk pona. Sàlà yattai tenu tùlùppù ya, wakù pe nen uchi itenu wechippù màlà tamùꞌnawolon yeneppù ya iwettok pe.
“Pata yak kesenpoikai,” tukaik telupaik Jesus uya yeunokoppù itùwùk tak.
“Àmàlà Mùkkàlà Christ” Tetok Peter Uya
utàppù tùnenupa ton pokonpe, pata yamùk Caesarea Philippi woino kon yawàlà. Asantau tùnenupa ton yekamappoppù ya, “Yekamatàk upàk ànùk te ken kappon yamùk uya sàlà upàk?” tukaik.
“Tùulon kon uya John Enpataukanài pe ewechi” te màlà. “Tùulon kon uya Elijah te. Tùse tùulon kon uya Kaatù Maimu yenpoikanài tonpa pe eyesatù màlà,” teppù tok uya Jesus pàk.
“Amyamlo nen? Ànùk mùkayatàu nen upàk?” tukaik tok yekamappoppù ya. Peter uya imaimu yeikuppù, “Christ nen àmàlà,” tukaik.
“Kùyekamatàu ànùꞌlà pàk,” teppù Jesus uya tok pàk.
Tùwelittok Pàk Jesus Uselupa
Iichelupappù màlà wakù pe kulu tok uya ittu toppe. Màlàyau
Peter uya yalàppù miyaiwa molopai yàulàmappù ya.
Tùse Jesus welattàppù molopai tùnenupa ton yeneppù ya molopai àsà pe Peter yàulàma pe, “Itàkà uwinàpai Settan. Kaatù winàpaino pen màlà eusenumenkatok tùse kappon winàpaino naiꞌnùk,” tukaik.
Jesus uya tukkan kon kappon yamùk kàꞌmappù tùpyak tùnenupa ton pokonpe. “Ànùꞌlà uyaꞌlà àippaino wechi yau tàwà neꞌnonkai, tàwà tùpulusukù yanùmùi molopai nùyàpùi uyaꞌlà,” teppù ya tok pàk.
“Ànùꞌlà tùwemattok iꞌchelok tiyiwalok pe neken uya màlà ilaꞌchima. Tùse ànùꞌlà tùwemattok laꞌchimanàippù upàkànsau molopai wakù itekale pàkànsau uya màlà tàwàlàlà wemaꞌnàtok yepolo.
Yàꞌlà ken yepolo kappon uya tamùꞌnawà wolù yawon kon yeposak tùuya tùse tùwemattok laꞌchimasak tùuya yau? Ipla!
Yàꞌlàlà pùla iwechi màlà kappon nùtùlù woton tùwemattok yepotukka toppe tùuya.
Ànùꞌlà upàk molopai umaimu pàk nekkuliꞌmayaiꞌnùk sàlàpe naiꞌnannùk àli ton molopai ailon ton pen kùlottau pàk nàlà Kàyik Mumu wekkuliꞌma màlà, tùkàipùnù yakkwayi molopai wakù ton tiyinchelùyi yamùk pokonpe tùuyàpù yau,” teppù Jesus uya.
“Ailon kulu sàlà, talà kappon yamùk man Kaatù wettok itepulu pe uyàpù tapàikketù ke yene tùuyaꞌnokon wapiya tùwelikù woton kon pen,” teppù Jesus uya tok pàk.
Wemyakanmantok
pe wei tùpo Jesus uya Peter, James, John tawonnan yalàppù taꞌlà kawon wùk pona, tùmàlà peꞌnokon neken tùwettok kon pe. Tok wechi itenupàkà tùse iwemyakanmappù tok yemlotopo.
Ipon wenappù akkwa pe, aimuꞌne kulu enkek pe. Ànùꞌlà sàlà wolù yawon uya aimuꞌne yàꞌlàlà yaimuꞌnakasak yentai.
Molopai tok yemlotopona Elijah molopai Moses tawonnan usenpoikappù, tok uselupappù Jesus pokonpe.
Peter uya Jesus pàk, “Tiꞌcha, wakù pe saꞌ talà weꞌnàꞌnokon man. Tapùi yamùk lùkkwà koneka ina uya màlà àsolùwau, àwùk pe molopai Moses yùwùk pe molopai Elijah yùwùk pe tukaik,” teppù.
Yàꞌlà tetok tùuya ittu ya pùla iwechippù màlà masapùla tok wettapalipasak kulu wechippù.
Màlà pe là katupluk uya tok waputtàppù, molopai mayin usetappù nen uchi katupluk kùlottau, “Pùsàlà mùkkàlà uꞌnùn kulu Umu. Yetatàk kon,” tukaik.
Màlà yattai là inenupa ton uya tenu kon pininpappù tùse ànùꞌlà yeneppù tok uya pen, Jesus neken nen uchi wechippù tok piyau.
Wùk poi tùwuttà kon yau tok panamappù ya àsà pe, “Eneneppù kon kùsekamatàu, Kàyik Mumu weꞌwuluuka tùwelikù tùpo ponalà,” tukaik.
Màlàpàk ànùꞌlà pàk tok uya yekamappù pen tok uselupappù tiyiwalàꞌnokon, “Yàꞌlà te ken uchi ‘Weliꞌnà tùpo weꞌwuluukan,’ tawon uya màlà?” tukaik.
uya Jesus yekamappoppù, “Yàꞌlà peichi iwechi pàk Law pàk enupannan uya màlà Elijah uyàpù màlà wapiya te?” tukaik.
Jesus uya tok maimu yeikuppù, “Elijah uyàpù nen màlà wapiya tamùꞌnawolon yàꞌlàlà konekaik. Walà tùse yàꞌlà pe ken uchi iwechi pàk màlà iweꞌmenukasak, ‘Kàyik Mumu wettalumattà màlà eke pe molopai inulunpa,’ tukaik uchi?
“Yekama uya sàlà àpàkùꞌnokon, Elijah uyàkkassak nen màlà, molopai yàꞌlàlà iꞌche tùwettok kon kussak tok uya man iwinàkàik Kaatù Maimu yau iweꞌmenukasak ipàk kasa,” teppù Jesus uya tok pàk.
Àli Akkwalù Yen Walawok Uchipittà
ton tonpa yamùk piyak tùwelepansak kon yau, tukkan kon kappon yamùk wechi tok woi yeneppù tok uya. Molopai Law pàk enupannan usàulàma tok pàk.
Màlà yattai Jesus yensak tùuyaꞌnokon yau tok usenumenkappù kulu, molopai tok utàppù aitun pe yepose.
“Yàꞌlà pàk ken uchi àusàulàma kon màlà tok pàk?” tukaik Jesus uya tùnenupa ton yekamappoppù.
Tewinan nà kàyik uya kappon yamùk kùlottapai imaimu yeikuppù, “Enupanài, umu nessak uya sàlà apyak. Àli akkwalù wechi yau pàk molopai iichelupa pùla ikussak ya pàk,” tukaik.
“Yeposak ya yattaiꞌne, ikawaiꞌmanài non pona. Molopai tùwetaklonpitasen, tùyà kàlàlàiꞌmanài molopai iichaꞌmanta. Màlàpàk enenupa ton tekamappoi yenpakka toppe tok uya, tùse tok uya ikuttok meluntàlù pùla nechii,” tukaik.
Jesus uya tok maimu yeikuppù, “Ailon tawonnan pen amyamlo sàlà yattaino kon! Yàꞌlà pàkàlà ken sàlà apyauꞌnokon wechi molopai yàꞌlà pàkàlà sàlà àpàlika kon uya? Walawok muleppù inettàk kon upyak,” tukaik.
“Yàꞌlà motapai ken uchi sàlà kasa nettai?” teppù Jesus uya ikàipùnù pàk. Yeikuppù ya “Elekkwà motapai uchi.
Tukke itekkwa nen yenuꞌmapàssak ya màlà apok yak molopai tuna kak, imattanùpùiꞌche. Ina pàk tàwà esentuppakà molopai ina ipùikattàkà ikuttok auya wechi molo yau,” teppù walawok kàipùnù uya.
“Ikupù auya yau! Tamùꞌnawolon wekkupù màlà ailon tawon ponalok pe,” teppù Jesus uya.
Màlà yattai walawok kàipùnù wentaimeppù, “Ailon ukayaik là. Kùpùikattàkà tàwà ailon te toppe uya màlà yentak lùiwa,” tukaik.
Tukke kappon yamùk uyàpù aitun pe yene tùuya yau, Jesus uya àsà pe àli akkwalù pàk, “Àmàlà tùuselupasen pen molopai panattàppan akkwalù, àpàk waukayaik. Epakkakà mùkkàlà yapai molopai tuꞌma kewontukkai
yak,” teppù.
Àli akkwalù wentaimeppù. Walawok saꞌmantanùpùppù ya molopai iwepakkappù. Màlàyau walawok wechippù iweliꞌchak kasa. “Iweliꞌchak man,” teppù tamùꞌnawolon kon uya.
Tùse Jesus uya walawok yemyatù pàk taꞌchiik yanùmùppù màlàyau iweꞌwuluukappù.
Molopai Jesus wewonsak tapùi tak yau, inenupa ton uya yekamappoppù tewincha iwechi yau, “Yàꞌlà pe ken iwechi pàk ina uya àli akkwalù yenpakka pùla iwechi màlà?” tukaik.
“Wàpùlemantok [tùutaꞌlettàik pùla] uya neken sàlà yekkwa akkwalù yenpakka màlà molopai tùulon nà pùla man,” teppù Jesus uya tok pàk.
Jesus Uselupa Tukka Tùwelittok Pàk
pata nàmàppù Jesus molopai inenupa ton uya molopai tok utàppù Galilee yawàlà. Ànùꞌlà uya iꞌnailà là tùwechi kon ittu iꞌche pùla Jesus wechippù,
masapùla tùnenupa ton yenupa pàk iwechippù. “Kàyik Mumu tùlù màlà kappon yamùk yemyak. Tok uya iwànà màlà, tùse àsolùwau wei tùpo iweꞌwuluuka màlà,” tukaik.
Tùse inenupa ton wechippù iichelupasak ittu ya pùla, tùse tok usenalippappù enekamappopai pùla.
Ànùk Wechi Eke Peiwa
pona tùwelepansak kon yau, Jesus uya tùnenupa ton yekamappoppù tapùi tau, “Yàꞌlà pàk ken euselupa kon nechiinùk asantawàlà àuyàpù kon yau?” tukaik.
Tùse eppana tok wechippù masapùla asantawàlà tùuyàpù kon yau, “Ànùk wechi ken eke peiwa kulu kùklottauꞌnokon pe iwechi màlà?” tukaik tùuselupasak kon pàk.
Jesus weleutappù molopai
pan kon tùnenupa ton kàꞌmappù ya. “Ànùꞌlà wapiya eppaino wechi màlà àkàmlàk molopai tamùꞌnawolon kon yapyoto pe nechii,” teppù ya.
Mule yanùmùppù ya molopai tok yemlotopona inonkappù ya satik pe. Temekun pona yanùmùiꞌma tok pàk,
“Ànùꞌlà pùsàlà yekkwa mule yanùnnài uyesek yau uya uyanùmù màlà. Uyanùmù ya neken pen tùse uyeunoꞌnàippù yanùmù ya nàlà,” teppù ya.
Kùpokonomanài Pen Wechi Màlà Kùtonpa Pe
uya Jesus pàk, “Enupanài, kàyik uya àli akkwalù yenpakka eyesek yau yentai ina. Màlàyau ‘Kùkkupùi,’ nùkatai ina ipàk, masapùla kùtonpa kon pe pùla iwechi pàk,” teppù.
“Kùkkupùi, kùkatàu,” teppù Jesus uya. “Ànùꞌlà tensen yekkwa pen kuꞌnàippù uyesek yau, uselupa asseꞌne là àli pe upàk pen màlà ikupù tùuya tùpo.
Màlàpàk mùkkàlà kùpokonomanài pen wechi màlà kùponalok kon pe.
Màlàpàk ailon
kulu sàlà. Ànùꞌlà àwoppanàippù tuna ke lùkkwà là masapùla uponalok pe ewechi pàk, uya tepeppù laꞌchima pen màlà,” teppù Jesus uya tùnenupa ton pàk.
Wemakuiman Toppe Kuꞌnài
pùsamlo yekkwa ton nùkkwà ailon tawonnan upàk wemakuima toppe ikuꞌnàippù wechi yau, wakù peiwa iwechi eppaino tuna kak yenuꞌmasak eke tàk tewattàse iꞌmù pàk yau.
Molopai atta winà ewemakuima yau, yattàkà! Wakù pe lùiwa iwechi màlà tewin itta ewemapù yau, asaꞌlà itta apok tùusàꞌnùssen pen yak àutà yentai. [46 Apok yau tok weluweyi welikù pen màlà molopai apok usàꞌnùpù pen.]
Molopai eyenu uya ewemakuima toppe àkupù yau, imokkakà! Wakù pe lùiwa iwechi màlà tewin itenu Kaatù wettok itepulu pe yau ewechi yau, asaꞌlà itenu apok tùusàꞌnùssen pen yak àutà yentai.
Molo tok weluweyi yamùk welikù pen màlà molopai apok usàꞌnùpù pen.
“Apok wechi màlà tok pàk pan tùsak kùyali pona kasa.
Pan màlà wakù. Tùse ineꞌnek pe iwettok pùla iwenasak yau, yàꞌlà kasa ken ineꞌnek pe tukka ima auyaꞌnokon? Eneꞌmayi kon pe pan ayauꞌnokon nechii, molopai echitonpa pe ettàk kon,” teppù Jesus uya tok pàk.
Tùnoppù Kenan Weꞌnonkatok Pàk Enupantok
pata nàmàppù nen uchi Jesus uya molopai iitàppù Jordan latoi pon Judea pona. Kappon yamùk wepilittukkappù ipyak, molopai tok yenupappù ya tùwessek kasa là.
Pharisee yamùk tonpa yamùk uyàpùppù ipyak yekamappopàsse, ittuiꞌche “Masa ina pàk yekamakà, Law yawàlà naꞌ iwechi màlà kàyik uya tùnoppù nonka yau?” teppù tok uya.
Jesus uya tok maimu yeikuppù, “Yàꞌlà tukaik ken Moses uya yekamappù?” tukaik.
Tok uya imaimu yeikuppù, “Moses uya kàyik pàk, ‘Ànoppù ànnonkapai ewechi yau kaleta imenukakà ànoppù nonka pa,’ teppù,” tukaik.
Tùse Jesus uya tok pàk, “Moses uya imenukappù màlà masapùla saꞌman pe eyewan kon wechi pàk.
Tùse sàlà pata non wepyattàppù motapai, ‘Kaatù uya màlà walawok molopai uliꞌchan tawonnan konekappù Kaatù Maimu uya yekamasak kasa.’ {GEN 1:27}
Màlàpàk màlà kàyik uya tùkàipùnù molopai tùsan tawonnan nàmà, [tùnoppù piyau tùwettoppe.]
Molopai ‘asaꞌlon kon wena tewin.’ {GEN 2:24} Wa iwechi wenai asaꞌlà tok wechi
pen, tùse tewin neken.
Kaatù nikiꞌmassan tewin tok wettoppe pantakatak kappon,” teppù Jesus uya Pharisee yamùk pàk.
Tapùi tak tùwennapposak kon yau, inenupa ton uya Jesus yekamappoppù iichelupappù pàk.
Màlàyau Jesus uya yekamappù tok pàk, “Kàyik tùnoppù nonkanàippù uya tùulon maliꞌmasak wechi màlà ailon pe pùla wapiyalok tùnoppù winàkàik.
Màlà kasa nàlà nossan uya tùtayappù nonkasak molopai tùulon maliꞌmasak ya yau, iwemakuimasak nàlà màlà,” teppù Jesus uya tùnenupa ton pàk.
Jesus Uya Mule Yamùk Lùkkwà Pùlema
yamùk uya mule yamùk nepùppù Jesus piyak tok yappàttoppe ya, tùse inenupa ton uya tok yàulàmappù.
Màlà yensak Jesus uya yau iwessakolopappù molopai tùnenupa ton pàk, “Tàwà mule yamùk lùkkwà nùyàpùi upyak. Tok kùseleutanùttàu! Masapùla Kaatù wechi màlà pùsamlo walainon yepulu pe,” teppù.
“Ailon kulu sàlà, ànùꞌlà Kaatù yanùmù ya pùla naiꞌnùk tepulu pe mule naiꞌnùk kasa, wewomù pen màlà Kaatù wettok Itepulu pe yak.”
Màlàyau mule yamùk yanùmùppù ya temekun pona. Temyatù nonkappù ya tok pona molopai tok pùlemappù ya.
Temamin Kenan Kàyik
wessalattàkassak tùutà pàk tùse kàyik uyàpùppù ipyak, teseꞌmuyok iwenappù itemlotopo molopai Jesus yekamappoppù ya, “Wakù Enupanài, yàꞌlà kupù uya ken tàwàlàlà wemaꞌnàtok yepotoppe uya?” tukaik.
Màlàyau Jesus uya yekamappoppù, “Yàꞌlà peichi iwechi pàk uyesatù auya màlà wakù tukaik? Wakù pùla iwechi màlà, tùse Kaatù neken.
Usenupantok mùttuyaik, ‘Kappon kùꞌwànài, anmaliꞌmappù pen pokonpe kechii, amak pe kechii, kasei pe kechii, ànùꞌlà tennakase kùꞌlapumai, asan molopai àkàipùnù tawonnan tùnamaik ekkà,’ tawon,” teppù Jesus uya. {EXO 20:12}
Màlàyau Jesus pàk, “Enupanài, tamùꞌnawàlà sàlà yamùk kussak uya man elekkwà pe wechi motapai,” teppù ya.
Sàlà yetasak tùuya yau, kàyik yenpata wemyakanmappù kulu molopai iitàppù màlà tùusewankonoꞌmaik, masapùla tukke mamin yesak pe tùwechi pàk.
Jesus welattàppù tùnenupa ton yense, màlàyau tok pàk “Saꞌman pe iwechi màlà temamin kenan kon kulu pona Kaatù yanùmù tok uya tepulu kon pe yentai,” teppù ya.
Inenupa ton usenumenkappù kulu
màlà iichelupa pàk. Tùse Jesus uya tukka tok pàk, “Umunkà yamùk, saꞌman pe Kaatù yanùmù kappon yamùk uya tepulu kon pe wechi màlà! [Mùkyamlo temamin ke weꞌnàtok pàk enpen tùwessen.]
Saꞌman pe pùla lùiwa iwechi màlà camel wepakka akkussa yenu yeuta yai yau, mùkkàlà kappon temamin kenan uya Kaatù yanùmù tepulu pe yentai,” teppù.
Màlà yentak inenupa ton usenumenkappù kulu eke pe molopai tiyiwalàꞌnokon, “Ànùk yekkwa wepùikattà nen ken uchi màlà?” teppù tok uya.
Jesus uya tok yeneppù molopai tok maimu yeikuppù ya. “Kappon pona saꞌman pe iwechi màlà, tùse Kaatù pona pùla. Tamùꞌnawolon màlà saꞌman pen Kaatù pona,” tukaik.
Màlà yattai Peter uselupappù, “Tamùꞌnawolon nànsak ina uya man molopai ayaꞌlà ina uyàssak,” tukaik.
“Ailon kulu sàlà,” teppù Jesus uya tok pàk, “Ànùꞌlà tùwùk nànnàippù, wapùla takonnon, tùlunan wapùla tùwàlichi ton wapùla tùpachi ton, wapùla tùsan, tùkàipùnù wapùla tùmunkà yamùk, wapùla tùꞌmà nànnàippù upàkànsau molopai wakù itekale pàkànsau,
uya màlà màlà yentai tukke
pe itekkwa sàlà yattai tùwùk molopai takonnon, tùlunan, tùwàlichi ton, tùpachi ton, tùsan, tùkàipùnù, tùmunkà yamùk molopai tùꞌmà yamùk yepolo, tùwettalumattàtok pokonpe nàlà kan uchi. Molopai nùyàssaiꞌnùk pata weyu yau tàwàlàlà wemaꞌnàtok yepolo ya màlà.
Tùse tukkan kon sàlàpe wapiya naiꞌnannùk wechi màlà àkàmlàk molopai sàlàpe àkàmlàk naiꞌnannùk wechi màlà wapiya,” teppù Jesus uya.
Jesus Uselupa Tùwelittok Pàk Tuꞌma
utàppù asantawàlà Jerusalem pona. Jesus utàppù tok wapiya. Inenupa ton usenumenkappù kulu molopai kappon yamùk tok yaꞌlà tùwessan usenalippappù. Molopai Jesus uya tùnenupa ton
pan kon neken tùpantakaik tok pàk tùpàk tùwekkupù woton yekamatukkappù.
“Masa yetatàk kon, utànꞌnokon sàlà Jerusalem pona. Màlàyau Kàyik Mumu tùlù màlà Eke ton paatele yamùk yepulu ton molopai Law pàk enupannan yemyak. ‘Tàwà iwelikù màlà’ te tok uya màlà ipàk, molopai Jew yamùk yemyak màlà itùlù tok uya.
Tok uya imottùnpa màlà molopai tok wetattapàtù ipona. Tok uya ippoppàtù màlà molopai tok uya iwànà. Molopai àsolùwau wei tùpo iweꞌwuluuka màlà,” teppù Jesus uya.
James Molopai John Wettok Pawana Pàk
molopai John tawonnan, Zebedee munkà yamùk uyàpùppù Jesus piyak, “Enupanài, ina ponalok pe yàꞌlàlà ina nekamappo kupù auya iꞌche ina man,” teppù tok uya.
“Yàꞌlà kupù uya iꞌche messatàu?”
tukaik Jesus uya tok yekamappoppù.
“Anamatok weyu yattai apyau ina mùkupùik, tewin kamik pen eyemyatù winà ilatoi winà tùulon tukaik,” teppù tok uya.
Tùse Jesus uya tok pàk, “Enekamappo kon ittu auyaꞌnokon pùla messatàik. Ussawù yawon ken naꞌ uchi inchi auyaꞌnokon? Tamùꞌnawàlà naꞌ wettalumattàtok unpàlika pàlika nàlà auyaꞌnokon?” teppù.
Tok uya imaimu yeikuppù, “Ina uya ikupù màlà,” tukaik. Màlàyau Jesus uya tok pàk, “Màlà tinchiyaiꞌnùk, inchitok auyaꞌnokon woton molopai tùpàlikayaiꞌnùk wettalumattàntok nàlà pàlika auyaꞌnokon màlà,” teppù.
“Tùse unkupù pen màlà ànùk wettok upyau sàwinàꞌne. Sàlà pata yamùk màlà mùkyamlo iponalok pe iwekonekasak kon ponalok,” teppù Jesus uya.
Tùulon kon
pan kon inenupa ton uya yetasak yau tok usàulàmappù James molopai John tawonnan pàk.
Jesus uya tamùꞌnawàlà tùnenupa ton kàꞌmappù tùpyak molopai tok pàk, “Mùttuyatàik Jew yamùk pen kùlottau itepulu pe tukaik tùusesassan wechi eke pe kulu kappon yamùk yepoi molopai eke ton itepulu yamùk mùkyamlo tapàikketù kon yapulànnan tok yepoi.
Tùse màlà kasa pùla man àklottauꞌnokon. Ànùꞌlà eke pe eppaino wechi yau, ayapyoto kon pe iwechi màlà.
Masapùla Kàyik Mumu uyàpùppù nàlà tapyoto ke esse pen màlà. Tùse kappon yamùk yapyoto pe esse iyàpùppù molopai takkwalù tùse tukkan kon kappon yamùk yepek pe,” teppù ya.
Enpùn Bartimaeus Ipittà Jesus Uya
Jericho pona tok uyàpùppù. Jericho nàmà Jesus uya tùnenupa ton molopai tukkan kon kappon yamùk pokonpe yau, enkui molopai enpùn kàyik Bartimaeus itesek Timaeus mumu yepoloppù tok uya chichiu pe asanta yena po.
Jesus mùkkàlà Nazareth pon tukaik yetasak tùuya pàk iwentaimeppù, “Jesus, David mumu, upàk tàwà esentuppakà!” tukaik.
Tukkan kon kappon yamùk uya eppana iwettoppe yàulàmappù. Tùse iwentaimeppù eke peiwa, “Jesus, David mumu, upàk tàwà esentuppakà!” tukaik.
Jesus weleutappù molopai, “Ikàꞌmatàk kon,” teppù ya. Màlà yattai tok uya enpùn kàꞌmappù. “Panappe ekkà, eꞌwuluukakà, àkàꞌmayan,” teppù tok uya.
Enpùn uya tassan yenuꞌmappù, iweꞌwuluukappù molopai Jesus piyak iyàpùppù.
Màlàyau Jesus uya yekamappoppù, “Yàꞌlà kupù uya iꞌche messan àponalok pe?” tukaik. Màlàpàk enpùn uya Jesus pàk, “Enupanài, pata enenpai wessaik,” teppù.
“Itàkàichi eyeꞌmatawà, ailon tetok auya uya màlà àkussak wakù pe,” teppù Jesus uya. Màlà yattai là pata yeneppù ya màlà molopai yaꞌlà iitàppù asantawà.
Jesus Welepamù Jerusalem Pona
winàkàik tok uyàpù pata Bethphage molopai Bethany pona yau, Olive Tùpù pona tok uyàpùppù. Jesus uya asaꞌlà tùnenupa ton yeunokoppù,
Suwa teiꞌma “Itàtàk kon pata lùkkwà eyemloto kon po naiꞌnùk yak. Ewelepansak kon yau, tonki mule yewattàsak yepolo auyaꞌnokon màlà, ànùꞌlà wechippù ipo lùppù pen. Meukatàik molopai mùnettàik upyak.
Ànùꞌlà uya àpàkùꞌnokon, ‘Yàꞌlà pe iwechi pàk tonki mule yeuka auyaꞌnokon màlà?’ te yau, ‘Iꞌche kulu ina yepulu wessak pàk, molopai ina uya innappo màlà asseꞌne, mùkatàik,’ ” teppù Jesus uya.
Tok utàppù molopai tonki mule yepoloppù tok uya asantau, yewattàsak manatta pàk molopai tok uya yeukappù.
Kappon yamùk satik pe tùwessan uya Jesus nenupa ton yekamappoppù, “Yàꞌlà pe iwechi pàk tonki mule yeuka auyaꞌnokon màlà?” tukaik.
Màlàyau Jesus uselupappù lùppù yekamappù tok uya. Màlàpàk tàwà tok kupùppù kappon yamùk uya.
Tok uya tonki mule nepùppù Jesus piyak. Tùpon kon nonkappù tok uya ipona. Molopai Jesus wenukuppù ipona.
Tukkan kon uya tùpon kon yakon yawenenkappù asantawàlà. Tùulon kon uya tale keꞌnan yei panta yattàsak tùuyaꞌnokon umà yau lùppù yawenenkappù.
Mùkyamlo wapiya iitàsak kon molopai iteꞌmappù pàk tùwessan wentaimeppù, “Hosanna, Kaatù yapulàkà! Kaatù uya itepulu yesek yau nùyàssaiꞌnùk pùlema màlà! {ZEC 9:9}
Kaatù uya itepulu pe ina kàipùnù,
“Hosanna, Kaatù yapulàkà!” (11:9)
Kin David wettok nùyàssaiꞌnùk pùlema màlà! Hosanna, Kaatù kak yawon yapulà sàlà,” tukaik.
Jesus welepamùppù Jerusalem pona, molopai iitàppù Kaatù yùwùk tak. Tamùꞌnawolon yeneppù ya molo. Tùse pata ukoꞌmankassak yau
pan kon tùnenupa ton pokonpe iitàppù Bethany pona.
Jesus Uya Fig Yek Paꞌnùpùppù
pe Bethany poi tùwennappo kon yau, Jesus wapàkkassak wechippù. kulu pùla là fig yek yeneppù ya tale ke. Iitàppù itepelu wechi molo yense. Iwelepansak ipyak tùse, yale pe neken iwechippù. Masapùla iwepetatok yattai pe pùla iwechi pàk.
“Ànùꞌlà uya eyepelu nattukka pen màlà,” teppù ya ipàk. Inenupa ton uya yetappù màlà.
Kaatù Yùwùk Tak Jesus Utà
welepansak Jerusalem pona yau Jesus wewomùppù Kaatù yùwùk tak. Màlàyau kappon yamùk yàꞌlàlà chilanmannan molopai yeꞌmannan yenpakkappù ya Kaatù yùwùk tapai. Molopai pùlayatta yapon molopai wakokkwa yamùk chilanmannan yapon tawon lattàppù ya nàlà.
Kappon yamùk yenupa tùuya yau tok pàk yekamappù ya “Kaatù Maimu weꞌmenukasak man, ‘Uyùwùk wechi màlà wàpùleman yùwùk pe tùpataloꞌnan kon kappon yamùk ponalok pe,’ tesak. {ISA 56:7} Tùse amak ton usoꞌnantok itak pe ikussak auyaꞌnokon man!” tukaik. {JER 7:11}
Eke ton paatele yamùk molopai Law pàk enupannan uya yetappù. Màlàyau iwàtok tùuyaꞌnokon iwinà woton ittuiꞌche tok wechippù. Tok usenalippappù ipàk masapùla tukkan kon kappon yamùk yenumenkasak enupantok ya uya pàk.
Koꞌmanpe iwenasak yau Jesus molopai inenupa ton utàppù, màlà pata yapai.
Usenupantok Fig Yek Pàkàlà
pe koꞌlàma, tùutàppù kon yawàlà lùppù tùutà kon yau, fig yek yeneppù tok uya iwaipùtasak tamùꞌnawàlà imik pokonpe.
Màlàyau Peter uya ittuppù molopai Jesus pàk, “Tiꞌcha, masa yenkà! Fig yek anpaꞌnùpùppù waipùtasak man,” teppù.
Jesus uya tok maimu yeikuppù, “Ailon katàk kon Kaatù pàk,” tukaik.
“Ailon kulu sàlà, ànùꞌlà sà wùk pàk, ‘Atamakà molopai tuna kak epukakà,’ tawon, kasei tetok tùuya pùla tewan yau tùwenaik, tùse ailon tukaik neken, wate ya yau
iponalok pe iwekkupù màlà.
Màlàpàk yekama uya sàlà àpàkùꞌnokon. Yàꞌlàlà yekamappo auyaꞌnokon àwàpùlema kon pe yau, ailon mùkatàik yepolo auyaꞌnokon pàk. Molopai yepolo auyaꞌnokon màlà.
Satik pe echiiꞌma àwàpùlema yau ànùꞌlà uya àli kussak ewinàkàik ittu auya yau ipàk esentuppakà. Kaatù, Àkàipùnù epùn pon usentuppa toppe nàlà amakuyi pàk. [26 Tùse eusentuppa pùla iwechi yau, Àkàipùnù epùn pon usentuppa amakuyi kon pàk pen màlà,” teppù Jesus uya.]
Jesus Yapàikketù Pàk Yekamappoppù
welepantukkappù Jerusalem pona. Molopai Jesus usalà Kaatù yùwùk pùloloi polo tùse, eke ton paatele yamùk molopai Law pàk enupannan molopai eke ton tùnamasan nàlà uyàpùppù ipyak.
Tok uya yekamappoppù, “Ànùk yapàikketù winà ken uchi sàlà yamùk kupù auya màlà, wapùla ànùk apàikkek ke elepatai sàlà yamùk kupù pa?” tukaik.
Jesus uya tok maimu yeikuppù, “Tewin nà eyekamappo kon uya sàlà, yekamasak auyaꞌnokon yau, yekama uya nàlà màlà àpàkùꞌnokon ànùk yapàikketù ke sàlà yamùk kupù uya.
Iꞌnai winàpai ken John uya enpataukantok tùuya yapàikketù yepoloppù màlà? Epùn poi kaꞌlù, wapùla kappon yamùk winàpai? Upàk yekamatàk kon!” tukaik.
Tok uselupappù tiyiwalàꞌnokon, “Yàꞌlà teꞌnokon sàlà, epùn winàpai tesak yau, ‘Yàꞌlà pe ken uchi iwechi pàk ailon tukaik pùla mettantàu?’ te ya,
tùse ‘kappon yamùk winàpai,’ tesak yau,” teppù tok uya. Tok usenalippappù màlà kappon yamùk pàk, masapùla tamùꞌnawolon kon uya John ittu ailon kulu Kaatù Maimu yenpoikanài pe pàk.
Màlàyau tok uya Jesus maimu yeikuppù, “Ina uya ittu pùla man,” tukaik. Jesus uya tok pàk, “Yekama uya pen nàlà sàlà ànùk yapàikketù yau sàlà yamùk kupù uya,” teppù.
Umà Yesak Pantomù
Kau umà yene yapon woton konekappù ya. (12:1)
uya tok yelupappù panton yau, “Kàyik uya chiꞌnak itek kùyali grape itesek, pàmàppù umà yau. Umà woi kulala tùlùppù ya. Non yakappù ya wain kaklàtok tùuya yau pe, molopai kau umà yene yapon woton konekappù ya. Màlàyau kàyik yamùk yepoloppù ya umà mainanpa toppe tok uya, molopai iitàppù tùulon pata yak.
Kùyali wappùtok yattai,
tapyoto yeunokoppù ya umà mainanpannan piyak grape yepose tùponalok pe.
Tùse tok uya itapyoto yaꞌchippù. Tok uya ippoppàtùppù molopai tok uya yeunokoppù yàꞌlàlà pùla.
Umà yesak uya tuꞌma tùulon tapyoto yeunokoppù, tok uya ippai yai iwànàppù, molopai kuliꞌmak àsà kupùppù tok uya ipàk.
Umà yesak uya tuꞌma tùulon tapyoto yeunokoppù, molopai tok uya iwànàppù. Màlà kasa tùulon kon kupùppù tok uya. Tùulon ippoppàtùppù tok uya molopai tùulon wànàppù tok uya.
Umà yesak piyau màlà tewinan nùppù kappon wechippù ineunoko iꞌnùn kulu imu, màlàyau mùkkàlà yeunokoppù ya màlà iwenukapù pe, ‘Tok uya ken umu nama ko,’ teiꞌma.
Tùse umà mainanpannan uya tiyiwalàꞌnokon, ‘Pùsàlà mùkkàlà umà yesak mumu. Iwàpaiꞌnokon iꞌmà lùppù wettoppe kùponalok kon pe!’ teppù.
“Yàꞌlà kupù ken umà yesak uya? Iyàpù màlà molopai mùkyamlo tùkka ya nen uchi, umà tùlù ya tùulon kon yemyak imainanpa toppe tok uya,” tukaik Jesus uya panton yekamappù.
“Kaatù Maimu yau ken naꞌ yennài nan pen amyamlo?” tukaik, Jesus uya tok yekamappoppù, “ ‘Tàk tapùi yamùnnan nùnulunpappù wenasak man iꞌche weꞌnàtok pe.
Sàlà kussak màlà Itepulu Kaatù uya molopai yeneꞌnokon man usenumenkantok kulu ipàk pe!’ ” teppù Jesus uya. {PSA 118:22-23}
Jew yamùk yepulu yamùk wechippù màlà Jesus yaꞌchiꞌche. Masapùla sàlà panton yekama ya tiwinàkàiꞌnokon ittusak tùuyaꞌnokon pàk. Tùse tok usenalippappù màlà ilinà kappon yamùk pàk. Màlàpàk tok utàppù nen uchi iwinàpai.
Usekamappontok Pata Yesak Yeꞌmatok Pàk
tùpo Pharisee tonpa yamùk molopai Herod nenupa ton tawonnan yeunossak tok uya wechippù Jesus piyak, iichelupa winà yaꞌchi toppe tùuyaꞌnokon yekamappopàsse.
Tok uyàpùppù ipyak molopai yekamappoppù tok uya. “Enupanài, ailon pe ewechi ittuyan ina. Yàꞌlà tukaik saꞌ kappon yamùk nùsenumenkayan ko tukaik là tùutaimelunpasen pen àmàlà. Ànùk pe là kappon wechi ittuiꞌche tùwessen pen, tùse ailon pàk enupanài àmàlà Kaatù yeselu kappon ponalok pàk. Ina pàk yekamakà. Ikasa naꞌ màlà Caesar yemyak pata yeꞌma wechi? Wapùla kane?
Ina uya ken naꞌ yeꞌma, wapùla kane?” tukaik. Tùse tok usennaka ittu tùuya pàk, “Yàꞌlà peichi iwechi pàk uyaꞌchiꞌche ewechi kon màlà? Pùlayatta pun inettàk kon yentoppe uya,” teppù ya tukka tok pàk.
Màlàpàk tok uya pùlayatta pun nepùppù. “Ànùk yenpata ken sà, molopai ànùk yesek
màlà sà?” tukaik tok yekamappoppù ya. Tok uya, “Caesar,” teppù ipàk.
Jesus uya tok pàk, “Caesar piyak yeꞌmatàk màlà Caesar ponalok, molopai Kaatù piyak yeꞌmakà màlà Kaatù ponalok,” teppù. Màlàpàk tok usenumenkappù ipàk.
Weꞌwuluukantok Pàk Usekamappontok
yamùk uyàpùppù Jesus piyak. Pùsamlo wechippù màlà iweliꞌchak lùppù weꞌwuluuka pen tawonnan pe.
Tok uya Jesus pàk, “Enupanài, Moses uya sàlà enupantok menukappù man ina ponalok pe. ‘Kàyik welikù tùnoppù tùnànse tùmunkà ke pùla yau, mùkkàlà kàyik yakon uya màlà inoppù lùppù yanùmù tùnoppù pe mule yamùk yepotoppe tùuyaꞌnokon mùkkàlà iweliꞌchak lùppù munkà pe,’ tukaik,” teppù.
“7 kaichalà màlà walawotiꞌchi wechippù. Wapiyalok wemaliꞌmappù molopai iwelikùppù imunkà pùla.
Yakon uya mùkkàlà lùppù maliꞌmappù molopai iwelikùppù imunkà woton pùla làma. Molopai tok solùwano wechippù màlà kasa lùppù.
Tamùꞌnawàlà tok tonpassan wechippù wa. Tùse
pan kon welikùppù imunkà pùla, molopai àkàmlàk lùppù nàlà nossan welikùppù.
Ànùk noppù pe ken iwechi weliꞌnà tùpo weꞌwuluukantok yattai tok weꞌwuluukasak yau? Tamùꞌnawàlà
pan kon kàyik yamùk noppù pe iwessak tùse!” teppù tok uya.
Jesus uya tok pàk, “Yennakasak pe messatàik! Masapùla Kaatù Maimu ittu auyaꞌnokon pùla iwechi pàk, wapùla imeluntàlù ittu auyaꞌnokon pùla nàlà iwechi pàk,” teppù.
“Iweliꞌchak kon weꞌwuluukasak yau, epùn pon kon inchelù yamùk kasa nen uchi tok wechi màlà tok wemaliꞌma pen.
Iweliꞌchak kon weꞌwuluukasak pàk, Moses nùmenukappù ken naꞌ uchi yene auyaꞌnokon pùla iwechi màlà, apok ipokon yuk yekale? Màlà motau iweꞌmenukasak màlà Kaatù uya Moses pàk, ‘Iulà mùkkàlà Abraham Kaatùyi, molopai Isaac Kaatùyi, molopai Jacob Kaatùyi,’ teppù. {EXO 3:6}
Pàliꞌyawon kon Kaatùyi nen mùkkàlà, Iweliꞌchak kon Kaatùyi là pen nen. Yennakasak pe kulu messatàik!” teppù Jesus uya tok pàk.
Eke Usenupantok
nà Law pàk enupannan tonpa uyàpùppù uselupan yetase. Wakù pe Sadducee yamùk maimu yeiku Jesus uya yetasak tùuya pàk iyàpùppù ipyak yekamappoik. “Tamùꞌnawolon enupantok kùlottau iꞌnai wechi màlà tùkussen pe kulu tùulon kon yentai?” tukaik.
Jesus uya imaimu yeikuppù, “Tùkussen kulu enupantok kùlottawon màlà, ‘Yetatàk kon, Israel yamùk! Itepulu Kùkaatùyi mùkkàlà tewinan neken Itepulu.
Itepulu Akaatùyi iꞌnùnmakà tamùꞌnawàlà eyewan ke, tamùꞌnawàlà ayakkwalù
ke, tamùꞌnawàlà eusenumenkatok ke molopai tamùꞌnawàlà emeluntàlù ke,’ tawon. {DEU 6:4-5}
Law pàk enupanài uya Jesus pàk, “Ikasa messaik, Enupanài, ailon pe tewinan mùkkàlà Kaatù. Molopai ànùꞌlà kaatù pùla iwechi màlà, tùse mùkkàlà neken.
Kaatù iꞌnùnmakà tamùꞌnawàlà eyewan ke, tamùꞌnawàlà eusenumenkatok ke, tamùꞌnawàlà ayapàikketù ke. Molopai ayakontalù iꞌnùnmakà eyiwalà mechiꞌnùnmayaiꞌnùk kasa mùkapàssaik. Wakù peiwa màlà sàlà asaꞌlon enupantok yawàlà weꞌnà wechi, tùpottàsen nà tùlù Kaatù yemyak yentai molopai kamo tùlù yentai,” teppù ya.
Jesus uya, ikasa yeiꞌchak ya yetasak tùuya pàk, “Mei pùla messaik Kaatù yanùmù auya eyepulu pe piyau,” teppù ipàk. Màlà motapai tamùꞌnawolon kon usenalippappù enekamappopai pùla.
Christ Pàk Ekamappontok
uya kappon yamùk yenupa Kaatù yùwùk pùloloi po yau, “Atta ken uchi iwechi pàk màlà Law pàk enupannan uya Christ mùkkàlà David pa te naiꞌnùk?” teppù.
“David uya Wakù Akkwalù yapàikketù yau, ‘Itepulu uya Uyepulu pàk, Eleutakà upyau kamik winà pùla, eyeyatonnon nonka uya atta yokkoik ponalà,’ teppù. {PSA 110:1}
David uya tùmàlà pe Christ yesatù Uyepulu tukaik tùse, yàꞌlà kasa ken uchi ipa pe iwechi màlà?” teppù Jesus uya tok pàk. Tukkan kon kappon yamùk uya Jesus uselupa yetappù tùutauchinpaik.
Panamantok Law Pàk Enupannan Pàk
yenupa tùuya yau, “Masa Law pàk enupannan yeselu mentàik, kusan tùpon kon yau asapaino kon mùkyamlo, kappon yamùk uya telupa kon iꞌchelok kon tukkan kon kappon yamùk kùlottau.
Molopai wakù kulu aponnok po eppaino kon wepiliꞌnàtok itak tau. Utaꞌlettàntok yamùk patassek yau namantok patassek motau eppaino kon.
Itayappù iweliꞌchak lùppù yùwùk mokkannan mùkyamlo, tachin pe tùwàpùlemasan tùulon kon uya tetatok kon pe. Tok uya màlà eke kulu wettalumattàntok yepolo,” teppù Jesus uya.
Yàꞌlà Pùn Nossan Nùtùlù Kaatù Piyak
yùwùk tau Jesus weleutasak wechippù pùlayatta yen yessumla. Tukkan kon kappon yamùk uya pùlayatta tùlù yeneppù ya. Molopai tukkan kon ipùlayattayikek ton uya, tukke pùlayatta tùlùppù.
Italumayippù
saꞌne nossan itayappù iweliꞌchak lùppù uya malalon kulu asaꞌlon nùkkwà kalukuli pùlayatta pun tùlùppù.
Màlàyau tùnenupa ton kàꞌmappù ya tùpyak. Tok pàk, “Ailon kulu sàlà, pùsàlà entuppaꞌno saꞌne nossan itayappù iweliꞌchak lùppù uya eke peiwa itùsak man, tùulon kon yentai.
Masapùla tok uya màlà eke pe iwechi pàk màlà yapai itùsak. Tùse pùsàlà nossan uya màlà tamùꞌnawàlà tùpyawon tùwemattok ipàk pan tùsak,” teppù Jesus uya.
Jesus Uselupa Kaatù Yùwùk Umattatok Pàk
utà Kaatù yùwùk tapai yau, inenupa ton tonpa uya Jesus pàk, “Masa yenkà Enupanài, wakù ton kulu tàk yamùk molopai eke ton tapùi yamùk!” teppù.
Jesus uya imaimu yeikuppù, “Sàlà yamùk ku eke ton tapùi yamùk menyaik? Tewin nà tùpatassek yau tàk usene pen màlà. Tamùꞌnawàlà tùumatta woton màlà,” teppù.
Usewankonoꞌmantok Molopai Talumattàntok
wechippù màlà chichiu pe Olive Tùpù po, Kaatù yùwùk yessumla. Màlà yattai Peter, James, John molopai Andrew tawonnan uya yekamappoppù tùkkenan yau.
“Masa yekamakà ina pàk, yàꞌlà yattai ken sàlà yamùk wechi molopai yàꞌlà wechi yentok ipàkàlà pe sàlà yamùk wekkupù yau?” teppù tok uya.
Màlàyau Jesus uya tok pàk, “Enpen ettàk kon, ànùꞌlà uya kasei pàk eyenkuttà kon tukaik.
Tukkan kon kappon yamùk uyàpù màlà uyesek yau, màlàyau tok uya màlà, ‘Mùkkàlà iulà!’ te, molopai tukkan kon kappon yamùk yenkuttà tok uya.
Tùwepantaꞌmasan wechi màlà, molopai wepantaꞌmantok pàk tùuselupasan yeta auyaꞌnokon yau kesenalippatàu. Màlà yekkwa yamùk wekkupù màlà, tùse masa lùppù iwenukattok wechi màlà.
Pata uya màlà tùulon pata pantaꞌma, molopai pata yesan wepantaꞌma màlà tùulon kon pata yesan pokonpe. Tùlùpùnù yamùk wechi màlà molo tùpataloꞌnan pata yamùk yawàlà, molopai iwan pe pata wechi. Tùwentusen weꞌchiꞌmosak wapiya kulu kasa sàlà yamùk wechi màlà.
“Tùse amyamlo enpen ettàk kon, ayaꞌchi kon màlà konssùlù yamùk uya. Molopai eyippoppàtù kon màlà kappon yamùk wepilittok itak tau. Kappon yamùk yepulu ton yemlotopona màlà asalattà kon upàkànsau, molopai kin yamùk yemlotopo upàk euselupa kon pa.
Iwenukattok wapiya wakù itekale usekamatok wechi màlà tamùꞌnawàlà pata yawon kon kappon yamùk pàk.
yamùk uya màlà takon kon wapùla tùlui kon tùlù iwàtoppe. Tok kàipùnù uya màlà tùmunkà tùlù tok wàtoppe. Molopai imunkà yamùk welattà màlà tùsan kon, tùkàipùnù kon winàkàik tok wàtoppe.
Kappon yamùk uya màlà tùtalumayi kon pe àkupù kon upàkànsau. Tùse mùkkàlà meluntà pe iwessak lùppù iwenukapù ponalà pùikattà Kaatù uya màlà,” tukaik.
Àli Kulu Usenalippantok
yewanma pe naiꞌnùk mattantok kuꞌnài yene auyaꞌnokon tùpatassek pen yau, yau.” {DAN 9:27; 11:31; 12:11} Tàwà Kaatù Maimu yennài nùttui. “Mùkyamlo Judea po tùwessan nepeik wùk yamùk pona.
Molopai mùkkàlà tùwùk nakatta po naiꞌnùk wuttà tùwùk tak tùnalà woton yepose pen màlà.
Molopai kàyik tùꞌmà yau naiꞌnùk wennappo tùwùk tak tùpon yepose pen.
“Molopai àsà pe kulu iwechi màlà monok ton pona molopai manak pokon kon imunkà pona màlà yattai.
Iko yattai sàlà wekkupù tukaik àpùlematàk kon Kaatù pàk!
Wettalumattàntok wechi màlà màlà yattai àsà pe kulu wettalumattàꞌnàppà wapiya sàlà wolù yau yentai, molopai iwekkuttukka pen màlà walàma.
“Tùse Itepulu uya wettalumattàntok weyu kussak man tukke pùla lùiwa. Ikussak ya pùla iwechi yau, ànùꞌlà wepùikattàppù pen sàlà eppaino. Tùse mùkyamlo tùnanùmùssan pàkànsau pata weyu yamùk kupùppù ya màlà tukke pùla.
“Màlà yattai Ànùꞌlà uya, ‘Masa yenkà, Christ pùsàlà,’ wapùla tùulon uya, ‘Masa yenkà, mailà man!’ te yau, ailon kùkatàu ipàk.
Masapùla Christ pe tukaik molopai Kaatù Maimu yenpoikannan pe tukaik tùusennakasan ailon ton pen uyàpù màlà, molopai yentok ipàkàlà woton molopai eke ton enumenkannan kupù tok uya màlà. Ikupù tùuyaꞌnokon yau Kaatù nanùmùssan yennaka tok uya màlà tok yennaka tùuyaꞌnokon pe iwechi yau.
“Enpen ettàk kon! Tamùꞌnawolon tekamapàssaik iwekkupù wapiya,” teppù Jesus uya.
Kàyik Mumu Uyàttok
yattai wettalumattàntok tùpo ‘Wei wewalumamù màlà molopai kapùi ulenpamù pen màlà.
Chilùkà yamùk wessoloka màlà kak poi molopai kak meluntàlù utaloꞌma màlà.’ {ISA 13:10; 34:4}
“Màlà yattai Kàyik Mumu usenpoika màlà katupluk yau. Iyàpù eke pe tùmeluntàlù ke molopai takkwayi yau.
Tiyinchelùyi yamùk yeunoko
ya màlà iꞌnailà là non yawàlà Kaatù ponalok kon kappon yamùk piliꞌche tamùꞌnawolon pata yamùk yapai, wei wepakka motapai wei wewomù motak,” teppù Jesus uya tok pàk.
Usenupantok Fig Yek Pàk
yek pàk esenupatàk kon. Ipanta waleta yau wàppànàsak wattatok yattai pe iwena ittunnan amyamlo.
Màlàpàk sàlà yamùk wekkupù yene auyaꞌnokon yau, ittu auyaꞌnokon màlà pata weyu wechi mei pùla, iwepyattà winàkàik.
Ailon kulu sàlà, tamùꞌnawàlà sàlà yamùk wekkupù màlà nemassaiꞌnannùk kappon yamùk welikù tamùꞌnawàlà wapiya.
Kak molopai non tawon waliwomù màlà, tùse Umaimu pùla là iwena pen màlà,” teppù Jesus uya tok pàk.
Pata Weyu Uchittu Pùla Iwettok
ànùꞌlà uya màlà yamùk wekkupù weyu ittu pùla iwechi màlà, inchelù yamùk là epùn pon kon uya. Wapùla Kaatù Mumu là uya ittu pùla iwechi màlà. Tùse Ukàipùnù neken uya ittu màlà.
Enpen ettàk [molopai àpùlematàk] masapùla yàꞌlà yattai là màlà weyu uyàpù ittu auyaꞌnokon pùla iwechi màlà.
Sàlà wechi màlà kàyik utà mei teꞌmatawà kasa. Tùpata nàmà tùuya yau tùpoitolù ton nàmà ya màlà imainanpannan pe. Tok lepa ya tok wotokoyi ke. Molopai manatta yesak pàk, ‘Enpen mechiik,’ te ya.
Enpen uchi ettàk kon, masapùla ittu auyaꞌnokon pùla tapùi yesak uyàpù màlà. Koꞌmanpe wapùla anomlak, wapùla kaliꞌcho tàwù yattai, wapùla koꞌlàma là.
Tekamayaiꞌnùk àpàkùꞌnokon, yeka ma uya nàlà màlà tamùꞌnawolon kon pàk, ‘Enpen ettàk kon!’ te uya,” teppù Jesus uya tok pàk.
neken wei wechippù màlà Entakaꞌnàppà yattai molopai iwapuluwetasak pen pùlomù pusak pàk Utaꞌlettàntok weyu wapiya. Paatele yamùk yepulu ton molopai Law pàk enupannan wechippù Jesus yaꞌchitok tùuyaꞌnokon ittuiꞌche amak yai, iwàtoppe tùuyaꞌnokon.
“Utaꞌlettàntok yattai pùla yaꞌchi màlà, masapùla kappon yamùk wessalattà nen epantaꞌmase,” teppù tok uya.
Jesus wechippù màlà Simon àsà kulu ipippà yùwùk tau Bethany po. Tùutaꞌlettà pàk iwechi tùse nossan uyàpùppù ten tanùkkaiꞌno appoiꞌnan awaiꞌnan kalapa yesak pe, epekkek esuken nard tetok konekasak. Iten ikkwàtùppù ya molopai kalapa ikkwamùppù ya Jesus ippai pona.
Jesus Kalaipaima Bethany Po
kon kappon yamùk wechippù molo tùusàulàma kon pàk tiyiwalàꞌnokon. “Yàꞌlà peichi iwechi pàk appoiꞌnan awaiꞌnan kalapa mattanùpù ya màlà?
Sàlà kalapa chilanmappù lànen sàlà eppaino
pe kaichalà chilùpa pun, molopai pùlayatta tùtoppe entuppaꞌno kon piyak,” tukaik. Molopai tok uya yàulàmappù àsà pe.
Tùse Jesus uya, “Tàwà tiyiwalà nechii. Yàꞌlà pe iwechi pàk yaimelunpa auyaꞌnokon màlà? Wakù kussak ya naiꞌnùk uwinàkàik
Masapùla apyauꞌnokon entuppaꞌno kon wechi màlà tàwàlàlà. Molopai yàꞌlà yattai là mùkyamlo yekkwa ànpùikattàpai ewechi kon yau ikupù auyaꞌnokon màlà. Tùse tàwàlàlà apyauꞌnokon wechi pen màlà.
Pùsàlà nossan uya wakù tùnkupù kussak màlà. Ukalapaimasak ya màlà upun koneka pe uwuꞌnattà wapiya.
Ailon kulu sàlà, mailàlà wakù itekale usekama sàlà wolù yawàlà yau, inkupùppù nàlà usekama màlà. Màlà pàkàlà kappon yamùk usenumenka màlà nossan pàk,” teppù.
Judas Iscariot,
pan kon Jesus nenupa ton tonpa, utàppù Paatele yamùk yennài nan piyak tok yemyak Jesus tùtoppe tùuya.
Iichelupa yetasak tùuyaꞌnokon yau, tok utauchinpappù màlà, pùlayatta ke ilepa tùuyaꞌnokon teppù tok uya. Màlà motapai Jesus tùtok tùuya tok yemyak yattai woton yeneiꞌche iwechippù.
Jesus Utaꞌlettà Tùnenupa Ton Pokonpe
wapiyalok wei yattai Utaꞌlettàntok Iwapuluwetasak pen pùlomù pusak pàk, kaalinilu munkà yamùk wàsak tùuyaꞌnokon tùwessek kon kasa, Entakaꞌnàppà yattai Utaꞌlettàntok yattaino pe yau, Jesus nenupa ton uya yekamappoppù, “Iꞌnai yailà ina utà iꞌche messan Entakaꞌnàppà yattaino Utaꞌlettàntok konekaik àponalok pe?” tukaik.
Màlàyau Jesus uya asaꞌlà tùnenupa ton yeunokoppù molopai tok pàk, “Itàtàk kon pata yak. Kàyik uya tuna yalà wai yau uya eyepolo kon màlà. Yaꞌlà mùtàtàik.
Iꞌnailàlà iwewomù yau tapùi yesak pàk, ‘Iꞌnai màlà upatassek, utaꞌlettà toppe unenupa ton pokonpe?’ nùkai ina yenupanài mùkatàik.
Molopai eke kawonpan patassek yekama ya màlà ikonekasak, màlà motau kùponalok kon pe kùyali mùkonekatàik,” teppù ya.
Inenupa ton utàppù pata yak. Molopai tok uya yepoloppù Jesus uya yekamappù tùpàkùꞌnokon kasa. Molopai tok uya kùyali konekappù Entakaꞌnàppà yattaino pe.
Koꞌmanpe kulu iwenasak yau, Jesus uyàpùppù
pan kon tùnenupa ton pokonpe.
Màlàyau tùutaꞌlettà kon yau, Jesus uya, “Ailon kulu sàlà, tewinan nà uya utùlù màlà uwàtoppe. Upokonpe là nùtaꞌlettàyaiꞌnùk, mùkkàlà uya,” teppù.
Tok usewankonoꞌmasak wechippù molopai esseꞌmappù pàk tok uya yekamappoppù, “Iulà naꞌ tàwà?” tukaik.
uya tok yeikuppù, “Mùkkàlà mùkkàlà tùyu kiꞌchaiꞌnùk pùsau yak upokonpe.
“Màlàpàk Kàyik Mumu utà màlà tùwelittok yak itekale yau Kaatù Maimu yau iweꞌmenukasak tùpàk kasa. Tùse àsà pe kulu iwechi màlà mùkkàlà Kàyik Mumu yeimipponàippù kàyik pona. Wakù pe iwechippù eppaino mùkkàlà wentusak pùla iwechi yau,” teppù.
Itepulu Jesus Utaꞌlettàntok
kon yau, Jesus uya pùlomù pusak yanùmùppù molopai tenki teppù ya Kaatù pàk, màlàyau ipilipàtùppù ya molopai itùlùppù ya tok yemyak. “Yanùntàk molopai inattàk kon, sàlà màlà upun,” teppù ya tok pàk.
Jesus uya tok pàk, “Sàlà màlà umùnù iwek kwansak tukkan kon ponalok pe. Umùnù, [emennak] Kaatù uya ikupù tùuya tetok yekamanài,” teppù.
“Ailon kulu sàlà. Sàlà wain inchi tuꞌma uya pen màlà. Emennak pe inchi uya Kaatù wettok itepulu pe yau ponalà,” teppù Jesus uya tok pàk.
Màlàyau yapulàtok yelenpa tùpoꞌnokon, tok utàppù Olive Tùpù pona.
“Unùttu Pen Mùkkàlà” Tetok
Jesus uya tok pàk, “Tamùꞌnawàlà ewepe kon màlà molopai unàmà auyaꞌnokon iweꞌmenukasak Kaatù Maimu yau, ‘Kaalinilu yamùk yesak wànà màlà, molopai kaalinilu yamùk wettaꞌnùpù màlà,’ tawon kasa,” teppù. {ZEC 14:7}
“Tùse uwuluukasak nulà tùpo, utà màlà awapiyaꞌnokon Galilee pona,” teppù.
Peter uya Jesus yeikuppù, “Tamùꞌnawolon kon uya ànàmà tùse iulà uya ànàmà pen màlà,” tukaik.
Màlàyau Jesus uya Peter pàk, “Ailon kulu sàlà, sàlà yewalupàyi tau asak itekkwa kaliꞌcho tàwù wapiya, àsolùwau itekkwa, ‘Unùttu pen mùkkàlà,’ te auya màlà upàk,” teppù.
Tùse Peter uya meluntà pe, “Tok uya là uwànà àpokonpe yau, ‘Unùttu pen mùkkàlà,’ te uya pen,” teppù. Molopai tamùꞌnawàlà tok uya wateppù.
Jesus Wàpùlema Gethsemane Itesek Umà Yau
utàppù Gethsemane itesek pata yak. Màlàyau Jesus uya tùnenupa ton pàk, “Sàlà motau eleutatàk kon wàpùlema tùse,” teppù.
Peter, James molopai John tawonnan yalàppù ya taꞌlà. Ipla iitaimelunpappù molopai
iꞌnapailà kulu iichewankonoꞌmatok wessaꞌmolùkasak wechippù itewan yau.
Màlàyau tok pàk, “Uyakkwalù saꞌ nùsewankonoꞌmayan, uyelikka ya kasa kulu lànen! Talà ettàk kon molopai enpen mettàik,” teppù ya.
Màlàyau iitàppù mei lùiwa, molopai iwepeimappù non pona molopai iwàpùlemappù màlà. Iwekkupù yau, tàwà tùwettalumattàtok utà toppe tiwinàpai.
Màlàyau iwàpùlemappù, “Abba, Ukàippùnù, tamùꞌnawolon kuttok auya yapàikketù molo man. Sàlà kok yamakà uwinàpai. Walà tùse iꞌche wettok pen tùse iꞌche làkku ewettok,” tukaik
Iwennappoppù tùnenupa ton piyak, molopai tok weꞌnùnsak yepoloppù ya. Màlàyau Peter pàk, “Simon, eweꞌnùnsak naꞌ màlà?
hour lùkkwà là naꞌ enpen ewechi pùla nai?” teppù ya.
“Enpen ekkà molopai àpùlemakà amùipantok yak ewettùlù tukaik. Ayakkwalù ànkuppai man, tùse àpun attuꞌmùla man,” teppù ya ipàk.
Molopai iità tukkappù àpùlemaik. Màlà lùppù pe iwàpùlemappù.
Màlàyau iwennappoppù tukka tùnenupa ton piyak molopai tok weꞌnùntukkasak yepoloppù ya. Ipla kulu eꞌmolonùk pe tok wechippù. Màlàyau yàꞌlà tukaik imaimu yeittok tùuyaꞌnokon ittu tok uya pùla iwechippù.
Icholùwano itek kwa pe tuꞌma iyàpùppù. Màlàyau tok pàk. “Meweꞌnùnyatàu lùppùichi? Molopai naꞌ màlàk kassatàu? Eichilà man, iweyu uyàssak man! Kàyik Mumu tùsak man àli ton yemyak.
Eꞌwuluukatàk kon. Utànꞌnokon sàlà. Yentàk utùnàippù mei pùla man!” teppù Jesus uya.
Jesus Yaꞌchitok
Jesus uselupa lùppù tùse,
pan kon inenupa ton tonpa Judas uyàpùppù. Tukkan kon wechippù yaꞌlà kasupala yesak peꞌne molopai taikek yamùk itemyau. Paatele yamùk yepulu ton molopai Law pàk enupannan molopai eke ton uya tok yeunossak.
Yentok ipàkàlà woton yekamakassak kappon yamùk pàk Judas uya wechippù, “Kàyik unùkisma mùkkàlà iꞌche ewettok kon. Maꞌchitàik molopai matàik,” teppù ya.
Molopai tùuyàssak yau, Judas utàppù Jesus piyak asseꞌne. Màlàyau, “Tiꞌcha,” teppù ya, molopai kismappù ya.
Màlàyau Jesus yaꞌchippù tok uya.
Màlàyau Jesus uya tok pàk, “Uyaꞌchiche naꞌ àuyàssak kon màlà kasupala yamùk molopai taikek yamùk yesak peꞌne, amak yaꞌchise utàn kasa là?
Wei kaichalà apyauꞌnokon wechippù Kaatù yùwùk tau eyenupa kon pàk, tùse uyaꞌchi auyaꞌnokon pùn. Tùse sàlà wekkupùppù màlà Kaatù Maimu weꞌmenukasak naiꞌnùk
kasa,” teppù Jesus uya.
Màlàyau tamùꞌnawàlà tok uya inàmàppù molopai tok wepeppù.
Umoine utàppù Jesus yaꞌlà ipon pùla tùse iweꞌwontàsak linen ke neken. Màlàyau umoine yaꞌchiꞌche tok wechippù,
tùse iwepeppù ipon pùla pon pùkkù lùppù tùnànse tok yemyau.
Jesus Wechi Jew Yamùk Yepulu Ton Yemlotopo
tok uya Jesus yalàppù, eke kulu Paatele yamùk yepulu piyak. Tamùꞌnawàlà paatele yamùk yennài nan molopai Eke ton molopai Law pàk enupannan wepiliꞌchak wechippù molo.
Peter uya iwenaimappù mei, eke kulu paatele yamùk yepulu yùwùk pùloloi pona. Màlàyau chichiu pe iwechippù aꞌchinnan piyau, apok piyau tùwaꞌno pàk.
Màlàyau eke ton paatele yamùk yepulu molopai tamùꞌnawàlà Jew yamùk Yepulu ton uya ikasa pùla Jesus wettok iwappù iwàtoppe, tùse tok uya yepolo pùla iwechippù.
Màlàpàk tukkan kon uya Jesus kaseipappù, tùse ekkaichalà pùla tok uselupatok ipàk wechippù.
Màlàyau tùulon kon weꞌwuluukappù molopai kasei pe tok uselupappù Jesus winàkàik.
“Ina netatai, ‘Sàlà Kaatù yùwùk mattanùpù uya màlà kappon yamùk nùkonekappù, molopai àsolùwau wei tùpo tùulon yamù uya màlà kappon yamùk nùkonekappù pe pùla!’ ” tukaik.
Watesak lànen tok uya tùse ekkaichalà pùla tok uselupatok wechippù.
Màlàyau eke kulu paatele yamùk yepulu wàꞌmùssakkappù kappon yamùk yemlotopo, Jesus yekamappose, “Yeittok auya ike pùla naꞌ ewechi màlà? Yàꞌlà walai ken sàlà tamùꞌnawolon pàk pùsamo kappon yamùk uselupa naiꞌnùk ewinàkàik?” tukaik.
Tùse Jesus wechippù eppana imaimu yeikuppù ya pen. Molopai eke kulu paatele yamùk yepulu uya yekamappo tukkappù, “Christ naꞌ àmàlà Kaatù tapulàsen Mumu?” tukaik.
Jesus uya imaimu yeikuppù, “Iulà mùkkàlà, molopai Kàyik Mumu wechi màlà chichiu pe yene auyaꞌnokon tùmeluntàlù kenan Apàikkek piyau kamik pen winà. Molopai iyàpù yene nàlà auyaꞌnokon màlà epùn poi katupluk yau,” tukaik.
Màlàyau eke kulu paatele yamùk yepulu uya tùpon kalakappù, molopai, “Yàꞌlà peichi iwechi pàk iwinàkàik tùuselupasan woton kon iꞌche kulu weꞌnà sàlà?” teppù ya.
“Metayatàik Kaatù winàkàik iichelupa àli pe tùweꞌnamaik pùla. Yàꞌlà tukaik mesenumenkayatàu?” tukaik tok yekamappoppù ya. Tamùkke nen uchi “Iwànà,” teppù tok uya. Masapùla wa iichelupasak pàk.
Màlàyau tùulon kon wessaꞌmolùkappù ipona tùwetattapàtù kon pàk, molopai tok uya itenpata waputtàppù pon pùkkù lùppù ke molopai tok uya iwàpàtùppù temyatù kon ke. “Ànùk ken àwànài? Yenpoikakà!” teppù tok uya ipàk. Molopai aꞌchinnan uya yalàppù molopai tok uya iwàpàtùppù.
“Unùttu Pen Mùkkàlà” Tetok Peter Uya
wechi lùppù kawonpan yoꞌnon pùloloi po tùse uliꞌchan uyàpùppù eke kulu paatele yamùk yepulu yapyoto tonpa.
Màlàyau Peter waꞌno yeneppù ya molopai itenupàkà iwechippù, molopai “Àmàlà nàlà ku mùkkàlà Jesus Nazareth poino yaꞌlon nùppù,” teppù ya.
Tùse “Kane, ittunài pen iulà, yàꞌlà pàk là euselupa ittu uya pùla man,” teppù Peter uya. Màlàyau iwepakkappù. [Màlà yattai là kaliꞌcho tàwùppù.]
Uliꞌchan uya yentukkappù, molopai, “Pùsàlà mùkkàlà tok tonpa,” teppù ya molonkonnà kappon yamùk pàk.
“Ailon pen màlà,” teppù tuꞌma Peter uya. Màlàyau mala là tùpo molonkonnà uya tuꞌma Peter pàk, “Ailon kulu tok tonpa àmàlà, masapùla Galilee pon àmàlà,” teppù.
Màlàyau Peter uselupappù tùumayintaik, “Tàwà paꞌnùꞌnàtok upo nechii ailon pe yekama uya pùla iwechi yau. Ailon sàlà pùsàlà ittu uya pùla man meselupayatàiꞌnùk ipàk!” tukaik.
Màlàyau màlà yattai kulu kaliꞌcho tàwùppù yakon itekkwa pe. Peter uya nen uchi Jesus uya, “Asak itekkwa kaliꞌcho tàwù wapiya, ‘Unùttu pen mùkkàlà,’ te auya màlà àsolùwau itekkwa,” teppù Jesus uya tùpàk ittuppù. Màlàyau tenumenkaik ikalawùppù.
Jesus Wechi Pilate Yemlotopo
Molopai Pilate uya yekamappoppù, “Àmàlà naꞌ mùkkàlà Jew yamùk Kinù?” tukaik. Jesus uya yeikuppù, “Wamùkayaik làkku,” tukaik.
Paatele yamùk yennài nan uya tukke àli ton kuꞌnài pe yekamappù.
Màlàyau Pilate uya yekamappo tukkappù, “Yeittok naꞌ auya ike pùla nai? Masa yenkà tukke àli ton pe tok uselupa àpàk,” tukaik.
Tùse Jesus uya yeikuppù pen, màlàpàk Pilate usenumenkappù.
“Tàwà Nelikùi” Tetok Jesus Pàk
yattai Utaꞌlettàntok yattaiꞌne, ànùꞌlà nonkanài pe Pilate wechippù màlà patikiꞌchi tapai, kappon yamùk uya iꞌche tùwettok kon yennasak tùpàk yau.
Molo iwechippù màlà kàyik Barabbas itesek patikiꞌchi tau tùulon kon kùlottau pata yesak winàkàik tùwepantaꞌmaik kappon wànàippù.
Màlàyau tùwepiliꞌchak kon yau kappon yamùk uya Pilate yekamappoppù sàlà yekkwa tùnkussek kuttoppe ya tùponalok kon
pe.
Màlàyau tok maimu yeikuppù ya, “Jew yamùk kinù naꞌ nonka uya iꞌche messatàu àponalok kon pe?” tukaik.
Ittuppù ya là màlà paatele yamùk yennài nan uya Jesus tùsak tùpyak, masapùla ipàk tùkùlùmàlu kon pàk.
Tùse paatele yamùk yennài nan uya kappon yamùk yaimelunpappù Pilate uya Barabbas làkku nonka toppe tùponalok kon pe.
Pilate uya tok yekamappo tukkappù, “Yàꞌlà kasa ken uchi pùsàlà kupù uya Jew yamùk kinù tetok auyaꞌnokon?” tukaik.
Màlàyau tok wentaime tukkappù, “Pulusuk pona ipukapàttàk!” tukaik.
Màlàyau Pilate uya tok yekamappoppù, “Yàꞌlà wenai nan, yàꞌlà ken uchi àli kussak ya nai?” tukaik. Tùse eke pe lùiwa tok wentaimeppù, “Pulusuk pona ipukapàttàk!” tukaik.
Pilate wechippù kappon yamùk anauchinpapai wa iwechi pàk, Barabbas nonkappù ya tok ponalok pe. Jesus ippoppàssak tùpo itùlùppù ya ipukapàttoppe pulusuk pona.
Soicha Yamùk Uya Jesus Mottùnpatok
soicha yamùk uya Jesus yalàppù Kopùna yùwùk lùmà pùloloi pona, màlàyau tok uya tamùꞌnawàlà soicha yamùk kàꞌmappù tùpyakùꞌnokon.
Tok uya Jesus pontàppù pon tùtalilen yak, molopai àmàꞌnà teiꞌmeik tok uya yalùkottàppù.
Màlàyau tok uya Jesus pàk, “Tachin pe emakkà, Jew yamùk Kinù,” teppù.
Màlàyau tok uya ippai yai iwàpàtùppù yei ke, molopai tok wetattapàtùppù ipona, molopai tùwessekunkaik tok wepeimappù itemlotopo yapulà tùuyaꞌnokon pe tukaik.
Imottùnpakapù tùpo iponkappù tok uya pon tùtalilen yapai, molopai ipon yak nen uchi tok uya ipontàppù. Màlàyau tok uya yalàppù pulusuk pona ipukapàsse.
Jesus Pukapàttok Pulusuk Pona
Simon itesek kàyik yepoloppù tok uya asantau, iyàpù màlà pata yak. Màlàyau soicha yamùk uya yapyontàppù tekaꞌnonkaik pulusuk yatoppe ya. Simon wechippù màlà Cyrene poino pe, Alexander molopai Rufus tawonnan kàipùnù.
Jesus yalàppù nen uchi tok uya màlà Golgotha itesek pata yak. “Puppà yàppù patassek” te pe iwechi.
Molo myrrh ke yoiꞌmasak wain ke tok wechippù iwoppaiꞌche. Tùse Jesus uya inchippù pen.
Tok uya ipukapàtùppù pulusuk pona. Molopai tàk yamùk lùkkwà tenuꞌmapàsse tok wenkaluppù ànùꞌlà uya iꞌnai yekkwa ipon nùppù yanùmù ittutok tùuyaꞌnokon ipàkàlà pe.
Koꞌlàma 9:00 yawà tùse tok uya pulusuk pona ipukapàssak wechippù màlà.
Màlàyau iwàtok iwenai menukasak wechippù ippai yepoi pulusuk pàk, “Jew yamùk Kinù,” tukaik.
uya pulusuk yamùk pona, Jesus piyau sàwinàꞌne. [28 Sàlà wekkupùppù màlà pena Jesus pàk Kaatù Maimu yau iweꞌmenukasak lùppù. “Tok uya yeneppù àli kuꞌnài nan tonpa pe iwechi,” tawon kasa.] {ISA 53:12}
Yawàlà tùutàsan kappon yamùk uya imottùnpappù, tùppai kon sùkùsùkùmaiꞌma, “Àmàlà lùk uchi, ‘Kaatù yùwùk yaꞌwokanài molopai àsolùwau wei neken yamù auya,’ ” teppù tok uya.
“Epùikattàkàichi eyiwalà, àwuttàkà màlà pulusuk poi!” teppù tok uya ipàk.
Molopai paatele yamùk yepulu ton molopai Law pàk enupannan uya màlà walàma imottùnpappù tiyiwalàꞌnokon, “Tùulon kon pùikattànài lùkkan màtà, tùse nen uchi tiyiwalà iwepùikattà pùla iwechi!
Masa yenpaiꞌnokon Christ, Israel Kinù wuttà pulusuk poi, molopai ailon tetoppeꞌnokon ipàk!” teppù tok uya. Mùkyamlo amak ton nùssan Jesus talumattà tonpa yamùk uya nàlà imottùnpappù.
Jesus Welittok
inakattapailà wei wenasak 12:00 yattai yau, tamùꞌnawàlà pata wewalumamùppù 3:00 ponalà.
Màlà yattai Jesus wentaimeppù eke pe, “Eloi, Eloi, lama sabachthani? Ukàippùnù, Ukàippùnù, yàꞌlà pe iwechi pàk unonkasak auya màlà?” te ya pe iwechi. {PSA 22:1}
Màlàyau mùkyamlo ipyau tùwessan uya yetasak tùuyaꞌnokon yau, “Masa yetatàk kon, Elijah kàꞌma ya,” teppù.
Màlàyau tewin nà kappon utàppù aitun pe kàtàkkwak kiꞌche soꞌli kulu wain kak, kusan kulak walai pàk itùlùppù ya molopai Jesus lepaiꞌche iwechippù ike. Màlàyau “Masa ewaik pe Elijah uyàpù imokkase pulusuk poi yenpaiꞌnokon!” teppù tok uya.
Màlàyau eke pe iwentaimeppù molopai iwelikùppù.
Molopai awenek iꞌchinnùmà pon pùkkù lùppù Kaatù yùwùk tau iwakkàꞌnài wessalaꞌmoppù kau winàpai non tepose.
Màlàyau soicha yamùk yepulu satik pe iwessak lùppù itemlotopo uya iwentaime yetappù molopai yàꞌlà kasa là iwechi iwelikù yau yeneppù ya “Ewaik, ailon pe kulu Kaatù Mumu pe pùsàlà wechi pe man,” teppù ya.
Tùulon kon nossan yamùk wechippù molo mei lùiwa echiiꞌma yene pàk tùwessan. Tok kùlottau màlà Mary wechippù pata Magdala pon. Mary, James muleiwa molopai Joseph tawonnan yan wechippù molo molopai Salome wechippù molo.
Pùsamlo wechippù màlà Jesus yaꞌlà iwessak kon nùssan pe, imainanpannan nùssan pe Galilee po. Molopai tukke tùulon kon nossan yamùk Jerusalem pona iyàssak kon wechippù nàlà molo.
Jesus Wuꞌnattàtok
yattai pe iwechippù wàlàkkaꞌnàtok weyu wapiya. Koꞌmanpe iwena tùse,
Joseph, Arimathea pon utàppù tùweꞌnamaik pùla
Pilate piyak Jesus yàkàpù yennase. Tùnamasen Jew yamùk yepulu tonpa pe iwechippù màlà molopai Kaatù wettok Itepulu pe weyu yeneiꞌche tùwessen pe.
Màlàyau Pilate usenumenkappù kulu asseꞌne Jesus weliꞌchak yeta tùuya pàk, soicha yamùk yepulu kàꞌmappù ya yàꞌlà yattaiꞌne là iwelikùppù yekamappo toppe tùuya.
Màlàyau soicha yamùk yepulu uya, iwelikkassak yekamasak yau, Pilate uya Joseph yemyak Jesus yàkàpù tùlùppù.
Joseph uya kuyalikku linen yeꞌmappù. Ekek mokkappù ya pulusuk poi, molopai iwontàppù ya linen ke. Uluwaik yak itùlùppù ya tàk yakasak yak. Molopai eke tàk pelenkappù ya yakkoloyi pe.
Mary Magdala pon, molopai Mary, Joses yan uya tok uya Jesus yàkàpù nonka yeneppù.
Jesus Wuluukatok
yamùk Wàlàkkapù weyu usentakasak yau, Magdala pon Mary molopai Salome molopai Mary James yan tawonnan uya appoiꞌnan kalapa yeꞌmappù, Jesus yàkàpù kalapaimaik tùutà tok kon pe.
Màlàyau Suntayakka yattai koꞌlàma kulu wei wepakka pe, tok utàppù uluwaik motak.
Asantawàlà tùutàiꞌmaꞌnokon, “Ànùk uya ken tàk pelenka uluwaik mùlatta poi?” teppù tok uya tùuyiwalàꞌnokon.
Màlàyau yene tùuyaꞌnokon yau, tàk pelenkakassak yeneppù tok uya. Eke pe kulu tàk wechippù.
Uluwaik yak tùwewonsak kon yau, tok uya umoine kàyik yeneppù aimuꞌnan kusan pon yau chichiu pe kamik pen winà. Tok wettalipappù kulu màlà.
“Tùse itàtàk kon inenupa ton nùssan pàk yekamatantàk molopai Peter pàk tukka, ‘Nùtàyan awapiyaꞌnokon Galilee pona. Molo yene auyaꞌnokon màlà yekamappù ya àpàkùꞌnokon kasa,’ mùkatàik,” teppù ya.
Màlàyau tok wepakkappù molopai aitun pe tok utàppù uluwaik yapai, masapùla yàꞌlà tetok tok uya pùla tok wenasak wechippù, kùkùkù pe. Ànùꞌlà yelupappù tok uya pen, masapùla tok usenalippappù kulu.
Magdala Pon Mary Piyak Jesus Usenpoikatok
[9 Koꞌlàma kulu Suntayakka yattai tùweꞌwuluuka tùpo, Jesus usenpoikappù wapiya kulu Magdala pon Mary piyak,
kaichalon kon àli akkwalù yenpakkappù tùuya lùppù yapai mùkkàlà piyak.
Màlàyau inenupa ton nùssan pàk yekamaik iitàppù. Tùusewankonoꞌma kon pàk
molopai tùkalawù kon pàk nàlà tok wechi yepoloppù ya. a
Nulà iwechi yensak tùuya yekama ya tùse, ailon teppù tok uya pen.
Jesus Usenpoika Asaꞌlon Kon Piyak
tùpo Jesus usenpoikappù asaꞌlon kon piyak, tùulon pe, Jerusalem po pùla tok wechi yau.
Màlàyau mùkyamlo asaꞌlon kon uya tùwennapposak kon yau yekama tùse, tok uya ailon teppù pen.
Jesus Usenpoika
Pan Kon Piyak
tùpo
kaichalon kon tùnenupassan piyak iichenpoikappù tok utaꞌlettà yattai. Tok yàulàmappù ya masapùla ailon tetok tok uya pùla iwessak pàk, molopai mùkyamlo nulà tùwechi yennài nan nùssan pàk ailon te tok uya pùla iwessak pàk. Masapùla saꞌman pe tok yewan wechi pàk.
“Itàtàk kon tamùꞌnawolon wolù yawàlà. Wakù Itekale yekamatantàk kon tamùꞌnawàlà kappon yamùk pàk,” teppù ya tok pàk.
“Ànùꞌlà ailon tawon molopai iichenpataukasak wepùikattà màlà. Tùse ànùꞌlà ailon tawon pen wettalumattà màlà.
Molopai ailon tawonnan uya sàlà yamùk yentok ipàkàlà yenpoika màlà. Uyesek yau àli akkwalù yamùk yenpakka tok uya màlà. Molopai tok uselupa màlà tùpataloꞌnan emennak mayin yau.
Àkài là yanùmù tok uya màlà, molopai paichin nà inchi tok uya, tùse tok mattanùpù ya pen. Molopai tok uya eꞌnek ton pona temyatù kon tùlù molopai eꞌnek ton wenna màlà,” teppù Jesus uya tok pàk.
Jesus Yanùntok Epùn Pona
Jesus uya tùnenupa ton nùssan yelupasak tùpo, yanùmùppù màlà epùn pona. Màlàyau iweleutappù Kaatù yemyatù kamik pen winà.
Màlàyau inenupa ton nùssan utàppù Itekale yekamaik mailàlà. Molopai Itepulu Kaatù weꞌwotokomappù tok pokonpe. Molopai tok nekamappù lùppù yenpoikappù ya ailon pe iwechi yentok ipàkàlà pe tok nùkupù winà.]
a 16:9-10 Tùulon penalok wenukattok. [9 Nossan yamùk utàppù màlà Peter molopai itonpa yamùk piyak molopai asseꞌne tamùꞌnawàlà itekale tùpàkùꞌnokon yekamasak lùppù yekamappù tok uya tok pàk.
Sàlà tùpo Jesus uya wakù tùwemyakanmasen pen Itekale yeunokoppù màlà wei wepakkatok motapai wei wewontok motak tùnenupa ton nùssan yai, màlà, tàwàlàlà wepùikattàntok yekale.]
Sàlà Kaleta Yawon Luke kaletayi yau Jesus usene màlà Israel Pùikattànài pe, yeunoko teppù lùppù pe, molopai tamùꞌnawolon kon kappon yamùk pùikattànài pe. Itepulu yakkwalù winà ikàꞌma sak pe Jesus wechi yekama sak ya màlà, italumayiꞌchan piyak wakù itekale neꞌnài pe. Molopai sàlà Itekale yau usentuppantok kappon yamùk pàk wechi màlà eke pe, entuppak tawon pe yàꞌlà yekkwa là iꞌche tok wettok pàk. Luke yau nàlà màlà utauchinpantok yelemu yamùk wechi, Zachariah yelemu, Mary yelemu molopai inchelù yamùk yelemu. Luke kaletayi neken yau màlà inchelù yamùk uselen pappù, kaalinilu mainanpannan uya Jesus wentu sak kaklan pa ppù, Jesus wechi Kaatù yùwùk tau mulek tùwechi yau, wakù pe Samaria pon wettok pantomù molopai iweꞌlaꞌchimasak kappon mumu pantomù tawon wechi. Molopai nen uchi wàpùlemantok pàk kulu iichelupasak màlà, Wakù Akkwalù pàk molopai Jesus ponalok pe nossan yamùk nùkupùppù pàk molopai Kaatù usentuppatok kappon yamùk makuyi pàk, pàk. Ipantapàssak Yàꞌlà pàk tùuselupa yekamatok ya 1:1-4 John molopai Jesus tawonnan wentu yekale 1:5—2:52 John, molopai Jesus yenpatauka molopai yamùipappù 3:1—4:13 Jesus weꞌwotokomatok molopai enupantok ya 4:14—19:27 Tewinan nùppù suntayakka molopai iwelittok 19:28—23:56 Jesus weꞌwuluuka, iichenpoikapàtù molopai iwenuku 24:1-53 Iwepyattàtok
Theophilus! Tukkan kon uya tùnùttu kon menukasak man màlà yamùk iwekkupù màlà teppù lùppù wekkussak kùklottauꞌnokon pàk.
Sàlà yamùk yennài nan nùssan iwepyattà motapai molopai Kaatù Maimu yekamannan nekamappù kasa lùppù yekamasak naiꞌnùk ina pàk màlà menukasak tok uya man.
Màlàpàk tùnamasen Theophilus, tamùꞌnawàlà sàlà yamùk pàk usenupasak wakù pe kulu iwepyattà motapai pàk, iwekkussak lùppù yawàlà wakù pe ikasa imenuka
pàk usenumenkasak man.
John Enpataukanài Wentutok Yekamatok
wechi Judea po kin pe yattai, molo iwechippù màlà paatele, Zechariah itesek Abijah yamùk tonpa. Inoppù Elizabeth wechippù màlà Aaron pa pe nàlà.
Asaklàma tok wemapùppù màlà wakù pe Kaatù yenu yau, molopai tok uya tamùꞌnawàlà Itepulu uya enupantok kupùppù màlà. Molopai ànùꞌlà uselupatok àli pe tok pàk woton pùla iwechippù.
Tùse imunkà pùla tok wechippù màlà masapùla Elizabeth uya mule yepolo pùla iwechi pàk, kokko pe iwechippù molopai Zechariah wechippù nàlà amoko pe.
Tewin wei yattai Zechariah wechippù màlà tùwotokoyi kupù pàk Kaatù yùwùk tau, tùwotokoyi kuttok ya yattai pe iwechippù màlà tùtonpa yamùk pokonpe. 9-10 Paatele yamùk yeselu yawàlà yanùnsak wechippù màlà, Itepulu yùwùk tak appoiꞌnan pottàse iità toppe. Màlàpàk iitàppù màlà, tukkan kon kappon yamùk wàpùlemappù màlà polopo appoiꞌnan pottàtok yattai pe iwechi yau.
Màlà yattai Kaatù inchelùyi, usenpoikappù màlà ipyak, satik pe kamik pen appoiꞌnan pottà patassek latoi winà.
Yensak tùuya yau Zechariah utaimelunpasak wechippù molopai iichenalippappù kulu.
Tùse Inchelù uya, “Kesenalippai, Zechariah! Kaatù uya àwàpùlema yetasak man molopai ànoppù Elizabeth wentu màlà walawok pe. Mesettàik John pe,” teppù ipàk.
“Autauchinpa kulu màlà molopai tukkan kon utauchinpa màlà mule wentusak yau.
Masapùla eke pe iwechi màlà Itepulu yenu yau. Wain wapùla tùulon nà meluntà tinchisen inchitak. Iwentu motapai Wakù Akkwalù ke iwanùssak wechi màlà.
Tukkan kon kappon yamùk Israel payan mùnappo ya màlà Itepulu tok Kaatùyi piyak.
Kaatù yekale yekamanài pe iità màlà iwapiya, meluntà pe molopai apàikkek pe Kaatù Maimu yenpoikanài Elijah wechippù kasa. Papai yamùk molopai imunkà yamùk mùnappo ya màlà echipyak. Kaatù Maimu yawolon kon pen lattà ya màlà wakù iwalai pàk neken usenumenkantok yak. Itepulu ponalok kon kappon yamùk kupù ya màlà tok wekoneka toppe iponalok pe,” teppù ya.
Zechariah uya inchelù pàk, “Yàꞌlà kasa ken uchi sàlà wechi wa ittu uya? Amoko pe nen wessaik, molopai unoppù nàlà kokko pe man,” teppù.
“Iulà mùkkàlà Gabriel,” tukaik inchelù uya imaimu yeikuppù. “Kaatù yemlotopo tùwessen iulà, uyeunossak ya sàlà eyelupase, sàlà wakù itekale yekamase àpàk.
Tùse unekama pàk ailon tesak auya pùla man, màlà tùwekkupù woton iweyu yattai pàk. Wa iwechi pàk, euselupa pen màlà, sàlà àpàk tekamapàssaiꞌnùk wekkukkapù ponalà,” teppù ya.
Màlà yattai kappon yamùk wechippù màlà Zechariah màmuku pàk. Tok usenumenkappù, “Yàꞌlà pe lùssaꞌ uchi iwechi pàk tachin pe kulu
                             
Kaatù yùwùk tau nai ko?” tukaik.
Tùwepakkasak yau imaimu pùla iwechippù. Màlàpàk Kaatù yùwùk tau weꞌneppàꞌnàtok walai yeneppù ya pe tok uya ittuppù. Molopai tùuselupa pùla iwechi pàk, ittutok tok uya ipàkàlà woton kupùppù ya màlà temyatù ke.
Tùweꞌwotokomatok Kaatù yùwùk tau weyu wenu kassak yau, Zechariah wemeikuppù màlà.
Màlà tùpo inoppù Elizabeth wenappù monok pe, molopai tùwùk nàmàppù ya pen màlà mùyak etoiken kaichalà kapùi.
“Itepulu uya sàlà kussak man uponalok pe. Wekkuliꞌmatok kappon yamùk yemlotopo mokkappù ya man uwinàpai,” teppù Elizabeth uya.
Jesus Wentutok Yattai Yekamatok
pe kapùi Elizabeth wechi monok pe yattai Kaatù uya inchelù Gabriel, yeunokoppù pata Galilee pon Nazareth pona.
Kàyik ittunàippù pen emaꞌnon Mary itesek, Joseph itesek kàyik Kin David pa pokonpe tùwemaliꞌma woton piyak.
Inchelù uyàpùppù màlà ipyak molopai, “Talà naꞌ messan? Àmàlà mùkkàlà wakù yepoyaiꞌnùk Kaatù winàpai molopai Itepulu apyau man!” teppù ya.
Mary usenumenkappù kulu màlà inchelù nekama pàk, “Yàꞌlà te ya là lùssaꞌ uchi màlà ko?” tukaik.
Inchelù uya ipàk, “Kettalipai Mary, masapùla Kaatù uya wakù pe tùwettok yenpoikasak man àpàk.
Monok pe ewena màlà molopai walawok pe ewentu màlà, yesettà auya màlà Jesus pe.
Molopai Jacob payan yesak pe iwechi màlà tàwàlàlà. Itepulu pe iwettok wenukapù pen màlà!” teppù.
Mary uya inchelù pàk, “Yàꞌlà kasa ken uchi sàlà wechi wa? Kàyik ittunàippù pen nen iulà,” teppù.
Inchelù uya yeikuppù, “Wakù Akkwalù uyàpù màlà àpona molopai eke Kaatù yapàikketù uya màlà awaputtà. Màlàpàk pùsàlà wakù mule yesatù màlà Kaatù Mumu tukaik,” teppù ya.
“Àtonpa nàlà Elizabeth tùwentusen pen tetok uya mule yepolo màlà kokko pe lànen echiiꞌma, sàlà màlà
pe ikuꞌnài kapùi.
Masapùla yàꞌlàlà Kaatù nùkupù pen woton pùla iwechi màlà,” teppù inchelù uya.
“Itepulu yapyoto iulà, tàwàichi nekkupùi upàk mekamapàssaiꞌnùk kasa,” teppù Mary uya. Molopai inchelù uya inàmàppù.
Mary Uya Elizabeth Kaklanpa
yeꞌmappùtak Mary wessalattàppù molopai tùusemittàpaik iitàppù wùk kùlottawon pata Judea yak.
Iitàppù Zechariah yùwùk tak molopai, “Talà naꞌ messan?” teppù ya Elizabeth pàk.
Wate Mary uya yeta Elizabeth uya yattai, imle welaikappù ilotta yau. Molopai Elizabeth wanùpùppù Wakù Akkwalù ke.
Molopai iichelupappù eke pe, “Ipùlemasak àmàlà nossan yamùk kùlottau! Ipùlemasak mùkkàlà
mule ewentutok woton ike!
Yàꞌlà pe kulu saꞌ uchi iwechi pàk sàlà eke wekkuppù uwinàkàik ko, Uyepulu yan uya ukaklanpasak lù?
Masapùla asseꞌne amaimu yeta uya yau, mule ulotta yau naiꞌnùk utauchinpa nelaikai.
Tùutauchinpasen mùkkàlà ailon tawon Itepulu yekale wekkupù ailon pe pàk,” tukaik.
Mary Uya Kaatù Yapulà Yelemu
uya, “Itepulu yapulàyan uyakkwalù,” teppù.
“Uyakkwalù nùtauchinpayan Kaatù upùikattànài yau.
Entuppaꞌno saꞌne tapyoto ittusak ya pàk! Molopai sàlà motapai tamùꞌnawolon kon kappon yamùk uya uyesatù màlà, ‘Ipùlemasak,’ tukaik.
Masapùla apàikkek Kaatù uya eke ton kussak uponalok pe pàk. Itesek màlà wakù esukenan.
Tùusentuppasen mùkkàlà tamùꞌnawolon kon tùnamannan pàk, sàlà yattaino kon kappon yamùk molopai ewanawolok kon pàk.
Eke ton kuꞌnài mùkkàlà kamik pen temyatù ke, Molopai tùtonpa kon yentai tùwessan tùusenumenkatok kon yau taꞌnùꞌnài mùkkàlà.
Eke ton kin yamùk nuttàppù ya tok yapon poi molopai entuppaꞌno kon yanùmùppù ya.
Iwan ton yewetùppù ya wakù ton ke molopai tukkan itemamin ton yeunokoppù ya itemyawon pùla.
Tapyoto Israel pùikattàsak ya man, tùusentuppaik tùwettok tùttuse.
Molopai tùusentuppatok yenpoikatok tùuya Abraham pàk ittuppù ya, molopai tamùꞌnawolon kon ipayan yamùk pàk tàwàlàlà, Kùkàipùnù kon pàk wateppù tùuya kasa,” teppù ya.
Mary ukoꞌmamùppù Elizabeth piyau àsolùwau kapùi kaichalà, molopai nen uchi iwemeikuppù.
John Enpataukan Woton Wentutok
Mule wechi
pe wei iwentu tùpo yau, tok uyàpùppù yattàse, Jew yamùk usattàtok yeselu yawàlà. Tok wechippù enesettàpai màlà Zechariah
tukaik, ikàipùnù yesek yau.
Tùse ichan uya, “Kane! Itesek wechi màlà John pe,” teppù.
“Tùse ànùꞌlà àtonpa pùla man John itesek!” teppù tok uya ipàk.
Màlàyau yentok ipàkàlà ikàipùnù uya woton kupùppù tok uya yekamappo pe, ànùk pe walawok yesek wechi iꞌche iwechi.
Zechariah uya imenukatok tùuya ipàk woton yennappù molopai imenukappù ya, “John màlà itesek,” tukaik. Tok usenumenkasak kulu wechippù màlà.
Màlà yattai là Zechariah wepyattàppù tùuselupa pàk Kaatù yapulà pe.
Tok tonpa yamùk usenalippappù kulu màlà, molopai sàlà yekale usetappù màlà wùk kùlottawolon pata Judea pon kon yawà.
Tamùꞌnawolon kon sàlà yetannan nùssan usenumenkappù ipàk. Molopai tok usekamappopàtùppù, “Ànùk pe ken uchi pùsàlà mule wechi kupù màlà?” tukaik. Masapùla Itepulu meluntàlù wechippù yau.
Zechariah wanùssak wechippù Wakù Akkwalù ke molopai Kaatù Maimu yenpoikappù ya.
“Israel Kaatùyi Itepulu, yapulàpaiꞌnokon man! Masapùla iyàssak man kappon yamùk tùponalok kon mokkase.
Meluntà pùikattàn woton yeunossak ya man kùponalok kon pe, tapyoto David pa pe,
wateppù tùuya kasa penalok kon wakù ton tùmaimu yenpoikannan winà.
Wepùikattàntok pe kùyeyaton kon winàpai, molopai tamùꞌnawolon kon kùyeyaꞌnomannan meluntàlù winàpai.
Tùusentuppatok yenpoikase kùtamo kon pàk, molopai ‘Ikupù uya màlà,’ teppù tùuya tùttuse.
Ailon ikupù tùuya tetok tùuya kùtamo kon Abraham pàk kupùppù ya.
Kùyeyaton kon yemyapai kùmokka toppe tùuya. Molopai kùkupùppù kon ya tùusenalippaik pùla weꞌwotokoman toppe iponalok pe,
esuken molopai ikasa weꞌnà toppe itemlotopo tàwàlàlà wemaꞌnà yawàlà.
Àmàlà umu, yesatù màlà Eke Tùnamasen Kaatù Maimu yenpoikanài tukaik, Itepulu wapiya àutà màlà iteꞌma konekaik iponalok pe.
Iponalok kon kappon yamùk pàk tok wepùikattàtok yekama auya màlà, tok makuyi pàk iichentuppatok winà.
Kaatù usentuppasak pàkànsau, wei ulenpansak wechi màlà kaupai kùponalok kon pe.
Molopai iilenpantoppe ewalupàttau tùwemassan weyu pe. Molopai weliꞌnàtok yewalupàyi yau, kùtta kon yanài pe wakù pe echitonpa pe weꞌnàtok yeꞌmatawà,” tukaik.
Mule usemokkappù màlà molopai meluntà pe iwenappù takkwalù yau, iwemapùppù wontaik yau tùusenpoikatok Israel yamùk piyak weyu wessepolo ponalà.
yattai Caesar Augustus uya tùmaimu yeunokoppù màlà tamùꞌnawolon kon wolù yawon kon uya tesek kon menuka toppe yàꞌlà kaichalà là tùwechi kon ittu toppe.
Wapiyalok esek yamùk menukatok wekkupùppù màlà Quirinius itesek wechi itepulu pe Syria po yattai.
Tamùꞌnawolon kon utàppù màlà tesek kon menukase tùpatassek kon yak.
Màlàpàk Joseph utàppù màlà Nazareth, Galilee pon poi Judea pona, pata Bethlehem pona, Kin David pata lùppù yak. Joseph utàppù màlà motak masapùla David pa pe tùwechi pàk.
Iitàppù màlà tesek menukase Mary, imaliꞌma pàk tùwekkupùppù lùppù pokonpe, molopai monok pe iwechippù màlà.
Màlàyau wapiyalok walawok tùmle ke iwentuppù paaka yamùk yùwùk tau, masapùla tok patassek pùla iwechi pàk. Molopai iwontàppù ya kuyalikku pùkkù lùppù ke. Inonkappù ya paaka yamùk yeipa yen yak.
Jesus Wentutok
Kaalinilu Yamùk Mainanpannan
kaalinilu yamùk mainanpannan tonpa yamùk wechippù, màlà pata pùkkù yau kaalinilu yamùk yene pàk tùwessan ewalupàttau.
Itepulu inchelùyi usenpoikappù màlà tok piyak molopai Itepulu yakkwayi ulenpamùppù tok woi. Tok wettalipasak kulu wechippù màlà.
Tùse inchelù uya tok pàk, “Kettalipatàu! Masapùla wakù Itekale nessak uya sàlà àponalok kon pe. Eke pe utauchinpantok nepù woton tamùꞌnawolon kon kappon yamùk piyak.
Sàlàpe David pata po àpùikattànàiꞌnokon wentusak man, mùkkàlà Itepulu!
Sàlà uya yekama màlà àpàkùꞌnokon. Mule yepolo auyaꞌnokon màlà iwontàsak kuyalikku pùkkù lùppù ke molopai aittoupe paaka yamùk yeipa yen yau,” teppù.
Asseꞌne tukkan kon inchelù yamùk usenpoikappù màlà pùsà là inchelù piyak tùuselenpaiꞌmaꞌnokon Kaatù yapulà pe.
“Kaatù epùn pon, yapulàpai!
Molopai yapulànnan kappon yamùk non pon kon ponalok pe wàlàkkaꞌnàtok nechii!” tukaik.
Inchelù yamùk wennappoppù epùn pona patappù yau, kaalinilu yamùk mainanpannan uya tiyiwalàꞌnokon, “Utànpaiꞌnokon Bethlehem pona, sàlà iwekkussak lùppù Itepulu nekamapàssaiꞌnùk yense,” teppù.
Màlàyau tùusemittàpaik tok utàppù. Tok uya Mary molopai Joseph tawonnan yepoloppù. Mule yeneppù tok uya aittoupe paaka yamùk yeipa yen yau.
Yensak tùuyaꞌnokon yau, kaalinilu yamùk mainanpannan uya, mule yekale inchelù nekamappù tùpàkùꞌnokon yekamappù tamùꞌnawolon kon pàk.
Molopai mùkyamlo yetannan nùssan usenumenkappù kulu màlà tok nekamappù pàk.
Tùse Mary uya sàlà yamùk kupùppù tewan yau, molopai iichenumenkappù kulu ipàk eke pe.
Kaalinilu yamùk mainanpannan wennappoppù màlà Kaatù yapulà pe eke pe, tamùꞌnawolon tùnetappù kon molopai tùneneppù kon pàk. Inchelù uya yekamappù kasa kulu iwechippù màlà.
pe wei tùpo Jew yamùk usattàtok yawàlà yattàtok yattai pe iwechi yau, yesettàppù màlà Jesus tukaik, monok pe Mary wena wapiya inchelù uya ilepappù lùppù esek ke.
Jesus Tùlù Kaatù Yùwùk Tau
molopai Mary tawonnan wekolùkatok yattai uyàpùppù, Law Moses winàpaino yawàlà. Màlàpàk tok uya mule yalàppù màlà Jerusalem pona Itepulu Kaatù yemyak itùse.
Sàlàichi màlà iweꞌmenukasak Kaatù Maimu yau lùppù, Itepulu winàpaino Law yau. “Tamùꞌnawàlà wapiyalok pe iwentusak lùppù walawok tùlù màlà Itepulu yemyak,” tawon. {EXO 13:2, 12}
Tok utàppù nàlà màlà tùntùlù kon tùse, Itepulu winàpaino Law yawàlà, “Asaꞌlà wakokkwa wapùla là asaꞌlà wakokkwaimà yamùk,” tawonnan. {LEV 12:8}
Màlà yattai molo kàyik wechippù tùwemassen Jerusalem po, Simeon itesek. Mùkkàlà wechippù màlà wakù pe molopai Kaatù namanài pe, molopai Israel wepùikattà màmuku pàk iwechippù. Wakù Akkwalù wechippù màlà ipyau.
Wakù Akkwalù uya yeunoko tùuya tetok Itepulu uya, Christ yene ya ponalà tùweliꞌche pùla iwettok yenpoikappù màlà.
Wakù Akkwalù uya Simeon yalàppù Kaatù yùwùk tak. Mule Jesus nessak ichan yamùk uya Kaatù yùwùk tak, Law wettok ikupù iꞌche kusse yau.
Simeon uya mule yekkwatùppù tenak, molopai Kaatù yapulàppù ya.
“Uyepulu, ‘Ikupù uya,’ teppù lùppù auya, kussak auya man, molopai tàwàichi ayapyoto nùtài wàlàkkaꞌnàtok yau. 30-31 Masapùla ewinàpaino wepùikattàntok yensak uyenu uya man,
pùsàlà ànkonekappù tamùꞌnawolon kon yemlotopo. yekamatok auya Jew yamùk pen pàk weyu. Molopai àponalok kon Israel yamùk pona apulàntok neꞌnài,” teppù ya.
Mule kàipùnù molopai ichan tawonnan usenumenkappù kulu màlà Simeon uselupa ipàk pàk.
tukkan kon yewan usenumenkatok yenpoika toppe ya. Molopai usewankonoꞌmantok yàkek kasupala walai uya eyewan yassokka màlà,” teppù ya.
Molo nossan, Kaatù Maimu yenpoikanài wechippù màlà Anna itesek, Phanuel yenchi, Asher kok. Kokko pe kulu iwechippù màlà, tùtayappù ke iwechippù màlà
pe neken kiliꞌchimoꞌchi.
Tùtayappù welikù tùpo iikoꞌmamùppù tachin pe,
pe ikiliꞌchimoꞌchiyi wechippù. a Kaatù yùwùk nàmàppù ya pen, wei kaichalà, ewalupàttawà, tùwàpùlema pàk iwechippù tùutaꞌlettàik pùla.
Màlà yattai làma iwelepamùppù màlà tok piyak, tenki teppù ya Kaatù pàk, molopai iichelupappù mule pàk Jerusalem wemokkatok màmuku pàk tùwessan yelupappù ya.
Tok Wennappotok Nazareth Pona
Itepulu winàpai no Law wettok ikupù iꞌche yenukaꞌnùssak tùuyaꞌnokon yau, tok wennappoppù Galilee pon, tùpata kon Nazareth pona.
Mule usemokkappù, meluntà pe iwenappù. Pukkek pe tùwettok ke iwanùssak wechippù, molopai Kaatù wettok wakù pe wechippù ipo.
Walawok Muleppù Jesus Wechi Kaatù Yùwùk Tau
kaichalà Jesus yan yamùk utàpàtùppù màlà Jerusalem pona Entakaꞌnàppà yattai Utaꞌlettàntok yense.
12 pe ikiliꞌchimoꞌchiyi Jesus wechi yattai tok utàppù utaꞌlettàntok yense tùwessek kon kasa là.
Utaꞌlettàntok weyu wenukassak yau tok wemeiku tùse, Jesus wàꞌnàmàppù Jerusalem po. Ichan yamùk uya iwàꞌnàmàppù ittuppù pen màlà.
Tukkan kon kappon yamùk kùlottau iwechi pe tok uya yeka mappù. Màlàpàk tok utàppù tewin wei ipla, màlà tùpo nen uchi tok uya iwappù, tùtonpa kon yamùk molopai tùwechiyakonnon yamùk kùlottau.
Tok uya yepolo pùla iwechippù. Màlàpàk tok wennappoppù màlà iwase Jerusalem pona.
Àsolùwau wei tùpo tok uya Jesus yepoloppù Kaatù yùwùk tau, chichiu pe enupannan pokonpe, tok yeta pàk molopai tok
a 2:37 Wapùla itayappù pùla ikkoꞌmamùppù
pe kiliꞌchimoꞌchi.
yekamappopàtù pàk.
Tamùꞌnawolon kon yetannan usenumenkappù kulu màlà ittu ya pàk molopai ikasa mayin yeippàtù ya pàk.
Ichan yamùk usenumenkappù màlà yensak tùuyaꞌnokon yau. Màlàyau ichan uya, “Umle, yàꞌlà peichi iwechi pàk sàlà kussak auya màlà ina winàkàik? Àkàipùnù molopai iulà tawonnan nùtaimelunpatai eyiwa pàk,” teppù ipàk.
Tok maimu yeikuppù ya, “Yàꞌlà pe ken iwechi pàk kiyiwayatàu? Ukàipùnù yùwùk tau ken naꞌ wettok ittu auyaꞌnokon pùla nai?” tukaik.
Tùse tok uya watesak ya lùppù tùpàkùꞌnokon ittu pùla iwechippù.
Màlàyau Jesus wennappoppù tok yaꞌlà Nazareth pona. Màlà motau tok maimu yawàlà iwechippù. Ichan uya tamùꞌnawàlà sàlà yamùk kupùppù tewan yau.
Màlàyau Jesus usemokkappù molopai pukkek pe iwenappù, Kaatù yewan yailà iwechippù, molopai kappon yamùk yewan yailà nàlà.
pe kiliꞌchimoꞌchi iwechippù màlà Tiberius Caesar wechi itepulu pe yattai. Pontius Pilate wechippù Judea po kopùna pe. Herod wechippù Galilee yepulu pe, molopai yakon Philip wechippù Itturea molopai Trachonitis yawolon kon pata yepulu pe. Lysanias wechippù Abilene yepulu pe.
Annas molopai Caiaphas wechippù Eke ton paatele yamùk yepulu pe. Màlà yattai Kaatù Maimu uyàpùppù Zachariah mumu John piyak wontaik yau.
John utàppù màlà tamùꞌnawàlà pata Jordan polon kon yawàlà. “Amakuyi kon winàpai elattàtàk Kaatù winàkàik, esenpataukatàk kon. Molopai Kaatù usentuppa màlà amakuyi kon pàk,” teppù ya.
Kaatù Maimu yenpoikanài Isaiah uya imenukasak tùkaletayi yau kasa, “Kappon nentaimeyan wontaik yau. ‘Itepulu yeꞌma ikonekatàk kon iponalok pe. Tossalà asanta ikonekatàk kon! tukaik.
Molopai tamùꞌnawolon kon kappon yamùk uya Kaatù uya pùikattàntok yene màlà!’ ” {ISA 40:3-5}
Tukkan kon kappon yamùk uyàpùppù màlà John piyak tenpataukatok kon pe ya. “Àkài yamùk! Ànùk ken Kaatù weꞌnaikatok iyàpù winàkàik naiꞌnùk winàpai ewepe kon pa nekamatai?” teppù ya tok pàk.
“Amakuyi kon winàpai ewelattàsak kon yekamanài ikuttàk kon. Molopai, ‘Abraham mùkkàlà ina kàipùnù,’ kùkatàu eyiwalàꞌnokon. Yekama uya sàlà àpàkùꞌnokon, Kaatù uya màlà sà tàk yamùk yapai Abraham munkà koneka!
Wakka wekonekasak man yei pùlakun yamùk pàk yattà toppe
John Enpataukanài
tùuya. Tamùꞌnawàlà wakù pe tùwepetasan pen yattà màlà yenuꞌma toppe apok yak iyattoppe,” tukaik.
Kappon yamùk uya yekamappoppù, “Yàꞌlà kupù ken uchi ina uya?” tukaik.
“Ànùꞌlà asaꞌlon ipon uya màlà yakon tùlù ipon pùn yemyak, molopai ànùꞌlà teipa kenan uya màlà iteipa pùn lepa,” tukaik yeikuppù ya.
Pùlayatta piliꞌnài nan tonpa yamùk uyàpùppù nàlà esenpataukaik, molopai tok uya, “Enupanài, yàꞌlà kupù nen ina uya?” tukaik yekamappoppù.
“Ipilittok auyaꞌnokon yentai pùlayatta kippilittàu,” teppù ya tok pàk.
Soicha tonpa yamùk uya nàlà, “Yàꞌlà kupù ken ina uya?” tukaik yekamappoppù. “Ànùꞌlà winàpai pùlayatta kùsekkwattàu tekaꞌnonkaik wapùla kasei pe tùwesse. Eyeꞌmatok pàk tenki kakkà,” teppù John uya.
Enpen kappon yamùk wechippù màlà màlàyau “Christ ken naꞌ pùsàlà?” tukaik tok usenumenkappù John pàk tewan kon yau.
Màlàpàk John uya tamùꞌnawàlà tok pàk, “Eyenpataukanàiꞌnokon iulà tuna ke tùse mùkkàlà uyentaino nùyàssan. Wakù pe maꞌle wessaik italumayippù pe saꞌne, ichappattuyi yewa yeukanài yek pe pùla. Mùkkàlà uya eyenpatauka kon màlà Wakù Akkwalù ke molopai apok ke.
Paali pippà lùppù yakolokatok ike itemyau man. Iwekonekasak man paali pantakase ipippà winàpai. Molopai ipilipù ya màlà kùyali Paali pantaka ipippà winàyùwùk tak. Tùse ipippà pottà ya pai. Tùse ipippà pottà ya màlà màlà tùusàꞌnùssen pen apok ke!” tùusàꞌnùssen pen apok ke. (3:17) teppù.
Tukke tùpatalàꞌne John uya kappon yamùk panamappù màlà, wakù itekale yekamappù ya tok pàk.
Tùse John uselupappù màlà Herod winàkàik, masapùla takon noppù Herodias pokonpe iwechi pàk, molopai nàlà tukke àli ton kussak ya pàk.
Màlàyau Herod uya màlà yentak àli kupùppù, John tùtùse patikiꞌchi tak.
Jesus Usenpataukatok
kappon yamùk usenpatauka yattai Jesus usenpataukappù nàlà. Jesus wàpùlema tùse kak utakkokappù màlà.
Molopai Wakù Akkwalù wuttàppù ipona wakok kwa kasa iichene, molopai mayin uyàpùppù epùn poi, “Àmàlà mùkkàlà Umu kulu. Uyewan yailon Uyauchinpanài,” tukaik.
Jesus Yamokoli Yamùk
piyattà tùuya yattai, Jesus wechippù màlà
yawàlàꞌne ikiliꞌchimoꞌchiyi. Heli mumu Joseph, mumu pe kappon yamùk uya yekamappù.
Heli mùkkàlà Matthat mumu. Matthat mùkkàlà Levi mumu. Levi mùkkàlà Melchi mumu. Melchi mùkkàlà Jannai mumu. Jannai mùkkàlà Joseph mumu.
Joseph mùkkàlà Mattathias mumu. Mattathias mùkkàlà Amos mumu. Amos mùkkàlà Nahum mumu. Nahum mùkkàlà Esli mumu. Esli mùkkàlà Naggai mumu.
Naggai mùkkàlà Maath mumu. Maath mùkkàlà Mattathias mumu. Mattathias mùkkàlà Semein mumu. Semein mùkkàlà Josech mumu. Josech mùkkàlà Joda mumu.
Joda mùkkàlà Joanan mumu. Joanan mùkkàlà Rhesa mumu. Rhesa mùkkàlà Zerubbabel mumu. Zerubbabel mùkkàlà Shealtiel mumu. Shealtiel mùkkàlà Neri mumu.
Neri mùkkàlà Melchi mumu. Melchi mùkkàlà Addi mumu. Addi mùkkàlà Cosam mumu. Cosam mùkkàlà Elmadam mumu. Elmadam mùkkàlà Er mumu.
Er mùkkàlà Joshua mumu. Joshua mùkkàlà Eliezer mumu. Eliezer mùkkàlà Jorim mumu. Jorim mùkkàlà Matthat mumu. Matthat mùkkàlà Levi mumu.
mùkkàlà Melea mumu. Melea mùkkàlà Menna mumu. Menna mùkkàlà Mattatha mumu. Mattatha mùkkàlà Nathan mumu. Nathan mùkkàlà David mumu.
David mùkkàlà Jesse mumu. Jesse mùkkàlà Obed mumu. Obed mùkkàlà Boaz mumu. Boaz mùkkàlà Salmon mumu. Salmon mùkkàlà Nahshon mumu.
Nahshon mùkkàlà Amminadab mumu. Amminadab mùkkàlà Admin mumu. Admin mùkkàlà Arni mumu. Arni mùkkàlà Hezron mumu. Hezron mùkkàlà Perez mumu. Perez mùkkàlà Judah mumu.
Judah mùkkàlà Jacob mumu. Jacob mùkkàlà Isaac mumu. Isaac mùkkàlà Abraham mumu. Abraham mùkkàlà Terah mumu. Terah mùkkàlà Nahor mumu.
Nahor mùkkàlà Serug mumu. Serug mùkkàlà Reu mumu. Reu mùkkàlà Peleg mumu. Peleg mùkkàlà Eber mumu. Eber mùkkàlà Shelah mumu.
Shelah mùkkàlà Cainan mumu. Cainan mùkkàlà Arphaxad mumu. Arphaxad mùkkàlà Shem mumu. Shem mùkkàlà Noah mumu. Noah mùkkàlà Lamech mumu.
Lamech mùkkàlà Methuselah mumu. Methuselah mùkkàlà Enoch mumu. Enoch mùkkàlà Jared mumu. Jared mùkkàlà Mahalaleel mumu. Mahalaleel mùkkàlà Kenan mumu.
Kenan mùkkàlà Enos mumu. Enos mùkkàlà Seth mumu. Seth mùkkàlà Adam mumu. Adam mùkkàlà Kaatù mumu.
Jesus Ittutok
wennappoppù màlà Jordan kapai Wakù Akkwalù ke tùwanùsse, molopai Wakù Akkwalù uya yalàppù wontaik yak.
Màlà motau Makui wechippù yamùipaiꞌche
pe wei kaichalà. Yàꞌlàlà napùppù ya pen màlà wei kaichalà. Màlàpàk iwan pe kulu iwechippù màlà iwenukassak yau.
Makui uya ipàk, “Kaatù Mumu pe ewechi yau, sà tàk wena toppe pùlomù pusak pe yekamakà tà,” teppù.
Jesus uya yeikuppù, “Kaatù Maimu yau iweꞌmenukasak man, ‘Kappon wemattok pùlomù pusak pàk neken kulu là pùla iwechi màlà [tùse tamùꞌnawolon Kaatù Maimu pàk],’ ” tukaik. {DEU 8:3}
Màlàyau Makui uya yalàppù kakàik molopai tewinanpa tamùꞌnawolon wolù yau itepulu pe, itepoi weꞌnàtok yekamappù ya ipàk.
“Sàlà yepulu pe weꞌnàtok ke elepa uya molopai tamùꞌnawàlà temamin ke weꞌnàtok ke. Tamùꞌnawàlà itùsak lùppù sàlà uyemyak molopai itùlù uya nàlà màlà ànùꞌlà unanùmù yemyak.
Tamùꞌnawàlà nen uchi sàlà wechi àponalok pe màlà uyapulàsak auya yau,” teppù ya ipàk.
Jesus uya yei kuppù, “Kaatù Maimu yau iweꞌmenu ka sak man ‘Itepulu Kaatù inamakà molopai yapulàkà, mùkkàlà neken ponalok pe eꞌwotokomakà!’ tesak man,” tukaik. {DEU 6:13}
Màlàyau Makui uya yalàppù Jerusalem pona, molopai kawon kulu Kaatù yùwùk ipu pona itùlùppù ya. Molopai ipàk, “Kaatù Mumu pe ewechi yau, epukakà sàlà motapai,” teppù ya.
“Masapùla Kaatù Maimu yau iweꞌmenukasak man, ‘Kaatù uya Inchelù yamùk pàk yekama màlà wakù pe amainanpa toppe tok uya.’
‘Tok uya ayaꞌchi màlà temyatù kon ke atta wànà auya tàk pona tukaik,’ tawon,” teppù Makui uya. {PSA 91:1, 12}
Jesus uya yeikuppù, “Kaatù Maimu màlà, ‘Itepulu Kaatù kùttùlùi ittuntok yak,’ tawon,” tukaik. {DEU 6:16}
Tamùꞌnawàlà Jesus yamùipa pàk tùwechi yenukaꞌnùssak tùuya yau, Makui uya inàmàppù tùulon yattai tukka là tùuyàttoppe.
Jesus Uya Tùwotokoyi Piyattà Galilee Po
Jesus wennappoppù Galilee pona molopai Wakù Akkwalù meluntàlù wechippù yaꞌlà màlà. Itekale usetappù màlà pata yamùk Galilee yawolon kon yawàlà.
Kappon yamùk yenupappù ya màlà tok wepilittok itak tau molopai tamùꞌnawolon kon uya yapulàppù màlà.
Jesus Nulunpappù Nazareth Po
Jesus utàppù màlà Nazareth pona, temokkappù lùppù yak. Molopai Wàlàkkaꞌnàtok yattai iitàppù màlà wepiliꞌnàtok itak tak tùwessek kasa. Iweꞌwuluukappù màlà Kaatù Maimu yekamase kaleta yapai.
Molopai Kaatù Maimu yenpoikanài Isaiah itesek, kaletayi tùlùppù màlà itemyak. Yakkokappù ya molopai Kaatù Maimu yau iweꞌmenukasak lùppù yepoloppù ya màlà.
Itepulu Kaatù uya tùponalok kon kappon yamùk pùikattàtok yattai yekama toppe uya!” {ISA 61:1-2}
Kaleta yakkoloppù ya molopai innappoppù ya itùnàippù itepulu yemyak molopai iweleutappù. Tamùꞌnawolon kon kappon yamùk, wepiliꞌnàtok itak tawon kon wechippù itenupàkà.
Tok yelupa pàk iwepyattàppù “Sàlàpe sàlà Kaatù Maimu nekkuppàssan ailon pe iwekkupù màlà teppù kasa, metapàssatàik,” tukaik.
Molopai tamùꞌnawolon kon uselupappù màlà wakù pe ipàk. Molopai tok usenumenkappù wakù mayin iichelupappù lùppù pàk. Tok uya, “Joseph mumu pen ken naꞌ mùkkàlà?” teppù.
Tok pàk, “Tùttuyaik yeka masak lùppù yekama auyaꞌnokon upàk, ‘Ipittànài, echipittàkà. Màlà yamùk Capernaum po ikupù auya tukaik ina netappù lùppù ikukkà apatassek yau,’ te auyaꞌnokon.
“Ailon kulu sàlà ànùꞌlà Kaatù Maimu yenpoikanài mùkkàlà tanùnsen pen ipatassek yau.
Kùyetatàk kon, ailon pe iwechi màlà. Tukke itayappù iweliꞌchak kon wechippù màlà Israel po Elijah yattai, konok pùla iwechippù
½ pe kiliꞌchimoꞌchi molopai eke pe iwan wechippù màlà tamùꞌnawolon pata yawàlà.
Tùse Elijah yeunokoppù pen màlà tok piyak tùse itayappù iweliꞌchak lùppù pata Zarephath pon piyak neken, pata Sidon yawon pon piyak.
Molopai tukke àsà kulu pippà yepalan pokon kon wechippù màlà Israel po Elisha yattai, tùse tok wennappù wakù pe pen màlà, tùse Naaman neken Syria pon,” teppù Jesus uya tok pàk.
Tamùꞌnawolon kon kappon yamùk wepiliꞌnàtok itak tawon kon weꞌnaikasak wechippù màlà sàlà yetasak tùuyaꞌnokon yau.
Molopai tok weꞌwuluukappù. Tok uya Jesus yenpakkappù pata yapai. Molopai tok uya yalàppù wùk nakattak, tùpata kon yapon pona, yenuꞌma toppe tùuyaꞌnokon wùk poi.
Tùse tukkan kon kùlottawà iitàppù.
Kàyik Àli Akkwalù Yen
Jesus utàppù pata Galilee pon Capernaum pona, kappon yamùk yenupappù ya màlà molo Wàlàkkaꞌnàtok yattai.
Tok usenumenkappù màlà enupantok ya yeselu pàk, masapùla imaimu wechi apàikkek pe pàk.
Kàyik wechippù màlà molo wepiliꞌnàtok itak tau àli akkwalù yen. Iwentaimeppù eke pe.
“Yàꞌlà pe ina wechi iꞌche messan, Jesus Nazareth pon? Ina mattanùsse naꞌ àuyàssak màlà? Eyittuyan iulà, àmàlà mùkkàlà wakù Kaatù winàpaino!” tukaik.
Jesus uya meluntà pe àli akkwalù pàk, “Eppana ekkà, molopai epakkakà mùkkàlà kàyik yapai!” teppù. Àli akkwalù uya kàyik yenuꞌmappù tok yemlotopo molopai iwepakkappù yapai tùmattanùsse pùla.
Tamùꞌnawolon kon usenumenkappù màlà. Molopai tok uya tùtonpa kon pàk, “Yàꞌlà yekkwa ken sàlà usenupantok? Meluntà pe molopai apàikkek pe ku pùsàlà kàyik àli akkwalù wepakka toppe nekamayaik, molopai nepakkayaik!” teppù.
Molopai Jesus yekale utàppù màlà tamùꞌnawolon màlà pata yawàlà.
Jesus Uya Tukkan Kon Kappon Yamùk Ipittà
uya wepiliꞌnàtok itak nàmàppù molopai iitàppù Simon yùwùk tak. Simon yewoppù wàkkàmiꞌmasak wechippù ipla kulu eꞌnek pe molopai Jesus yekamappoppù tok uya ipùikattà toppe ya.
Màlàpàk iwepeimappù itepoi itekkwek piyau molopai iwàkkàmiꞌmatok pàk, “Wa là àmolonkakkà,” teppù ya meluntà pe. Màlàyau iwàkkàmiꞌmakapùppù molopai màlà pe là iwàꞌmùssakkappù tok yeipattàse.
Wei wewomù yattai, kappon yamùk uya tamùꞌnawàlà eꞌnek ton tùpataloꞌnan itepalan ton nepùppù Jesus piyak. Temyatù tùlùppù ya tewin pàk tok pona molopai tok ipittàppù ya.
Àli ton nàlà akkwalù yamùk wepakkappù tukkan kon kappon yamùk yapai, tùwentaimepàtù kon pe, “Kaatù Mumu àmàlà!” tukaik. Jesus uya tok yàulàmappù àsà pe molopai tok uselupa toppe ikupùppù ya pen. Masapùla Christ pe tùwechi ittu tok uya pàk.
Jesus Uya Itekale Yekama Judea Po
kulu Jesus utàppù tùkkenan pata yak. Kappon yamùk uya iwappù molopai yeposak tùuyaꞌnokon yau tok wechippù yeleutanùpùiꞌche tiwinàpaiꞌnokon iità tukaik.
Tùse tok pàk, “Wakù Itekale, Kaatù wettok Itepulu pe yekale yekama uya nàlà màlà tùulon kon pata yamùk yau. Masapùla màlà kusse màlà Kaatù uya uyeunossak,” teppù Jesus uya.
Wapiyalok Kon Jesus Nenupa Ton
wei yattai Jesus wechippù satik pe tuna Gennesaret yena po, kappon yamùk wepilipùppù mei pùla ipyak Kaatù Maimu yetase.
Asaꞌlà kanau yamùk yeneppù ya tuna yena po, molok yaꞌchinnan uya inànsak tùpunwe kon kukase.
Jesus wenukuppù kanau yakon yak. Simon kanwa pe iwechippù molopai Jesus uya yekamappoppù kanau chitokka toppe ya miyaiwa tuna kak. Jesus wechippù kanau yau chichiu pe molopai kappon yamùk yenupappù ya.
Tùuselupakapù tùpo, Simon pàk, “Kanau ichitokkakà miya ikupai lùiwa tuna kak, molopai àpunwe kon yeulankatàk kon tuna kak molok yaꞌchi toppe ya,” teppù ya.
“Uyepulu, saꞌman pe ina neꞌwotokomai ewalupàttawà molopai ànùꞌlà yaꞌchi ina uya pùn. Tùse wate là auya pàk punwe yamùk yeulanka uya sàlà,” tukaik Simon uya yeikuppù.
Tok uya punwe yamùk yenuꞌmappù tuna kak molopai tukke kulu molok yamùk yaꞌchippù tok uya, màlà uya tok punweyi kalakappù.
Màlàpàk tok uya tùtonpa kon yamùk, tùulon kanau yawon kon kàꞌmappù tok uyàttoppe tùpùikattàseꞌnokon. Tok uyàpùppù molopai asaklàma kanau yamùk yanùkkappù tok uya, tok useulankaiwappù nen uchi.
Iwekkussak lùppù yensak tùuya yau, Simon Peter wenappù teseꞌmuyok Jesus yemlotopo molopai, “Itàkà uwinàpai Uyepulu, masapùla iulà mùkkàlà àli umakuyi yawon!” teppù ya.
Mùkkàlà molopai tamùꞌnawàlà itonpa yamùk usenumenkappù kulu màlà tukke molok yamùk yaꞌchichak tùuyaꞌnokon pàk.
Wa nàlà mùkyamlo wechippù màlà, James molopai John tawonnan Zebedee munkà yamùk. Simon wechiyakonnon pe tok wechippù. Jesus uya Simon pàk, “Kettalipatàu! Sàlà motapai kappon yamùk neꞌnài nan pe ewechi kon màlà uponalok pe, kappon yamùk uya molok yaꞌchi kasa,” teppù.
Tok uya kanau yamùk pàlàkappù tuna yena pona molopai tamùꞌnawolon nàmàppù tok uya molopai Jesus yaꞌlà tok utàppù.
Àsà Kulu Ipippà Uchipittà
nà pata yau Jesus wechi yau kàyik àsà kulu pippà yepalan pokon uyàpùppù. Yensak tùuya yau iwàpàppù tenpata yok itemlotopo molopai ipawanattàppù ya, “Uyepulu, uyipittàpai ewechi yau, uyipittà auya!” tukaik.
Jesus uya temyatù yenkappù molopai yappàtùppù ya, “Eyipittàpai wessaik, echipittàkà,” teiꞌma. Màlà yattai là àsà kulu ipippà uchipittàppù.
Jesus uya ipàk, “Ànùꞌlà pàk sàlà kùsekamai tùse itàkà tossalà paatele piyak eyentoppe
ya. Molopai tùtùsen mùtùlùik Moses uya wateppù kasa tok pàk euchipittàsak yekama pe,” teppù.
Màlà yentak Jesus yekale usetappù mailà eke peiwa molopai ilinà pe kappon yamùk uyàpùppù yetase, molopai echipittàse tepalan kon winàpai.
Tùse iitàpàtùppù tùkkenan pata yak àpùlemase.
Jesus Uya Iitokkassak Kàyik Ipittà
wei yattai Jesus wechi enupan pàk tùse, Pharisee yamùk molopai Law pàk enupannan wechippù chichiu pe mei kulu pùla, tamùꞌnawolon pata Galilee molopai Judea tawon yailàpai iyàssak kon, molopai Jerusalem poi iyàssak kon. Itepulu meluntàlù wechippù molo Jesus piyau eꞌnek ton ipittà toppe ya.
Tùulon kon kàyik yamùk uyàpùppù molopai tok uya iitokkassak kàyik nepùppù itekkwek po, molopai tok wechippù yalàiꞌche tapùi tak Jesus yemlotopona inonkase.
Tok uya tapùi tak yewonnùpù pùla iwechippù màlà masapùla ilinà pe kappon yamùk wechi pàk. Màlàpàk tok uya yalàppù tapùi ipu pona. Tok uya itonpa pe ikankappù molopai màlà yai tok uya inuttàppù itekkwek po tukkan kon yakletak Jesus yemlotopona.
Eke pe ailon tetok tok uya wechi yensak tùuya yau, Jesus uya kàyik pàk, “Amakuyi pàk usentuppansak man utonpa,” teppù.
Law pàk enupannan molopai Pharisee yamùk tawonnan wepyattàppù tùuselupa kon pàk tiyiwalàꞌnokon. “Ànùk ken uchi pùsàlà kàyik, Kaatù pàk àli pe nùselupayaiꞌnùk tùweꞌnamaik pùla sàlà kasa? Ànùꞌlà tùusentuppasen wemakuimansak pàk pùn, tùse Kaatù neken!” tukaik.
Jesus uya tok usenumenkatok ittuppù màlà molopai tok pàk, “Yàꞌlà pe iwechi pàk sàlà kasa eusenumenka kon màlà eyewan kon yau?” teppù ya.
“Saꞌman pe maꞌle naꞌ, ‘Amakuyi pàk usentuppansak man,’ te nai, wapùla kaꞌ, ‘Àꞌmùssakkakà molopai asakà,’ te lù?
Tùse yekama uya màlà àpàkùꞌnokon Kàyik Mumu wechi, sàlà non po wemakuimansak pàk usentuppantok yapàikketù yesak pe,” teppù ya. Màlàpàk iitokkassak kappon pàk, “Tekamayaik àpàk, ‘Eꞌwuluukakà, ekkwek yanùnkà molopai emeikkà,’ ” teppù ya.
Màlà yattai kàyik weꞌwuluukappù tok yemlotopo, tekkwek yanùmùppù ya molopai iwemeikuppù Kaatù yapulà pe.
Jesus Uya Levi Kàꞌma
tùpo, Jesus utàppù polopona molopai kàyik Levi itesek yeneppù ya chichiu pe tùweꞌwotokomatok patassek yau. Levi wechippù màlà pùlayatta piliꞌnài pe. Jesus uya ipàk, “Uyaꞌlà, àikkà,” teppù.
Levi weꞌwuluu kappù, tamùꞌnawolon nàmàppù ya molopai Jesus yaꞌlà iitàppù.
eke utaꞌlettàntok konekappù ya tùwùk tau Jesus ponalok pe, molopai tukke pùlayatta piliꞌnài nan wechippù màlà molo, molopai tùulon kon kappon yamùk wechippù màlà chichiu pe ipokonpe.
Tùse Pharisee yamùk molopai tok tonpa yamùk Law pàk enupannan usàulàmappù Jesus nenupa ton pàk. “Yàꞌlà pe iwechi pàk autaꞌlettà kon molopai àwuku kon inchi auyaꞌnokon màlà pùlayatta piliꞌnài nan pokonpe molopai àli ton pokonpe?” tukaik.
Jesus uya tok maimu yeikuppù, “Kappon yamùk eꞌnek ton pen mùkyamlo ipittànài iꞌche tùwessan pen, tùse eꞌnek ton neken,” tukaik.
“Wakù ton nà kappon yamùk kàꞌmase uyàssak pen sàlà, tùse àli ton làkku welattà toppe tùmakuyi kon winàpai,” tukaik.
Tùutaꞌlettàik Pùla Weꞌnàtok Pàk Ekamappontok
uya Jesus pàk, “John nenupa ton mùkyamlo tùutaꞌlettàik pùla tùwessan echipalà molopai tùwàpùlemasan, molopai Pharisee yamùk nenupa ton mùkyamlo màlà lùppù kuꞌnài nan, tùse ayaꞌlon kon mùkyamlo tùutaꞌlettàsan molopai tinchisen inchinnan,” teppù.
Jesus uya yeikuppù, “Tùwemaliꞌmasan yattai ken naꞌ tok tonpa yamùk wechi tùutaꞌlettàik pùla tùwemaliꞌmasen umoine wechi molo tùpyauꞌnokon tùse pe mekamayatàu? Kane!
Tùse pata weyu uyàpù màlà tùwemaliꞌmasen umoine wemokkatok tok winàpai yattai. Màlàyau làichi tùutaꞌlettàik pùla tok wechi màlà,” tukaik.
Molopai panton yekamappù ya tok pàk. “Ànùꞌlà mùkkàlà emennak pon pùkkù lùppù kalakanài pen ipoippà pon paꞌchiꞌma toppe tùuya. Ikupù tùuya yau emennak kalaka ya màlà, emennak wechi màlà ipoippà kaichalà pùla imeluntàlù.
Molopai ànùꞌlà uya emennak wain yemaika penalok iten, kamo pippà konekasak yak pen màlà. Màlà kussak ya yau, emennak wain uya ten iꞌmo màlà, wain wekkwamù nen uchi màlà, molopai iten umattasak wechi màlà.
Kane! Emennak wain yemaika nen màlà emennak iten yak.
Molopai penalok wain inchi tùpo ànùꞌlà wechi emennak wain iꞌche pen màlà, màlàpàk ‘Penalok màlà wakùiwa,’ te ya,” teppù Jesus uya.
utàppù màlà paali yekkwanawà Wàlàkkaꞌnàtok yattai. Inenupa ton wepyattàppù itepelu pàika pàk, ichokossokoꞌmappù tok uya temyauꞌnokon molopai tok uya inapùppù.
Pharisee tonpa yamùk uya, “Yàꞌlà peichi iwechi pàk ina Law uya kùkkuttàu Wàlàkkaꞌnàtok yattai tetok kupù auyaꞌnokon màlà?” teppù.
Jesus uya tok yeikuppù, “Yennài nan pen ken naꞌ amyamlo David uya yàꞌlàlà kupùppù tùmàlà molopai
Wàlàkkaꞌnàtok Yattai Pàk Ekamappontok
taꞌlon kon kàyik yamùk wapàkkassak yau?
Iitàppù Kaatù yùwùk tak. Pùlomù pusak napùppù ya itùsak lùppù Kaatù yemyak. Molopai itùlùppù ya nàlà taꞌlon kon kàyik yamùk yemyak. Law yawàlà pùla ànùꞌlà uya inapù wechippù màlà, tùse paatele yamùk neken nùnapù pe iwechippù,” tukaik.
Molopai Jesus uya itonpattàppù, “Kàyik Mumu mùkkàlà Wàlàkkaꞌnàtok yattai Yepulu,” tukaik.
Kàyik Iwaipùtasak Itemyatù
wàlàkkaꞌnàtok weyu yattai Jesus utàppù Jew yamùk wepilittok itak tak molopai kappon yamùk yenupappù ya. Kàyik wechippù molo kamik pen itemyatù iwaipùtasak.
Tùulon kon Law pàk enupannan tonpa yamùk molopai Pharisee yamùk wechippù màlà iwalai pen kussan tukaik tùuselupatok kon Jesus winàkàik ittuiꞌche. Màlàpàk tok wechippù itenupàkà kulu ànùꞌlà ipittà ya wàlàkkaꞌnàtok weyu yattai yeneiꞌche.
Tùse Jesus uya tok usenumenkatok ittuppù màlà molopai kàyik iwaipùtasak itemyatù pàk, “Àꞌmùssakkakà molopai àikkà sàlà motak yakletak,” teppù. Kàyik wàꞌmùssakkappù molopai satik pe iwechippù molo.
Màlàyau Jesus uya tok pàk, “Eyekamappoyatàu iulà, yàꞌlà kupù ken wàlàkkaꞌnàtok yattai wechi màlà Law yawàlà? Wakù kupù kaꞌlù wapùla àli kupù? Kappon pùikattà wapùla imattanùpù?” teppù.
Tok yeneppù ya tùwoi molopai kàyik pàk, “Eyemyatù yenkakà,” teppù ya. Màlà kasa ikupùppù ya molopai itemyatù uchipittàppù.
Tùse tok wanùssak wechippù tùweꞌnaikatok kon ke. Tok uselupappù tiyiwalàꞌnokon yàꞌlàlà kupù tùuyaꞌnokon Jesus winàkàik pàk.
yattai Jesus utàppù wùk pona àpùlemase, iwàpùlemappù pata temakkwase.
Wei wepakkasak yau tùnenupa ton kàꞌmappù ya tùpyak molopai
pe tok yanùmùppù ya. Tok yesettàppù ya teunossan tukaik.
Simon, Peter pe nàlà inesettàppù molopai Andrew itonpa, James, John, Philip, Bartholomew,
Matthew, Thomas, James Alphaeus mumu, Simon Zealot tukaik tesassen,
Judas, James mumu, molopai Judas Iscariot, Jesus yeimippo woton.
Jesus Uya Enupantok Molopai Ipittàntok
wuttàppù tùnenupa ton pokonpe wùk poi, molopai satik pe iwechippù nomon po. Tukkan kon iwenaimannan wechippù molo. Molopai ilinà pe kulu kappon yamùk wechippù màlà molo tamùꞌnawàlà Judea
poino kon molopai Jerusalem poino kon, molopai palau yena pon Tyre molopai Sidon poino kon nà.
Tok uyàpùppù màlà Jesus yetase molopai echipittàse tepalan kon yapai. Mùkyamlo àli akkwalù yamùk naimelunpa ton uyàpùppù nàlà màlà molopai tok uchipittàppù.
Tamùꞌnawolon kon kappon yamùk wechippù yappàtùiꞌche màlà, masapùla meluntà wepakkapàtùppù màlà yapai molopai tok ipittàppù ya tamùꞌnawàlà.
Utauchinpantok Molopai Usewankonoꞌmantok
uya tùnenupa ton yeneppù màlà molopai, “Tùutauchinpasan amyamlo entuppak tùwessan. Kaatù wechi eyepulu kon pe màlà!
Tùutauchinpasan amyamlo napàkkassaiꞌnannùk sàlàpe, autaꞌlettà kon màlà tùwenukasse. Tùutauchinpasan amyamlo nùsewankonoꞌmayaiꞌnannùk sàlàpe, masapùla àwàklà kon màlà.
Tùutauchinpasan amyamlo kappon yamùk uya eyeyaꞌnoma kon yau, ànulunpa kon yau, àmottùnpa kon yau, molopai àli ton amyamlo te, Kàyik Mumu pàkànsau yau!
“Tùusanùnpàsse matauchinpatàik màlà wekkupù yau, masapùla eke eꞌmantok kupù man àponalok kon pe epùn po. Masapùla tok tamo yamùk uya màlà, màlà kupùppù Kaatù Maimu yenpoikannan winàkàik.
Tùse àsà àpoꞌnokon man, amyamlo temamin ke naiꞌnannùk, masapùla wakù pe talà ewemassak kon pàk!
Àsà àpoꞌnokon man, amyamlo wakù pe yewetù naiꞌnannùk sàlàpe, masapùla awapàkkapù kon màlà! Àsà àpoꞌnokon man, amyamlo nàklàyaiꞌnannùk sàlàpe. Masapùla eusewankonoꞌma kon màlà molopai akalawù kon.
Àsà pe iwechi màlà wakù pe tamùꞌnawolon kon uselupa àpàkùꞌnokon yau, masapùla tok tamo yamùk uselupappù màlà wakù pe ailon ton pen itekale yenpoikannan pàk,” teppù ya.
Eyeyaton Kon Iꞌnùnmatàk Kon
tekamayaik amyamlo uyetayaiꞌnannùk pàk. Eyeyaton kon iꞌnùnmatàk, wakù ikuttàk kon eyeyaꞌnomannan winàkàik.
Wakù ikuttàk kon apaꞌnùssaiꞌnannùk winàkàik molopai mùkyamlo àli pe atalumattànnan pona àpùlematàk.
Ànùꞌlà uya àwànà eyenpata yai yau,
tàwà ilatoi yai nàlà àwànài. Ànùꞌlà uya àpon kon yepoino pùloppon yalà yau, tàwà àpon kon yepoino nàlà yalài.
Ànùꞌlà yàꞌlàlà yennanài àpàkùꞌnokon mùlepatàik molopai ànùꞌlà uya emamin yasak yau kùsekamappotàu innappo toppe ya.
Kappon yamùk uya ewinàkàik ikupù iꞌche ewettok ikukkà tok winàkàik.
“Àꞌnùnmannan neken pùnùnma auyaꞌnokon yau, yàꞌlà ken wakù yepolo auyaꞌnokon? Àli kuꞌnài nan nà mùkyamlo tùꞌnùnmannan pùnùnmannan!
Molopai wakù kuꞌnài nan neken ewinàkàik winàkàik wakù kupù auyaꞌnokon yau, yàꞌlà ken wakù yepolo auyaꞌnokon? Àli ton nà mùkyamlo màlà kuꞌnài nan!
Molopai itesak pe ewettok kon tùlù auyaꞌnokon, mùkyamlo yentakanma ya pe neken ànùttu kon yemyak yau, yàꞌlà ken wakù yepolo auyaꞌnokon? Àli ton nà mùkyamlo itesak pe tùwettok kon tùnnan walùppù yentakanmatok yepotoppe tùuyaꞌnokon.
Tùusentuppaik ettàk kon, Kaatù Àkàipùnù kon wechi tùusentuppaik kasa làma,” teppù Jesus uya.
Tùulon Kon Yeselu Kùsentàu
kasa messaik kùkai tùulon pàk, molopai àpàk nàlà wate pen màlà. Ànùꞌlà kùttalumattài, Kaatù uya atalumattà pen màlà. Ànùꞌlà pàk mesentuppaik molopai Kaatù usentuppa màlà àpàk.
Ànùꞌlà ilepatàk molopai Kaatù uya elepa kon màlà, eke pe iwettùlùkkwa tepose yepolo auyaꞌnokon màlà eweꞌlepappù kon yentai, yaꞌchi auya yentai. Ànùꞌlà ponalok pe anapulà yapulà màlà Kaatù uya àponalok pe, walùppù,” teppù Jesus uya.
Molopai Jesus uya sàlà panton yekamappù, “Enpùn kappon uya tùulon enpùn yalà yentai iwechi màlà, yalà ya yau, asaklàma tok wepuka màlà non yakasak yak.
Tenupasen mùkkàlà tenupanài yentaino pen. Tùse mùkyamlo tamùꞌnawolon pàk yenupasak kon wechi màlà tenupanàippù kasa.
“Yàꞌlà pe ken iwechi pàk àtonpa kon yenu yawon pùlanka yamuluyi yennài nan amyamlo, eke pùlanka eyenu kon yawon yeneiꞌma pùla?
Atta ken uchi àtonpa kon pàk, ‘Utonpa, masa amulu tùmokkaiꞌche eyenu yapai,’ te auyaꞌnokon, eke pùlanka eyenu yawon tense pùla echiiꞌma? Tùwetapansan amyamlo! Pùlanka imokkakà eyenu yapai wapiya molopai nen uchi pùlanka yamuluyi àtonpa kon yenu yawon yene auyaꞌnokon màlà molopai imokka auyaꞌnokon,” teppù Jesus uya.
Yei Molopai Itepelu
nulànan yei màlà àli pen tepelu ke tùwepetasen molopai italumayippù yei màlà wakù pen tepelu ke tùwepetasen.
Tamùꞌnawolon yei màlà tùttusen itepelu winà, fig pàikannan pen amyamlo àmàꞌnà yek poi, wapùla chiꞌnak itek grape pàikannan pen amyamlo kalalaik yek poi.
Wakù kappon mùkkàlà wakù neꞌnài wakù tewan yawon kon yapai, molopai àli kappon mùkkàlà àli neꞌnài àli tewan yawon kon yapai, masapùla kappon mùta màlà tewan wanùssak ike naiꞌnùk pàk tùuselupasen,” teppù Jesus uya.
Asaꞌlon Kon Tapùi Yamùnnan
pe ken uchi iwechi pàk uyesatù auyaꞌnokon màlà, ‘Uyepulu, Uyepulu,’ tukaik unekama àpàkùꞌnokon kupùiꞌma pùla?
Ànùꞌlà upyak tùuyàssen molopai umaimu yetanài molopai ikuꞌnài wechi yàꞌlà kasa là yekama uya màlà àpàkùꞌnokon.
Tapùi yamùnàippù iꞌnak takase molopai yapon tùnàippù tàk pona kasa iwechi màlà. Tunaꞌma uyàpùppù molopai tapùi wànàppù ya tùse yaloꞌmappù ya pen, masapùla wakù pe kulu meluntà pe iwettoppe yamùsak pàk.
Tùse mùkkàlà umaimu yetanài molopai ikuꞌnài pen wechi màlà tapùi yamùnàippù yapon woton tùnonkaik pùla kasa. Tunaꞌma uya tapùi wàsak yau asseꞌne kulu iwàpàppù. Àsà pe kulu iwàpàppù màlà!” teppù Jesus uya.
Jesus Uya Soicha Yamùk Yesak Yapyoto Ipittà
sàlà yamùk yekama tùuya kappon yamùk pàk yenukaꞌnùssak tùuya yau, Jesus utàppù Capernaum pona.
Molonnà Soicha yamùk yesak yapyoto tùwakùli pe kulu itepotolù nùkupù wechippù eꞌnek pe, iwelikù piyau.
Jesus yekale yetasak tùuya yau, Soicha yamùk yesak uya tùnamasan Jew yamùk tonpa yamùk yeunokoppù Jesus yekamappose tapyoto ipittàse iyàttoppe.
Tok uyàpùppù Jesus piyak molopai tok uya ipawanattàppù tùusekaꞌnonkaik, “Pùsàlà kàyik ànpùikattà yek pe kulu man.
Masapùla ina tonpa yamùk kuꞌnài mùkkàlà tùꞌnùn pe, molopai ina wepilittok itak woton yamùppù ya màlà,” tukaik.
Màlàyau Jesus utàppù tok yaꞌlà. Mei pùla là tapùi pàk iwechippù màlà. Màlà yattai soicha yamùk yesak uya tùwechiyakonnon yeunokoppù yelupase suwa tukaik “Uyepulu, kataimelunpai kulu là. Itùwùk tak àuyàpù yeselùkek pùla wessaik.
Màlàpàk apyak tùuyàssen yek pe pùla uchittuyaik. Eselupakà neken nà uyapyoto wenna toppe.
Iulà nàlà mùkkàlà eke ton
itepulu yamùk yoꞌno iwettoppe itùsak lùppù, molopai soicha yamùk molo man uyoꞌnon kon. Pùsà yapyontànài iulà, ‘Itàkà,’ tukaik, molopai tùutàsen. Mùklà pàk, ‘Àikkà!’ tawon, molopai tùuyàssen. Uyapyoto pàk, ‘Sàlà ikukkà!’ tawon iulà, molopai ikuꞌnài mùkkàlà.”
Jesus usenumenkasak kulu wechippù màlà sàlà yetasak tùuya yau. Iwelattàppù molopai ilinà kappon yamùk tùwenaimannan pàk, “Tekamayaik àpàkùꞌnokon sàlà yekkwa eke là ailon tetok yensak uya pùla kulu man, Israel po là,” teppù ya.
Mayin yekamannan nùssan wennappoppù itepulu yùwùk tak molopai itapyoto yepoloppù tok uya pàliꞌyau.
pe Jesus utàppù pata Nain itesek pona, inenupa ton molopai tukkan kon kappon yamùk utàppù yaꞌlà.
Iwelepamù pata mùlatta winàkàik yau, kappon weliꞌchak yanài nan wepakkappù màlà. Mùkkàlà kàyik wechippù màlà tewinan, itayappù iweliꞌchak lùppù nossan mule. Tukkan kon kappon yamùk wechippù màlà nossan yaꞌlà.
Yensak tùuya yau Jesus usentuppappù màlà tewan yapai ipàk. Molopai ipàk “Kakalawùi!” teppù ya.
Màlàyau iitàppù molopai ekek yen yappàtùppù ya molopai yanài nan kàyik yamùk weleutappù. Jesus uya “Umoine! Eꞌwuluukakà, ukayaik àpàk!” teppù.
Kàyik weꞌwuluukappù molopai iichelupappù, molopai Jesus uya innappoppù ichan piyak.
Tamùꞌnawolon kon usenalippasak wechippù màlà molopai Kaatù yapulàppù tok uya. “Eke Kaatù Maimu yenpoikanài usenpoikasak man kùklottakùꞌnokon!” molopai, “Kaatù uyàssak man tùponalok kon kappon yamùk pùikattàse!” tukaik.
Sàlà Jesus yekale usetappù màlà tamùꞌnawàlà Judea yawàlà molopai iwoino kon pata yamùk yawàlà.
Jesus Molopai John Enpataukanài
nenupa ton uya ipàk sàlà yamùk yekamappù màlà. John uya asaꞌlà tok tonpa yamùk kàꞌmappù tùpyak.
Molopai tok yeunokoppù ya Itepulu Jesus piyak yekamappose, “Àmàlà ken naꞌ mùkkàlà iyàpù woton, wapùla kaꞌ ina uya tùulon màmuku màlà lù?” tukaik.
Jesus piyak tùuyàssak kon yau, “John Enpataukanài uya ina yeunossak sàlà eyekamappose, ‘Àmàlà naꞌ mùkkàlà iyàpù woton, wapùla kaꞌ ina uya tùulon màmuku màlà lù?’ tukaik,” teppù tok uya.
Màlà yattai làma tukkan kon kappon yamùk ipittàppù Jesus uya màlà tok yepalan yamùk winàpai, molopai àli ton akkwalù yamùk winàpai, molopai enpùnon uya yentok ke tok lepappù ya molopai tok uya pata yeneppù.
John maimu yekamannan yeikuppù Jesus uya, “Ennappotàk kon molopai eneneppù kon molopai enetappù kon mekamatàik John pàk. Enpùn nenyan, tùusasen pen nùsayan, àsà kulu pippà yepalan pokon kon uchipittàsak man,
panattàppan netayan, iweliꞌchak kon wuluukasak man, molopai wakù itekale yekama man entuppaꞌno kon pàk.
Tùutauchinpasen mùkkàlà upàk kasei tetok ya pùla naiꞌnùk,” tukaik yeikuppù ya.
John maimu yekamannan utà tùpo, Jesus wepyattàppù John pàk tùuselupa pàk, ilinà kappon yamùk pokonpe, “John piyak wontaik yak àutàsak kon yau, yàꞌlà yene ken auyaꞌnokon pàk enpen mettantàu? Wanak peimasak kaꞌ assetun uya lù? {MAL 3:1}
Màlà yense àutàsak pùla iwechi yau, yàꞌlà yense ken mùtàtantàu? Kappon wepontàsak kaꞌ wakù pon yak yense lù? Wakù pe tùwepontàsan màlà kasa molopai wakù pe tùwemassan mùkyamlo eke kin patassek yau tùwessan.
Yekamatàk kon upàk, yàꞌlà yene ken auya pàk enpen mettantàu? Kaatù Maimu yenpoikanài? Ewaik, àpàkùꞌnokon tekamayaik, Kaatù Maimu yenpoikanài yentaino nen mentantàu.
Masapùla John mùkkàlà Kaatù Maimu yau ipàk imenukasak lùppù, ‘Pùsàlàichi mùkkàlà umaimu yekamanài, yeunoko uya màlà awapiya eyeꞌma konekase àponalok pe,’ tukaik. {MAL 3:1}
Tekamayaik àpàkùꞌnokon, John mùkkàlà ànùꞌlà nossan wentuppù ike lùppù kappon yentaino. Tùse mùkkàlà elekkwà pe kulu naiꞌnùk Kaatù wettok itepulu pe yau wechi màlà mùkkàlà yentai,” tukaik.
Tamùꞌnawolon kon kappon yamùk molopai pùlayatta piliꞌnài nan uya yetappù màlà. Mùkyamlo uya Kaatù yeselu wechi ikasa ittuppù John nenpataukassan pe tùwechi kon pàk.
Tùse Pharisee yamùk molopai Law pàk enupannan uya Kaatù nùkupù tùponalok kon pe nulunpappù masapùla John nenpataukappù pe pùla tùwechi kon pàk.
“Yàꞌlà kasa ken sàlàpe naiꞌnannùk kappon yamùk wechi te uya pe mùttuyatàu? Yàꞌlà kasa ken tok nai?
Mule yamùk wechi chichiu pe makitti tau molopai tok wentaimepàtù tùtonpa kon pàk kasa tok man. ‘Manùnnà yelemu tàulùnpai ina àponalok kon pe, tùse amananù kon pùn! Ina nùselenpai usewankonoꞌman yelemu pàk tùse akalawù kon pùn!’ tukaik.
Masapùla John Enpataukanài uyàpùppù, pùlomù pusak napùppù ya pen molopai wain inchippù ya pen. Molopai ‘Àli akkwalù wechi màlà yau!’ teppù auyaꞌnokon.
Kàyik Mumu uyàpùppù, iitaꞌlettàppù molopai tùwuku inchippù ya, màlàpàk ‘Eke pe tùutaꞌlettàsen mùkkàlà molopai tùwetùnsen, pùlayatta piliꞌnài nan wechiyakon molopai àli kuꞌnài nan wechiyakon,’ teppù auyaꞌnokon.
Kaatù winàpaino ittutok màlà ailon pe tùusensen tamùꞌnawolon kon yanùnnài nan winà,” teppù Jesus uya.
                         
Jesus Wechi Simon Yùwùk Tau
Molo
nossan wechippù màlà pata yau àli pe tùwemassen, mùkkàlà uya Jesus utaꞌlettà Pharisee yùwùk tau yekale yetappù. Màlàpàk epekkek appoiꞌnan kalapa nepùppù ya iten yau.
Molopai satik pe iwechippù Jesus mùpoi winà itta piyau tùkalawù pàk. Molopai itta yaikuꞌmappù ya tenu palu ke. Yaꞌmunakkappù ya tùnsek ke molopai itta yamùk kismappù ya. Molopai appoiꞌnan kalapa mappù ya ipona.
Yensak tùuya yau Pharisee, Jesus kàꞌmanàippù uya tiyiwalà, “Pùsàlà wechi Kaatù Maimu yenpoikanài pe yau, ànùk pe pùsàlà tappàppàꞌnài nossan wechi ittuppù ya sàlà eppaino, yàꞌlà yekkwa là iwemattok pe iwechi!” teppù.
Jesus uselupappù, “Simon, unekama molo man àpàk,” tukaik. “Ewaik Enupanài, yekamakà,” teppù ya.
“Asaꞌlon kon kàyik yamùk wechippù molo, pùlayatta tùnài winàpai yekkwaꞌnài nan nùssan. Tewinan uya
pe chilùpa pun mokkasak wechippù molopai tùulon uya
pe imokkappù.
Asaklàma tok uya yeꞌmatok pùla iwechippù màlà. Wa iwechi pàk tok uya tùwoyi kon yeꞌma tukaik ikupùppù ya. Iꞌnai uya ken eke peiwa tùꞌnùn pe ikupù?” teppù Jesus uya.
“Eke pe iwoyi tùse usentuppaꞌnàppà ipàk lùppù uya iꞌnùnma màlà,” tukaik Simon uya yeikuppù. “Ikasa yeittok auya man,” teppù Jesus uya.
Màlàyau iwelattàppù nossan winàkàik, molopai Simon pàk, “Pùsàlà naꞌ nossan menyan?” teppù ya. “Apatassek yak uyàpùi molopai utta kukatok woton tuna ke ulepa auya pùn, tùse pùsàlà utta yaikkuꞌmai tenu palu ke molopai naꞌmunakkai tùnsek ke.
Ukisma auya pùn, tùse pùsàlà uya utta kismapàtù tùuya yeleutanùpù pùla man uyàpùppù motapai.
Kalapa ke uppai kalapaima auya pùn, tùse utta kalapaimasak ya man appoiꞌnan kalapa ke.
Tekamayaik àpàk eke uchiꞌnùnmantok nenpoikapàssaiꞌnùk nekamayan tukkan àli kuttok ya pàk usentuppansak. Ànùꞌlà mala là usentuppaꞌnàppà ipàk lùppù mùkkàlà mala là uchiꞌnùnmantok yenpoikanài,” teppù Jesus uya.
Màlàyau Jesus uya nossan pàk, “Amakuyi pàk usentuppansak man,” teppù.
Tùulon kon chichiu pe tùwessan kùyali yapon woi uya, “Ànùk ken uchi pùsàlà makuyi wannà pàk là tùusentuppasen?” teppù.
Tùse Jesus uya nossan pàk, “Ailon tetok auya uya àpùikattàsak man, eyewan wàlàkkattok yau itàkà,” teppù.
                         
Nossan Yamùk Jesus Yaꞌlà Iitàsak Kon
tùpo Jesus utàppù màlà pata yamùk eke ton molopai echikili ton nà yawàlà, wakù itekale Kaatù wettok itepulu pe yekale yekama pe.
pan kon inenupa ton utàppù màlà yaꞌlà.
Tùulon kon nossan yamùk iichipittàsak kon nùssan àli akkwalù yamùk winàpai molopai palan winàpai utàppù nàlà màlà yaꞌlà. Mary, Magdalene tukaik tesassen nàlà utàppù màlà.
pan kon àli akkwalù yamùk yenpakkappù yapai lùppù.
Joanna utàppù, Chuza, Herod patassek yau tùweꞌwotokomasan
yepulu noppù, Susanna molopai tukke tùulon kon utàppù. Pùsamlo nossan yamùk, Jesus molopai inenupa ton yamùk pùikattànnan nùssan tok yapluli pàk utàppù màlà yaꞌlà.
Umà Pànnài Pantomù
yamùk wechippù màlà tùuyàpù kon pàk pata yamùk yapai. Molopai tukke kappon yamùk wepiliꞌchak yau, Jesus uya sàlà panton yekamappù.
“Tùwàppànsen kàyik utàppù tùnpàmà pànse. Tùnpàmà soloka ya umà yau tùse, tùulon kon wessolokappù asantawà, iwasappàtùppù màlà molopai tolon yamùk uya inapùppù.
Tùulon kon wessolokappù tàk pon non pona molopai iwenutasak yau, iwaipùtappù màlà, masapùla non wechi aikku pe pùla pàk.
Molopai tùulon kon wessolokappù wakù non yak. Iwattappù molopai iwepetappù
peꞌne.” Molopai Jesus uya, “Yetatàk kon uchi tùpana ke ewechi kon yau!” teppù.
Panton Yekamatok Ipàkànsau
nenupa ton uya yàꞌlà te là panton uya pe iwechi yekamappoppù ipàk. uya yeikuppù, “Kaatù wettok itepulu pe yau tùttusen pen ittutok auya ke elepasak man. Tùse tùulon kon yelupa uya màlà panton yai, yeneiꞌma tok uya yene pùla iwettoppe molopai yetaiꞌma ittu tok uya pen,” tukaik. {ISA 6:9}
Jesus Uya Umà Pànnài Pantomù Nekama Yekama
màlà panton nekama. Tùpànsen màlà Kaatù Maimu. iwessolokasak lùppù asantawà uya yeka masak màlà, mùkyamlo Kaatù Maimu yetannan. Molopai màlà yattai là Makui uyàpù molopai itekale mokka ya tok yewan yapai, ailon te tok uya tukaik molopai tok wepùikattà tukaik.
Tàk pon non pona iwessolokasak lùppù uya yekamasak màlà, mùkyamlo itekale yetannan molopai yanùnnài nan tùutauchinpaik tùse ikala pùla tùwessan. Ailon tawonnan màpùkkù yak neken, molopai tùwelattàsan ailon winàpai ittuntok uyàssak yau.
Àmàꞌnàttak iwessolokasak lùppù uya yekamasak màlà, mùkyamlo Kaatù Maimu yetannan. Tùse teꞌma kon tawàlà tok utà yau wemaꞌnàtok pàk utaimelunpantok, temamin ke weꞌnàtok molopai sàlà motawon pàk utauchinpantok uya màlà yeulanka. Tok wepeta pen.
Tùse wakù non yak iwessolokasak lùppù uya yekamasak màlà,
mùkyamlo itekale yetannan wakù pe molopai ailon pe yanùnnài nan tewan kon yak molopai imainanpannan molopai tùwepetasan,” teppù Jesus uya.
Lanppu Pùsau Yoꞌnon
uya lanppu pottàsak tùuya waputtàsak pùsau ke pùla man wapùla weꞌnùnnà yapon yokkoik là inonkasak pùla. Tùse làkku inonka ya màlà satik pe yapon pona, kappon yamùk uya itakkwayi yentoppe tùwewomù kon yau.
Yàꞌlàlà yonansak lùppù mailà nepù màlà ayupona molopai yàꞌlàlà iwaputtàsak lùppù ittu màlà molopai inepù akkwa yak.
“Tùttuseichi ettàk kon yeta auyaꞌnokon yau. Masapùla ànùꞌlà yàꞌlàlà yesak lepa màlà eke peiwa, tùse ànùꞌlà ipla naiꞌnùk winàpai malalon nà itesak pe iwettok mokka màlà,” teppù Jesus uya.
Jesus Yan Molopai Yakonnon
yan molopai yakonnon uyàpùppù màlà ipyak, tùse ipyak tok utà yentai iwechippù màlà, masapùla ilinà pe kappon yamùk wechi pàk.
Jesus pàk kappon yamùk tonpa uya, “Asan molopai ayakonnon satik pe man polopo molopai eyenpai tok man,” teppù.
Jesus uya yeikuppù, “Usan molopai uyakonnon mùkyamlo Kaatù Maimu yetannan molopai ikuꞌnài nan,” tukaik.
Jesus Uya Meluntà Assetun Yeleutanùpù
wei yattai Jesus wenukuppù kanau yak tùnenupa ton pokonpe molopai tok pàk, “Tuna latoi pona uklàꞌnàpaiꞌnokon,” teppù ya. Màlàpàk tok wenukuppù kanau yak molopai tok wessalattàppù tùutà kon pàk.
Tok utà kanau yau tùse Jesus weꞌnùmùppù. Meluntà pe assetun utasseꞌnùmùppù tuna po molopai kanau yak tuna wewomùppù. Àsà yau tok wechippù.
Jesus nenupa ton uyàpùppù màlà ipyak molopai tok uya yenpakappù, “Itepulu, Itepulu! Unanàꞌnokon pe man!” teppù tok uya. Jesus weꞌwuluukappù molopai assetun molopai chipaꞌchipa tawon weleuta toppe yelupappù ya. Iweleutappù tamùꞌnawàlà tùtùi pe.
Màlàyau Jesus uya tok pàk, “Iꞌnai yailà ailon tetok auyaꞌnokon nai?” teppù. Tùse tok usenumenkasak kulu molopai tok wettalipasak wechippù, molopai tok uya tùtonpa kon pàk “Ànùk ken uchi pùsàlà kàyik? Assetun molopai chipaꞌchipa yelupanài molopai màlà yamùk wettok là imaimu yawàlà,” teppù.
Kàyik, Àli Akkwalù Yen Uchipittà
utàppù màlà kanau yau Gergesenes yawolon pata yak, Galilee latoi pon yak.
Jesus wuttà kanau yapai tuna yena pona yau kàyik àli akkwalù yen uya yepoloppù màlà, màlà pata yapai. Ipon pùla iwechippù màlà tachin pe, molopai tùwùk tau iwechippù pen, tùse uluwaik yamùk kùlottau iwemapùppù.
Jesus yensak tùuya yau iwentaimeppù eke pe, iwekkawaiꞌmappù Jesus yemlotopo molopai “Jesus, eke kulu tùnamasen Kaatù Mumu! Yàꞌlà pe wechi iꞌche messan? Apawanattàyan iulà, kùtalumattài tàwà!” teppù ya.
Masapùla Jesus uya àli akkwalù wepakka toppe yapai yapyontàsak pàk. Tukke itekkwa màlà yepopàtùppù ya, tùwaꞌchimanù ke lànen iwechi tùse, itemyatù molopai itta tawon yaulonpàssak chin ke tùse yattàpàtùppù ya, molopai àli akkwalù uya tekaꞌnonkaik yalàppù tùkkenan pata yak.
Jesus uya yekamappoppù, “Ànùk ken eyesek?” tukaik. “Uyesek màlà Legion,” tukaik yeikuppù ya, masapùla tukke àli akkwalù yamùk wewonsak wechippù yak.
Tukkan kon puuluku yamùk wechippù màlà mei pùla, tùutaꞌlettà kon pàk wùk lappolo. Àli akkwalù yamùk uya Jesus pawanattàppù tùutà tok kon pe puuluku yamùk yak. Màlàyau tok utà toppe ikupùppù ya.
Màlàyau nen uchi àli akkwalù yamùk wepakkappù kàyik yapai molopai tok utàppù puuluku yamùk yak. Tamùꞌnawàlà puuluku yamùk utàppù aitun pe takapi yai tuna kak molopai tok unalàppù.
Kappon yamùk puuluku yamùk mainanpannan uya màlà wekkupù yeneppù. Màlàyau tok utàppù aitun pe molopai tok uya yekamappù pata yawàlà molopai eke ton pata yamùk yawàlà.
Kappon yamùk utàppù màlà iwekkussak lùppù yense. Jesus piyak tok uyàpùppù molopai kàyik, àli akkwalù yamùk wepakkappù yapai lùppù yepoloppù tok uya chichiu pe Jesus pùta piyau. Iwepontàsak molopai wakù pe iichenumenkatok, molopai tamùꞌnawàlà tok wettalipappù màlà.
Mùkyamlo yennài nan nùssan uya kappon yamùk pàk yàꞌlà kasa là mùkkàlà kàyik uchipittàppù yekamappù.
Màlàyau tamùꞌnawolon kon kappon yamùk Gergesenes yawolon kon uya Jesus yekamappoppù iità toppe, masapùla tamùꞌnawàlà tok wettalipasak kulu wechippù màlà. Màlàpàk Jesus wenukuppù màlà kanau yak molopai pata nàmàppù ya.
Kàyik àli akkwalù yamùk wepakkappù yapai lùppù uya Jesus pawanattàppù màlà, “Ayaꞌlà kaꞌ utà lù?” tukaik. Tùse Jesus uya yeunokoppù,
“Ennappokà, emeikkà molopai Kaatù nùkupùppù àpàk yekamata,” teppù ya ipàk. Kàyik utàppù tamùꞌnawàlà pata yawàlà tùpàk Jesus nùkupùppù yekama pe.
                         
Nossan Jesus Pon Yappàꞌnàippù
wennapposak yau tukkan kon uya yanùmùppù tùutauchinpaik, masapùla tamùꞌnawàlà tok wechippù màlà imàmuku pàk.
Màlàyau kàyik Jairus itesek, Jew yamùk wepilittok itak yepulu uyàpùppù màlà. Iwettolùpattàppù Jesus pùta piyau molopai ipawanattàppù ya tùpata pona iità toppe.
Masapùla tewinan tenchi
yailoꞌnan ikiliꞌchimoꞌchiyi welikù pàk. Jesus utà tùse tukkan kon kappon yamùk wepilipùppù iwoi sà winàpaiꞌne.
Nossan wechippù màlà molo
pe kiliꞌchimoꞌchi tùwettalumattà pàk iwessak, mùn pàk. [Tamùꞌnawàlà tùpùlayattayi yuꞌmakkappù ya màlà ipittànnan yeꞌma pàk,] tùse ànùꞌlà uya ipittà pùla iwechippù.
Iyàpùppù màlà tukkan kon kappon yamùk kùlottau Jesus mùpoi winà molopai ipon yepi yappàtùppù ya molopai màlà pe là iimùntatok weleutappù tewinanpa.
Jesus uya tok yekamappoppù, “Ànùk uyappàtùi?” tukaik. Tamùꞌnawolon kon uya, “Iulà pen,” teppù. Molopai Peter uya, “Itepulu, kappon yamùk àwoi man molopai tok nùselemlussan àpona,” teppù.
Tùse Jesus uya, “Kappon uyappàtùi, tùttui masapùla meluntà nepakkai uyapai,” teppù.
Nossan uya tùttusak pe ittuppù. Màlàpàk iyàpùppù, tùplànàiꞌnùmùiꞌma molopai iwettolùpattàppù Jesus pùta piyau. Molo tamùꞌnawolon kon yemlotopo yàꞌlà pe là iwechi pàk yappàtùppù tùuya molopai asseꞌne màlà pe là tiuchipittàsak yekamappù ya.
Jesus uya wateppù ipàk, “Uyenchi, ailon tetok auya uya pàliꞌyau amasak man. Itàkà wàlàkkaꞌnàtok yau,” teppù.
Jesus uya wate tùse, itekale neꞌnài uyàpùppù Jew yamùk wepilittok itak yepulu yùwùk tapai. “Eyenchi nelippàssan. Enupanài nen uchi kùsaimelunpai,” teppù ya Jairus pàk.
Tùse Jesus uya yetappù molopai Jairus pàk, “Kettalipai. Ailon kakkà neken molopai pàliꞌyau iwena màlà,” teppù.
Tùwelepansak tapùi motak yau ànùꞌlà wewomù taꞌlà tukaik inulunpappù ya tùse Peter, James, John molopai mule kàipùnù, molopai ichan tawonnan neken yewonnùpùppù ya.
Tamùꞌnawolon kon molonkonnà kalawùppù màlà molopai tok usewankonoꞌmappù mule wenai. Jesus uya, “Kakalantàu, masapùla iweliꞌchak pen màlà tùse iweꞌnùnsak màlà!” teppù.
Tamùꞌnawàlà tok wàklàppù ipàk, masapùla iweliꞌchak pe ittu tùuyaꞌnokon pàk.
Tùse Jesus uya yaꞌchippù itemyatù pàk, “Eꞌwuluukakà mule!” teiꞌma.
Yakkwalù wennappoppù yak molopai iweꞌwuluukappù asseꞌne kulu. Molopai Jesus uya, “Iteipa ke ilepatàk kon,” teppù.
Ikàipùnù molopai ichan tawonnan usenumenkasak kulu wechippù màlà. Tùse Jesus uya, “Ànùꞌlà pàk sàlà iwekkussak lùppù kùsekamatàu,” teppù.
Jesus Uya
Pan Kon Taꞌlon Kon Yeunoko
uya
pan kon tùnenupa ton kàꞌmappù tamùkke. Molopai tok lepappù ya meluntà molopai apàikkek ke, tamùꞌnawàlà àli akkwalù yamùk yenpakka toppe tok uya molopai palan ipittà toppe tok uya.
Màlàyau tok yeunokoppù ya Itepulu pe Kaatù wettok yekamase molopai eꞌnek ton ipittàse.
Tok pàk, “Yàꞌlàlà kùsatàu àutà kon yau. Tekessen nà, paiki là, pùlayatta là, kùyali là, wapùla là asaꞌlà pon kùsatàu,” teppù ya.
“Ayanùnsak kon yau, màlà tapùi tau mettàik, màlà pata nàmà auyaꞌnokon ponalà.
Iꞌnailàlà kappon yamùk uya ayanùmù kon pùla iwechi yau, màlà pata mùnàntàik molopai non ippunuppù mùtuꞌmetàik atta kon poi tok pàk àsà kan tà te pe,” teppù Jesus uya.
Yaꞌlon kon utàppù màlà pata yamùk yawàlà wakù itekale yekama pe molopai kappon yamùk ipittà pe màttawàlà.
Herod Utaimelunpatok
pata yepulu, uya tamùꞌnawolon tùwekkussan yetappù. Iitaimelunpasak wechippù kulu sàlà pàk, masapùla kappon yamùk uya, “Enpataukanài John weꞌwuluukasak pàliꞌyau man,” tesak pàk.
Tùulon kon uya Elijah usenpoikasak man teppù. Tùulon kon uya Kaatù Maimu yenpoikanài tonpa penalok lùppù weꞌwuluukasak man, teppù.
Màlàpàk Herod uya, “John ippai yattà toppe ku ikupùppù uya. Tùse ànùk ken uchi pùsàlà kàyik sàlà kasaichi ipantomù tetayaiꞌnùk?” teppù. Molopai Jesus yeneiꞌche iwechippù.
Jesus Uya
Pan Kon Yewetù
kon wennappoppù màlà molopai tùnkupùppù kon yekamappù tok uya Jesus pàk. Tok yalàppù ya taꞌlà molopai tok utàppù tiyiwalàꞌnokon pata Bethsaida pona.
Yetasak tùuyaꞌnokon yau tukkan kon kappon yamùk uya iwenaimappù. Tok yanùmùppù ya tùutauchinpaik. Tok yelupappù ya Kaatù wettok itepulu pe pàk molopai mùkyamlo tipittà kon iꞌche tùwessan ipittàppù ya.
Koꞌmanpe kulu
pan kon inenupa ton uyàpùppù ipyak. Molopai, “Kappon yamùk yeunokkà meyon kon pen pata yamùk yak tok utà toppe teipa kon yepose molopai tùweꞌnùntok kon patassek woton. Masapùla sàlà pata màlà tùkkenan,” teppù tok uya.
Tùse Jesus uya tok pàk, “Amyamlo pe tok yewettàk kon,” teppù. “Mùyak etoikenan neken pùlomù pusak molopai asaꞌlon kon molok yamùk tawon neken ina piyau man. Kùyali yeꞌmase naꞌ ina utà pen
pùsamo tukkan kon kappon yamùk ponalok pe?” teppù inenupa ton uya.
Kàyik yamùk wechippù màlà
yailàꞌne molo. Jesus uya tùnenupa ton pàk, “Kappon yamùk weleuta toppe ikuttàk kon tamùkke
peꞌne,” teppù.
Inenupa ton uya ikupùppù molopai tamùꞌnawolon kon yeleutanùpùppù tok uya.
Jesus uya mùyak etoikenan pùlomù pusak molopai asaꞌlon kon molok yamùk tawon yanùmùppù molopai tenu tùlùppù ya epùn winàkàik. Tenki teppù ya Kaatù pàk màlà yamùk pàk molopai ipilipàtùppù ya. Molopai itùlùppù ya tùnenupa ton yemyak tok uya yekantoppe kappon yamùk yemyak.
Tamùꞌnawàlà tok utaꞌlettàppù màlà tùwenukasse. Molopai Jesus nenupa ton uya
pe waliꞌcha yamùk lùmà yak iwàꞌnànsak lùppù yanukuppù.
Peter Uya “Àmàlà Mùkkàlà Christ” Te
“Tùulon kon John Enpataukanài tawonnan àpàk. Tùulon kon Elijah tawonnan, tùulon kon Kaatù Maimu yenpoikannan tonpa penalok lùppù wennappokasak tawonnan,” tukaik tok uya yeikuppù.
“Amyamlo nen? Ànùk mùkayatàu nen upàk?” tukaik tok yekamappoppù ya. Peter uya yeikuppù, “Kaatù winàpaino nen àmàlà Christ,” tukaik.
Màlàyau meluntà pe, “Ànùꞌlà pàk sàlà kùsekamatàu,” teppù ya.
Jesus Uselupa Tùwelittok Pàk
Mumu wettalumattà màlà eke pe, molopai eke ton tùnamasan, Paatele yamùk yepulu ton molopai Law pàk enupannan uya inulunpa màlà. Iwànà màlà molopai iweꞌwuluuka màlà icholùwano wei yattai,” teppù ya.
Màlàyau tamùꞌnawolon kon pàk, “Ànùꞌlà wechi uyaꞌlà àippai yau tàwà neꞌnonkai molopai tùpulusukù yanùmùi wei kaichalà molopai uyaꞌlà nùyàpùi.
Masapùla mùkkàlà kappon takkwalù pùnùnmanài uya ilaꞌchima màlà, tùse mùkkàlà takkwalù laꞌchimanài upàkànsau uya ipùikattà màlà.
Yàꞌlà ken wakù yepolo kappon uya tamùꞌnawàlà wolù yesak pe tùwechi winà, tùweꞌlaꞌchimasak echiiꞌma.
Ànùꞌlà kappon wekkuliꞌmasak upàk molopai umaimu pàk yau, Kàyik Mumu wekkuliꞌma nàlà màlà ipàk, tak kwayi, tùkàipùnù yak kwayi molopai Inchelù yamùk yak kwayi tawon yau tùuyàssak yattai.
Ailon kulu sàlà, tùulon kon talà man Kaatù wettok itepulu pe yene tùuyaꞌnokon ponalà tùwelikù woton kon pen, ukayaik àpàkùꞌnokon,” teppù Jesus uya.
Jesus Wemyakanmatok
pe wei tùpo sàlà yamùk pàk tùuselupa tùpo, Jesus uya Peter, John molopai James tawonnan yalàppù taꞌlà. Iitàppù àpùlemase wùk pona.
Iwàpùlema tùse itenpata wemyakanmappù màlà molopai ipon wenappù aimuꞌne akkwa pe, liuliu pe.
Màlàyau asseꞌne asaꞌlon kon kappon yamùk uselupappù màlà ipokonpe. Moses molopai Elijah tawonnan pe tok wechippù,
Tok usenpoikappù màlà akkwa yau, molopai tok uselupappù Jesus pokonpe iitàtok pàk, Jerusalem po tùwekkupù woton.
Peter molopai itonpa yamùk wechippù màlà eweꞌnùnpai kulu. Tùse tùupakasak kon yau, Jesus yakkwayi yeneppù tok uya molopai asaꞌlà kàyik yamùk, ipyau satik pe.
Kàyik yamùk uya Jesus nàmà tùse, Peter uya ipàk, “Enupanài, wakù pe man talà weꞌnàꞌnokon. Àsolùwau tapùi yamùpaiꞌnokon man, tewin àponalok pe, tewin Moses ponalok pe molopai tewin Elijah ponalok pe,” teppù. Yàꞌlà te kulu là tùuya ittuppù ya pen màlà.
Iichelupa lùppù tùse katupluk wekkwamùppù molopai tok waputtàppù ya takkwalùppù ke. Molopai Jesus nenupa ton wettalipasak wechippù màlà katupluk uyàssak tepoiꞌnokon yau.
Mayin uya katupluk yau, “Pùsàlà mùkkàlà Umu, unanùmùppù, yetatàk kon,” teppù màlà.
Mayin wàttùꞌnàsak yau, molo Jesus wechippù màlà tewincha. Inenupa ton wechippù màlà eppana molopai ànùꞌlà pàk tùneneppù kon yekamappù tok uya pen màlà, màlà yattai.
Àli Akkwalù Yen Walawok Uchipittà
yau tok wuttàsak wùk poi yau, tukkan kon kappon yamùk uya Jesus yepoloppù.
Kàyik wentaimeppù tukkan kon kùlottapai, “Enupanài, apawanattàyan iulà. Umu yenkà, tewinan kulu mùkkàlà umle!
Àli akkwalù mùkkàlà yeponài tùntaimese molopai yenuꞌmanài iichaꞌmanta toppe, màlàyau tùwetaklonpitasen. Màlà kasa imattanùpù pàk man mala là inonka ya pùla!
Enenupa ton tùpawanattài yenpakka toppe tok uya, tùse tok uya yenpakka pùn. Tok yentaikasak ya man,” teppù ya.
Jesus uya yeikuppù, “Ailon tetok auyaꞌnokon pùla man, molopai ikasa pùla messatàik amyamlo kappon yamùk! Yàꞌlà pàkàlà là ken uchi apyauꞌnokon wechi sàlà? Yàꞌlà pàkàlà là wa ewechi kon pàlika uya?” tukaik. Màlàyau, “Àmu inekkà sà motak,” teppù ya.
Walawok muleppù uyàpù tùse, àli akkwalù uya ikawaiꞌmappù non pona, iichaꞌmantappù. Tùse Jesus uya àli akkwalù yapyontàppù iwepakka toppe. Walawok muleppù ipittàppù ya molopai innappoppù ya ikàipùnù piyak.
Tamùꞌnawolon kon kappon yamùk usenumenkasak wechippù màlà Kaatù meluntàlù pàk.
Kappon yamùk wechippù màlà tùusenu men ka kon pàk lùppù tamùꞌnawolon Jesus nùkupù pàk, tùnenupa ton pàk suwa tesak ya yau,
Tùse yàꞌlà pàk là sàlà uya wate ittuppù tok uya pen màlà. Yonansak wechippù màlà tok winàpai tok uya ittu tukaik. Molopai tok usenalippappù màlà pàk enekamappopai pùla.
Ànùk Làkku Ken Eke Kulu
wessepoloppù màlà Jesus nenupa ton kùlottau, iꞌnai wechi eke pe kulu tùklottauꞌnokon, tawon pàk.
Jesus uya tok usenumenkatok ittuppù màlà. Màlàpàk mule yanùmùppù ya molopai iꞌmùssakkappù ya tùpyau.
Molopai tok pàk, “Kappon uyesek yau pùsàlà mule yanùnnài uya uyanùmù màlà. Molopai ànùꞌlà uyanùnnài uya nàlà uyeunoꞌnàippù yanùmù màlà. Masapùla mùkkàlà elekkwà kulu àklottauꞌnokon naiꞌnùk wechi màlà eke pe kulu,” teppù ya tok pàk.
John uya, “Itepulu, kàyik yentai ina, àli akkwalù yamùk yenpakka ya eyesek yau. Ina kan iweleuta toppe nekamatai, masapùla kùtonpa kon pe pùla iwechi pàk,” teppù.
“Kùseleutanùttàu masapùla àpokonoma ya pùla naiꞌnùk mùkkàlà àponalok,” teppù Jesus uya.
Samaria Pon Kon Uya Jesus Nulunpa
pùla Jesus yanùntok epùn pona weyu wechi pàk, iichenumenkappù iwessalattàppù nen uchi teꞌmatawà Jerusalem pona tùutà pàk.
Tùmaimu yekamannan yeunokoppù ya màlà tùwapiya. Màlàyau tok utàppù Samaria pon pata yak tamùꞌnawolon konekase iponalok pe.
Tùse kappon yamùk molonkonnà uya yanùmù pùla iwechippù, masapùla tok uya ittuppù màlà Jerusalem pona iità.
Jesus nenupa ton James molopai John tawonnan uya yensak tùuyaꞌnokon yau, “Itepulu, apok kàꞌma naꞌ ina uya epùn poi iꞌche messan, [Elijah wechippù kasa,] tok mattanùttoppe ya?” teppù.
Jesus welattàppù tok winàkàik molopai tok yàulàmappù ya.
Molopai tok utàppù tùulon pata yak.
Jesus Yaꞌlon Pe Wechi Tawonnan
kon tawà tok utà tùse kàyik uya Jesus pàk, “Ayaꞌlà utà màlà iꞌnai yailà là àutà yau,” teppù.
Jesus uya ipàk, “Maikan yamùk mùkyamlo teuta kenan kon molopai tolon yamùk mùkyamlo tùpon kenan kon, tùse Kàyik Mumu mùkkàlà iwàlàkkattok patassek pùn,” teppù.
Jesus uya tùulon kàyik pàk, “Uyaꞌlà àikkà,” teppù. Tùse kàyik uya, “Itepulu, masa
wapiya utàiꞌche ukàipùnù wuꞌnattàse,” teppù.
Jesus uya yeikuppù, “Tàwà iweliꞌchak kon tàkàpù kon wuꞌnattài. Itàkà molopai Kaatù wettok itepulu pe yekamata,” tukaik yeikuppù ya.
Tùulon kàyik uya, “Ayaꞌlà nen utà, Uyepulu, tùse masa wapiya utàyaik ukataiꞌche utonpa yamùk pàk,” teppù.
Jesus uya yeikuppù, “Ànùꞌlà umà yaka pàk iwepyattàsak lùppù molopai tùwelattàpàssen teꞌmappùtak wechi màlà tapulàsen yek pe pùla Kaatù wettok itepulu pe yau,” tukaik.
Jesus Uya
Pan Kon Kàyik Yamùk Yeunoko
tùpo Itepulu uya tùulon kon kàyik yamùk yanùmùppù
pe. Molopai tok yeunokoppù ya asaꞌlàꞌne, tùwapiya tok utà toppe tamùꞌnawàlà pata yamùk tùutàtok yak woton kon yak.
Tok pàk, “Eke pe kulu temeikkasan man tùse tukke pùla kulu ipiliꞌnài nan man. Temeikkasan yesak ipawanattàtàk kon tùꞌmà yak tùweꞌwotokoma woton kon yeunottoppe ya,” teppù Jesus uya.
“Itàtàk kon! Eyeunoko kon uya sàlà kaalinilu munkà kasa, àsà ton kamo yamùk kùlottak,” teppù ya.
“Pùlayatta yen kùsatàu wapùla paiki wapùla sappattu là. Molopai ànùꞌlà yelupa pàk keleutatàu asantau.
Wakù pe alomùla tùwessen kappon wechi molo yau, pùlemantok auya wechi màlà ipo. Màlà kasa pùla iwechi yau, iwennappo màlà apyak.
Molo màlà tapùi tau mettàik, tok uya elepatok kon mùnattàik molopai minchitàik masapùla tùweꞌwotokomasen mùkkàlà teꞌmasen. Katamapàttàu tewinan tapùi tapai tùulon tapùi tak.
Pata yak àutàsak kon yàꞌlà yattai là yau, molopai ayanùnsak kon yau, eyemloto kon pona inonkasak mùnattàik.
Eꞌnek ton mipittàtàik màlà pata yau. Molopai kappon yamùk pàk, ‘Itepulu pe Kaatù wettok uyàssak man mei pùla kulu apyakùꞌnokon,’ mùkatàik.
Tùse yàꞌlà yattai là àutàsak kon pata yak tùse ayanùnsak kon pùla iwechi yau, asantak mùtàtàik molopai,
‘Non punuppù apatassek kon yawon tùtta kon pàk iwekkiꞌnàmasak lùppù kuka ina uya sàlà ewinàkàiꞌnokon. Tùse sàlà ittutàk kon, Kaatù wettok itepulu pe uyàssak man mei pùla kulu apyakùꞌnokon,’ mùkatàik.
Tekamayaik àpàkùꞌnokon, Ittuntok Weyu yattai Sodom yawon kon kappon yamùk wemokka màlà saꞌman pe pùla lùiwa màlà pata yawon kon kappon yamùk yentai!” teppù Jesus uya tok pàk.
Ailon Tawonnan Pen Kappon Yamùk
pon kon kappon yamùk, àsà pe iwechi màlà àponaꞌnokon! Kappon yamùk Bethsaida pon kon àsà pe iwechi màlà àponaꞌnokon! Masapùla àli pe tùwettok kon winàpai Tyre pon kon kappon yamùk
molopai Sidon pon kon welattàppù sàlà eppaino pena àli pe tùwettok kon winàpai. Tok wepontàppù sàlà eppaino pon chippopàꞌnài yak molopai ulumlàppàttau tok wechippù chichiu pe tùwelattàsak kon yekama pe, tensan yekkwa ton pen wotoko yamùk ikussak lùppù àklottauꞌnokon wekkussak tùklottauꞌnokon yau.
Wakù peiwa iwechi màlà ittuntok weyu yattai Tyre pon kon kappon yamùk pàk molopai Sidon pon kon pàk amyamlo yentai.
Amyamlo nen Capernaum pon kon kakàik uchi epùn pona ayanùmù kon pe mùttuyatàu? Eyenuꞌma kon màlà iꞌnawon yak,” teppù Jesus uya.
Taꞌlon kon pàk, “Ànùꞌlà eyetanàiꞌnokon uya uyeta màlà. Ànùꞌlà ànulunpanàiꞌnokon uya unulunpa màlà. Ànùꞌlà unulunpa nài uya uyeunoꞌnàippù nulunpa màlà,” teppù ya.
72 pan kon kàyik yamùk wennappoppù màlà eke pe tùutauchinpaik. “Itepulu, àli akkwalù yamùk là màichi ina maimu yawàlà nettai tà, eyesek yau!” teppù tok uya.
Jesus uya tok yeikuppù, “Settan wepuka tentai pata wekamlippù kasa Epùn poi.
Apàikkek ke elepasak kon uya man, àkài yamùk polo ausalà kon pa molopai malità yamùk polo, molopai tamùꞌnawolon eyaꞌnomanàiꞌnokon yapàikketù yepoi ewechi kon pa. Yàꞌlàlà uya amattanùpù kon pen màlà.
Katauchinpatàu àli akkwalù yamùk wechi amaimu kon yawàlà pàk. Tùse atauchinpatàk kon eyesek kon weꞌmenukasak làkku epùn po pàk,” tukaik tok yeikuppù ya.
Jesus Utauchinpa
yattai Jesus wanùssak utauchinpatok ke Wakù Akkwalù winà uya, “Ayapulàyan iulà Ukàipùnù, epùn molopai non Yepulu. Masapùla pukkek ton molopai iichenupasak kon winàpai ànonamùppù yenpoikasak auya mule yamùk lùkkwà yemyak pàk. Ewaik Ukàipùnù, sàlà wekkussak màlà iꞌche ewettok kasa molopai ayauchinpanài pe,” teppù ya.
“Tamùꞌnawolon tùsak Ukàipùnù uya man uyemyak. Ànùꞌlà uya ànùk pe là Imu ittu pùla iwechi màlà, tùse Ikàipùnù neken. Molopai ànùꞌlà uya ànùk pe là Ikàipùnù ittu pùla iwechi màlà, tùse Imu neken, molopai mùkyamlo Imu uya tùkàipùnù yenpoikatok itemyak ton nàlà,” teppù ya.
Màlàyau Jesus welattàppù tùnenupa ton winàkàik molopai tok pàk, “Ipùlemasak pe eyenu wechi màlà, màlà yamùk menyatàiꞌnùk yene auyaꞌnokon pàk!
Masapùla tukkan kon Kaatù Maimu yenpoikannan molopai kin yamùk wechippù menyatàiꞌnùk enenpai, tùse tok uya yene pùla iwechippù molopai metayatàiꞌnùk enetapai, tùse tok uya yetappù pen, ukayaik àpàkùꞌnokon,” teppù ya.
Wakù Kàyik Samaria Pon Pantomù
wakù pe kulu Law ittunài wàꞌmùssakkappù, Jesus ittuiꞌche yekamappoppù ya. “Enupanài, yàꞌlà kupù uya tàwàlàlà wemaꞌnàtok yepotoppe uya?” tukaik.
Jesus uya yeikuppù, “Yàꞌlà tawon ken Law yau iweꞌmenukasak? Yàꞌlà tesak ya yennài àmàlà?” tukaik.
Kàyik uya yeikuppù, “ ‘Itepulu Akaatùyi iꞌnùnmakà tamùꞌnawàlà eyewan ke tamùꞌnawàlà ayakkwalù ke, tamùꞌnawàlà emeluntàlù ke, tamùꞌnawàlà eusenumenkatok ke.’ {DEU 6:5} Molopai, ‘Àtonpa iꞌnùnmakà eyiwalà mechiꞌnùnmayaiꞌnùk kasa,’ ” tukaik. {LEV 19:18}
“Ikasa yeittok auya man. Sàlà mùkupùik molopai ewemapù màlà,” tukaik Jesus uya yeikuppù màlà.
Tùse ikasa tùwechi enenpoikapai iwechippù, màlàyau Jesus yekamappoppù ya, “Ànùk ken uchi mùkkàlà utonpa?” tukaik.
Jesus uya yeikuppù, “Kappon utàppù màlà Jerusalem poi Jericho pona, màlàyau iteꞌma tau amak ton uya yaꞌchippù. Tok uya ipon kalapàtùppù molopai ippoppàtùppù, molopai tok utàppù. Iwelikù winàkàik tok uya inàmàppù.
Màlà yattai làma Levi uyàpùppù màlà motak, kàyik yeneppù ya, iitàppù làma iwoi.
Tùse, kappon Samaria pon, màlà yawàlà nàlà tùutàsen uyàpùppù ipyak. Yensak tùuya yau iichentuppappù màlà.
Iitàppù ipyak, iteꞌnetù pona wain ikkwamùppù ya molopai ikalapaimappù ya, molopai iwontàppù ya. Màlàyau nen uchi tùkùn tonki pona inonkappù ya. Yalàppù ya teꞌmaiꞌno tapùi tak. Molo imainanpappù ya.
Iwemassak pe, asaꞌlon chilùpa pun mokkappù ya, itùlùppù ya tapùi mainanpanài yemyak. ‘Pùsàlà imainanpakà molopai wennapposak yau itùlùppù uya yentai yapulàsak auya ipàk yau yeꞌma uya màlà,’ teppù ya tapùi mainanpanài pàk,” tukaik.
Jesus uya, “Iꞌnai ken pùsamlo kùlottau, kàyik, amak yamùk naꞌchippù tonpa pe mùttuyan?” teppù.
Kàyik uya yeikuppù, “Mùkkàlà iichentuppasak lùppù ipàk,” tukaik. Jesus uya yeikuppù, “Itàkàichi molopai màlà kasa mùkupùik,” tukaik.
Martha Molopai Mary Tawonnan
kon pe Jesus molopai inenupa ton uyàpùppù pata yak, molo nossan Martha itesek uya tok yanùmùppù màlà tùwùk tak.
Takon ke iwechippù màlà Mary itesek. Mùkkàlà weleutappù màlà Itepulu pùta piyau enupantok ya yeta pàk.
Martha utaimelunpappù màlà, tamùꞌnawolon wotoko tùnkupù kupù pàk. Màlàyau iyàpùppù, “Itepulu, uyakon uya ken naꞌ unànsak tewincha wotoko kuttoppe uya pàk yàꞌlàlà te auya pùla nai? Upùikattàse iyàttoppe yekamakà!” teppù ya.
Itepulu uya yeikuppù,
“Martha, Martha, mataimelunpayaik molopai mesenumenkayaik eke pe tukkan pàk.
Tùse tewinan nà molo man iꞌche kulu ewettok. Mary uya iwalai yanùnsak man molopai imokka là iwinàpai pen màlà,” tukaik.
Wàpùlemantok Pàk Enupantok
wei yattai Jesus wechippù tùwàpùlema pàk pata yau. Iwenukassak yau inenupa ton tonpa uya ipàk, “Itepulu, ina yenupakà wàpùlemantok pàk, John uya tùnenupa ton yenupappù kasa,” teppù.
Jesus uya tok pàk, “Àwàpùlema kon yau sà kasa mùkatàik,” teppù, “ ‘Ina Kàipùnù [epùn pon]. Wakù pe kulu tùkussen pe eyesek nechii. Tàwà Itepulu pe ewettok nùyàpùi.
Ina yekyali ke, ina ilepakà wei kaichalà.
Ina makuyi pàk esentuppakà ina pàk. Masapùla tamùꞌnawolon kon ina winàkàik iwemakuimasak kon nùssan pàk nàlà, ina nùssentuppayan. Molopai ina kùsalài amùipantok yak, [tùse ina ikukkà àli winàpai,]’ ” teppù ya. b
Molopai Jesus uya tùnenupa ton pàk wateppù, “Yattai pùla tewinan nà àtonpa kon utà tùwechiyakon piyak eppaino anomlak, molopai ipàk, ‘Utonpa, masa àsolùwau pùlomù pusak ke kùlepakà.
Uwechiyakon welepansak man sàlàpe kulu uyùwùk tak, molopai yàꞌlàlà ilepatok uya woton pùla man!’ te yau.
Itonpa uya yeiku tapùi tapai, ‘Kùwanittàpai! Manatta yakkokassak man. Umunkà yamùk pokonpe usapontàkassak man, weꞌwuluuka elepase yàꞌlàlà ke yentai wessaik,’ te ya.
Tekamayaik àpàkùꞌnokon, ilepase lànen eꞌwuluukapai pùla echiiꞌma iwechiyakon pe tùwechi pàk iweꞌwuluuka màlà tamùꞌnawolon iꞌche iwettok ke ilepase, masapùla iweꞌnamatok pùla iwechi pàk,” teppù Jesus uya.
“Màlàpàk tekamayaik àpàkùꞌnokon, Yennakà, eyemyak itùlù màlà, iwakà molopai yepolo auya màlà. Teiꞌtei kakkà manatta utakkoka màlà eyemyak.
Masapùla tamùꞌnawolon yennannan uya yepolo màlà, molopai iwannan uya yepolo màlà, molopai manatta utakkoka màlà teiꞌtei tawon yemyak.
Ànùk uya ken tùmu lepa àkài ke, molok yenna ya tùse? [Pùlomù pusak yenna ya yau naꞌ tàk ke ilepa ya?]
Wapùla kaꞌ malità ke ilepa ya lù kaliꞌcho pùmoi yenna ya tùse?
Àli pe là ewechiiꞌmaꞌnokon wakù ton tùlù auyaꞌnokon àmunkà kon yemyak ittunnan amyamlo. Màlà yentai nen uchi màlà àkàipùnù epùn pon uya, mùkyamlo Wakù Akkwalù yennannan lepa,” teppù Jesus uya.
b 11:4 Àli wapùla Makui te ya.
Jesus Molopai Beelzebub
Tùse tùulon kon uya, “Beelzebub, àli akkwalù yamùk yepulu, mùkkàlà winà àli akkwalù yamùk yenpakkayan,” teppù.
Tùulon kon wechippù anaꞌchipai. Màlàpàk tok uya yekamappoppù, tensen yekkwa pen wotoko kuttoppe ya, Kaatù yeselu pe iwechi yekamanài pe.
Tùse Jesus uya tok usenumenkatok ittuppù màlà. Molopai tok pàk, “Iꞌnai yekkwa là pata wepantakasak epantaꞌmaik tiyiwalà yau inmatta màlà. Molopai tapùi tawon kon wepantakasak yau tok ukoꞌmamù tamùkke pen màlà.
Settan wepantakasak tiyiwalà yau yàꞌlà kasa ken meluntà pe iwechi? Wate uya sàlà masapùla Àli akkwalù yenpakkayan Beelzebub winà mùkayatàik.
Tok yenpakka uya Beelzebub winà yau, ànùk winà ken ayaꞌlon kon tok yenpakkannan? Ayaꞌlon kon wechi màlà ikasa pùla ewechi kon yekamannan pe!
Kaatù meluntàlù winà làkku àli akkwalù yamùk yenpakka uya yau, màlà uya Kaatù wettok itepulu pe uyàkkassak apyakùꞌnokon yekama màlà.
“Meluntà kàyik, iwekonekasak tamùꞌnawàlà tùkaipa ke, mùkkàlà tùwùk yelasu, itemamin yamùk wechi màlà molo wakù pe.
Tùse meluntàiwa kàyik uya yaꞌchichak molopai yentaikasak yau, tamùꞌnawolon ikaipa enpen ipàk iwettok yalà ya màlà, molopai tùnonamùppù yekamù ya.
“Ànùꞌlà uponalok pe pùla naiꞌnùk mùkkàlà uyeyaꞌnomanài. Ànùꞌlà upùikattànài pen ipilipù pàk mùkkàlà itaꞌnùꞌnài,” teppù Jesus uya.
Àli Akkwalù Wennappo
kappon yapai yau, àli akkwalù utà màlà aꞌmun pata yawàlà tùwàlàkkapù patassek woton iwa pe. Yepolo tùuya pùla iwechi yau tiyiwalà iichelupa màlà, ‘Uyùwùk tak wennappo unnàmàppù tak,’ tawon mùkkàlà.
Màlàyau iwennappo màlà, tùwùk yepolo ya wakù pe, tamùꞌnawàlà yakolokasak.
Iità tuꞌma màlà molopai
pan kon àli akkwalù yamùk nepù ya taꞌlà, àli ton kulu nen uchi tentaino kon. Tok uyàpù màlà molo emasse. Wa iwessak yau kappon wechi màlà àli pe kulu nen uchi, wapiya tùwechippù yentai,” teppù Jesus uya.
Jesus uya wate tùpo, nossan uselupappù tukkan kon kappon yamùk kùlottapai. Molopai ipàk, “Tùutauchinpasen mùkkàlà nossan eyentunùꞌnàippù molopai tùmanatù pàk àkuꞌnàippù!” teppù ya.
Tùse Jesus uya yeikuppù, “Wapùla làkku, tùutauchinpasan mùkyamlo Kaatù Maimu yetannan molopai yawàlà tùwessan!” tukaik.
Kaatù Yapàikketù Yekamanài Iꞌche Weꞌnàtok
yentak tùwoi kappon yamùk wepiliꞌchak tùse Jesus uya, “Àli pe kulu sàlà yattaino kon kappon yamùk man! Tensen yekkwa pen wekkuttoppe yentok ipàkàlà pe yekamapponnan mùkyamlo, tùse tok lepa pen màlà, Jonah yekale neken yekama,” teppù ya.
“Kaatù Maimu yenpoikanài Jonah wechippù màlà Nineveh pon kon kappon yamùk uya yentok ipàkàlà pe. Màlà kasa làma, Kàyik Mumu wechi màlà sàlà yattaino kon uya yentok ipàkàlà pe.
Ittuntok Weyu yattai, south winon pata yapai Kuwin wàꞌmùssakka màlà molopai ikasa pùla messatàik te ya sàlà yattaino kon pàk, masapùla meipai kulu tùutàsak Solomon winàpaino ittutok ike yetase pàk. Molo man Solomon yentaino talà.
Ittuntok Weyu yattai Nineveh pon kon wàꞌmùssakka màlà molopai sàlà yattaino kon pàk ‘ikasa pùla messatàik’ te tok uya màlà, masapùla tùwelattàsak kon tùmakuyi kon winàpai pàk Jonah uya itekale yekama tetase. Jonah yentaino talà man!” teppù Jesus uya.
Esak Weyu
mùkkàlà lanppu pottànài molopai miya là yonannài pen, wapùla pùsau yokkoik là inonkanài pen, tùse yapon pona làkku inonkanài, kappon yamùk uya akkwa yentoppe tùwewomù kon yau.
Eyenu kon wechi màlà lanppu kasa eyesak pona. Eyenu kon wechi wakù pe yau tamùꞌnawàlà eyesak wechi màlà akkwa yau. Tùse àli pe iwechi yau, tamùꞌnawolon eyesak kon wechi màlà ewalupàttau.
Tùttuseichi ettàk kon ayauꞌnokon naiꞌnùk akkwa wechi ewalupà pe tukaik.
Màlàyau tamùꞌnawàlà eyesak kon wechi akkwa pe, ipùkkù pe là ewalupà pe pùla yau, tamùꞌnawàlà eyesak kon wechi màlà akkwa yau, lanppu ulenpansak uya eweyuttàsak kon takkwayi ke kasa,” teppù Jesus uya.
6 Pan Àsà Ton
wenukassak tùuselupa pàk yau, Pharisee uya ikàꞌmappù tùpyak iitaꞌlettà toppe. Màlàyau iwewomùppù molopai iweleutappù utaꞌlettàn yapon piyak.
Pharisee usenumenkasak wechippù màlà, Jesus uya temyatù kolùka pùla iwechi tùutaꞌlettà wapiya yensak tùuya yau.
Pakko ton! Polopon konekanàippù uya nàlà naꞌ yawon konekappù pen?
Tùse pùsau yau
naiꞌnùk itùtàk kon entuppaꞌno kon yemyak molopai tamùꞌnawolon wechi màlà wakù pe.
“Àsà pe iwechi màlà àponaꞌnokon Pharisee yamùk! Kaatù lepannan amyamlo tewin
pe naiꞌnùk yapai kùyali kàꞌnùnpatok mint ke, rue ke molopai tùulon kon nàlà tùkàꞌnùnsan ke. Tùse wakù pe ikasa Kaatù pùnùnmatok nulunpannan amyamlo. Sàlà yamùk làkku ànkupù kon pan itonpa tùnulunpaik pùla tùse.
“Àsà pe iwechi màlà àponaꞌnokon Pharisee yamùk! Eke ton yapon pe ikussak iwakùli ton amyamlo wepiliꞌnàtok itak tau. Molopai makitti tau yàꞌlà kasa messatàu te iꞌchelok kon anama kon pe.
Àsà pe iwechi màlà àponaꞌnokon! Ittutok ipàk pùn uluwaik, kappon yamùk usatok ipolo tùttuse pùla walainon amyamlo,” teppù ya.
Law pàk enupannan tonpa uya Jesus pàk, “Enupanài, wate auya yau, ina pàk nàlà euselupa naiꞌnùk àli pe!” teppù.
Jesus uya yeikuppù, “Àsà pe iwechi màlà àponaꞌnokon Law pàk Enupannan! Emeꞌnek pe kappon yamùk lotùmannan amyamlo yalà tok uya yentai, tùse eyemyatù kon yenkannan nùkkwà là pen amyamlo tok pùikattàse.
“Àsà pe man àponaꞌnokon! Uluwaik konekan nan amyamlo Kaatù Maimu yenpoikannan, atamo kon yamùk nùwànàssan uluwachi pe.
Amyamloichi mùkyamlo atamo kon yamùk nùkupùppù wechi awa kùli kon pe yekamannan. Masapùla Kaatù Maimu yenpoikannan wànàppù tok uya molopai tok uluwachi konekappù auyaꞌnokon.
Sàlà wenai Kaatù uya ittutok tùuya yau, ‘Kaatù Maimu yenpoikannan yeunoko uya màlà molopai iteka le yeka man nan. Tok uya tok tonpa yamùk wànà màlà. Tok tonpassan talu mattà tok uya màlà,’ tesak màlà.
Kappon yamùk sàlà yattaino kon talu mattà màlà tamùꞌnawolon kon Kaatù Maimu yenpoikan nan wànàppù wolù konekappù motapai wenai,
Abel wànàppù motapai Zachariah wànàppù motak. Mùkkàlà wànàppù màlà wàpùlemantok patassek molopai wakù kulu, esukenan patassek tawon yakletau. Ewaik, tekamayaik àpàkùꞌnokon kappon yamùk sàlà yattaino kon talumattà màlà, tamùꞌnawolon kon mùkyamlo wenai.
“Àsà pe man àponaꞌnokon, Law pàk enupan nan! Ittutok kiyi mokkappù auyaꞌnokon man. Amyamlo là wewomùppù pùla man molopai mùkyamlo tùwewonsan wakkàtùppù auyaꞌnokon man,” teppù Jesus uya.
Jesus uya pata nàn sak yau, Law pàk enupan nan molopai Pharisee yamùk wessaꞌmolùkappù ita lu mattà pàk yàꞌlàlà saꞌman ton pàk yekamappopàtù tùuyaꞌnokon winà.
Yaꞌchitok tùuyaꞌnokon iwinà woton yepoloiꞌche tok wechi, yàꞌlà kasa là ikasa pùla iichelupatok yau.
                         
Ennakantok Winàpai Weꞌnàtok Pe Ekamappontok
kulu
peꞌne kappon yamùk wepiliꞌchak molopai tok uselemluku echipona tùse, Jesus uya wapiya tùnenupa ton pàk, “Elannek pe ettàk kon Pharisee yamùk soꞌliyi pàk, tok usennakatok pàk wate uya màlà,” teppù.
“Yàꞌlàlà iwaputtàsak lùppù wapukka màlà molopai amak pe tùkussen ittu màlà.
Màlàpàk uchi yàꞌlàlà pàk euselupappù ewalupàttau useta màlà weinai, molopai yàꞌlàlà eusetaleupappù kappon pana yau tapùi iwakkàssak yakkosak tau, yekama màlà eke pe tapùi ipu poi,” teppù Jesus uya.
Usenalippantok Ipàk
yamùk, tekamayaik àpàkùꞌnokon, kesenalippatàu esak wànnan pàk, tùse màlà tùpo yàꞌlàlà àsà kuꞌnài nan pen pàk.
Usenalippantok ipàk yekama uya sàlà àpàkùꞌnokon. Kaatù pàk esenalippatàk kon, wàn tùpo apok patassek yak enuꞌmantok tùuya yapàikketù yesak pàk. Ewaik, tekamayaik àpàkùꞌnokon, ipàk esenalippatàk kon!
“5 pan kon ken naꞌ tolon yamùk lùkkwà tichilanmasan pen asaꞌlon pùlayatta pun yepek pe? Tùse tewinan nà puttàkaꞌnùpù Kaatù uya tok kùlottau pen.
Appai kon pùpok là ittusak màlà tamùꞌnawàlà. Màlàpàk uchi kesenalippatàu, tukkan kon tolon yamùk lùkkwà yentai kulu nen ewechi kon màlà,” teppù Jesus uya.
Christ Pàk Wekkuliꞌmantok
Tùse ànùꞌlà uponalok pe tùwechi yekamanàippù pen, yekama nàlà Kàyik Mumu uya pen màlà Kaatù inchelùyi yamùk yemlotopo.
“Ànùꞌlà àli pe tùuselupasen Kàyik Mumu winàkàik wechi yau, ipàk usentuppan màlà. Tùse ànùꞌlà àli pe tùuselupasen Wakù Akkwalù winàkàik tùweꞌnamaik pùla pàk usentuppan pen màlà.
“Tok uya enessak kon eyittuseꞌnokon wepiliꞌnàtok itak tak, wapù la eke pata yesak yamùk yemlotopona, wapùla epotolù yamùk yemlotopona yau, kataimelunpatàu yàꞌlà kasa là ewenaiꞌnokon ewechi kon pàk, wapùla yàꞌlà te là auyaꞌnokon pàk.
Masapùla Wakù Akkwalù uya eyenupa kon màlà, màlà yattai yàꞌlà tetok là auyaꞌnokon ke,” teppù Jesus uya.
Tukkan Itemamin Pakko Kappon Pantomù
uya tukkan kon kùlottapai Jesus pàk, “Enupanài, ului uya mamin ina kàipùnù nùnàmàppù pantaka toppe upokonpe yekamakà,” teppù.
Jesus uya yeikuppù, “Kàyik, ànùk uya ken ulepappù sà kasa messaik te toppe uya, wapùla mamin pantaka toppe uya amyamlo asaꞌlon kon yemyak?” tukaik.
Molopai iichelupappù, “Enpen ettàk kon molopai usekaꞌnonkantok yàꞌlà yamùk là iꞌche winàpai ettàk kon. Masapùla kappon wemattok màlà tukkan itesak pe iwettok pùkkù neken pen.”
Molopai Jesus uya sàlà panton yekamappù, “Mamin yesak kàyik wechippù umà yesak wakù pe kùyali yattanùꞌnài.
Tùusenumenka pàk iwechippù màlà, tiyiwalà ‘Tamùꞌnawolon uyeipa pilipù uya patassek pùla man te. Yàꞌlà kupù uya saꞌ ko?’ tukaik.
‘Sàlà kupù uya màlà. Kùyali pilittok uya itak yalakka uya màlà molopai eke ton peiwa yamùpàttoppe uya, màlà tak paali pilipù uya màlà molopai tamùꞌnawàlà tùulon kon nà wakù ton nonka uya,’ teppù ya.
‘Molopai nen uchi upàk, tamùꞌnawolon wakù iꞌche ewettok yesak pe messaik tukke kiliꞌchimoꞌchi. Wakù pe àlàkkakkà, ataꞌlettàkà, àwuku inchikà molopai atauchinpakà, te uya màlà,’ teppù ya.
Tùse Kaatù uya ipàk, ‘Pakko àmàlà! Sàlà yewalupàyi tau weliꞌnàtok uyàpù màlà àpona. Màlàyau ànùk uya ken sàlà yamùk ànkupùppù àponalok pe yanùmù?’ teppù.
“Tùse sàlà kasaichi Kaatù yenu yau itema min pùla mùkyamlo mamin piliꞌchaiꞌnannùk tùponalok kon pe wechi màlà,” teppù Jesus uya.
Kaatù Pàk Ailon Katàk Kon
Jesus uya tùnenupa ton pàk, “Màlàpàk teka mayaik àpàkùꞌnokon, kataimelunpatàu ewemattok kon pàk, yàꞌlàlà napù auyaꞌnokon pàk, wapùla eyesak kon pàk, àpon kon iꞌche ewettok kon pàk.
Masapùla wemaꞌnàtok màlà kùyali yentaino kulu, molopai esak màlà pon yentainoiwa.
Masa tolon yamùk yentàk kon, tùwàppànsan pen mùkyamlo wapùla kùyali piliꞌnài nan pen, kùyali nonkatok yak wapùla ipilittok itak pùnon. Kaatù mùkkàlà tok yeweꞌnài. Tolon yamùk yentaino kon nen amyamlo!
Iꞌnai ken wemapù àklottauꞌnokon tachin peiwa tùutaimelunpa ipàk winà? c
Sàlà malaloꞌnan nùkkwà là kupùiꞌma pùla, yàꞌlà pe iwechi pàk tùulon kon pàk autaimelunpa kon màlà?” teppù Jesus uya.
“Masa yuk wùpùta yentàk kon. Tùweꞌwotokomasan pen màlà wapùla kuyalikku konekannan nà pen. Tùse tekamayaik àpàkùꞌnokon Solomon tukkan nànen itemamin wepontàsak wakù pe sàlà yuk yùpùlù
c 12:25 wemapù tachin peiwa wapùla kusan peiwa
yamùk kasa pùla iwechi màlà.
Kaatù mùkkàlà wanak mainanpanài, wanak màlà sàlàpe nulà tùwessen molopai ipla tùwenasen ewanawà, tùpottàsen. Màlà yentai lùiwa ken naꞌ uchi àpontà kon ya pen? Elekkwà pe kulu ailon tetok auyaꞌnokon man!
“Molopai kesenumenkatàu, annapù kon woton molopai eninchi kon woton pùla iwechi yau, kataimelunpatàu ipàk.
Masapùla ailon Kaatù ittunnan pen mùkyamlo tàwàlàlà sàlà yamùk iwannan! Àkàipùnù kon sàlà yamùk iꞌche ewechi kon ittunài.
Tùse làkku tàwà Kaatù eyepulu kon pe nechii wapiya molopai sàlà yamùk iꞌche ewettok kon ke elepa kon ya màlà.”
Mamin Yamùk Epùn Pon
uchi uyùkùnnon nùkkwà! Masapùla Kaatù Àkàipùnù kon utauchinpasak man elepa kon pàk itepulu pe tùwettok ke.
Masapùla emamin kon yau naiꞌnùk yau nàlà eyewan kon wechi màlà,” teppù Jesus uya.
Enpen Tùwessan Apyoto Yamùk
pe ettàk kon, iwekonekasak pe wotoko ponalok pe, molopai tàwà alanppuyi kon tùuyatù pàk nechii.
Apyoto yamùk tepulu kon wennappo wemaliꞌman tùpo utaꞌlettàntok yapai màmuꞌnài nan kasa. Iyàssak yattai nen uchi manatta wànà yau, asseꞌne tok uya yakkoka màlà iponalok pe.
Tùutauchinpasan mùkyamlo apyoto yamùk, tùuyàssak yau itepulu nepolo ton iipakasak pe. Ailon kulu sàlà, iwekoneka màlà molopai tok yeleutanùpù ya utaꞌlettàn yapon piyak, molopai tok yewetù ya màlà.
Tùutauchinpasan mùkyamlo itepulu nepolo ton iwekonekasak pe tachin pe tùpo là, anomlak wapùla iteꞌmappùtak là tùuyàssak yau.
Molopai sàlà mùttutàik! Amak uyàttok yattai ittu tùuya yau tapùi yesak uya, tùwùk ikkwàttoppe ya iwewontoppe ikupù pen màlà.
Molopai amyamlo nàlà, tùwekonekaik ettàk kon, masapùla Kàyik Mumu uyàpù màlà, yàꞌlà yekkwa yattai là ittu auyaꞌnokon pùla,” teppù Jesus uya.
Ailon Apyoto Wapùla Ailon Pen Apyoto
uya yekamappoppù, “Itepulu, sàlà naꞌ panton yekama auya màlà ina pàk, wapùla kaꞌ tamùꞌnawolon kon pàk lù?” tukaik.
Itepulu
uya yeikuppù, “Ànùk ken uchi mùkkàlà ailon molopai pukkek apyoto? Mùkkàlà Itepulu nùnonka tapùi yesak pe, tapyoto yamùk lepa toppe ya tok yeipa ke itùtok yattai.
Tùutauchinpasen mùkkàlà apyoto itepotolù wemeiꞌchak nepolo tùwotokoyi kupù ya tùse!
Ailon kulu sàlà, itepulu uya mùkkàlà apyoto tùlù màlà tamùꞌnawolon temamin yennài pe.
Tùse yattai pùla apyoto uya tùyiwàlà wate, ‘Tachin pe Uyepulu uyàpù pùla man te,’ te ya, molopai tùulon kon apyoto yamùk ippoppàtù pàk iwessaꞌmolùka, kàyik yamùk molopai nossan yamùk. Molopai tùutaꞌlettà pàk iwechi, tùwuku inchi pàk, molopai tùwetùmù pàk.
Mùkkàlà apyoto yepotolù wennappo màlà yàꞌlà yekkwa yattai là enpen pùla tùse, ittu ya pùla. Itepulu uya yattàpàtù màlà echikili pe molopai ipatassek yak inonka ya ailon tawonnan pen pokonpe.
“Mùkkàlà apyoto tepulu wettok ikupù tùuya iꞌche ittu nài tùse ikuttoppe tùuya iwekonekasak pen molopai iꞌche iwettok kuꞌnài pen, ippoppàtù màlà tukke itekkwa.
Tùse mùkkàlà ittunài pen, molopai yàꞌlàlà kuꞌnài màlà wenai tùtalumattà toppe, ippoppàtù màlà tukke kulu pùla itekkwa. Kappon eke pe ilepasak lùppù, winàpai eke pe iꞌche weꞌnà màlà. Molopai eke peiwa ilepasak lùppù, winàpai eke peiwa nàlà yenna màlà.”
Echitonpa Pe Weꞌnàtok Pen
màlà non pottàse apok ke, molopai iyatù wepyattà pe kulu eppai man.
Wettalumattàtok molo man unpàlika, molopai utaimelunpayaik ipàk iwenukapù ponalà.
Echitonpa pe naꞌ weꞌnàtok nessak uya non pona pe mùttuyatàu? Kane, tekamayaik àpàkùꞌnokon, echitonpa pe weꞌnàtok pen, tùse wepantapàꞌnàtok.
Sàlà motapai tapùi tawon kon,
pan kon tamùꞌnawàlà wepantaka màlà, àsolùwawon kon wechi màlà asaꞌlon kon winàkàik àsà pe, molopai asaꞌlon kon wechi màlà àsolùwawon kon winàkàik àsà pe.
Papai yamùk wechi màlà tùmu winàkàik àsà pe molopai imu wechi màlà tùkàipùnù winàkàik àsà pe, amai wechi màlà tùmle uliꞌchan winàkàik àsà pe molopai imle uliꞌchan wechi màlà tùsan winàkàik àsà pe. Ewoppù wechi màlà tùpasse winàkàik àsà pe, molopai ipasse wechi màlà tewoppù winàkàik àsà pe,” teppù Jesus uya.
Pata Weyu Ittutok
uya nàlà kappon yamùk pàk wateppù, “Katupluk uyàpù wei wewontok winàpai yene auyaꞌnokon yau tewinanpa, ‘Konok uta pe man,’ tawonnan amyamlo molopai tùutasen.
Molopai south winàpai assetun utasseꞌnùmù yau, ‘Aꞌnek pe iwechi pe man,’ tawonnan amyamlo, molopai
aꞌnek pe tùwessen.
“Yàꞌlà pe ken uchi iwechi pàk eyiwalàꞌnokon iwalai ittu auyaꞌnokon pùla iwechi màlà?
Eyeyaton uya àkottùmase ayalà ittuntok yak yau, ànùttu yawàlà ikonekakà ipokonpe eyeꞌma kon tau, ayalà ya ittunài yemlotopona tukaik, molopai aꞌchinài yemyak àtùlù ittunài uya molopai aꞌchinài uya àtùlù patikiꞌchi tak tukaik.
Tekamayaik àpàkùꞌnokon, ewepakka kon màlà motapai pen màlà tamùꞌnawolon eneꞌma pe ikussak yeꞌma auyaꞌnokon ponalà,” teppù ya.
Elattàtàk Amakuyi Kon Winàpai
yattai tùulon kon kappon yamùk wechippù màlà molo, mùkyamlo uya Jesus pàk Galilee pon kon Pilate nùwànàssan Kaatù yemyak tùntùlù kon tùlù tok uya tùse, yekamappù.
Jesus uya tok yeikuppù, “Pùsamlo naꞌ Galilee pon kon wechippù àli pe kulu imakuyippù pe tùulon kon Galilee pon kon yentai pe mùttuyatàu. Masapùla màlà kasa tok wettalumattàsak pàk?
Kane! Tekamayaik àpàkùꞌnokon. Amakuyi kon winàpai ewelattà kon pùla iwechi yau, màlà kasa nàlà aumatta kon màlà tamùꞌnawàlà,” teppù Jesus uya.
“Wapùla mùkyamlo
pan kon Siloam po kusan kawon tapùi, pata yentok ipoi wekkawaiꞌmasak tok pona nùwànàssan wechippù naꞌ àli pe kulu tùulon kon kappon yamùk Jerusalem po tùwemassan yentai pe mùttuyatàu?
Kane! Tekamayaik àpàkùꞌnokon. Amakuyi kon winàpai ewelattà kon pùla iwechi yau, màlà kasa nàlà aumatta kon màlà tamùꞌnawàlà,” teppù Jesus uya.
Itepelu Pùn Fig Yek Pantomù
nen uchi Jesus uya sàlà panton yekamappù. “Kàyik tumà yau fig yek pànsak wechippù. Iitàppù màlà itepelu iwase tùse yepoloppù ya pen.
Màlàpàk tùꞌmà mainanpanài pàk, ‘Yenkà, àsolùwau kiliꞌchimoꞌchi kaichalà uyàssak man sàlà yei yepelu yeneiꞌche tùse yepolo uya pùn. Yattàkà! Yàꞌlà pe ken iwechi pàk non yapulà pàk iwechi?’ teppù ya.
Tùse umà mainanpanài uya, ‘Tàwà nechii Uyepulu, tewin kiliꞌchimoꞌchi lùppù neken nà, non yaka uya màlà iwoi molopai ipoꞌmayi tùlù uya màlà yak.
Molopai iwepetasak nùyàssaiꞌnùk kiliꞌchimoꞌchi yattai yau, wakù pe iwechi màlà, iwepetasak pùla iwechi yau, yattà làichi auya màlà,’ teppù ya,” teppù Jesus uya.
Jesus Uya Iicheiꞌmesak Nossan Ipittà
yamùk wàlàkkattok yattai Jesus uya kappon yamùk yenupappù tewinan nà wepiliꞌnàtok itak tau.
Nossan wechippù màlà molo, àli
akkwalù nùtalumattàppù
pe kiliꞌchimoꞌchi. Tàmui pe neken iwechippù iwettossalonokka pùla.
Yensak tùuya yau Jesus uya yekamappoppù, “Nossan, eyeꞌnetù yapai ewennasak man!” teppù ya.
Temyatù nonkappù ya ipona. Màlàyau asseꞌne màlà yattai iwettossalonokkappù molopai Kaatù yapulàppù ya.
Wepiliꞌnàtok itak yepulu weꞌnaikasak wechippù màlà Jesus uya ipittàsak Jew yamùk wàlàkkattok yattai pàk. Màlàpàk kappon yamùk pàk, “6 pan màlà wei weꞌwotokoman weyu. Màlàpàk màittàik màlà yamùk wei yattai echipittàse tùse Jew yamùk wàlàkkattok yattai pùla!” teppù ya.
Itepulu uya yeikuppù, “Tùusennakasan amyamlo! Ànùꞌlà ken naꞌ àklottawonꞌnokon tùkùn paaka wapùla tonki yeukanài itùwùk tapai pen, molopai yenpakkanài pen naꞌ iwoppase Jew wàlàkkattok yattai.
Talàichi man Abraham pa lùppù Settan naꞌchippù lùppù
pe kiliꞌchimoꞌchi. Imokka pen ken naꞌ uchi màlà yaꞌchitok yapai Jew yamùk wàlàkkattok yattai?” tukaik.
Yeittok ya uya tamùꞌnawàlà iteyaton non kuliꞌmappù tamùꞌnawolon kon kappon yamùk utauchinpa wakù ton Jesus nùkupùppù pàk tùse.
Mustard Yenappà Pantomù
uya wateppù, “Yàꞌlà yekkwa ken màlà Kaatù wettok itepulu pe? Yàꞌlà kasa iwechi màlà te uya ken?
Apuluwetanùꞌnài Pantomù
tuꞌma Jesus uya tok yekamappoppù, “Yàꞌlà yekkwa màlà Kaatù wettok itepulu pe, te uya ken?
Yapuluwetanùꞌnài nossan nùtùlù pùlomù yak molopai yoiꞌma ya tàwà tamùꞌnawàlà iwapuluweta ponalà. Màlà kasa iwechi màlà,” teppù ya.
Ettakkù Manatta
Jesus utàppù màlà eke ton molopai echikili ton pata yamùk yawàlà, kappon yamùk yenupa pe molopai Jerusalem pona tùutà pe.
Kappon uya yekamappoppù, “Itepulu, tukkan kon kulu pen ken naꞌ wepùikattàsak wechi?” tukaik. Jesus uya tok yeikuppù.
“Ànùttu kon kulu ikuttàk kon ettakkù manatta yai ewewomù kon pa. Masapùla tukkan kon kappon yamùk
wechi màlà tùwewomùiꞌcheꞌnokon tùse tok wewomù pen màlà, ukayaik àpàkùꞌnokon.
“Tapùi yesak weꞌwuluuka màlà manatta yakkose. Màlà yattai polopo satik pe ewechi kon màlàyau manatta wànà auyaꞌnokon. ‘Manatta yakkokakà ina wewontoppe, ina yepulu,’ te auyaꞌnokon. “Màlàyau eyeiku kon ya màlà ‘Iꞌnailàpai là àuyàssak kon ittu uya pùla man!’ tukaik.
“Màlàyau ‘Ina utaꞌlettàppù kutà molopai tùwuku kon inchippù ina uya àpokonpe. Molopai kappon yamùk yenupappù auya ayupo asantawàlà,’ tukaik yeiku auyaꞌnokon.
‘Eyittu kon uya pùla man. Iꞌnailàpai là àuyàssak kon ittu uya pùla man, itàtàk kon uwinàpai tamùꞌnawàlà amyamlo àli kuꞌnài nan!’ tukaik tuꞌma yeiku ya màlà.
“Molo nen uchi kalannà màlà molopai à kàlàlàikka, Abraham, Isaac, Jacob molopai tamùꞌnawolon kon Kaatù Maimu yenpoikannan nùssan yene auyaꞌnokon Kaatù wettok itepulu pe yattai yau, polopo nen uchi eyenuꞌmasak kon tùse.
Kappon yamùk uyàpù màlà wei wepakkatok molopai wei wewontok winàpai, molopai north molopai south winàpai. Molopai tok weleuta màlà kùyali yapon piyau, itepulu pe Kaatù wettok patassek yau.
Màlà yattai nen uchi àkàmlàk naiꞌnannùk wechi màlà wapiya. Molopai wapiya naiꞌnannùk wechi màlà àkàmlàk,” teppù ya.
Jerusalem Pùnùnmatok Jesus uya
yattai Pharisee yamùk tonpa yamùk uyàpùppù màlà Jesus piyak. Molopai Jesus pàk, “Sàlà motapai itàkà tùulon yailà masapùla Herod àwàpai man,” teppù tok uya.
Jesus uya tok yei kuppù “Itàkàichi mùkkà là maikan pàk, ‘Àli akkwalù yamùk yenpakka uya sàlà molopai kappon yamùk ipittà uya sàlàpe molopai ewanawà. Molopai icholùwano wei yattai uwotokoyi yenukaꞌnùppù uya màlà nùkapàssan katantàk,’ teppù ya.
Tùse utà sàlà uyeꞌmatawà sàlàpe, ewanawà molopai màlà yewanawà. Masapùla Kaatù Maimu yenpoika nài welikù Jerusalem po pùla pen màlà,” teppù ya.
“Jerusalem, Jerusalem! Kaatù Maimu yenpoikan nan wàn nan amyam lo molopai teka le yeka mase Kaatù neu nokossan wàn nan amyamlo tàk ke. Yàꞌlà kaichalà ken itekkwa kappon yamùk ayawon kon pilipùiꞌche wechippù, kaliꞌcho uya tùmunkà yamùk pilipù tapàli yokkoik kasa, tùse unulunpappù auyaꞌnokon.
Sàlàpe nen uchi apatassek kon nonka uya màlà tamùꞌnawàlà. Uyene auyaꞌnokon pen nen uchi màlà, ‘Mùkkàlà tùuyàssen Itepulu yesek yau yapulàtàk,’ ” teppù Jesus uya. {PSA 118:26}
Jesus Uya Eꞌnek Kàyik Ipittà
nà Jew yamùk wàlàkkattok yattai Jesus utàppù màlà ataꞌlettàse eke ton tonpa Pharisee yùwùk tak. Molopai kappon yamùk wechippù itenupàkà kulu.
Kàyik iwaupàssak iꞌchi yamùk molopai itemekun yamùk tawon wechippù Jesus yemlotopo,
Jesus uya Law pàk enupannan molopai Pharisee yamùk tawonnan yekamappoppù, “Law maimu yawàlà naꞌ kappon ipittà Wàlàkkaꞌnàtok yattai wechi màlà, wapùla kane?” tukaik.
Tùse eppana tok iwechippù. Jesus uya kàyik yaꞌchippù. Ipittàppù ya molopai yeunokoppù ya.
Màlàyau tok pàk wateppù ya, “Tùmu d wapùla tùkùn paaka wepukasak iꞌnawon non yakasak yak Jew yamùk wàlàkkattok yattai yau, ànùꞌlà uya naꞌ imokka pen eppaino màlà yattai asseꞌne?” teppù ya.
Tùse tok uya yeiku pùla iwechippù màlà.
Jesus uya ikàꞌmasak kon uya wakù kulu patassek yanùmù utaꞌlettàntok yau yeneppù. Màlàpàk sàlà panton yekamappù ya tok pàk.
“Ànùꞌlà uya àkàꞌmasak kon wemaliꞌmansak utaꞌlettàtok yak yau, namantok patassek yak keleutatàu. Yattai pùla nen tùulon kappon eyentainoiwa kàꞌmasak wechi.
Tùse làkku àkàꞌmasak kon yau, mùtàtàik molopai meleutatàik wakù kulu pen patassek yak, àkàꞌmanàippùꞌnokon uyàttoppe apyakùꞌnokon. ‘Utonpa, sà motak lùiwa àikkà,’ te toppe ya. Sàlà uya anamatok nepù màlà tamùꞌnawolon kon ikàꞌmasak kon yemlotopo.
Masapùla ànùꞌlà eke pe tùwekkussen ma màlà àssàꞌmùla, molopai ànùꞌlà àssàꞌmùla tùwessen ma màlà eke pe,” teppù Jesus uya.
Molopai Jesus uya tùkàꞌmanàippù utaꞌlettàntok yak pàk, “Utaꞌlettàntok koneka auya yau, ewechiyakonnon kùkkàꞌmai, wapùla ayakonnon, wapùla àtonpa yamùk, wapùla tukkan nà itemamin ayakontalù kon, masapùla nen tok uya àkàꞌma tuꞌma màlà molopai eyeꞌmakassak pe iwechi màlà.
Utaꞌlettàntok konekasak auya yau, entuppaꞌno kon mùkàꞌmaik, sesen pan kon, tùusasan pen molopai enpùnon.
Molopai àpùlema kon màlà, masapùla tok uya eyeꞌma yentai iwechi màlà. Eyeꞌma nen uchi màlà Kaatù uya, wakù ton kappon yamùk iweliꞌchak kon wuluukasak yau,” teppù Jesus uya.
                         
Eke Utaꞌlettàntok Pantomù
yamùk chichiu pe tùwessan utaꞌlettàntok yapon piyau tonpa uya sàlà yetappù molopai Jesus pàk, “Tùutauchinpasen mùkkàlà
d 14:5 tùmu wapùla tùkùn tonki
utaꞌlettàntok yapon piyau chichiu pe tùwechi woton Kaatù wettok itepulu pe patassek yau!” teppù.
Jesus uya ipàk wateppù, “Molo kàyik wechippù. Eke pe utaꞌlettàntok konekasak ya. Màlà yak tukkan kon kappon yamùk kàꞌmappù ya.
Màlà utaꞌlettàntok yattai tapyoto yamùk yeunokoppù ya tùnkàꞌmassan pàk, ‘Àittàk kon uchi tamùꞌnawolon wekonekasak man!’ kase.
Tùse tok wessaꞌmolùkappù tùutàtok kon pe pùla tùkuꞌnàiꞌnokon yekama pàk, esseꞌmappù pàk. Wapiyalok uya, ‘Umà yeꞌmasak uya man molopai utà kulu màlà yense, màlàpàk tàwà là umàmuttak,’ teppù.
Tùulon uya, ‘10 pe paaka yamùk yeꞌmasak uya man, molopai tok ittuse utà sàlà, màlàpàk tàwà là umàmuttak,’ teppù.
Tùulon uya nàlà, ‘Wemaliꞌmasak man sàlàpe kulu màlàpàk uyàpù pùla man,’ teppù.
Apyoto wennappoppù molopai tamùꞌnawàlà sàlà yamùk yekamappù ya tepulu pàk. Màlàyau tapùi yesak weꞌnaikasak kulu wechippù. Molopai tapyoto pàk, ‘Asseꞌne itàkà, sàlà pata yawàlà eke ton asantak molopai tapùi yapowinoꞌnan molopai tapùi yakletawoꞌnan asanta yamùk lùkkà tawà. Entuppaꞌno kon inetta, sesen pan kon, enpùnon molopai tùusasan pen nà,’ teppù ya.
Màlàyau apyoto uya, ‘Euselupatok kussak là man, Uyepulu, tùse patassek lùppù molo man,’ teppù.
Màlàpàk itepulu uya tapyoto pàk, ‘Itàkà, Pata yeꞌma yamùk eke ton tawàlà, molopai echikili ton àlitta kùlottawolon asanta tawàlà molopai tok mekaꞌnokaik tok wewontoppe uyùwùk tanùkkase.
Tekamayaik àpàkùꞌnokon ànùkyan nà ikàꞌmasak kon tùse iyàssak kon pen uya uyeipa yonpa pen màlà,’ teppù,” tukaik.
Jesus Nenupa Pe Weꞌnà Nùkupù
kulu kappon yamùk utàppù màlà Jesus yaꞌlà, iwelattàppù tok winàkàik molopai tok pàk wateppù ya.
“Ànùꞌlà wechi unenupa pe pen màlà, tùkàipùnù, tùsan, tùnoppù, tùmunkà yamùk, takonnon, tùpachi ton molopai tùwemapù yeselu pùnùnmaiꞌma, uꞌnùnma tùuya yentai.
Ànùꞌlà tùpulusukù yanài pen molopai uyaꞌlà tùuyàssen pen wechi màlà unenupa pe pùla.
“Yattai pùla tewinan nà àklottawon kon wekkupù kusan kawon tapùi, pata yentok ipoi yamù pàk yau, iweleuta màlà wapiya, yàꞌlà kaichalà là pùlayatta iꞌche iwechi ittuse, màlà yenukaꞌnùꞌnài yek pe là iwechi yense.
Màlà kupù ya pùla iwessak yau, yenukaꞌnùppù ya pen màlà, yamùtok ipo kukkassak ya lànen tùse. Molopai tamùꞌnawolon kon iwekkussak lùppù yennài nan nùssan wàklà màlà ipàk.
‘Pùsàlà kusan tapùi yamù pàk nepyattàtai, tùse yenukaꞌnùpù ya pùla man,’ te tok uya màlà.
“Yattai pùla Kin utà epantaꞌmase eppai man tùulon kin pokonpe. Iweleuta màlà wapiya esenumenkase, 10,000 pan kon tùnalà ton wechi
meluntà pe là ittuse. 20,000 pan kon pokonpe tekalepàk nùyàssaiꞌnùk tùulon kin yenpatak tùutà toppe.
Meluntà pe pùla tùwechi yau, tùmaimu yekamannan yeunoko ya màlà tùulon kin wakkàsse, mei lùppù iwechi tùse echitonpa pe weꞌnàtok yennase ipàk.
Wakù Pen Pan
màlà wakù. Tùse ineꞌnek pe pùla iwenasak yau, yàꞌlà kasa là ineꞌnek pe tuꞌma imatok pùla iwechi màlà.
Wakù pe là non pona iwechi pen màlà, wapùla non poꞌmayi pe là wakù pe iwechi pen, tenuꞌmasen màlà. Yetatàk kon tùpana ke ewechi kon yau!” teppù Jesus uya.
nà wei yattai tukkan kon pùlayatta piliꞌnài nan molopai àli kuꞌnài nan uselemlukuppù màlà Jesus uselupa yetase.
Pharisee yamùk molopai Law pàk enupannan tawonnan wessaꞌmolùkappù màlà tùusàulàma kon pàk, “Pùsàlà mùkkàlà kàyik àli kuꞌnài nan yanùnnài molopai tùutaꞌlettàsen tok pokonpe!” tukaik.
Màlàpàk Jesus uya sàlà panton yekamappù màlà tok pàk.
“Yattai pùla tukke
pe kaalinilu yamùk yesak pe àtonpa kon wechi. Molopai tewin nà tok tonpa utassak yau, yàꞌlà kuꞌnài ken mùkkàlà?
pan kon nànnài ku lola wanak yau molopai tùutàsen iitassak lùppù kaalinilu iwase yepolo tùuya ponalà.
Yeposak tùuya yau, tùutauchinpasen mùkkàlà màlà yattai kaalinilu nonkanài tùmota pona.
Yemeikkanài mùkkàlà ipatassek yak, molopai tùwechiyakonnon molopai takontalù yamùk kàꞌmanài mùkkàlà. ‘Atauchinpatàk kon upokonpe, masapùla uyùkùn iitassak lùppù kaalinilu yeposak uya man!’ tawon tok pàk.
Màlà kasa làma eke pe utauchinpantok wechi màlà Epùn po, tewin nà tùmakuyi yawon welattàsak tùmakuyi winàpai yau,
pan kon ikasa kulu tùwessan kappon yamùk pàk utauchinpan yentai, tukaik tekamayaik àpàkùꞌnokon,” teppù Jesus uya.
Iitassak Kaalinilu
Yenuꞌmasak Lùppù Pùlayatta Pun
yattai pùla nossan wechi là
pe chilùpa pun yamùk yesak pe. Molopai tewin nà yenuꞌmasak tùuya yau, yàꞌlà kuꞌnài ken mùkkàlà? Tùlanppuyi pottànài kutà, tùwùk yakolokanài là, molopai wakù pe iwanài yepolo tùuya ponalà.
Yeposak tùuya yau, tùwechiyakonnon molopai takontalù yamùk kàꞌmanài mùkkàlà, ‘Atauchinpatàk kon upokonpe,
masapùla pùlayatta pun unenuꞌmappù lùppù yeposak uya man!’ tawon mùkkàlà tok pàk.
Màlà kasa làma inchelù yamùk mùkyamlo tùutauchinpasan tewinan nà tùmakuyi yawon kappon welattàsak tùmakuyi winàpai yau,” teppù Jesus uya.
Iweꞌlaꞌchimasak Lùppù Umoine Pantomù
uya, “Kàyik wechippù màlà asaꞌlon kon walawotiꞌchi imunkà.
Imu yakon uya tùkàipùnù pàk, ‘Ukàipùnù, uponalok uchi mamin ke kùlepakà,’ teppù. Màlàpàk tok kàipùnù uya mamin pantakappù tok yemyak.
Tukke kulu wei tùpo pùla imu yakon uya tamùꞌnawàlà tùponalok pilipùppù molopai iitàppù meyon pata yak, molo tùpùlayattayi yuꞌmakkappù ya àli pe tùwemapù yau.
Tamùꞌnawàlà itesak pe tùwettok yuꞌmakka ya tùpo eke pe iwan wechippù màlà pata yawàlà. Molopai iwàꞌnànsak wechippù màlà yàꞌlàlà pùla.
Màlà yattai iitàppù màlà eꞌwotokomase pata yawon kon tonpa piyak, mùkkàlà uya yeunokoppù tùꞌmà yak tùkùnnon puuluku yamùk mainanpa toppe ya.
Ataꞌlettàpai iwechippù màlà kumata pippà puuluku yamùk nùnapù pàk. Molopai ànùꞌlà uya ilepappù pen iteipa ke.
Màlàyau wakù pe iichenumenkatok uya yepoloppù, ‘Tamùꞌnawolon kon nà ukàipùnù ponalok pe tùweꞌwotokomasan wechi eke pe iteipa tok uya inapù yentai tùse iwan pàk talà weliꞌchaik te,’ teppù ya.
‘Wessalattà màlà molopai utà ukàipùnù piyak molopai wate uya ipàk, “Ukàipùnù, wemakuimasak man epùn winàkàik molopai ewinàkàik.
Màlàyau iweꞌwuluukappù molopai iitàppù tùkàipùnù piyak. “Mei lùppù iwechi tùse ikàipùnù uya yeneppù. Iichentuppappù màlà ipàk molopai aitun pe yepose iitàppù. Temekun tùlùppù ya iꞌmù woi molopai kismappù ya.
Màlàyau imu uya wateppù ipàk ‘Ukàipùnù, wemakuimasak man epùn winàkàik molopai ewinàkàik. Màlàpàk àmu pe làma yesatù yeselùkek pùla wessaik,’ teppù umoine uya.
Tùse ikàipùnù uya tapyoto yamùk pàk, ‘Asseꞌne, wakù kulu pon inettàk kon molopai ipontàtàk kon. Lin itùtàk kon itemyatù pàk molopai sappattu itùtàk kon itta pàk,’ teppù.
‘Molopai kaiwan kulu paaka mule inettàk kon molopai iwàtàk kon. Utaꞌlettànpaiꞌnokon man molopai utauchinpanpaiꞌnokon.
Masapùla pùsàlà umu weliꞌchak wechippù màlà, tùse nen uchi sàlàpe pàliꞌyau man. Iitassak wechippù màlà tùse iwesseposak man!’ teppù ikàipùnù uya. Màlàyau nen uchi tok wessaꞌmolùkappù màlà tùutaꞌlettà kon pàk.
“Màlà yattai wapiyalok imu wechippù màlà umà yau. Iyàpùppù molopai mei pùla tùwenasak tapùi piyak yau, wai tàwù molopai manùnnà yetappù ya màlà.
Apyoto tonpa kàꞌmappù ya màlà molopai yekamappoppù ya, ‘Yàꞌlà
                             
ken mùkussatàu molo?’ tukaik.
‘Ayakon wemeiꞌchak man molopai àkàipùnù uya kaiwan kulu paaka mule wàsak man, masapùla pàliꞌyau molopai eꞌnek pe là pùla iwennapposak pàk,’ tukaik apyoto uya yeikuppù.
Wapiyalok imu weꞌnaikasak wechippù màlà. Màlàyau iwewomùppù pen. Màlàpàk ikàipùnù wepakkappù molopai ipawanattàppù ya iwewontoppe.
‘Masa yenkà, tàwàlàlà tukke kiliꞌchimoꞌchi weꞌwotokomasak man àponalok pe apyoto kasa, molopai tewin itekkwa là amaimu yawàlà pùla wessak pùla man. Tùse kaapala mule ke lùkkwà là ulepasak auya pùla man utonpa yamùk pokonpe utaꞌlettà toppe,’ tukaik tùkàipùnù maimu yeikuppù ya.
‘Tùse pùsàlà àmu uya eyemamin mattanùpùppù man kàyik yamùk yemyak tùweꞌchilanmasan nossan yamùk pona, molopai lùꞌnen uchi iwennapposak yau, kaiwan kulu paaka mule wàsak auya iponalok pe!’ teppù ya.
‘Umu, upyawon àmàlà tàwàlàlà molopai tamùꞌnawolon itesak pe wettok màlà àponalok.
Tùse ikasa utaꞌlettàn wechi màlà molopai utauchinpan wechi. Masapùla ayakon weliꞌchak wechippù màlà, tùse nen uchi sàlàpe pàliꞌyau man. Iitassak wechippù màlà tùse sàlàpe iwesseposak man,’ teppù ya,” teppù Jesus uya.
uya tùnenupa ton pàk, “Mamin yesak kàyik wechippù màlà molo tùpùlayattayi mainanpanài kenan. Molopai màlà ipùlayattayi mainanpanài uya imainanpa pùla iwechi yekamappù ipàk.
Ikàꞌmappù mamin yesak uya. Molopai ipàk, ‘Yàꞌlà yekkwa sàlà tetayaiꞌnùk àpàk? Tamùꞌnawàlà uyemamin mainanpa auya kaletayi itùkà upyak. Sàlà yentak uyemamin mainanpanài pe ewettuꞌma pen màlà,’ teppù ya.
‘Uyepulu wekkussak uwotokoyi yapai unonka pàk man te,’ teppù ya tiyiwalà. ‘Yàꞌlà kasa lànan wettoppe. Meluntà pe pùla tàwà wechi tùse non yaka toppe uya molopai wekkuliꞌmayaik enkui pe eppai pùla lù,’ teppù ya.
‘Tùttupàssaik unkupù woton! Uwotokoyi pùla iwechi yau, tùwechiyakonnon ke wechi màlà molopai tok uya uyewonùppù tùwùk kon tak,’ teppù ya.
Màlàpàk tamùꞌnawolon kon tepulu yeꞌmannan nùssan pen kappon yamùk kàꞌmappù ya. Wapiyalok yekamappoppù ya, ‘Yàꞌlà kaichalà ken uyepulu yeꞌmappù auya pùla nai?’ tukaik.
‘Tukke
pe ittutok yai kaiwan palu yanùmùppù uya,’ teppù ya. “ ‘Sàlàichi màlà ayatuwanchiyi yeꞌmappù auya pùla naiꞌnùk uyepulu piyak, eleutakà molopai
pe imenukakà,’ teppù ya.
“Tùulon pàk, ‘Àmàlà nen, yàꞌlà kaichalà yeꞌmappù auya pùla nai?’ teppù ya. ‘100 pe ittutok yai paali,’ teppù mùkkàlà uya. “ ‘Sàlà yenkà yeꞌmappù auya pùla teppù itepulu uya ipàk,
pe imenukakà,’ teppù ya.
“Ailon pen pùlayatta mainanpa nài yepulu uya yapulàppù màlà tùponalok pe ittunài pe iwessak pàk. Kappon yamùk sàlà non pon kon
Pukkek Pùlayatta Mainanpanài
mùkyamlo tùponalok kon pe tùnùttu kon kuꞌnài nan tùtonpa kon pokonpe, akkwa yawon kon kappon yamùk yentai,” teppù Jesus uya.
Jesus uya wateppù, “Màlàpàk tekamayaik àpàkùꞌnokon, sàlà wolù yawon mamin yapulàtàk kon ewechiyakon yepolo pa, iwuꞌmassak yau tok uya ayanùntoppe tàwàlàlà tùwemassen pata yak.
Ailon pe pùla ewessak talonnà mamin mainanpa pàk yau, yàꞌlà kasa nen ken uchi enpen weꞌnà àpàk ailon mamin mainanpa pa?
Molopai ailon pe pùla ewessak tùulon ponalok pàk yau, ànùk uya ken elepa àponalok ke?
“Ànùꞌlà pùla iwechi màlà tùweꞌwotokomasen asaꞌlon kon itepulu yamùk ponalok pe. Tewinan yeyaꞌnoma ya màlà molopai tùulon kupù ya tùꞌnùn pe. Ailon pe iwechi màlà tewinan pàk molopai tùulon iꞌche pùla iwechi. Asaklàma Kaatù molopai pùlayatta tawon ponalok pe eweꞌwotokoma pen màlà,” teppù Jesus uya.
Jesus Uselupatok Tonpa Yamùk
yamùk uya sàlà yamùk yetappù màlà molopai tok wàklàppù Jesus pàk italumattà pe, masapùla tùwakùli kon pe pùlayatta kuꞌnài nan pe tùwechi kon pàk.
Jesus uya tok pàk, “Amyamlo mùkyamlo ikasa tùwekkussan kappon yamùk yenu yau, tùse Kaatù mùkkàlà eyewan kon ittunài. Masapùla wakù pe kulu kappon nùttu màlà àli Kaatù yewanma.
“Law molopai Kaatù Maimu yenpoikannan nùmenukappù lùssan wechippù màlà tekamasen pe John Enpataukanài wessepolo ponalà. Màlà motapai nen uchi wakù itekale Kaatù wettok itepulu pe yekama man, molopai tamùꞌnawolon kon màlà yak ewonpai man tùusekaꞌnonkaik.
Tùse saꞌman pe pùla lùiwa màlà kak molopai non tawon waliwomù, malalon nà imenukasak lùppù Law yau pùla iwena yentai lùiwa.
“Kappon uya tùnmaliꞌmappù tùnonkaik tùulon maliꞌmasak yau iwemakuimasak pe iwechi màlà, molopai kappon uya inonkasak lùppù maliꞌmasak yau iwemakuimasak pe iwechi màlà,” teppù.
Mamin Yesak Kàyik Molopai Lazarus
iwechippù mamin yesak kàyik tùwepontàsen linen molopai epekkek pon yak, molopai wakù pe kulu tùwemassen wei kaichalà.
Mamin yesak mùlatta po saꞌne màlà enkui kàyik Lazarus itesek, sukkwetùppan ipolo wechippù.
Kùyali punuppù mamin yesak yeipa yapon poi tùwessolokasen annappai tùwechi pàk. Aꞌa yamùk là uyàpùppù màlà ichukkwetù yamikkase.
“Entuppaꞌno kàyik welikùppù màlà molopai inchelù yamùk uya yalàppù Abraham piyak. Mamin yesak welikùppù nàlà màlà molopai iwuꞌnattàppù.
patassek yau tùwettalumattàiꞌma tenu tùlùppù ya kakàik molopai Abraham yeneppù ya mei Lazarus nen uchi ipyau.
Màlàpàk iwentaimeppù, ‘Ukàipùnù Abraham! Esentuppakà tàwà upàk molopai Lazarus yeunokkà temyatù putu kiꞌche tuna kak molopai uyani pùnàppanka toppe ya, masapùla eꞌnek pe kulu uyassaik sàlà apok yau!’ tukaik.
“Tùse Abraham uya, ‘Umu, masa ittukà, ewemapù yau wakù ton yepoloppù auya, Lazarus uya àli ton yepolo tùse. Tùse nen uchi sàlàpe iichipittàsak man talà, eꞌnek pe ewechi tùse.
Màlà neken pe pùla eke iꞌnawon molo man kùyakletau, mùkyamlo sàlà motapai àwuklàppaino kon apyak uya ikupù pen, wapùla ànùꞌlà uklàtù ina piyak, yau messaiꞌnùk yapai pen nàlà,’ teppù.
“Mamin yesak lùppù uya, ‘Ukàipùnù, apawanattàyan iulà, Lazarus yeunokkà ukàipùnù yùwùk tak.
Mùyak etoikenan kon uyakonnon molo man. Tàwà nùtài tok yelupase tok uyàpù sàlà wettalumattàn patassek yak tukaik,’ teppù.
“Abraham uya, ‘Ayakonnon Moses kaletayi yesak pe man molopai Kaatù Maimu yenpoikannan tuꞌma molo man tok panamannan pe. Tàwàichi mùkyamlo uya telupa kon yetai tok,’ teppù.
“Yeikuppù ya, ‘Kane! Papai Abraham! Iweliꞌchak lùppù làkku nen weꞌwuluukasak utàsak tok piyak yau tok welattà tùmakuyi kon winàpai,’ tukaik.
“Tùse Abraham uya ‘Moses molopai Kaatù Maimu yenpoikannan yeta tùuyaꞌnokon pùla iwechi yau, ànùꞌlà weꞌwuluukasak lànen tùwelikù tùpo tùse tùmakuyi kon winàpai tok welattà pen màlà,’ teppù ipàk,” teppù Jesus uya tok pàk.
Makui
uya tùnenupa ton pàk wateppù “Yàꞌlà yamùk là kappon yamùk kuꞌnài makui yak tok utà toppe wekkuppù pe man. Tùse àsà pe kulu iwechi màlà iwekkuttoppe ikuꞌnài pona!
Wakù peiwa nen iwechi màlà, eke tàk eppanài yaulonsak iꞌmù pàk molopai yenuꞌmasak palau kak yau, pùsamlo echikili ton nùkkwà wettoppe àli pe tok kupù ya tukaik.
Màlàpàk esentàk kon! “Àtonpa kon wemakuima yau mekamappotàik molopai tùmakuyi winàpai iwelattà yau mesentuppatàik ipàk.
Iwemakuimasak ewinàkàik
pe itekkwa tewin wei yau yattai molopai màlà yattaiꞌne iyàppàtù apyak ‘Usewankonoꞌmayaik,’ kase yau, ipàk mesentuppatàik,” teppù ya.
Itepulu uya yeikuppù “Ailon tetok auyaꞌnokon wechi elekkwà
mustard yenappà kaichalà yau sàlà, eke yei pàk, ‘Ekalakakà akala pokonpe molopai àppànkà palau kak!’ te auyaꞌnokon sàlà eppaino molopai amaimu kon yawàlà iwechi,” tukaik yeikuppù ya.
nà àtonpa kon wechi tapyoto ke umà yakanài pe wapùla kaalinilu yamùk mainanpanài pe là. Umà yapai ken naꞌ iyàssak yau ‘Asseꞌneiwa àikkà molopai ataꞌlettàkà,’ tawonnan amyamlo? Kanekku!
Tùse ‘Uyeipa ikoneka kà molopai ekoneka kà inepù pa, umàmukupa utaꞌlettà tùse molopai uwuku inchi uya tùse. Màlà tùpo lànen uchi autaꞌlettà màlà molopai àwuku inchi auya,’ tawonnan amyamlo ipàk.
Apyoto saꞌ mùkkàlà tenki tetok ipàk pen mayin yawàlà lànen iwechi tùse, ewaik naꞌ?
Màlà kasa làmaichi ewechi kon naiꞌnùk, tamùꞌnawàlà yekamasak lùppù ànkupù kon pe kussak auyaꞌnokon yau, ‘Wakù apyoto yek ton pen nen ina, tùnkupù kon neken nen kussak ina uya sàlà,’ te màlà auyaꞌnokon,” teppù Jesus uya.
Àsà Kulu Pippà Yepalan Pokon Kon Ipittà
pona tùutà pe Jesus utàppù màlà Samaria molopai Galilee tawon yakletawà.
Tùulon pata yak tùutà pe iitàppù màlà, màlà yattai
pan kon àsà kulu pippà yepalan pokon kon uya yepoloppù. Mei tok wechippù màlà satik pe.
Molopai tok wentaimeppù màlà “Jesus, Itepulu! Ina pàk esentuppakà!” tukaik.
Jesus uya tok yeneppù màlà molopai tok pàk “Itàtàk kon paatele uya eyentok kon pe,” teppù. Tok utà tùse tok uchipittàppù màlà wakù pe.
Tok tonpa wennappoppù Kaatù yapulà pe eke pe tùwentaimepàsse tiuchipittàsak yene tùuya pàk.
Iwettolùpattàppù màlà non pona Jesus pùta piyak, tenki teiꞌma. Samaria pon pe iwechippù màlà.
Jesus uselupappù “10 pan kon ku kàyik yamùk nichipittài? Iꞌnai ken mùkyamlo
pan kon?
Yàꞌlà pe ken uchi iwechi pàk pùsàlà neken nà kaklan nennappoi tenki kase Kaatù pàk?” tukaik.
Molopai Jesus uya ipàk “Eꞌwuluukakà molopai itàkà. Ailon tetok auya uya pàliꞌyau amasak màlà,” teppù.
Kaatù Wettok Itepulu Pe Uyàttok
yamùk tonpa uya tekamapposak yàꞌlà yattai là Kaatù wettok Itepulu pe uyàpù pàk yau. Jesus uya yeikuppù “Kaatù wettok itepulu pe màlà tùusense là tùuyàssen pen.
Ànùꞌlà uya ‘Sàlà yenkà,’ wapùla ‘Màlà yenkà,’ te pùla iwechi màlà. Masapùla Kaatù wettok itepulu pe màlà ayauꞌnokon tùwessen,” tukaik.
22 Màlàyau tùnenupa ton pàk “Wei uyàpù màlà Kàyik Mumu enenpai ewettok kon yattai, tùse yene auyaꞌnokon pen màlà.
Molo tok wechi màlà ‘Mailà man,’ wapùla ‘Sailà man,’ tawonnan. Tùse yense kùtàtàu. Tok yaꞌlà kùtàtàu!
Pata wekamlippù uya pata yakkwaka sàlà motapai ilatoi pona kasa Kàyik Mumu wechi màlà tùweyu yattai.
Tùse wapiya iwettalumattà màlà molopai sàlàpalok kon kappon yamùk uya inulunpa màlà.
Noah yattai iwechippù kasa làma iwechi màlà Kàyik Mumu weyu yattai.
Kappon yamùk wechippù màlà tùutaꞌlettà kon pàk. Molopai tùwuku kon inchi pàk, kàyik yamùk molopai nossan yamùk wechippù tùwemaliꞌmapàtù kon pàk. Noah wenuku tùkanwa yak ponalà, molopai tunaꞌma uyàpùppù màlà. Tok yeulankappù ya tamùꞌnawàlà.
Màlà kasa làma iwechippù Lot yattai. Kappon yamùk wechippù màlà tùutaꞌlettà kon pàk molopai tùwuku kon inchi pàk, yàꞌlàlà yeꞌmapàtù pàk molopai yàꞌlàlà chilanma pàk, tùwàppàmà kon pàk molopai tapùi yamùpàtù pàk.
Tùse Lot uya Sodom nànsak yau màlà wei yattai apok molopai kulupala kasa tùkàꞌnùnsen uyàpùppù Epùn poi molopai tok pottàppù ya màlà tamùꞌnawàlà.
“Màlà yattai tàwà kappon tùwùk ipu po tùwessen kùsuttàtak tapluli yense tùwùk tak. Màlà kasa làma tàwà kappon umà yau naiꞌnùk kùsennappotak yàꞌlàlà yense.
Lot noppù ittutàk kon!
Ànùꞌlà takkwalù pùnùnmanài tùponalok pe uya ilaꞌchima màlà, tùse ànùꞌlà takkwalù laꞌchimanài uya yepolo màlà.
Àpàkùꞌnokon tekamayaik. Màlà yewalupàyi tau asaꞌlon kon weꞌnùmù màlà tewinan tapon kon po. Tewinan nà yanùmù màlà molopai yakon wàꞌnàmà.
Asaꞌlon kon nossan yamùk wechi màlà aꞌnaik yeppa pàk echipyau. Tewinan nà yanùmù màlà molopai yakon wàꞌnàmà. [36 Asaꞌlon kon kàyik yamùk wechi màlà umà yau. Tewinan nà yanùmù màlà molopai yakon wàꞌnàmà màlà,” teppù Jesus uya.]
Yaꞌlon kon uya yekamappoppù “Iꞌnai motau Itepulu?” tukaik. Jesus uya yeikuppù “Ekek wettok imotau yak màlà kassanak yamùk wepilipù,” tukaik.
                             
Tùusekaꞌnonkasen Nossan Pantomù
yattai Jesus uya tùnenupa ton pàk sàlà panton yekamappù màlà, tok yenupa toppe tùuya tàwàlàlà tok wàpùlema toppe, molopai ailon tetok tùuyaꞌnokon nonka tok uya tukaik.
“Kottù yawon ittunài wechippù màlà pata yau Kaatù namanài pen molopai kappon yamùk ittuiꞌche tùwessen pen.
Molopai nossan itayappù iweliꞌchak lùppù wechippù molo, màlà lùppù pata yau, tùuyàppàtù pàk tùwessen ipyak, ipawanattàse ‘Kùpùikattàkà tàwà uyeyaton winàpai!’ tukaik.
Tachin pe ittunài wechippù màlà ànkuppai pùla, molopai nen uchi tùpàk, ‘Kaatù namanài pe pùla lànen wechi tùse wapùla kappon yamùk nama uya pùla là tùse,
yene uya ipùikattà toppe uya masapùla uyaimelunpa ya pàk molopai tùuyàppàtù ke uyetakka ya tukaik,’ teppù ya.”
Molopai Itepulu uya “Ailon pen ittunài uya wateppù yetatàk kon.
Kaatù uya ken naꞌ tùnanùmùssan kalawù tùpàk weinai molopai ewalupàttau yenpàtù tok tùpùikattàse pùla?
Tekamayaik àpàkùꞌnokon. Tok pùikattà ya màlà asseꞌne. Walà tùse Kàyik Mumu uyàpù yau ken naꞌ ailon tawon yepolo ya sàlà non po?” teppù ya.
Pharisee Molopai Pùlayatta Piliꞌnài Pantomù
uya tuꞌma sàlà panton yekamappù màlà kappon yamùk ikasa tiuchittusan tiyiwalàꞌnokon molopai tamùꞌnawolon kon tùulon kon namannan pen pàk.
“Asaꞌlon kon kàyik yamùk utàppù màlà Kaatù yùwùk tak àpùlemase. Tewinan wechippù màlà Pharisee pe, yakon wechippù pùlayatta piliꞌnài pe.
Pharisee weꞌwuluukappù molopai iwàpùlemappù ‘Tenki ukayaik àpàk Kaatù, tùulon kon kasa pùla wechi pàk, tùulon yemamin iꞌche tùwessen pe pùla wechi pàk, kasei pe pùla wechi pàk wapùla tùulon noppù pokonpe tùwessen pe pùla wechi pàk, mùkkàlà pùlayatta piliꞌnài kasa pùla wechi pàk.
Asaꞌlà wei Suntayakka yau tùutaꞌlettàik pùla tùwàpùlemasen iulà, molopai tewin,
pan uyeꞌmatok yapai elepanài iulà,’ tukaik.
“Tùse pùlayatta piliꞌnài wechippù satik pe mei. Molopai tenpata tùlù ya Epùn winàkàik pùla kulu iwechippù, tùse tùplopo wàpàtùppù ya neken, ‘Kaatù, upàk tàwà esentuppakà, iulà saꞌne umakuyi yawon!’ teiꞌma.
“Tekamayaik àpàkùꞌnokon, pùsàlà kàyik pùlayatta piliꞌnài wemeiꞌchak wechippù màlà ikasa Kaatù pokonpe iwekonekasak pe. Tùse tùulon wechippù màlà iwekonekappù pùla. Masapùla tamùꞌnawolon kon eke pe tùwekkussan ma màlà àssàꞌmùla molopai tamùꞌnawolon kon àssàꞌmùla tùwessan ma màlà eke pe,” teppù Jesus uya.
Jesus Uya Mule Yamùk Lùkkwà Pùlema
yamùk uya màlà tùmunkà kon nepùppù Jesus piyak temyatù tùtoppe ya tok pona. Tùse Jesus nenupa ton uya tok yeneppù molopai kappon yamùk yàulàmappù tok uya màlà kupù tok uya pàk.
Tùse Jesus uya mule yamùk kàꞌmappù tùpyak molopai “Tàwà mule yamùk nùyàpùi upyak! Tok kùseleutanùttàu masapùla Kaatù wettok itepulu pe màlà pùsamlo yekkwa ton ponalok.
Ailon kulu sàlà, ànùꞌlà Kaatù wettok Itepulu pe yanùnnài pen mule uya yanùmù kasa, wewomù màlà yak pen màlà,” teppù Jesus uya.
Mamin Yesak Itepulu
“Yàꞌlà peichi
iwechi pàk uyesatù auya màlà wakù tukaik? Wakù pùla nen iwechi màlà tùse Kaatù neken,” tukaik Jesus uya yeikuppù.
“Law ittunài àmàlà ‘Ànoppù pen pokonpe kechii, kappon kùꞌwànài, amak pe kechii, kasei pe kechii, àkàipùnù molopai asan tawonnan inamakà,’ tawon,” teppù Jesus uya. {EXO 20:12; DEU 5:15-20}
Kàyik uya yeikuppù, “Mulek wechippù motapai tamùꞌnawàlà sàlà yamùk enupantok maimu yawàlà wessak man,” tukaik.
Sàlà yetasak tùuya yau, “Tewinan nùppù là ànkupù molo man. Tamùꞌnawàlà itesak pe ewettok ichilanmakà molopai pùlayatta itùkà entuppaꞌno kon yemyak molopai mamin yesak pe ewechi màlà Epùn po. Molopai àikkà uyaꞌlà,” teppù Jesus uya ipàk.
Tùse sàlà yetasak tùuya yau, kàyik usewankonoꞌmappù kulu màlà masapùla tukke kulu mamin yesak pe tùwechi pàk.
Jesus uya yeneppù màlà molopai “Saꞌman pe kulu mamin yesak ton kappon yamùk wewomù Kaatù wettok Itepulu pe yak wechi màlà.
Saꞌman pe maꞌle camel wepakka akkussa yenu yeuta yai wechi màlà mamin yesak kappon wewomù Kaatù wettok Itepulu pe yak yentai,” teppù ya.
Kappon yamùk yetannan nùssan uya yekamappoppù “Ànùk ken uchi wepùikattà màlà?” tukaik.
Jesus uya tok yeikuppù “Yàꞌlàlà saꞌman pe iwekkupù yentai kappon nùttuyaiꞌnùk wechi màlà saꞌman pe pùla Kaatù pona,” tukaik.
Màlàyau Peter uya “Masa yenkà! Ina uya tamùꞌnawolon nànsak man, ayaꞌlà tùwettok kon pe,” teppù.
“Ailon kulu sàlà, ànùꞌlà tùpata nànnài wapùla tùnoppù wapùla tùtonpa yamùk wapùla tùkàipùnù molopai tùsan tawonnan wapùla tùmunkà yamùk nànnài Kaatù wettok Itepulu pe pàkànsau uya,
eke peiwa yepolo màlà sàlàpe, molopai tàwàlàlà nen uchi wemaꞌnàtok yepolo ya màlà nùyàssaiꞌnùk pata weyu yau,” teppù Jesus uya tok pàk.
Jesus Uselupa Tùwelittok Pàk
uya
pan kon tùnenupa ton yamappù molopai tok pàk “Yetatàk kon! Utànꞌnokon sàlà Jerusalem pona tamùꞌnawolon Kaatù Maimu yenpoikannan nùmenukappù Kàyik Mumu pàk wekkuttok ailon pe yak.
Jew yamùk pen yemyak itùlù màlà. Mùkyamlo wàklà màlà italumattà pe. Imottùnpa tok uya màlà molopai tok wetattapàtù màlà ipona.
Tok uya ippoppàtù màlà molopai iwànà màlà, tùse icholùwano wei yattai iwuluuka màlà,” teppù.
Inenupa ton uya sàlà yamùk ittu pùla iwechippù màlà. Iichelupatok nekama yonansak wechippù màlà tok winàpai, molopai Jesus uselupatok ipàk ittu tok uya pùla iwechippù.
Jesus Uya Enkui, Enpùn Ipittà
uyàpùppù màlà mei pùla Jericho winàkàik molopai enpùn kàyik wechippù màlà chichiu pe asanta yena po enkui pe tùwechi pàk.
kon kappon yamùk utà yeta tùuya yau, kàyik uya tok yekamappoppù, “Yàꞌlà ken naiꞌnùk?” tukaik.
“Jesus Nazareth pon, pata yentakayan,” teppù tok uya ipàk.
Iwentaimeppù eke pe “Jesus! David mumu, upàk tàwà esentuppakà!” tukaik.
Kappon yamùk itemloto pon kon uya yàulàmappù, “Eppana ekkà,” teppù tok uya ipàk. Tùse iwentaimeppù eke peiwa nen uchi, “David Mumu! Upàk tàwà esentuppakà!” tukaik.
Màlàpàk Jesus weleutappù molopai enpùn nettoppe tok uya tùpyak yekamappù ya. Mei pùla iyàssak yau Jesus uya yekamappoppù,
“Yàꞌlà kupù uya iꞌche messan àponalok pe?” tukaik. “Itepulu, pata enenpai wessaik,” tukaik yeikuppù ya.
Jesus uya ipàk, “Yenkà! Ailon tetok auya uya eyipittàsak màlà,” teppù.
Màlà yattai asseꞌne yeneppù ya màlà molopai Jesus yaꞌlà iitàppù Kaatù yapulà pe. Yensak tùuyaꞌnokon yau tamùꞌnawàlà tukkan kon kappon yamùk uya Kaatù yapulàppù màlà.
Molo iwechippù màlà Zacchaeus itesek pùlayatta piliꞌnài nan yepoino molopai mamin yesak pe iwechippù.
Ànùk kasa là Jesus wechi enenpai iwechi tùse tokkwen nùkkwà iwechippù, màlàyau yeneppù ya pen masapùla tukke kulu kappon yamùk wechi pàk.
Màlàpàk aitun pe iitàppù màlà tukkan kon kappon yamùk wapiya molopai yei Sycamore yek pona iwekainùmùppù, màlà yawàlà Jesus utà yentoppe tùuya.
Màlà motak tùuyàssak yau Jesus uya kakàik tenu tùlùppù molopai yeneppù ya molopai ipàk wateppù ya “Asseꞌne àwuttàkà Zacchaeus, masapùla sàlàpe àyùwùk tau wechi màlà,” teppù ya.
Zacchaeus wuttàppù màlà asseꞌne molopai yanùmùppù ya tùutauchinpaik kulu tùwùk tak.
Tamùꞌnawàlà yennài nan nùssan kappon yamùk wessaꞌmolùkappù tùusàulàma kon pàk, “Pùsàlà kàyik utàsak man àli kuꞌnài yùwùk tak ikaklamu pe,” tukaik.
Zacchaeus wàꞌmùssakkappù molopai Itepulu pàk, “Yetakà Itepulu! Itesak pe wettok pantaka uya màlà upyau iwechi kaichalà entuppaꞌno kon yemyak molopai ànùꞌlà yamaꞌmasak uya yau yeꞌma uya màlà asakùlàꞌne itekkwa,” teppù ya.
Jesus uya ipàk, “Wepùikattàntok uyàssak man sàlà tapùi tak sàlàpe, masapùla pùsàlà kàyik nàlà mùkkàlà Abraham pa.
Masapùla Kàyik Mumu uyàpùppù màlà iitassak kon iwase molopai tok pùikattàse,” teppù.
Kolù Pun Yamùk Pantomù
Jesus uya sàlà panton yekamappù wate tùuya yetannan nùssan pàk. Jerusalem po lùiwa nen uchi iwechippù màlà molopai Kaatù
wettok itepulu pe usenpoika winàkàik iwechi pe tok uya yekamappù.
Màlàpàk “Tùnamasen kàyik utàppù màlà meyon pata yak kin pe tùma toppe molopai tùwennappo toppe.
Pata nàmà tùuya wapiya
pan kon tapyoto yamùk kàꞌmappù ya molopai tok lepappù ya tewin pàk kolù pun ke, tok pàk ‘Masa yàꞌlà kaichalà là yepolo auyaꞌnokon sàlà ke upatappù yau mùttutàik,’ teppù ya.
Tùse ipatassek yawon kon uya yeyaꞌnomappù màlà, màlàpàk tok uya tùmaimu kon yekamannan yeunokoppù iteꞌmappù pàk ‘Pùsàlà kàyik wechi ina kinù pe iꞌche pùla ina man,’ tukaik.
“Tùnamasen kàyik mappù màlà kin pe molopai iwennappoppù. Tapyoto yamùk pùlayatta tùlùppù tùuya itemyak lùssan uyàttoppe tùpyak tok kàꞌmappù ya, yàꞌlà kaichalà là yeposak tok uya yentoppe tùuya.
Wapiyalok uyàpùppù molopai ipàk ‘Itepulu
pe kolù pun yeposak uya man tewinan ulepappù auya ke,’ teppù ya.
‘Wakù pe kulu man, wakù àmàlà apyoto! Ailon peichi ewessak malalon yau pàk,
pan pata yamùk yesak pe ewechi pa àkupù uya màlà,’ teppù itepulu uya.
Yakon itapyoto uyàpùppù màlà molopai, ‘Uyepulu,
pe kolù pun yeposak uya man tewinan ulepappù auya ke,’ teppù ya.
Pùsàlà pàk, ‘5 pan pata yamùk yesak pe ewechi pa àkupù uya màlà,’ teppù ya.
Tùulon itapyoto uyàpùppù, ‘Itepulu, sàlàichi yenkà kolù pun àpùlayattayi, tonanse tùkuttai enkiꞌcha yau.
Usenalippappù àpàk masapùla saꞌman pe ewechi pàk. Àponalok pen yanùnnài àmàlà molopai ànpàmàppù pen mokkanài,’ teppù ya.
Itepulu uya ipàk wateppù. ‘Àmàlà àli apyoto! Amaimu là yapulà uya màlà, atalumattà toppe uya. Mùttuyaik saꞌman pe wechi, uponalok pen yanùnnài pe molopai unpàmàppù pen mokkanài pe.
Yàꞌlà pe ken uchi iwechi pàk upùlayattayi tùnonkaik pùla mettai pùlayatta pilittok tak? Wennapposak yau eke peiwa yepoloppù uya sàlà eppaino tùulon kon pokonpe iwepiliꞌchak,’ teppù ya ipàk.
Màlàyau kin uya satik pe molo tùwessan pàk, ‘Kolù pun imokkatàk kon iwinàpai molopai itùtàk kon apyoto
Màlàyau tok uya ipàk ‘Itepulu,
pe nen yepokassak ya man!’ teppù.
‘Tekamayaik àpàkùꞌnokon tamùꞌnawolon kon yàꞌlàlà yesak ton yemyak eke peiwa itùlù màlà. Tùse mùkkàlà yàꞌlàlà yesak pen winàpai malalon nànen itesak pe iwettok mokka màlà.
Pùsamlo uyeyatonnon tikinù kon pe uyiꞌche pùla iwessak kon nùssan inettàk kon sà motak. Molopai tok iwàtàk kon uyemlotopo!’ teppù ya,” tukaik.
                               
Jesus Welepamù Jerusalem Pona
nen uchi tùuselupa tùpo Jesus utàppù Jerusalem pona tok wapiya.
Mei pùla là pata yamùk Bethphage molopai Bethany tawonnan piyau tùwechi Wùk Olive itesek po yau, Jesus uya asaꞌlà tùnenupa ton
yeunokoppù tùwapiya.
Sàlà enupantok pokonpe “Pata eyemloto kon po naiꞌnùk yak itàtàk kon, ewelepamù kon pata yak yau tonki mule yewattàsak yepolo auyaꞌnokon màlà ipo weꞌnàppà pen. Meukatàik molopai mùnettàik sàlà motak.
Ànùꞌlà uya eyekamappo kon, ‘Yàꞌlà pe iwechi pàk yeuka auyaꞌnokon màlà?’ tukaik yau, ‘Itepulu iꞌche kulu man,’ mùkatàik,” teppù ya.
Ineunokossan utàppù màlà molopai tamùꞌnawolon yepoloppù tok uya Jesus uya yekamappù kasa.
Tonki mule yeuka tok uya tùse itesak uya “Yàꞌlà pe iwechi pàk yeuka auyaꞌnokon màlà?” teppù.
“Itepulu iꞌche kulu man,” tukaik tok uya yeikuppù.
Molopai tonki mule yalàppù tok uya Jesus piyak. Màlàyau tùpon kon tùlùppù tok uya ipona molopai Jesus pùikattàppù tok uya iwenuttoppe.
Iità tùse tok uya tùpon kon yalenkappù asantawà.
Jerusalem piyau mei pùla, pata Olive Tùpù yai asanta wuttàtok motau iwechi tùse tamùꞌnawàlà tukkan kon inenupa ton wessaꞌmolùkappù Kaatù yapulà pàk tùutauchinpaik tùwentaimepàsse, tamùꞌnawolon eke ton tùnenessan kon yamùk pàk.
“Ipùlemasak mùkkàlà kin Itepulu yesek yau tùuyàssen! Wàlàkkaꞌnàtok Epùn pon molopai Kaatù yapulàtok!” tukaik. {PSA 118:26}
Màlàyau Pharisee tonpa yamùk uya tukkan kon kappon yamùk kùlottapai ipàk “Enupanài, eppana enenupa ton wettoppe yekamakà!” teppù.
Jesus uya yeikuppù, “Eppana tok wechi yau tàk yamùk wentaime màlà, ukayaik àpàkùꞌnokon,” tukaik.
Jesus Kalawù Jerusalem Wenai
winàkàik lùiwa iyàpùppù màlà molopai pata yensak tùuya yau, ikalawùppù iwenai,
“Sàlà wei yau yàꞌlà uya wàlàkkaꞌnàtok nepù ittu neken auyaꞌnokon yau, tùse sàlàpe ewinàpaiꞌnokon yonansak man yene auyaꞌnokon tukaik.
Masapùla pata weyu uyàpù màlà àponaꞌnokon eyeyatonnon uya àwoinottà màlà non tùkasse molopai tok uya awakkàtù màlà sàwinàꞌne.
Tamùꞌnawàlà tok uya amattanùpù màlà, ayawon kon mule yamùk ewekupili tawon kon pokonpe. Tewin nà tàk nàmà tok uya ipatassek yau pen màlà, masapùla yàꞌlà yattai là Kaatù uyàpùppù àpùikattàse ittuppù auya pen màlà,” tukaik.
Jesus Utà Kaatù Yùwùk Tak
yattai Jesus utàppù màlà Kaatù yùwùk tak molopai yàꞌlàlà chilanmannan yenpakkappù ya.
“Kaatù Maimu yau iweꞌmenukasak man Kaatù uya ‘Uyùwùk yesatù màlà Wàpùleman Yùwùk,’ tukaik. {ISA 56:7} ‘Tùse amak ton usoꞌnantok itak pe imasak auyaꞌnokon man!’ ” teppù ya tok pàk. {JER 7:11}
“Uyùwùk yesatù màlà Wàpùleman Yùwùk tukaik, tùse amak ton usoꞌnantok itak pe ima sak auyaꞌnokon man!” (19:46) uya kappon yamùk yenupappù màlà Kaatù yùwùk tau wei kaichalà. Tùse paatele yamùk yepulu ton, Law pàk enupannan molopai Jew yamùk yennài nan wechippù màlà ànwàpai.
Jesus Yapàikketù Pàk Yekamappotok
wei yattai Jesus wechi Kaatù yùwùk pùloloi po kappon yamùk yenupa pàk molopai wakù itekale yekama pàk tùse paatele yamùk yepulu ton, Law pàk enupannan molopai tùnamasan kàyik yamùk tawonnan uyàpùppù màlà ipyak.
“Ina pàk yekamakà, ànùk yapàikketù yau ken sàlà yamùk kupù auya màlà? Ànùk ken ayapàikketù ke elepatai màlà yamùk kupù pa?” teppù tok uya ipàk.
Jesus uya tok yeikuppù, “Masa eyekamappoiꞌcheꞌnokon nàlà iulà. Upàk yekamatàk kon,
John uya kappon yamùk yenpataukatok yapàikketù uyàpùppù ken naꞌ epùn poi, wapùla kaꞌ kappon winàpai lù?” tukaik.
Tok wessaꞌmolùkappù màlà tùusekamappopàtù kon pàk tiyiwalàꞌnokon, “Yàꞌlà teꞌnokon ken? ‘Epùn poi iyàpùppù,’ te yau nen, ‘Yàꞌlà pe ken uchi iwechi pàk John pàk ailon te auyaꞌnokon pùn?’ te ya.
Tùse, ‘Kappon winàpai iyàpùppù,’ teꞌnokon yau,
tamùꞌnawolon kon talà naiꞌnannùk uya kùwànà kon tàk ke, masapùla John wechi Kaatù Maimu yenpoikanài pe pàk ailon tesak tùuyaꞌnokon pàk,” teppù tok uya.
Màlàpàk tok uya yeikuppù, “Iꞌnailàpai là iyàssak pe iwechi ittu ina uya pùla man,” tukaik.
Molopai, “Yekama uya pen nàlàichi sàlà ànùk yapàikketù yau là sàlà yamùk kupù uya,” teppù Jesus uya tok pàk.
Kùyali Yekkwa Mainanpannan Pantomù
Jesus uya sàlà panton yekamappù kappon yamùk pàk. “Kàyik uya màlà umà pàmàppù molopai imainanpa woton kon yemyak itùlùppù ya, molopai nen uchi tùpata nàmàppù ya tachin pe.
Ipilittok yattai iwechi yau, tapyoto yeunokoppù ya màlà umà mainanpannan piyak tùponalok woton ipiliꞌchak lùppù tonpa yepose. Tùse umà mainanpannan uya itapyoto ippoppàtùppù molopai tok uya yeunokoppù yàꞌlàlà pùla.
Màlàpàk kàyik uya tùulon tapyoto yeunottukkappù màlà, tùse mùkkàlà ippoppàtùppù tok uya, kuliꞌmak tok uya italumattàppù molopai tok uya yeunokoppù yàꞌlàlà pùla làma.
Màlàyau icholùwano pe tapyoto yeunottukkappù ya. Tok uya tuꞌma àsà pe ikupùppù, molopai tok uya yenuꞌmappù.
Umà yesak uya ‘Yàꞌlà kasa saꞌ uchi wettoppe ko?’ teppù. ‘Umu wak uꞌnùn kulu teunokoik ta, tok uya nen ken uchi inama,’ teppù ya.
Tùse yensak tùuyaꞌnokon yau umà mainanpannan uselupappù ipàk ‘Pùsàlà mùkkàlà itesak mumu. Iwàpaiꞌnokon man molopai iponalok kon wettoppe kùponalok kon pe!’ teppù.
Màlàpàk tok uya yenuꞌmappù umà yapai molopai tok uya iwànàppù. “Yàꞌlà pe nen ken uchi umà yesak uya umà mainanpannan kupù?” tukaik, Jesus uya tok yekamappoppù.
“Iyàpù màlà molopai mùkyamlo kàyik yamùk tùkka ya molopai nen uchi tùulon kon umà mainanpannan yemyak umà tùlù ya,” teppù Jesus uya. Sàlà yetasak tùuyaꞌnokon yau kappon yamùk uya, “Tàwà màlà yekkwa kùsekkuttak,” teppù.
Jesus uya tok yeneppù molopai tok yekamappoppù ya, “Yàꞌlà te ken uchi sàlà Kaatù Maimu yau iweꞌmenukasak naiꞌnùk uya, ‘Tàk tapùi yamùnnan nùnulunpappù italumayippù pe tùkusse, wenasak man iꞌche kulu weꞌnàtok pe tùulon kon tàk yamùk yentai,’ tawon. {PSA 118:22}
Tamùꞌnawolon kon tùwekkawaiꞌmasan màlà tàk pona, utakitukka màlà. Molopai tàk wekkawaiꞌmasak ànùꞌlà pona yau, yamoklopù ya màlà,” teppù Jesus uya.
Pata Yesak Yeꞌmatok Pàk Ekamappontok
pàk enupannan molopai paatele yamùk yepulu ton wechippù màlà Jesus anaꞌchipai. Masapùla sàlà panton yeka masak ya
tiwinàkàiꞌnokon ittusak tùuyaꞌnokon pàk, tùse tok usenalippappù kappon yamùk pàk.
Màlàpàk tok wechippù yene pàk, imaimu pàkàlà yaꞌchi toppe tùuyaꞌnokon. Kappon yamùk yeunokoppù tok uya màlà ailon pe tùwechi kon pe tukaik tok usennaka toppe, kopùna yapàikketù molopai imeluntàlù yemyak itùtoppe.
Pùsamlo elaik yamùk uya wateppù Jesus pàk, “Enupanài, ina nùttuyan euselupatok molopai enupantok auya wechi ikasa. Molopai ekkaichalà kappon yamùk yene auya molopai Kaatù yeselu pàk enupanài àmàlà ailon pe iwettok yawàlà.
Ikasa ken naꞌ màlà Caesar yemyak pùlayatta tùlù ina uya wechi, wapùla ikasa pùla?” teppù tok uya.
Tùse Jesus uya tok usennakatok yawàlà yeneppù molopai tok pàk,
“Chilùpa pun yenpoikatàk kon uyemyak. Ànùk yenpata molopai ànùk yesek ken sàlà ipàk naiꞌnùk?” teppù Jesus uya. “Caesar,” tukaik tok uya imaimu yeikuppù.
Iichelupatok yau tok uya yaꞌchi pùla iwechippù molo kappon yamùk yemlotopo. Tok usenumenkasak wechippù tùmaimu kon yeippàttok kon ya pàk, molopai eppana tok wechippù.
Weꞌwuluukantok Molopai Wemaliꞌmantok
tonpa yamùk weliꞌnàsak yau weꞌwuluukan pen màlà tawonnan uyàpùppù Jesus piyak yekamappoppàttok pokonpe.
“Enupanài, Moses uya màlà sàlà menukappù ina ponalok pe. ‘Kàyik weliꞌchak molopai tùnoppù nànsak ya imunkà pùla yau, mùkkàlà kàyik yakon nùppù uya màlà tùlui noppù lùppù maliꞌma, mule yamùk yepotoppe tùuya iweliꞌchak lùppù munkà pe,’ tawon,” teppù tok uya.
“Molo tok wechippù
pan kon echiyakonnon kàyik yamùk. Wapiyalok kàyik wemaliꞌmappù, molopai iwelikùppù imunkà pùla.
Màlàyau nen uchi yakon nùppù uya inoppù lùppù maliꞌmappù.
Molopai tok solùwano lùppù tuꞌma, màlà kasa
pan kon wechippù tamùꞌnawàlà. Tok wuꞌmatùppù màlà imunkà pùla.
Àkàmlàk lùppù nossan nàlà welikùppù.
Iweliꞌchak kon wuluukasak yattai ken ànùk noppù pe nen uchi iwechi
pan kon uya imaliꞌmapàssak tùse?” teppù tok uya.
Jesus uya tok yeikuppù, “Kappon yamùk sàlà yattai naiꞌnannùk mùkyamlo tùwemaliꞌmasan.
Tùse kappon yamùk tùwuluukasan yek pe naiꞌnannùk weliꞌnàtok yapai, nùyàssaiꞌnùk pata weyu yattai wemaliꞌma pen màlà.
Tok welikù pen màlà masapùla inchelù yamùk kasa tok wechi pàk. Kaatù munkà yamùk mùkyamlo masapùla tok wuluukasak weliꞌnàtok yapai pàk.
Molopai Moses uya yekamasak màlà iweliꞌchak kon weꞌwuluuka màlà weliꞌnàtok yapai tukaik. Molopai, tùuyassen yuk pàk Kaatù Maimu uselupatok yau iichelupasak man Itepulu pàk, ‘Abraham Kaatùyi, Isaac Kaatùyi molopai Jacob Kaatùyi pe iwechi pàk,’ teppù ya. {EXO 3:6}
Sàlà uyaichi yekama màlà
nulànan kon Kaatùyi pe iwechi, iweliꞌchak kon pen, masapùla tamùꞌnawolon kon wechi màlà nulà ipona,” teppù Jesus uya.
Law pàk enupannan tonpa yamùk uselupappù, “Wakù pe wamùkapàssaik, Enupanài!” tukaik.
Tùulon pe tukka enekamappopai pùla tok usenalippappù.
Ànùk Mumu Mùkkàlà Christ
yattai Jesus uya tok pàk, “Yàꞌlà kasa ken uchi David mumu pe màlà Christ wechi, te tok uya?
Masapùla David uya, ‘Itepulu uya Uyepulu pàk, Chichiu pe ekkà sà motau kamik pen uyemyatù winà.
Eyeyatonnon tùlù uya atta yapon pe atta yokkoik tùse,’ teppù Psalms kaletayi yau. {PSA 110:1}
David uyaichi màlà yesatùppù ‘Uyepulu,’ tukaik. Atta ken uchi Christ wechi David mumu pe?” teppù Jesus uya.
Jesus Uselupa Law Pàk Enupannan Winàkàik
pa ton pàk wateppù.
“Elannek pe ettàk kon Law pàk enupannan pàk. Kusan tùpon kon yau asapaino kon mùkyamlo. Tùnamatok kon pokonpe tepolo kon iꞌche tùwessan mùkyamlo makitti tau. Wakù kulu aponnok yanùnnài nan mùkyamlo wepiliꞌnàtok itak tau. Wakù nàlà patassek yanùnnài nan mùkyamlo utaꞌlettàntok yau.
Itayappù iweliꞌchak lùssan patassek yamaꞌmannan mùkyamlo. Kusan pe nàlà tùwàpùlemasan kappon yamùk uya neken tentok kon pe tukaik. Pùsamlo talumattàtok wechi màlà eke pe kulu,” teppù ya.
Itayappù Iweliꞌchak Lùppù Weꞌlepatok
tùuya yau Jesus uya mamin yesak ton uya tùweꞌlepatok kon tùlù Kaatù yùwùk tawon pùlayatta yen yak yeneppù.
Molopai nàlà itayappù iweliꞌchak lùppù, yàꞌlàlà pùn saꞌne uya asaꞌlon nùkkwà kalukuli pun nonka yeneppù ya.
“Ailon kulu sàlà, pùsàlà saꞌne itayappù iweliꞌchak lùppù eke peiwa nùtùpàssan tùulon kon yentai.
Masapùla tùulon kon tùweꞌlepatok kon tùlùi tukkan temamin kon kùlottapai tùse mùkkàlà saꞌne ipla echiiꞌma tùwemattok ipàk tùlùi tamùꞌnawàlà,” teppù ya.
Kaatù Yùwùk Umatta Màlà
kon uselupappù màlà Kaatù yùwùk yùpùlùttàsak wakù ton tàk yamùk ke molopai lepantok itùsak lùssan Kaatù yemyak ke pàk. Tùse
Jesus uya,
“Sàlà yamùk menyatàik, pata weyu uyàpù màlà tewin nà tàk wàꞌnàntok tùulon po yattai pen, tamùꞌnawàlà iwettùlùkkwa màlà,” teppù.
Pata Weyu Wenukappù Yekamatok
yàꞌlà yattai ken sàlà yamùk wechi? Molopai yàꞌlà wechi ken màlà yentok ipàkàlà pe, iwekkuttok yattai uyàssak yekamanài pe?” tukaik tok uya yekamappoppù.
Jesus uya wateppù, “Enpen ettàk kon eyen naka kon kùsettak! Masapùla tukkan kon uyàpù màlà uyesek yau, ‘Iulàichi mùkkàlà Christ!’ molopai ‘Pata weyu uyàssak uchi man!’ teiꞌma. Tùse tok yaꞌlà kùtàtàu.
Kettalipatàu wepantaꞌmantok molopai mùkyamlo tùpata kon yesak yenuꞌmaiꞌche man te yeta auyaꞌnokon yau, sàlà yamùk wekkupù màlà wapiya, tùse màlà wechi màlà iwenukattok pe pùla.
Pata uya tùulon pata pantaꞌma màlà, kin yesak pe naiꞌnùk pata uya tùulon kin yesak làma pata yeyaꞌnoma màlà.
Àsà tùlùpùnù wechi màlà molo, iwan pe weꞌnà màlà, àsà ton palan wechi màlà iꞌnai yailà là, nalik ton wechi màlà molo molopai eke ton tensan yekkwa ton pen wechi màlà kak yau,” teppù ya.
“Sàlà yamùk wekkupù wapiya ayaꞌchi kon màlà molopai atalumattà kon. Àtùlù kon màlà eyittutok kon pe wepiliꞌnàtok itak tak molopai patikiꞌchi tak, Kin yamùk molopai kopùna yamùk yemlotopona enepù kon màlà upàkànsau.
Sàlà wechi màlà wakù itekale yekamatok auyaꞌnokon yattai pe.
Eusenumenkatok kon ikonekatàk wapiya ewenai ewechi kon pàk autaimelunpa kon tukaik.
Masapùla elepa kon uya màlà amaimu kon ke molopai pukkek ke, eyeyaton kon yamùk uya euselupatok kon nulunpa wapùla ailon pen màlà te tukaik.
Àkàipùnù kon molopai asan kon uya àtùlù kon màlà eyeyaton kon yemyak, àlunan kon uya là, àtonpa kon yamùk uya là, ewechiyakonnon uya là. Molopai tùulon kon àtonpa kon wànà màlà.
Tamùꞌnawolon kon uya eyeyaꞌnoma kon màlà uwenai.
Tùse tewin nà appai kon pùpok wepuka appai kon poi pen màlà.
Meluntà pe ettàk kon masapùla sàlà kasa ewepùikattà kon màlà,” teppù Jesus uya.
Jerusalem Mattanùttok
tùwepantaꞌmasan uya Jerusalem woinottàsak yene auyaꞌnokon yau, iimattatok winàkàik iwechi pe ittu auyaꞌnokon màlà.
Màlàyau Judea pon kon nepeik wùk yamùk pona. Tàwà eke pata yau tùwessan nùnàmài molopai elekkwà pata yau tùwessan kùttàtak eke pata yak.
Masapùla sàlàichi màlà talumattàntok wekkuttok yattai tamùꞌnawàlà Kaatù Maimu yau iweꞌmenukasak lùppù.
Monok yamùk pona àsà pe
kulu iwechi màlà, màlà yamùk wei yawà molopai mule yan yamùk echikili ton imunkà pona! Eke pe kulu utaimelunpantok uyàpù màlà sàlà pata pona molopai Kaatù weꞌnaikatok wechi màlà pùsamlo kappon yamùk po.
Kàyik Mumu Uyàttok
ipàkàlà wechi màlà wei yau, kapùi molopai chilùkà yamùk yau. Non po tamùꞌnawolon pata yamùk usenalippa màlà, palau tàwù molopai meluntà chipaꞌchipa pàk. Yàꞌlà kuttok tok uya pùla tok kupù ya màlà.
Kappon yamùk wenpulumanpàtù màlà tùusenalippa kon ke non po nekkussaiꞌnùk pàk. Masapùla kak yapàikketù kau naiꞌnùk utattùꞌma màlà.
Màlà yattai nen uchi Kàyik Mumu usenpoika màlà. Iyàpù màlà katupluk yau meluntà pe molopai eke tùnamatok yau.
Sàlà yamùk wepyattà tùwekkupù pàk yau, màꞌmùssakkatàik molopai appai kon manùntàik kakàik, masapùla ewepùikattàtok kon mei pùla man,” teppù Jesus uya.
Fig Yek Pàk Enupantok
Jesus uya sàlà panton yekamappù màlà tok pàk. “Fig yek yentàk kon molopai tamùꞌnawàlà tùulon kon yei yamùk.
Yale yamùk usenpoika yau aꞌnek pe iwettok yattai winàkàik iwechi pe ittunnan amyamlo.
Màlà kasa làmaichi sàlà yamùk wekkupù yene auyaꞌnokon yau Kaatù wettok itepulu pe weyu wechi mei pùla ittu auyaꞌnokon màlà.
“Ailon kulu sàlà, tamùꞌnawàlà sàlà yamùk wekkupù màlà kappon yamùk nemassaiꞌnannùk welikù tamùꞌnawàlà wapiya.
Epùn molopai non tawonnan utà màlà tùse umaimu utà pen màlà,” teppù Jesus uya.
“Elannek pe mettàik! Yàꞌlà pàk pùla kàkoꞌmantàu. Wetùnnàtok pàk alikyek pe kettàu molopai sàlà motau wemaꞌnàtok pàk kataimelunpatàu. Màlà kasa ewechi yau, màlà weyu uya eyepolo màlà awanmùlà, male kasa.
Iyàpù màlà tamùꞌnawolon kon kappon yamùk sàlà non pon kon pona.
Enpen ettàk kon molopai àpùlematàk kon tàwàlà, meluntà pe ewechi kon pa sàlà yamùk wekkupù winàpai ewepe kon pa molopai Kàyik Mumu yemlotopo àwàꞌmùssakka kon pa,” teppù Jesus uya.
Jesus ukoꞌmanpàtùppù màlà Kaatù yùwùk tau kappon yamùk yenupa pàk molopai koꞌmanpe iwenasak yau iitàpàtùppù Olive Tùpù pona, molo esse ewalupàttau.
Koꞌlàma kulu tamùꞌnawàlà kappon yamùk utàpàtùppù Kaatù yùwùk tak iichelupa yetase.
Àsà Ton Wekkuttok Jesus Winàkàik
pùn pùlomù pusak pàk Utaꞌlettàntok yattai wechippù màlà mei pùla, Entakaꞌnàppà tukaik tesassen.
Paatele yamùk yepulu ton molopai Law pàk enupannan yamùk wechippù màlà yàꞌlà kasa là Jesus wàtok tùuyaꞌnokon ittuiꞌche, masapùla tok usenalippappù màlà kappon yamùk pàk.
Judas Wekkupù Jesus Yeimippo Pàk
Settan wewomùppù Judas yak,
pan kon Jesus nenupa ton tonpa Iscariot tetok ipàk yak.
Màlàpàk Judas utàppù màlà, eke ton paatele yamùk molopai Kaatù yùwùk yennài nan pokonpe eselupase, yàꞌlà kasa là Jesus tùlù tùuya tok yemyak pàk.
Tok utauchinpappù kulu màlà, màlàyau yeꞌma pàk tok wekkupùppù pùlayatta ke.
Judas uya, “Ewaik,” teppù tok pàk, ànùk pùn yau Jesus tùtok tùuya yattai woton ittuiꞌche iwechippù.
Tewin Itekkwalok Pe Utaꞌlettàntok
uyàpùppù màlà yapuluwetanùꞌnài pùn pùlomù pusak pàk Utaꞌlettàntok yattai, kaalinilu munkà yamùk tùkkatok yattai Entakaꞌnàppà yattai Utaꞌlettàntok weyu ponalok pe.
Jesus uya Peter molopai John tawonnan yeunokoppù “Itàtàk kon, Entakaꞌnàppà yattai Utaꞌlettàntok ikonekatantàk kùponalok kon pe,” teppù ya tok pàk.
“Iꞌnailà ken uchi ina uya ikoneka iꞌche messan?” tukaik tok uya yekamappoppù.
Molopai tapùi yesak pàk ‘Iꞌnai màlà tapùi unenupa ton pokonpe utaꞌlettàtok itau? nùkapàssan Enupanài’ mùkatàik.
Eke patassek tamùꞌnawolon yesak yekama ya màlà àpàkùꞌnokon kawonpan tau, molo tamùꞌnawolon koneka auyaꞌnokon màlà,” teppù Jesus uya.
Tok utàppù màlà molopai tamùꞌnawolon yepoloppù tok uya Jesus uya yekamappù kasa molopai Entakaꞌnàppà yattai Utaꞌlettàntok konekappù tok uya.
Itepulu Utaꞌlettàtok
yattai uyàssak yau, Jesus weleutappù kùyali yapon piyau teunossan pokonpe.
Molopai tok pàk, “Sàlà Entakaꞌnàppà yattai Utaꞌlettàntok pàk ataꞌlettàpai kulu wessak man àpokonpeꞌnokon
wettalumattà wapiya!
Masapùla tekamayaik àpàkùꞌnokon inattuꞌma uya pen nen uchi màlà Kaatù wettok itepulu pe patassek yau iwekkupù ponalà,” teppù Jesus uya.
Màlàyau pùsau yanùmùppù ya, tenki teppù ya Kaatù pàk molopai tok pàk, “Sàlà yanùntàk kon molopai yekantàk kon àklottauꞌnokon.
Masapùla tekamayaik àpàkùꞌnokon sàlà wain inchi tuꞌma uya pen màlà sàlà motapai Kaatù wettok itepulu pe weyu uyàpù ponalà,” teppù ya.
Molopai pùlomù pusak yanùmùppù ya, tenki teppù ya Kaatù pàk, ipilipàtùppù ya molopai itùlùppù ya tok yemyak, “Sàlà màlà upun itùsak àponalok kon pe. Sàlà mùkuttàik uyittutok auyaꞌnokon ipàkàlà pe,” teiꞌma.
Màlà kasa làma pùsau tùlùppù ya utaꞌlettàkaꞌnàppà yeꞌmappùtak, “Sàlà màlà emennak pe Kaatù uya ikupù tùuya teppù lùppù, ikopposak umùnù ke, ikkwansak lùppù àponalok kon pe,” teiꞌma.
“Tùse yentàk kon! Mùkkàlà uyeimippo woton talà man upyau kùyali yapon piyau!
Masapùla Kàyik Mumu welikù màlà Kaatù uya ikupùppù kasa. Tùse mùkkàlà neimippoyaiꞌnùk kàyik pona àsà pe kulu iwechi màlà!” teppù Jesus uya.
Màlàyau tok usekamappopàtùppù tiyiwalàꞌnokon ànùk pe là sàlà kuꞌnài wechi ittuiꞌche.
nenupa ton usàulàmappù màlà iꞌnai kulu là tùklottawon kon ittu eke peiwa tukaik.
Jesus uya tok pàk, “Jew yamùk pen kinù wechi màlà tùmeluntàlù ke tok yepoi molopai kappon yamùk yennài nan pe tùwessan mùkyamlo tesassan, ‘Kappon yamùk wechiyakonnon,’ tukaik.
Tùse sàlà kasa pùla ewechi kon màlà. Tùse làkku mùkkàlà eke kulu nechiik elekkwà aꞌmippà kasa àklottauꞌnokon molopai kappon yamùk yennài nechiik apyoto kasa.
Ànùk ken ekeiwa, mùkkàlà kaꞌlù tùweleutasen ataꞌlettàse, wapùla mùkkàlà iteipa neꞌnài. Mùkkàlàichi tùweleutasen. Tùse àklottauꞌnokon wessaik tùweꞌwotokomasen pe.
“Upyau ewessak kon man uyittutok yawàlà.
Molopai Ukàipùnù uya ulepasak man itepulu pe wettok yapàikketù ke, màlà kasa làma elepa kon uya màlà itepulu pe ewettok kon ke.
Màlàpàk autaꞌlettà kon molopai àwuku kon inchi auyaꞌnokon màlà Itepulu pe wettok patassek yau, molopai aponnok yamùk po ewechi kon màlà
pan kon Israel kok yamùk ittu kon pa,” teppù Jesus uya.
“Ittunài Pen Iulà” Tetok
Simon! Settan uya eyennasak man eyittu toppe tùuya, umà pànnài uya paali yasuka ipippà winàpai kasa.
Tùse wàpùlemasak man àpona Simon, ailon tetok auya wechi attuꞌmùla tukaik. Ewennapposak upyak yau, àtonpa yamùk mùmeluntàlùnpaik,” teppù Jesus uya.
Peter
uya yeikuppù, “Uyepulu, wekonekasak man, patikiꞌchi tak utà toppe ayaꞌlà molopai welittoppe àpokonpe!” tukaik.
“Yekama uya àpàk Peter, kaliꞌcho tàwù wapiya sàlàpe, ‘Ittu uya pùla man,’ te auya màlà àsolùwau itekkwa,” teppù Jesus uya.
Jesus uya tùnenupa ton pàk, “Eyeunossak kon uya pùlayatta yen pùla, paiki pùla wapùla sappattu pùla yau naꞌ, yàꞌlàlà iꞌche mettantàu?” teppù. “Kane, yàꞌlàlà iꞌche ina wechi pùn,” tukaik tok uya yeikuppù.
“Tùse sàlàpe, apyau pùlayatta yen molopai paiki wechi yau yakà, molopai ikasupalayi pùla ewechi yau àpon michilanmaik molopai yeꞌmapa,” teppù Jesus uya.
“Sàlà tekamayaik àpàkùꞌnokon Kaatù Maimu yau iweꞌmenukasak man, ‘Àli ton kùlottau iwechippù màlà,’ tukaik. Iwekkupù màlà ailon pe upàk. {ISA 53:12} Masapùla iweꞌmenukasak upàk nekkussan ailon pe,” teppù ya.
Inenupa ton uya, “Itepulu masa yenkà! Talà asaꞌlon kasupala man,” teppù. “Màlà pe neken nà nechii,” tukaik tok yeikuppù ya.
Jesus Wàpùlema Olive Tùpù Po
utàppù màlà tùwessek kasa là, Olive Tùpù pona molopai inenupa ton utàppù yaꞌlà.
Màlà pata yak tùuyàssak yau, “Àpùlematàk kon amùipantok yak ewettùlù kon tukaik,” teppù ya tok pàk.
Iitàppù màlà tok winàpai mei kulu pùla là tàk ke wessaꞌmantok kaichalà là, teseꞌmuyok iwenappù molopai iwàpùlemappù.
“Ukàipùnù, yama auya yau, sàlà pùsau yamakà uwinàpai. Wapùla iwechi yau, tàwà iꞌche ewettok nekkupùi, iulà wettok iꞌche pen,” teppù ya. [43 Inchelù usenpoikappù màlà epùn poi ipyak molopai imeluntàlùttàppù ya.
Ipla kulu tùusewankonoꞌmasak echiiꞌma iwàpùlemappù màlà tùusekaꞌnonkaik. Iwewaiꞌchak useukkappù mùn kasa non pona.]
Iweꞌwuluukappù tùwàpùlema tùpo molopai iwennappoppù tùnenupa ton piyak, tok weꞌnùnsak yepoloppù ya ipla tok usentaikasak tùusewankonoꞌma kon ke.
Molopai Jesus uya, “Yàꞌlà peichi iwechi pàk meweꞌnùnyatàu? Eꞌwuluukatàk kon molopai àpùlematàk kon amùipantok yak ewettùlù kon tukaik,” teppù tok pàk.
Jesus Yaꞌchitok
pàk lùppù iwechi tùse, tukkan kon kappon yamùk welepamùppù. Judas wechippù tok neꞌnài pe. Mùkkàlà
pan kon inenupa ton tonpa. Iyàpùppù Jesus piyak kismase.
Tùse Jesus uya,
“Judas, màlà naꞌ wekkismantok ke Kàyik Mumu yeimippo auya?” teppù.
Yàꞌlàlà wekkupù pe iwechi yensak tùuyaꞌnokon yau Jesus nenupa ton uya, “Itepulu, tok wànà naꞌ ina uya sàlà kasupala ke?” teppù.
Molopai tok tonpa uya eke kulu paatele yamùk yapyoto wànàppù, molopai kamik pen winon ipana yatàkapùppù ya.
Tùse Jesus uya, “Eichilàman, tàwà walà nechii!” teppù. Kàyik pana yappàtùppù ya molopai ipittàppù ya.
Màlàyau Jesus uya eke ton paatele yamùk, Kaatù yùwùk yen nài nan molopai tùnamasan iyàssak kon taꞌchiche pàk. “Àuyàssak kon ken naꞌ màlà uyense tùkasupalayi keꞌne molopai taikek yesak peꞌne là, amak yense uyàꞌnà kasa là?
Apyauꞌnokon ku Kaatù yùwùk tau weppàtùppù wei kaichalà, molopai uyaꞌchiꞌche ewechi kon pùn. Tùse sàlà pata weyu àponalok kon pe man molopai ewalupà meluntàlù ponalok pe,” teppù.
“Jesus Ittunài Pen Iulà” Te Peter Uya
Jesus yaꞌchippù màlà tok uya molopai yalàppù eke kulu paatele yùwùk tak. Molopai Peter uya iwenaimappù mei iteꞌmappù pàk.
Apok pottàsak wechippù màlà pùloloi yakletau, màlàyau Peter utàppù chichiu pe tùwessan apok woi kùlottak.
Apyoto emaꞌnon uya yeneppù apok weile, mei pùla yeneppù ya molopai “Pùsàlà ku kàyik yaꞌlà nettai!” teppù ya.
Tùse Peter uya, “Nossan, unùttu pen nen mùkkàlà!” teppù.
Malalà tùpo tùulon uya Peter yentuꞌmappù molopai, “Àmàlà nàlà ku mùkkàlà tok tonpa!” teppù ya. Tùse Peter uya yeikuppù, “Kàyik, iulà pen nen mùkkàlà!” tukaik.
Malalà
Tùse Peter uya yeikuppù, “Kàyik, yàꞌlà pàk là euselupa ittu uya pùla man!” tukaik. Tewinanpa iichelupa lùppù tùse kaliꞌcho tàwùppù.
Itepulu welattàppù molopai Peter yeneppù ya iponalà, màlàyau Peter uya Itepulu maimuppù ittuppù, “Sàlàpe ewalupàttau kaliꞌcho tàwù wapiya, ‘Unùttu pen mùkkàlà,’ te auya màlà àsolùwau itekkwa,” tawon.
Peter utàppù màlà motapai molopai ikalawùppù tùusekaꞌnonkaik.
Jesus Mottùnpappù Molopai Ippoppàtùppù
yamùk Jesus yennài nan uya imottùnpappù màlà, molopai tok uya ippoppàtùppù.
Tok uya itenu tùwontàse iwàpàtùppù molopai yekamappoppù tok uya, “Ànùk uya àwànàppù pe mùttuyan? Yekamakà,” tukaik.
Molopai tukke tok uselupappù màlà àli pe imottùnpa pe.
Jesus Wechi Pilate Molopai Herod Yemlotopo
yau, eke ton tùnamasan Jew yamùk, paatele yamùk yepulu ton molopai Law pàk enupannan tawonnan wepilipùppù, molopai Jesus nepùppù màlà pùsamlo itepulu yamùk yemlotopona.
“Masa yekamakà ina pàk, Christ ken naꞌ àmàlà?” tukaik tok uya yekamappoppù. Màlàyau Jesus uya tok yeikuppù, “Àpàkùꞌnokon yekama uya yau ailon te auyaꞌnokon pen upàk.
Molopai eyekamappo kon uya yau uyeiku auyaꞌnokon pen.
Tùse sàlà motapai Kàyik Mumu weleuta màlà kamik pen winà Meluntà Kaatù piyau,” tukaik.
Tamùꞌnawàlà tok uya, “Kaatù Mumu ken naꞌ uchi àmàlà?” teppù. Tok yeikuppù ya, “Iulà mùkkàlà mùkayatàik làkku,” tukaik.
Molopai tok uya, “Tùulon tuꞌma tùuselupa woton iꞌche pùla weꞌnàꞌnokon man. Kùmyamlo uya imaimu yetasak man!” teppù.
Jesus Wechi Pilate Yemlotopo
tok weꞌwuluukappù molopai Jesus yalàppù tok uya Pilate yemlotopona.
Molo Jesus pàk àli pe tok uselupappù “Pùsàlà kàyik yepotai ina. Ina tonpa yamùk yennaka ya Caesar yemyak pùlayatta tùlù tok uya tukaik molopai tùmàlà pe Christ pe nekkuttai, Kin pe,” teppù tok uya.
Pilate uya yekamappoppù, “Jew yamùk kinù ken naꞌ àmàlà?” tukaik. “Wamùkayaik làkku,” tukaik Jesus uya yeikuppù.
Màlàyau nen uchi Pilate uya eke ton paatele yamùk molopai tukkan kon kappon yamùk pàk, “Pùsàlà kàyik talumattàtok iwenai woton yepolo uya pùla man,” teppù.
Tùse màlà yentak tok uya, “Enupantok tùuya ke wepantaꞌmantok saꞌmolùkayan kappon yamùk kùlottau! Tamùꞌnawàlà Judea yawàlà, iwepyattàppù màlà Galilee po molopai nen uchi iyàssak man sàlà motak,” teppù.
Jesus Wechi Herod Yemlotopo
yetasak tùuya yau, Pilate uya, “Galilee pon ken naꞌ pùsàlà kàyik?” tukaik tok yekamappoppù.
Herod wettok itepulu pe pata yapaino pe Jesus wechi ittusak tùuya yau, Pilate uya Jesus yeunokoppù Herod piyak. Herod wechippù nàlà màlà Jerusalem po màlà yattai.
Herod utauchinpasak kulu wechippù màlà Jesus yensak tùuya yau, masapùla itekale yetappù ya màlà molopai enenpai kulu iwechippù tachin pe. Enpen iwechippù Jesus uya tensen yekkwa pen kupù yene tùuya yeselùkek.
Màlàpàk Herod uya yekamappopàtùppù tukke, tùse yeikuppù ya lùkkwà là pen.
Paatele yamùk yepulu ton molopai Law pàk enupannan wechippù molo satik pe,
molopai àli pe tok uselupappù Jesus winàkàik.
Herod molopai ichoichayi yamùk wàklàppù màlà Jesus pàk, tok uya imottùnpappù. Molopai wakù pon yak tok uya ipontàppù molopai Pilate piyak tok uya yeunottukkappù.
Màlà wei yattai là màlà Herod molopai Pilate tawonnan wenappù echi wechiyakon pe. Sàlà wapiya màlà esseyaton pe tok wechippù.
uya eke ton paatele yamùk, ennài nan molopai kappon yamùk kàꞌmappù tamùkke,
molopai tok pàk, “Pùsàlà kàyik nessak auyaꞌnokon man upyak molopai kappon yamùk yaimelunpayan mùkatàu. Sàlàpe tenpàssaik eyemloto kon po, tùse àli pe iwinàkàik euselupappù kon nùppù yau yàꞌlàlà àli pe iwettok yepolo uya pùla neppàssan.
Herod uya nàlà àli pe iwettok yepolo pùla iwessak man, màlàpàk yeunottuꞌmasak ya man kùpyakùꞌnokon. Yàꞌlàlà àli kussak pùsàlà kàyik uya pùla man tùwelittok ipàkànsau woton pe.
Màlàpàk ippoppàttoppe neken nà màlà ikupù uya molopai tàwà iità toppe,” teppù ya. [17 Entakaꞌnàppà pàk Utaꞌlettàntok yattai Pilate uya tewin nà yaꞌchichak lùppù nonkapàtùppù màlà kappon yamùk ponalok pe.]
Tamùꞌnawàlà tukkan kon kappon yamùk wentaimeppù màlà, “Iwàkà! Tàwà Barabas làkku inonkakà!” tukaik.
Barabas yaꞌchichak wechippù màlà wepantaꞌmantok iwekkussak lùppù pata yau wenai molopai kappon wàsak ya wenai.
Pilate wechippù màlà Jesus ànnonkapai màlàpàk kappon yamùk yekamappo tuꞌmappù ya.
Tùse tok wentaimeppù, “Tàwà ipukapàtù nechii pulusuk pona! Tàwà ipukapàtù nechii!” tukaik.
Pilate uya tuꞌma icholùwano itekkwa pe tok pàk, “Yàꞌlà ken uchi àli kussak ya nai? Yàꞌlàlà àli inkupùppù iwelittok ipàkànsau woton yepolo uya pùla man! Ippoppàttoppe neken nà ikupù uya màlà molopai tàwà inonka uya,” teppù.
Tùse tùwentaimepàtù kon pàk tok wechippù eke pe, Jesus pukapàttoppe pulusuk pona. Màlàyau nen uchi tok wentaimepàttok uya Pilate yentaikappù.
Màlàpàk Pilate uya, Jesus welittok yak itùlùppù, kappon yamùk uya yennasak pàk.
Kàyik, iꞌche tok wettok nonkappù ya màlà, mùkkàlà patikiꞌchi tak itùsak lùppù wepantaꞌmantok wenai molopai wàntok ya wenai. Molopai Jesus tùlùppù ya kappon yamùk yemyak iꞌche tùwettok kon kuttoppe tok uya.
Jesus Pukapàssak Pulusuk Pona
uya miya Jesus yalàppù màlà, tùutà kon yau kàyik yepoloppù tok uya Simon itesek, Cyrene pon, mailàpai eke pata yak tùuyàssen. Màlàyau tok uya yaꞌchippù, molopai pulusuk tùlùppù tok uya ipona, Jesus yeꞌmappù pàk yatoppe ya tok uya ikupùppù.
27 Tukkan kon kappon yamùk uya màlà iwenaimappù. Tok kùlottau nossan yamùk wechippù màlà tùkalawù kon pàk molopai tùwentaimepàtù kon pàk tùwessan Jesus wenai.
Jesus welattàppù tok winàkàik molopai tok pàk, “Nossan yamùk Jerusalem pon kon! Kakalantàu uwenai tùse ewenaiꞌnokon molopai àmunkà kon yamùk wenai làkku akalantàk kon.
Masapùla pata weyu nùyàssan, ‘Tùutauchinpasan mùkyamlo nossan yamùk imunkà pùnon. Molopai mule ke iwentusak kon pen. Molopai imanatù yuꞌnasak kon pen!’ tetok kappon yamùk uya yattai.
Màlà yattai uchi kappon yamùk uya màlà wùk yamùk pàk, ‘Ettùlùkkwakà ina pona!’ te, molopai iklù yamùk pàk, ‘Ina iwaputtàkà!’ te màlà.
Masapùla sàlà yekkwa ton wekkuppù màlà yei wechi nulà lùppù tùse, yàꞌlà kasa ken uchi iwechi pe nai yei wechi aipù pe yau?” teppù.
Tok uya nàlà asaꞌlon kon kàyik yamùk àli kuꞌnài nan nùssan yalàppù tok wàtoppe Jesus pokonpe.
Puppà Yàppù Lùppù tukaik tesassen pata motak tùuyàssak kon yau, Jesus pukapàtùppù tok uya pulusuk pona, àli kuꞌnài nan nùssan pokonpe tewin kamik pen winà molopai tewin kamik winà tukaik.
[Jesus uya, “Tok pàk esentuppakà, Ukàipùnù. Yàꞌlà kupù tùuyaꞌnokon ittu tok uya pùla man,” teppù.] Tok uya ipon pantakappù màlà tùklottauꞌnokon elekkwà lùkkwà tàk walai tenuꞌmapàsse.
Kappon yamùk wechippù màlà satik pe yene pàk, Jew yamùk yennài nan uya Jesus mottùnpa tùse. “Tùulon kon pùikattànài ku mùkkàlà, tàwàichi nepùikattài, Kaatù nanùmùppù pe molopai Christ pe tùwechi yau!” tukaik. {PSA 22:7}
Molopai Soicha yamùk uya nàlà imottùnpappù màlà. Tok uyàpùppù màlà ipyak wain usoꞌlitasak ke ilepase.
Molopai, “Epùikattàkà, Jew yamùk kinù pe ewechi yau,” teppù tok uya.
Sàlà menukasak wechippù màlà itepoi, “Pùsàlà mùkkàlà Jew yamùk Kinù,” tawon.
Tewin nà kàyik kappon wànàippù kaiwattàsak yei patàiꞌmasak pona uselupappù àli pe Jesus winàkàik. “Christ pen naꞌ àmàlà? Epùikattàkàichi molopai ina nàlà ipùikattàkà!” tukaik.
Tùse tùulon uya yàulàmappù, “Kaatù nama ken naꞌ auya pùla nai? Talà weꞌnàꞌnokon man tamùꞌnawàlà màlà lùppù weliꞌnàtok yau.
Kùtalumattà nen sàlà ikasa, kùnkupùppù yepeppù yepolo nen sàlà naiꞌnùk. Tùse mùkkàlà uya yàꞌlàlà iwalai pen nà kussak pùla man,” tukaik.
Jesus uya, “Ailon kulu sàlà, sàlàpe upyau ewechi màlà epùn po,” teppù ipàk.
                               
Jesus Welittok
wei wettok 12:00 yattai iwewalumamùppù, masapùla wei ulenpamù pùla iwechippù. Tamùꞌnawàlà ewalupà uya pata
waputtàppù 3:00 ponalàꞌne.
Molopai awenek Kaatù yùwùk tawon iwakkàttok ike, solin pe tùwessen, wessalaꞌmoppù asaꞌlà.
Jesus wentaimeppù eke pe, “Ukàippùnù, eyemyak uyakkwalù nonka uya sàlà,” tukaik. Wate tùpo iwelikùppù.
Soicha yamùk yepulu uya tùwekkussan yeneppù màlà molopai Kaatù yapulàppù ya, “Ewaik, wakù pe pùsàlà kàyik wechippù pe man!” tukaik.
Kappon yamùk yense iwepiliꞌchak kon uya tamùꞌnawolon tùwekkussan yeneppù molopai tok wemeikuppù tùusewankonoꞌmaik, tùplopo kon wàpàtù pe.
Tamùꞌnawolon kon wakù pe kulu Jesus ittunnan molopai nossan yamùk ipàkàlà iitàsak kon Galilee poi wechippù mei satik pe, sàlà yamùk yene pàk.
Jesus Wuꞌnattàtok
wechippù màlà molo Joseph itesek, Arimathea pon. Wakù pe iwechippù màlà tùnamasen pe, Kaatù wettok itepulu pe uyàpù màmuku pàk tùwessen. Jew yamùk Yepulu yamùk tonpa pe lànen tùse, tok usenumenkatok ikupù pàk molopai tok yeselu wechippù itewan yailà pùla.
Iitàppù màlà Pilate piyak molopai Jesus yàkàpù yennappù ya ipàk.
Màlàyau Jesus yàkàpù mokkappù ya pulusuk poi, molopai iwontàppù ya kuyalikku linen ke, molopai inonkappù ya tàk yai yakasak uluwaik yak. Emennak pe uluwaik wechippù màlà ànùꞌlà napulàppù pe pùla.
Pùlaite pe iwechippù màlà molopai Jew yamùk wàlàkkattok yattai wepyattà winàkàik iwechippù.
Nossan yamùk Jesus yaꞌlà iyàssak kon Galilee poi utàppù màlà Joseph yaꞌlà molopai uluwaik yeneppù tok uya molopai yàꞌlà kasa là Jesus yàkàpù nonkasak màlà yak.
Màlà tùpo tok wemeikuppù màlà molopai appoiꞌnan konekappù tok uya itàkàpù kalapaimatok woton. Jew yamùk wàlàkkattok yattai tok wàlàkapùppù màlà, Moses winàpaino uya enupantok yawàlà.
Jesus Weꞌwuluukatok
kulu Suntayakka yattai nossan yamùk utàppù uluwaik pona appoiꞌnan tùnkonekappù kon yalàppù tok uya.
Tùutàsak kon yau tàk yamasak uluwaik mùlatta poi yepoloppù tok uya màlà.
Tok wewomùppù màlà yak, tùse tok uya Itepulu Jesus yàkàpù yepoloppù pen màlà.
Tok wechippù màlà satik pe tùusenumenka kon pàk ipàk, màlà yattai asaꞌlon kon kàyik yamùk usenpoikappù tok piyak, akkwa pe tok pon wechippù.
Tùusenalippaik kulu nossan yamùk wepeimappù non pona, màlàyau kàyik yamùk uya tok pàk, “Yàꞌlà peichi iwechi pàk iweliꞌchak kon kùlottau pàliꞌyawon nà iwa auyaꞌnokon màlà?
Ipla man
talà, iweꞌwuluukappù man. Ittutàk kon wateppù ya lùppù àpàkùꞌnokon Galilee po tùwechi yau.
‘Kàyik Mumu tùlù màlà àli ton kappon yamùk yemyak, ipukapàttoppe pulusuk pona molopai iwuluuka toppe icholùwano wei yattai,’ ” teppù asaꞌlon kon kàyik yamùk uya.
Màlàyau nen uchi nossan yamùk uya Jesus maimuppù ittuppù màlà.
Tok wennappoppù uluwaik poi, tok uya màlà yekamappù
pan kon inenupa ton nùssan pàk molopai tamùꞌnawolon kon tok tonpa yamùk pàk.
Tùse nossan yamùk wetapamù pe tok uya yekamappù, molopai ailon teppù tok uya pen tok pàk.
Tùse Peter weꞌwuluukappù molopai aitun pe iitàppù uluwaik motak, iwepeimappù màlà uluwaik yak yense màlàyau yassan nùssan neken linen yeneppù ya màlà molopai yàꞌlàlà pùla. Màlàyau iwemeikuppù tùusenumenka pe ipàk.
Emmaus Pona Utàntok
wei yattai là asaꞌlon kon utàppù màlà pata lùkkwà Emmaus itesek yak,
miles yailàꞌne là Jerusalem poi.
Tok uselupappù màlà tiyiwalàꞌnokon tamùꞌnawolon iwekkussak lùssan pàk.
Tok uselupa màlà yamùk pàk tiyiwalàꞌnokon tùse, Jesus uya tok yepoloppù molopai iitàppù tok yaꞌlà.
Tok uya yeneppù, tùse ànùk pe là iwechi ittutok tok uya ke tok lepasak pùla iwechippù.
Jesus uya tok pàk, “Yàꞌlà pàk euselupa kon màlà tùuseippàsse là, àutàiꞌmaꞌnokon?” teppù. Molopai tok weleutappù peten satik pe iichewankonoꞌmasak peꞌne itenpata.
Tewinan nà tok tonpa Cleopas itesek uya yekamappoppù, “Àmàlà neken naꞌ mùkkàlà kaklan Jerusalem po koꞌmanyakùꞌne iwekkussak lùppù ittunài pen?” tukaik.
“Yàꞌlà yamùk uchi?” tukaik, tok yekamappoppù ya. “Màlà yamùk uchi Jesus Nazareth pon pàk iwekkussak lùppù, pùsàlà kàyik wechippù màlà Kaatù Maimu yenpoikanài pe. Kaatù nùttu molopai kappon yamùk nùttu, meluntà pe imaimu yau molopai iwotokoyi yau.
Eke ton ina paateleyi yamùk molopai ina yennài nan uya itùlùppù màlà iwàtoppe molopai tok uya ipukapàtùppù pulusuk pona.
Molopai mùkkàlà uya Israel pùikattà pàk enpen ina wessak tùse! Sàlà nàlà màlà icholùwano wei naiꞌnùk tamùꞌnawàlà sàlà yamùk wekkupùppù motapai.
Nossan yamùk ina kùlottawon kon ina usenumenkatok ke ina lepai, tok nùtài koꞌlàma pata utakkwaka pe uluwaik pona.
Tùse tok uya Jesus yàkàpù yepoloppù pùla nechii. Tùwennapposak kon yau weꞌneppàꞌnà kasa Inchelù yamùk yenei ina nùkai tok, mùkyamlo uya pàliꞌyau iwechi yekamappù nechii tok pàk.
Màlàpàk ina tonpa yamùk nùtài uluwaik
pona, màlàyau tok uya yepoloppù nechii nossan yamùk uya yekamappù kasa, tùse tok uya mùkkàlà yeneppù pen,” teppù tok uya.
Màlàyau Jesus uya tok pàk, “Pakko pe messatàik, asseꞌne ailon tawonnan pe pùla tamùꞌnawàlà Kaatù Maimu yenpoikannan nekamappù pàk!
Christ wechippù ken naꞌ màlà tùwettalumattàsen yek pe pùla, màlà tùpo tùnamatok patassek yak tùutà toppe?” teppù.
Molopai Jesus uya tamùꞌnawàlà Kaatù Maimu uselupasak tùpàk lùppù yekamappù màlà tok pàk, iwepyattàppù màlà Moses kaletayi yamùk motapai molopai tamùꞌnawàlà Kaatù Maimu yenpoikannan nùmenukappù pùkkù yak.
Tok uyàpùppù màlà mei pùla lùiwa nen uchi pata tùutàtok kon yak winàkàik molopai miya lùiwa tùutà pe tukaik Jesus utàppù.
Tùse tok wechippù iità iꞌche pùla. Màlàyau tok wechippù ipawanattà pàk, “Talà ina piyau weꞌnàpai, pata ukoꞌmansak man molopai ewalupà pe nenayan,” teppù tok uya ipàk. Màlàyau iwewomùppù tok piyau esse.
Iweleutappù màlà kùyali yapon piyau tok pokonpe, pùlomù pusak yanùmùppù ya, ipùlemappù ya. Màlà tùpo ipilipàtùppù ya tok yemyak nen uchi itùpàtùppù ya.
Màlà yattai nen uchi tok yenu utakkokappù màlà molopai tok uya ittuppù ipe, tùse iwaliwomùppù màlà tok piyapai.
Tok uya tiyiwalàꞌnokon, “Wakù peichi kùyewan yauchinpa ya pùn, asantawà Kaatù Maimu pàk kùyelupa ya yau?” teppù.
Tok weꞌwuluu kappù màlà asseꞌne molopai tok wen nappoppù Jerusalem pona, molo
pan kon Jesus nenupa ton nùssan wepiliꞌchak tamùkke tùulon kon pokonpe yepoloppù tok uya.
Mùkyamlo uya, “Ailon pe Itepulu weꞌwuluukasak man! Simon uya yeneppù man!” teppù.
Asaꞌlon kon kappon yamùk uya nen uchi iwekkussak lùppù asantau molopai Itepulu Jesus ittuppù tùuyaꞌnokon pùlomù pusak pilipàtù ya yau yekamappù tok pàk.
yekama pàk tok wechi tok pàk tùse, asseꞌne kulu Itepulu Jesus usenpoikappù tok kùlottak satik pe molopai tok pàk, “Echitonpa pe weꞌnàtok wechi àklottauꞌnokon màlà,” teppù ya.
Tok usenalippasak wechippù kulu màlà, woloꞌyan yene tùuyaꞌnokon pe tok uya yekamappù.
Tùse tok pàk “Yàꞌlà peichi iwechi pàk autaimelunpa kon màlà, molopai eusenumenkatok kon yau ailon tetok maꞌle ewechi kon?
Masa uyemyatù yamùk molopai utta yamùk yentàk kon molopai iulà pe iwechi ittu kon pa. Kùyappàttàk kon molopai yene auyaꞌnokon màlà, woloꞌyan mùkkàlà ipun pùn molopai yàppù pùn, itesak pe wechi menyatàik,” teppù ya.
Temyatù molopai tùtta tawon yenpoikappù ya màlà tùuselupaiꞌma.
Ailon te tok uya pùla lùppù là tùse tok utauchinpasak kulu wechippù
màlà molopai tok usenumenkasak. Màlàpàk tok yekamappoppù ya, “Yàꞌlàlà naꞌ talà tùnassen molo nai apyauꞌnokon?” tukaik.
Tok uya molok pusak pilikasak ke ilepappù.
Yekkwatùppù ya màlà molopai yanùppù ya tok yemlotopo.
Màlàyau tok pàk, “Sàlà yamùk uchi màlà àpàkùꞌnokon unekamappù apyauꞌnokon nùppù echiima, tamùꞌnawolon imenukasak lùppù upàk Law Moses winàpaino yawon, molopai Kaatù Maimu yenpoikannan nùmenukappù yawon, molopai Psalms kaletayi yawon tawonnan tùwekkupù woton ailon pe,” teppù Jesus uya.
Màlàyau Kaatù Maimu ittu toppe tok uya ikupùppù ya.
Molopai tok pàk, “Sàlàichi màlà imenukasak lùppù mùkkàlà Christ wettalumattà màlà molopai iweꞌwuluuka tùwelikù tùpo icholùwano wei yattai, tawon.
Molopai itesek yau àli kuttok winàpai welattàntok Kaatù winàkàik, molopai àli kuttok pàk usentuppantok yekale yekama màlà tamùꞌnawàlà pata yamùk yawàlà, Jerusalem poi tùpyattàse.
Amyamloichi mùkyamlo sàlà yamùk yekamannan.
Molopai Ukàipùnù uya itùlù uya màlà teppù lùppù yeunoko uya màlà àponaꞌnokon iulà pe. Mùmàmuttàik uchi Jerusalem po, meluntà wuttà àponaꞌnokon awaputtàseꞌnokon ponalà,” teppù ya.
Jesus Yanùmù Epùn Pona
tok yalàppù ya pata yapai Bethany motak lùiwa, molo temyatù yanùmùppù ya molopai tok pùlemappù ya.
Tok pùlema ya tùse tok nàmàppù ya, yanùmùppù màlà Epùn pona.
Tok uya inama pe yapulàppù molopai tok wennappoppù Jerusalem pona, eke pe tùutauchinpaik.
Molopai tàwàlàlà tok weppàtùppù màlà Kaatù yùwùk tau yapulà pàk.
Sàlà Kaleta Yawon John uya màlà tùpatalà Jesus pantomù yekama sak Matthew, Mark molopai Luke tawonnan kasa pùla, molopai itonpattà sak ya màlà yàꞌlà yamùk là iwekkussak kon, màlà kaleta yamùk yau yekama sak kon pen ke. Jesus usene màlà tàwàlàlà tùwemassen Kaatù Maimu pe, kappon pe iwenasak lùppù pe molopai kappon yamùk kùlottau iwemassak lùppù pe. Sàlà kaleta menuka sak màlà Jesus wechi Pùikattànài pe, yeunoko màlà teppù lùppù pe, Kaatù mumu pe iwechi pàk ailon te toppe yennài nan uya (20:31). Jesus wechi yeunossak lùppù Kaatù mumu pe yekamannan tùpataloꞌnan eke ton Jesus nùkupùssan ittutok ipàkàlà yen poika sak màlà John kaletayi uya. Màlà yamùk uya ànùk pe Jesus wechi yen poika màlà. Jesus mùkkàlà wemaꞌnàtok, asanta, ailon, akkwa, tuna, pùlomù pusak, itek molopai kaalinilu mainan panài. John uya tàwàlàlà wemaꞌnàtok ke lepantok Jesus yai ailon te ànùꞌlà uya yattai yekama sak màlà. Ipantapàssak Iwepyattàtok 1:1-18 Enpataukanài John molopai wapiyalok kon Jesus Nenupa Ton 1:19-51 Jesus weꞌwotokomatok 2:1—11:57 Tewinan nùppù Suntayakka molopai iwelittok 12:1—19:42 Iweꞌwuluukatok molopai iichenpoikapàtùppù 20:1—21:25 Christ Uyàttok
pe màlà Mayin wechippù, molopai Mayin wechippù Kaatù piyau, molopai Mayin wechippù Kaatù pe.
Mayin wechippù màlà Kaatù piyau iwepyattà motapai.
Mùkkàlà yai tamùꞌnawolon wekonekappù. Yàꞌlàlà mùkkàlà pokonpe pùla ikonekasak pùla iwechi màlà ikonekasak kon kùlottau.
Mayin yau wemaꞌnàtok wechippù molopai sàlà wemaꞌnàtok uya akkwa nepùppù kappon yamùk weyuttànài pe.
Màlà akkwa ulenpamùppù ewalupàttau, tùse ewalupà uya yàꞌnùpù pùla wechippù. a
a 1:5 Ewalupà uya yanùmù pùla wapùla ewalupà uya ittu pùla iwechippù.
uyàpùppù mùkkàlà wechippù Kaatù neunokoppù pe, itesek wechippù John.
Pùsàlà uyàpùppù kappon yamùk pàk akkwa yekalettàik, molopai mùkkàlà yai ailon te toppe tamùꞌnawolon kon uya.
Sàlà wechippù màlà ailon kulu akkwa, sàlà non pona tùuyàssen tamùꞌnawolon kon kappon yamùk weyuttàik.
Mayin wechippù màlà wolù po, mùkkàlà yai wolù wekonekappù, tùse wolù uya ittu pùla iwechippù.
Tùnkonekappù wolù pona iyàpùppù màlà, tùtonpa yamùk kùlottak, tùse itonpa yamùk uya yanùmù pùla iwechippù.
Tùse tamùꞌnawolon kon kappon yamùk tanùnnài nan nùssan molopai tesek pàk ailon tawonnan nùssan lepappù ya apàikkek ke Kaatù munkà yamùk pe tok wena toppe.
Pùsamlo Kaatù munkà yamùk wentuppù màlà kappon ichan pe pùla, kappon wettok iꞌche kasa pùla wapùla kàyik wettok iꞌche kasa pùla, tùse Kaatù yai. Kaatù mùkkàlà tok kàipùnù.
Mayin wenappù màlà kappon pe, kùklottauꞌnokon iwemapùppù. Wakù yapulàtok yeneppù ina uya, mùkkàlà neken tewinan yapulàtok, iyàssak lùppù tùkàipùnù winàpai wakù pe tùwettok molopai ailon pokonpe.
John uselupappù ipàk, eke pe iwentaimeppù, “Pùsàlàichi mùkkàlà àpàkùꞌnokon tekamatainùk, ‘Uyeꞌmappù pàk nùyàssaiꞌnùk mùkkàlà eke uyentaino masapùla iwepyattà motapai molo iwessak pàk, wentu wapiya,’ ” tukaik.
Eke pe kulu wakù pe iwettok winà, tamùꞌnawàlà pùlemantok yepoloppùꞌnokon man echipàkàlà.
Kaatù uya Law tùlùppù màlà Moses yai, tùse wakù pe iwettok molopai ailon uyàpùppù màlà Jesus Christ yai.
Ànùk uya là Kaatù yensak pùla man. Tùse Imu mùkkàlà tewinan neken tùkàipùnù piyau naiꞌnùk uya yenpoikappù màlà ittu toppe.
John Enpataukanài Nekama Itekale
màlà John nekamappù ànùk pe là tùwechi yekamappose Jew yamùk Jerusalem pon kon uya paatele yamùk molopai Levi payan yamùk yeunossak yattai.
Tekamase pùla là iwechippù pen tùse ailon pe yekamappù ya, “Christ pen iulà,” tukaik.
Tok uya yekamappoppù, “Ànùk ken uchi àmàlà Elijah kaꞌlù?” tukaik. “Kane, mùkkàlà pen iulà,” teppù ya. “Kaatù Maimu yenpoikanài kaꞌlù?” te tukkappù tok uya. “Kane,” tukaik tok maimu yeikuppù ya.
Tok uya tuꞌma ipàk, “Ànùk ken uchi àmàlà? Ina pàk yekamakà, ina uya yekama toppe ina yeunoꞌnài nan nùssan pàk. Yàꞌlà mùkayan àpàk?” teppù.
John uya yeikuppù Kaatù Maimu yenpoikanài Isaiah uselupappù ke, “Iulà mùkkàlà tùwentaimesen wontaik yau, tossalà Itepulu yeꞌma ikonekatàk kon tawon!” tukaik. {ISA 40:3}
Sàlà yattai Pharisee yamùk neunokossan
uya yekamappoppù, “Yàꞌlà pe ken uchi iwechi pàk enpataukan auya màlà, Christ pe pùla là
echiiꞌma, wapùla Elijah pe pùla là echiiꞌma, wapùla Kaatù Maimu yenpoikanài pe pùla là echiiꞌma?” tukaik.
John uya tok maimu yeikuppù, “Tuna ke enpataukanài iulà. Tùse molo man àklottauꞌnokon satik pe tewinan nà kappon, ittu auyaꞌnokon pùla.
Mùkkàlà uyeꞌmappù pàk nùyàssaiꞌnùk wechi màlà ittassa yewa yeuka uya yeselùkek pùla,” tukaik.
Sàlà yamùk wekkupùppù màlà Bethany po, tuna Jordan latoi po, John uya kappon yamùk yenpataukatok motau.
Kaatù Winàpaino Kaalinilu
yau John uya Jesus uyàpù tùpyak yeneppù. “Masa yentàk kon! Kaatù winàpaino mùkkàlà kaalinilu mule sàlà wolù yawon kon kappon yamùk makuyi mokkanài.
Pùsàlàichi mùkkàlà ipàk uselupatainùk uyentaino nùyàssan uyeꞌmappù pàk ukatainùk lùppù, masapùla wentu wapiya molo iwessak pàk.
Iulà uya là ittu pùla iwechippù màlà tùse uyàpùppù màlà tuna ke enpataukanse, Israel piyak iichenpoika toppe,” teppù John uya.
Sàlàichi màlà John nekamappù, “Akkwalù wuttà epùn poi ipona wakokkwa kasa yeneppù uya molopai molo ipo iwechippù.
Mùkkàlà pe ittu uya pùla tùse, tuna ke enpataukan toppe uya uyeunoꞌnàippù uya upàk, ‘Akkwalù wuttà yene auya màlà kàyik pona molopai molo ipo iwechi, mùkkàlàichi mùkkàlà Wakù Akkwalù ke enpataukanài,’ teppù.
Tentai molopai tekamayaik pùsàlà mùkkàlà Kaatù Mumu,” teppù John uya.
yau tuꞌma asaꞌlon kon tùnenupa ton pokonpe John wechiutà yene tùuya yau, “Masa yenkà! Kaatù winàpaino mùkkàlà, ppù. kaalinilu mule!” teppù ya.
Wate ya yetasak tùuyaꞌnokon yau asaꞌlon kon inenupa ton uya Jesus wenaimappù.
Tùwelattàsak yau Jesus uya tok uya tùwenaima yeneppù. Màlàyau tok yekamappoppù ya, “Yàꞌlà iꞌche messatàu?” tukaik. Tok uya imaimu yeikuppù, “Rabbi, iꞌnai motau ken messan?” tukaik. Enupanài te ya pe iwechi.
Tok maimu yeikuppù ya, “Àittàk kon, molopai yene auyaꞌnokon màlà,” tukaik. Màlàyau tok utàppù ipatassek yak yense, molo ipyau tok ukoꞌmamùppù. Koꞌmanpe iwechippù màlà 4:00 yawàlàꞌne.
Tewinan nà asaꞌlon kon kùlottapai John uselupa yetanàippù mùkkàlà Andrew, Simon Peter lui, Jesus yaꞌlà iitàsak lùppù.
Wapiya kulu Andrew uya takon Simon yepoloppù, molopai “Ina uya Messiah yeposak man,” teppù ya. Christ te ya pe iwechi.
Molopai yalàppù ya Jesus piyak. Jesus uya yeneppù molopai “Àmàlà mùkkàlà Simon, John mumu, Cephas teiꞌma eyesatù màlà, teppù ya ipàk” Peter, te ya pe iwechi. b
b 1:42 Cephas molopai Peter tawon uya tàk te màlà.
Jesus Uya Philip Molopai Nathanael Kàꞌma
wemassak pe Galilee pona tùutà pàk Jesus wekkupùppù màlà. Philip yepoloppù ya molopai “Uyaꞌlà utànpai,” teppù ya ipàk.
Philip wechippù màlà Bethsaida poino pe, Andrew molopai Peter tawonnan pata yapaino pe.
Philip uya Nathanael yepoloppù, “Ina uya yeposak man mùkkàlà Moses nùmenukappù lùppù ipàk Law yau molopai mùkkàlà Kaatù Maimu yenpoikannan nàlà nùmenukappù ipàk lùppù. Mùkkàlà Jesus Nazareth pon, Joseph mumu,” teppù ya.
Nathanael uya ipàk, “Yàꞌlàlà ken naꞌ wakù uyàpù Nazareth yapai?” teppù. Philip uya imaimu yeikuppù, “Àikkà, yense,” tukaik.
Nathanael uyàpù tiwinàkàik yene tùuya yau Jesus uselupappù ipàk, “Yenkà pùsàlà mùkkàlà Israel pa kulu, wakù pùsàlà ànùꞌlà yennakanài pen,” tukaik.
Nathanael uya Jesus yekamappoppù, “Atta ken kiyittuyan?” tukaik. Jesus uya yeikuppù, “Philip uya àkàꞌma wapiya, fig yek yoꞌno lùppù ewechi tùse eyenei iulà,” tukaik.
Nathanael uya yeikuppù, “Tiꞌcha, Kaatù Mumu àmàlà! Israel yamùk Kinù!” tukaik.
Jesus uya imaimu yeikuppù, “Fig yek yoꞌno eyenei iulà te uya pàk neken naꞌ ailon mùkayan? Sàlà yentaino kon yamùk yene auya màlà,” tukaik.
Molopai tok pàk, “Ailon pe yekama uya sàlà, yene auyaꞌnokon màlà epùn utakkoka, molopai Kaatù inchelùyi yamùk wuttà molopai tok wenuku Kàyik Mumu pona,” teppù Jesus uya.
wei yattai wemaliꞌmantok wechippù pata Cana po, Galilee yawon po. Jesus yan wechippù molo,
molopai tùwemaliꞌmasan uya Jesus kàꞌmasak wechippù inenupa ton pokonpe wemaliꞌmantok yak.
Tok wuku wain uꞌmatùppù yau, Jesus yan uya, “Wain wenukapùppù man,” teppù ipàk.
“Nossan, màlà ikukkà kùkai upàk. Masa uweyu uyàssak pùla lùppù man,” teppù ya tùsan pàk.
Jesus yan uya apyoto yamùk pàk, “Yàꞌlàlà te ya yau mùkuttàik,” teppù.
Jew yamùk wechippù màlà Kaatù nanùmù yek pe tùwettok kon pe wekolùkantok yeselu yesak pe. Màlàpàk màlà
pe tàk yapai “Yàꞌlàlà te ya yau mùkuttàik.” (2:5)
ikonekasak kon wai yamùk wechippù molo. Tewinan uya
wapùla
gallons yaꞌchippù.
Jesus uya apyoto yamùk pàk, “Wai yamùk yanùkkapàttàk kon tuna ke,” teppù. Màlàyau tok uya yanùkkapàtùppù tanùkkakasse kulu.
Molopai tuna iwemyakanmasak lùppù wain pe yonpappù ya. Iꞌnailàpai là iwessepoloppù ittuppù ya pen, tuna yanùnnài nan nùssan neken apyoto yamùk uya ittu tùse màlàpàk tùwemaliꞌmasen umoine kàꞌmappù ya.
Molopai ipàk, “Tamùꞌnawolon kon mùkyamlo wapiya wakù wain neꞌnài nan, molopai nen uchi ikàꞌmasak kon uya yeunoꞌmakasak yau àkàmlàk lùppù àli lùiwa wain nepù tok uya, tùse wakù mainanpappù auya man sàlà tepose,” teppù ya.
Sàlà màlà wapiya kulu tensan yekkwa ton pen yentok ipàkàlà tùwotokoyi yamùk kupùppù Jesus uya Galilee yawon pata Cana po. Molo màlà kupù tùuya ke tapàikketù yenpoikappù ya. Màlàyau inenupa ton uya ailon tetok tùuyaꞌnokon tùlùppù ipàk.
Màlà tùpo Jesus, ichan, yakonnon molopai inenupa ton tukaik tok utàppù Capernaum pona. Molo tok ukoꞌmamùppù mala là.
Kaatù Yùwùk Tak Jesus Utà
yattai Jew yamùk utaꞌlettà weyu wechi mei pùla yau, Jesus utàppù Jerusalem pona.
Kaatù yùwùk tau paaka yamùk, kaalinilu yamùk, wakokkwa yamùk chilanmannan yepoloppù ya, molopai tùulon kon wechi chichiu pe tùtepùlùyi kon piyauꞌne pùlayatta yenchimapàtù pàk.
Wappu kapùppù ya molopai màlà ke tamùꞌnawàlà tok yenpakkappù ya tok yùkùnnon paaka yamùk molopai kaalinilu yamùk là pokonpe Kaatù yùwùk tapai. Pùlayatta yenchimannan pùlayattayi yapon lattàpàtùppù ya, molopai pùlayatta pun yamùk taꞌnùpùppù ya.
Wakokkwa yamùk chilanmannan pàk, “Tok yenpakkatàk kon sàlà tapai. Yàꞌlà kasa Ukàipùnù yùwùk kussak auyaꞌnokon màlà yàꞌlàlà chilanma yùwùk pe,” teppù ya.
Inenupa ton uya ittuppù Kaatù Maimu weꞌmenukasak uya, “Àyùwùk pùnùnmatok uya eke pe man,” teppù lùppù. {PSA 69:9}
Màlàyau Jew yamùk yepulu yamùk uya ipàk, “Yàꞌlà ken tensen yekkwa pen yentok ipàkàlà kupù auya ina uya yentoppe, ikasaichi sàlà yamùk kupù auya yattai?” teppù.
Jesus uya tok maimu yeikuppù, “Sàlà Kaatù yùwùk yamoklottàk kon molopai àsolùwau wei yau yamù tukka uya màlà,” tukaik.
Jew yamùk yepulu yamùk uya Imaimu yeikuppù, “46 pe kiliꞌchimoꞌchi sàlà Kaatù yùwùk yamùppù màlà tùse ken naꞌ uchi àsolùwawon neken wei yau yamùkapù auya?” tukaik.
Tùse Jesus uselupappù nen màlà tùmàlà tùpàk.
Tùwelikù tùpo iweꞌwuluukasak yattai, inenupa ton uya wateppù ya lùppù ittuppù,
màlàpàk ailon teppù tok uya Kaatù Maimu yau iweꞌmenukasak pàk, molopai Jesus maimuppù pàk.
Jerusalem po Jesus wechi Entakaꞌnàppà yattai Utaꞌlettàntok pàk yau, tukkan kon kappon yamùk uya tensan yekkwa ton pen yentok ipàkàlà tùwotokoyi kupù ya yeneppù molopai ailon teppù tok uya ipàk.
Tùse Jesus uya ailon te tok pàk pùla iwechippù, tok yewan yawon ittu tùuya pàk. Molopai tamùꞌnawolon kon kappon yamùk ittu kulu tùuya pàk.
Ànùꞌlà uya kappon pàk telupa iꞌche pùla iwechippù, masapùla kappon yawon ittu tùuya pàk.
iwechippù kàyik Pharisee yamùk tonpa, Nicodemus itesek, Jew yamùk yepulu tonpa.
Pùsàlà uyàpùppù Jesus piyak ewalupàttau, “Tiꞌcha, ina nùttuyan enupanài pe ewechi Kaatù neunokoppù pe. Ànùꞌlà kappon uya ànkupù tensan yekkwa ton pen yentok ipàkàlà kupù pen, tùse Kaatù wechi neken ipokonpe yau,” teppù ya Jesus pàk.
“Ailon kulu sàlà, tùwentutuꞌmaik pùla echiiꞌma ànùꞌlà uya Kaatù wettok itepulu pe yene pen màlà,” teppù Jesus uya. c
“Yàꞌlà kasa ken uchi kàyik wentutuꞌma amoko pe là echiiꞌma? Tùsan lotta yak ken naꞌ iwennappo yakon itekkwa pe tùwentu tukka toppe?” teppù Nicodemus uya.
Jesus uya imaimu yeikuppù, “Ailon kulu sàlà, ànùꞌlà tuna yai, molopai Wakù Akkwalù yai iwentusak pen wewomù Kaatù wettok itepulu pe yak pen màlà te uya sàlà.
Kappon yai iwentusak mùkkàlà kappon, tùse Akkwalù yai iwentusak mùkkàlà Akkwalù winàpaino.
‘Yàꞌlà kasaichi,’ kùkai, masapùla ewentu tukka kon màlà, te uya pàk.
Assetun tasseꞌnùnsen mailàlà. Itàwù yetanài àmàlà, tùse iꞌnai motapai là iyàpù wapùla iità ittu auya pen. Màlà kasa ànùꞌlà Akkwalù yai iwentusak lùppù wechi màlà.” d
Nicodemus uya yekamappoppù, “Yàꞌlà kasa ken uchi iwechi?” tukaik.
Jesus uya imaimu yeikuppù, “Àmàlà mùkkàlà Israel yamùk yenupanài, tùse ken naꞌ uchi sàlà yamùk ittu auya pùla nai?” tukaik.
Sàlà non pon kon yekama uya pàk là ailon te auyaꞌnokon pùla man. Yàꞌlà kasa nen ken uchi ailon te auyaꞌnokon epùn pon yekama uya pàk?
Ànùꞌlà kappon utàsak epùn pona pùla man tùse mùkkàlà neken Kàyik Mumu iyàssak lùppù epùn poi,” tukaik.
Moses uya àkài kalukuli konekasak pùmùssakappù yei pàk wontaik yau. Màlà kasa làma Kàyik Mumu pùmùssakka màlà pulusuk pona.
                         
c 3:3 tùwentutuꞌmaik wapùla kawon winon ke iwentusak pe. d 3:8 assetun molopai akkwalù tawonnan mayin wechi màlà, màlà lùppù pe Greek yau.
tamùꞌnawolon kon ailon tawonnan ipàk wechi màlà wemaꞌnàtok yesak pe tàwàlàlà.
Tùꞌnùn pe kulu kappon yamùk sàlà wolù pon kon kupù tùuya pàk Kaatù uya tewinan tùꞌnùn kulu tùmu tùlùppù ànùꞌlà ailon tawon ipàk umatta pen, tùse tàwàlàlà iwemapù.
Masapùla sàlà wolù pon kon kappon yamùk talumattàik Kaatù uya Tùmu yeunokoppù pen màlà, tùse làkku tok wepùikattàtok iwinà pe.
Ànùꞌlà ailon tawon ipàk talumattàsak pen màlà, tùse ànùꞌlà ailon tawon pen ipàk talumattàkassak màlà. Masapùla tewinan molopai iꞌnùn kulu Kaatù Mumu yesek pàk ailon tesak ya pùla iwechi pàk.
Sà kasa iwechi pàk wettalumattàn màlà. Akkwa uyàssak man sàlà non pona, tùse kappon yamùk tùꞌnùn kon pe ewalupà kussan akkwa yentai, masapùla àli pe teselu kon wechi pàk.
Mùkyamlo àli kuꞌnài nan uya akkwa kupù màlà tewanma kon pe, akkwa yak iyàpù pen, masapùla àli teselu usenpoika tukaik.
Tùse ànùꞌlà ailon pe tùwessen mùkkàlà tùuyàssen akkwa yak, tùnkupùppù wekkussak Kaatù yai usentoppe wakù pe.
Jesus Molopai John Enpataukanài Tawonnan
tùpo Jesus utàppù tùnenupa ton pokonpe Judea pona. Molo iwechippù tok piyau mala là molopai kappon yamùk yenpataukappù ya.
John nàlà uya kappon yamùk yenpataukappù Aenon po, Salim piyau, masapùla molo eke pe tuna wechippù. Màlàpàk kappon yamùk uyàpùppù esenpataukaik.
Masa patikiꞌchi tak John tùlùppù pùla iwechippù màlà.
John nenupa ton pokonpe tewinan nà Jew usàulàmappù wekolùkantok yeselu pàk.
John nenupa ton uyàpùppù ipyak, “Tiꞌcha, mùkkàlà kàyik ipokonpe mettainùk Jordan latoi po, wakù pe ipàk meselupatainùk, talà kappon yamùk yenpataukayan. Tamùꞌnawolon kon nepiliꞌchan ipyak!” teppù tok uya.
John uya tok maimu yeikuppù, “Kappon uya yàꞌlàlà yepolo màlà epùn poi neken tùlepasak yau.
Mùttuyatàik, ‘Christ itesek pen iulà, tùse iwapiya yeunossak iulà,’ teppù uya.
Tùwemaliꞌmasen umoine ponalok mùkkàlà emaꞌnon. Umoine wechiyakon wechi màlà ipyau yeta pàk, molopai iitauchinpa tùwechiyakon maimu yeta tùuya yau. Màlàpàk utauchinpayaik eke pe tùwemaliꞌmasen wechiyakon utauchinpa kasa.
Mùkkàlà wena màlà eke pe kulu, eke pe maꞌle wena tùse,” teppù John uya.
Mùkkàlà Epùn Poi Tùuyàssen
epùn poi iyàssak wechi màlà tamùꞌnawolon yentai. Mùkkàlà non poi iyàssak mùkkàlà non ponalok molopai iichelupa màlà non pon kasa. Mùkkàlà epùn poi iyàssak wechi màlà tamùꞌnawolon kon yentai kulu.
Tùneneppù pàk molopai tùnetappù pàk iichelupa tùse ànùꞌlà uya inekama yanùmùppù pen.
Ànùꞌlà uya iichelupatok yanùnsak yau,
ailon pe Kaatù wechi yekama ya màlà.
Mùkkàlà Kaatù neunokoppù uya màlà Kaatù Maimu yekama, masapùla ipùkkù pùn Wakù Akkwalù ke Kaatù uya ilepasak màlà.
Ikàipùnù uya Tùmu pùnùnma màlà, molopai tamùꞌnawolon tùsak ya màlà itemyak.
Jesus Molopai Samaria Pon Nossan
yamùk uya, “John yentai Jesus tùnenupa ton yepoyan molopai tok yenpataukayan,” te yetappù.
Jesus uya kappon yamùk yenpataukappù pen màlà. Tùse inenupa ton uya làkku.
Yetasak tùuya yau, Judea nàmàppù Jesus uya molopai iwennappo tukkappù Galilee pona.
Màlà yattai Samaria polo iitàtok wechippù màlà.
Màlàyau iwelepamùppù Samaria pon pata Sychar itesek pona, mei pùla là iwechippù pata Jacob nùtùlùppù tùmu Joseph yemyak lùppù piyau.
Jacob tunakkwa yen inakappù lùppù wechippù molo molopai Jesus usetakkasak wechippù tùutà ke, iweleutappù màlà tuna yen piyau. Inakattapailà wei wechippù màlà.
Màlàyau nossan Samaria pon uyàpùppù tuna yepose. Jesus uya ipàk, “Tuna ke kaꞌ uwoppa auya lù?” teppù.
Inenupa ton utàppù wechippù màlà pata pona kùyali yeꞌmaik.
Samaria kok nossan uya ipàk, “Jew àmàlà molopai iulà nossan Samaria pon, yàꞌlà pe ken uchi iwechi pàk kùwoppakà te auya naiꞌnùk upàk?” teppù. Masapùla Samaria kok yamùk pokonpe wakù pe tùwessan pe pùla Jew yamùk wechippù màlà.
Jesus uya ipàk, “Kaatù uya lepantok ittu auya yau molopai ànùk uya tùwuku woton yenna ittu auya yau, kùwoppakà làkkunne, te auya eppaino. Molopai elepa toppe ya wemaꞌnà tunakkwa ke,” teppù.
Nossan uya ipàk, “Uyepulu, yanùntok auya yai pùla kunaik molopai nàlà iꞌnau tuna yen man. Iꞌnailà ken uchi wemaꞌnà tunakkwa yepolo auya?
Ina tamo Jacob yentaino ken naꞌ àmàlà? Sàlà màlà ina lepatok ya tuna yen, inchippù ya tùmàlà pe sàlà tuna yen yapai, imunkà yamùk molopai itùkùnnon nàlà uya inchippù,” teppù.
Màlàyau Jesus uya imaimu yeikuppù, “Tamùꞌnawolon kon sàlà tuna inchinnan weꞌnaklipa tuꞌma màlà.
Tùse ànùꞌlà sàlà tuna untùlù inchinài weꞌnaklipa tuꞌma pen màlà. Tùse iꞌnakkwa pe yau iwena, tàwàlàlà iwuꞌma molopai tàwàlàlà iwemattok ke ilepa ya,” tukaik.
Nossan uya ipàk, “Uyepulu, kùlepakà sàlà tuna ke weꞌnaklipa tuꞌma tukaik, sàlà motak echipalà uꞌnakkwa yepose useꞌmattà tukaik,” teppù.
Jesus uya ipàk, “Itàkà atayappù ikàꞌmata, molopai mennappoik sàlà motak,” teppù.
Nossan uya imaimu yeikuppù, “Itayappù pùn nen iulà,” tukaik. Jesus uya yeikuppù, “Ikasa meselupayaik, ‘Itayappù pùn iulà,’ tukaik.
Masapùla
pe kaichalà kàyik yamùk pokonpe ewechippù man, tùse
                               
sàlàpe ipyau messaiꞌnùk mùkkàlà atayappù pen. Màlàpàk ailon pe upàk mekamapàssaik,” teppù.
Nossan uya ipàk, “Uyepulu, Kaatù Maimu yenpoikanài pe ewechi pe tùttuyaik,” teppù.
“Ina Samaria kok tamo yamùk wàpùlemapàtùppù sàlà wùk po, tùse amyamlo Jew yamùk uya màlà Jerusalem nen màlà wàpùleman patassek tesak,” teppù nossan uya.
Jesus uya ipàk, “Nossan, ailon kakkà upàk, pata weyu nùyàssan màlà yattai sàlà wùk po wapùla Jerusalem po Ukàipùnù nama pe yapulà pen nen uchi màlà.
Amyamlo Samaria kok yamùk mùkyamlo inama pe anapulà kon ittunnan pen, tùse inama pe tùnapulà kon ittunnan ina, masapùla wepùikattàntok uyàssak màlà Jew yamùk winàpai.
Pata weyu nùyàssan molopai iyàkkassak man ailon pe yapulànnan uya Ukàipùnù nama pe yapulà màlà, ailon pe molopai takkwalù kon ke, masapùla mùkyamlo yekkwa ton tùnama pe tapulànnan iꞌche màlà Ukàipùnù wechi.
Kaatù mùkkàlà akkwalù, màlàpàk mùkyamlo yapulànnan uya yapulà màlà akkwalù yau molopai ailon pe,” teppù.
Nossan uya ipàk, “Mùkkàlà nen Messiah, Christ tukaik tesassen, uyàpù tùttuyaik. Tùuyàssak yau tamùꞌnawolon yekama ya màlà ina pàk,” teppù.
Màlà kùlottau inenupa ton wennapposak wechippù. Tok usenumenkappù kulu nossan pokonpe iichelupa pàk. Tùse tok uya, “Yàꞌlà iꞌche messan?” teppù pen, wapùla “Yàꞌlà pe iwechi pàk nossan pokonpe euselupa màlà?” teppù pen.
Màlàyau nossan uya tùꞌnakkwa yen nàmàppù, iwennappoppù pata pona, molopai kappon yamùk pàk,
“Àittàk kon, kàyik yense tamùꞌnawàlà unkupùppù lùssan yekamapàssan. Christ pe naꞌ iwechi màlà?” teppù ya.
Màlàyau kappon yamùk utàppù pata poi Jesus yense.
Màlà notau inenupa ton uya, “Tiꞌcha, ataꞌlettàkà,” teppù Jesus pàk.
Tùse tok pàk, “Uyekyali molo man ànùttu kon pen,” teppù ya.
Màlàpàk inenupa ton uya tiyiwalàꞌnokon, “Ànùꞌlà uya naꞌ màlà kùyali nepùppù ipyak pe iwechi?” teppù.
Jesus uya tok pàk, “Uyekyali màlà uyeunoꞌnàippù yeselu kupù molopai wotoko intùlùppù ikuttoppe uya yenukaꞌnùppù.
‘Àwàppànsak yau, asakùlàꞌne kapùi lùppù iikoꞌmamù màlà tùpo ipilipù tawonnan pen naꞌ amyamlo?’ Àpàkùꞌnokon tekamayaik, umà yawàlà yentàk kon, yawon kon wappùkassak man molopai ipilittok yattai man.
Mùkkàlà ipiliꞌnài uya màlà tepeppù yepolo, molopai kùyali pilipù ya tàwàlàlà wemaꞌnàtok ponalok pe. Mùkkàlà ipànnài molopai ipiliꞌnài tawonnan utauchinpa màlà tamùkke.
Sàlà màlà mayin ailon, ‘Tewinan uya ipàmà molopai tùulon uya ipilipù,’ tawon.
Eyeunossak kon uya man ànpàmàppù kon pen piliꞌche. Tùulon kon uya saꞌman wotoko kukkapùppù molopai ewepùikattàtok kon mepoyatàik tok wotokoyi lùppù yapai,” teppù.
                                       
39 Tukke Samaria kok yamùk uya ailon teppù ipàk masapù la “Tamùꞌnawàlà unkupùppù lùssan yekamapàssan,” tesak nossan uya pàk.
Màlàyau Samaria kok yamùk uyàpùppù ipyak ipawanattàse, tok uya yekamappoppù tùpyauꞌnokon iwettoppe. Màlàyau asaꞌlà wei Jesus ukoꞌmamùppù molo.
Tukkan kon uya tuꞌma ailon teppù itekale yekama ya tetase,
tok uya nossan pàk, “Ina nen uchi ailon nùkayan yekamasak auya pàk neken pùla, tùse tiyiwalàꞌnokon nen uchi ina netapàssan molopai ina nùttuyan sàlà wolù Pùikattànài pe kulu iwechi pe,” teppù.
Jesus Uya Itepulu Mumu Ipittà
wei molo tùukoꞌmamù tùpo, Jesus utàppù Galilee pona. uya tùmàlà pe, “Kaatù Maimu yenpoikanài mùkkàlà itonpa yamùk ipata yawon kon nùnama pen,” teppù.
Iwelepansak Galilee pona yau molonkonnà uya yanùmùppù, masapùla tok utàppù màlà Jerusalem pona Entakaꞌnàppà yattai utaꞌlettàntok yak molopai tamùꞌnawolon inkupù yeneppù tok uya màlà yattai.
Màlàyau Jesus uyàpùppù tuꞌma Cana, Galilee pon pona, tuna lattàppù tùuya wain pe motak. Molo iwechippù itepulu, kin poitolù, eꞌnek pe imu wechippù Capernaum po.
Jesus welepansak Judea poi Galilee pona yetasak tùuya yau, iitàppù ipyak molopai ipawanattàppù ya tùmu ipittàik iyàttoppe, iwelikù piyau iwechi pàk.
Jesus uya ipàk, “Ailon te auyaꞌnokon pen, tùse neken ailon te auyaꞌnokon tensan yekkwa ton pen yentok ipàkàlà molopai enumenkannan kupù yene auyaꞌnokon yau,” teppù.
Kin poitolù uya Jesus pàk, “Itepulu, àikkà tàwà uyaꞌlà umle welikù wapiya,” teppù.
Jesus uya ipàk, “Itàkà, àmu wenna màlà,” teppù. Màlàyau ailon teppù kàyik uya Jesus maimu pàk, molopai iwemeikuppù.
Asantawàlà lùppù iità tùse, ipoitolù ton uya yepoloppù, “Àmu pàliꞌyau man,” teppù tok uya.
Iꞌnai yailà wei tùse tùmu wennappù yekamapposak ya yau, “Koꞌmanyak
oꞌclock yattai nàkkàmiꞌmakattai,” teppù tok uya.
Ikàipùnù uya ittuppù, màlà yattai kulu Jesus uya, “Àmu wenna màlà,” teppù. Màlàpàk itùwùk tawon kon molopai mùkkàlà tawonnan uya ailon teppù Jesus pàk.
Uchipittàntok Tuna Piyau
tùpo Jew yamùk utaꞌlettàtok yattai wechippù, màlàpàk Jesus utàppù Jerusalem pona.
Molo Jerusalem po, tuna wechippù màlà Kaalinilu Mùlatta piyau, Hebrew Maimu yau, Bethesda tukaik tesassen.
pan tùwùk keꞌnan wewonnàtok yai motau iwechippù.
Màlà motau tukke
eꞌnek ton wechippù enpùnon, tùusasan pen molopai iitok kassak kon. [Tuna welaika màmuku pàk tok wechippù.
Masapùla tùulon yattaiꞌne là Itepulu inchelùyi wuttàpàtùppù màlà tunappai kak tuna laikapàsse. Mùkkàlà wapiya ilaikasak tùpo ikak iitàsak lùppù uchipittàppù màlà iꞌnai yekkwa pe là iwechi tepalan yapai.]
Molo kàyik wechippù tachin pe
pe kiliꞌchimoꞌchi eꞌnek pe iwessak lùppù.
Molo aittoupe iwechi yene tùuya yau Jesus uya tachin pe màlà kasa molo iwechippù pe ittuppù. Màlàyau, “Echipittàpai naꞌ messan?” teppù ya ipàk.
Eꞌnek kàyik uya imaimu yeikuppù, “Itepulu, ànùꞌlà upùikattà woton pùla man, tuna laikasak kùlottau ikak unonka woton. Utàiꞌche wechi tùse tùulon nà mùkkàlà uwapiyakkanài,” tukaik.
Màlàyau Jesus uya ipàk, “Eꞌwuluukakà, ayapon yanùnkà molopai “Eꞌwuluukakà, ayapon yanùn- itàkà,” teppù.
Màlàpàk asseꞌne kulu kàyik uchipittàppù, tapon yanùmùppù kà molopai itàkà.” (5:8) ya molopai iitàppù. Sàlà kupùppù ya màlà wàlàkkaꞌnàtok weyu yattai.
Jew yamùk uya mùkkàlà kàyik iichipittàsak lùppù pàk, “Wàlàkkaꞌnà weyu sàlà. Law yawàlà pùla sàlà yattai ayapon yalà auya wechi màlà,” teppù.
Tùse tok yeikuppù ya, “Kàyik nen uyipittànàippù, ‘Ayapon yanùnkà molopai itàkà,’ nùkai upàk,” tukaik.
Tok uya yekamappoppù, “Ànùk ken uchi mùkkàlà kàyik, ‘Ayapon yanùnkà molopai itàkà,’ tawon nùppù àpàk?” tukaik.
Tùse kàyik iichipittàsak lùppù uya ànùk pe ittu pùla iwechippù, masapùla Jesus utàppù wechippù màlà asseꞌne tukkan kon kappon yamùk molo tùwessan kùlottak.
Màlà tùpo Jesus uya yepoloppù Kaatù yùwùk tau, molopai ipàk, “Masa yenkà! Ewennasak man. Àli kùkkupùi sàlà yentak, yattai pùla màlà yentaino wekkupù àpàk,” teppù ya.
Kàyik utàppù molopai Jew yamùk pàk Jesus pe tipittànàippù wechi yekamappù ya.
Màlà wenai Jew yamùk yepulu yamùk wessaꞌmolùkappù Jesus talumattà pàk, masapùla màlà kussak ya Jew yamùk Wàlàkkattok yattai pàk.
Tùse Jesus uya tok pàk, “Ukàipùnù mùkkàlà tùweꞌwotokomasen tàwàlàlà, màlàpàk iulà nàlà weꞌwotokoma màlà,” teppù.
Màlà uya tùsaꞌmolùkaik ànwàkappai tok wenappù, wàlàkkaꞌnàtok weyu ikkwàssak
                             
ya pàk neken pùla, tùse Tùkàipùnù pe kulu Kaatù yekama ya molopai Kaatù kaichalà iwekkupù pàk.
uya tok maimu yeikuppù, “Ailon kulu sàlà, Imu uya yàꞌlàlà kupù tiyiwalà pen, tùse Tùkàipùnù uya neken ikupù yene tùuya yau ikupù ya. Yàꞌlàlà Tùkàipùnù nùkupù kuꞌnài nàlà mùkkàlà Imu.
Masapùla Ikàipùnù uya màlà Tùmu pùnùnma molopai tamùꞌnawàlà tùnkupù yenpoika ya màlà itemyak. Molopai sàlà yentaino kon lùiwa yenpoika ya màlà ikuttoppe ya, màlàpàk eusenumenka pa.
Ikàipùnù uya iweliꞌchak kon wuluuka molopai tok wemattok ke tok lepa ya kasa làma màlà Imu uya wemaꞌnàtok ke mùkyamlo enlepapai tùwettok kon lepa.
Masapùla Ikàipùnù mùkkàlà sà kasa messaik, wapùla sà kasa pùla messaik tawon pen ànùꞌlà pàk, tùse ittuntok tùsak ya màlà tamùꞌnawàlà tùmu yemyak.
Tamùꞌnawolon kon uya Imu nama toppe, Ikàipùnù nama tùuyaꞌnokon kasa. Ànùꞌlà Imu namanài pen uya Ikàipùnù yeunoꞌnàippù nama pe pùla iwechi màlà.
Ailon pe kulu àpàkùꞌnokon yekama uya sàlà, pata weyu nùyàssan, iyàkkassak man, mùkyamlo iweliꞌchak kon uya Kaatù Mumu maimu yeta màlà, molopai mùkyamlo yetannan wemapù màlà.
Ikàipùnù yau wemaꞌnàtok wechi kasa làma màlà Tùmu kussak ya wemaꞌnàtok wettoppe yau.
Molopai ilepasak ya màlà kappon yamùk ittutok ya yapàikketù ke, masapùla Kàyik Mumu pe iwechi pàk.
Kesenumenkatàu kulu sàlà pàk, pata weyu nùyàssan tamùꞌnawàlà uluwaik yawon kon uya imaimu yetatok yattai.
Molopai tok weꞌwuluuka màlà uluwaik yapai, mùkyamlo wakù kuꞌnài nan nùssan weꞌwuluuka màlà wemaꞌnàtok yak. Molopai mùkyamlo àli kuꞌnài nan nùssan weꞌwuluuka màlà wettalumattàntok yak,” teppù Jesus uya.
“Uyiwalà yàꞌlàlà kupù uya pen màlà. Kaatù uya neken yekama yeta uya pàkàlà màlà ittun uya, màlàpàk ittuntok uya wechi màlà ailon pe. Masapùla uyiwalà iꞌche wettok kupù uya pen sàlà, tùse Ukàipùnù uyeunoꞌnàippù yeselu kupù uya.
upàk uselupa yau, ailon pe uselupatok wechi pen màlà. tùulon molo man upàk tùuselupasen molopai tùttuyaik ailon pe upàk iichelupatok wechi.
John piyak amaimu kon yekamannan yeunokoppù auyaꞌnokon molopai ailon pàk iichelupappù.
Tùse kappon uselupatok upàk yeponài pen iulà tùse sàlà yekama uya sàlà ewepùikattà kon pa.
John
wechippù màlà lanppu uyatù kasa akkwa pe, màlà yattai iweyu yau autauchinpa kon pàk alikyek pe ewechippù tachin pe pùla.
Tùse uponalok pe yekamanài yesak pe wessaik, John yentaino. Màlà kulu wotoko ukàipùnù uya ulepatok yenukaꞌnùttoppe uya, tùkussaiꞌnùk uya yekama màlà ukàipùnù uya uyeunossak pe.
Molopai Ukàipùnù uyeunoꞌnàippù uya uyekamasak màlà tùmàlà pe. Tùse imaimu yetasak là auyaꞌnokon pùla man, itenpata yensak là auyaꞌnokon pùla.
Wapùla Imaimu wemapù là ayauꞌnokon pùla, masapùla ailon te auyaꞌnokon mùkkàlà ineunokoppù pàk pùla iwechi pàk.
Wakù pe Kaatù Maimu pàk eusenupa kon, masapùla màlà winà là tàwàlàlà wemaꞌnàtok yepolo auyaꞌnokon yeselùkek ittu auyaꞌnokon pàk. Molopai sàlà yamùk Kaatù Maimu uselupasak màlà upàk.
Tùse upyak àuyàpù kon pùla man wemaꞌnàtok yepolo kon pa.
“Kappon yamùk uya apulàntok iwa uya pen sàlà.
Tùse eyittuyatàu iulà, Kaatù pùnùnmatok pùla eyewan kon yau ewechi kon tùttuyaik.
Uyàssak man Ukàipùnù yesek yau, tùse uyanùmù auyaꞌnokon pùla man. Tùse ànùꞌlà uyàssak tiyiwalà tesek yau yanùmù nen uchi auyaꞌnokon màlà.
Yàꞌlà kasa ken ailon te auyaꞌnokon ewinàpaiꞌnokon utapulàntok kon yepolo auyaꞌnokon yau, tùse Kaatù neken winàpai apulàntok yepoloiꞌche ewechi kon pen?
Ukàipùnù yemlotopo atalumattà kon pe uselupa pe kùsekamatàu. Moses nen mùkkàlà tùuselupasen àli pe àpàkùꞌnokon. Mùkkàlà enpen ipàk ewechippù kon nùppù.
Moses pàk ailon tesak auyaꞌnokon yau, upàk ailon tetok auyaꞌnokon pan. Masapùla uyekale menukappù ya màlà.
Tùse inmenukappù pàk ailon teiꞌmaꞌnokon pùla, yàꞌlà kasa nen ken uchi ailon te auyaꞌnokon uselupatok pàk?” teppù Jesus.
pe pùla sàlà tùpo Jesus uklàtùppù palau Galilee latoi pona, palau Tiberias pe nàlà tùttusen.
Ilinà kappon yamùk uya iwenaimappù màlà masapùla tensan yekkwa ton pen yentok ipàkàlà pe palan pokon kon ipittà ya yensak tùuyaꞌnokon pàk.
Jesus wenukuppù wùk pona molo iweleutappù tùnenupa ton pokonpe.
Jew yamùk utaꞌlettàtok Entakaꞌnàppà lùppù pàk winàkàik iwechippù.
Jesus uya tenu tùlùppù, molopai ilinà kappon yamùk uyàpù tiwinàkàik yeneppù ya. Philip pàk, “Iꞌnai motau ken kùyali yeꞌma pe nai tamùꞌnawolon kon pùsamo yewettoppe?” teppù ya.
Ittu pe yekamappoppù ya màlà. Masapùla tùnkupù ittukapù tùuya pàk.
Tewinan nà inenupa ton tonpa Andrew, Simon Peter tonpa uya ipàk,
“Talà walawok muleppù man
pan paali yapai ikonekasak pùlomù pusak, molopai asaꞌlon kon molok yamùk lùkkwà ipyau man, tùse pùsamo kappon yamùk
Jesus Uya
Pan Kon Yewetù
kaichalà pùla iwechi,” teppù.
Jesus uya, “Eleutatàk kon, katàk kon tok pàk,” teppù. Iꞌchin pe wanak wechippù, màlà pata yau. Màlàyau kàyik yamùk weleutappù,
yawàlàꞌne tok wechippù.
Jesus uya pùlomù pusak yanùmùppù, tenki teppù ya Kaatù pàk molopai tùnenupa ton yemyak itùlùppù ya kappon yamùk lepa toppe tok uya. Màlà kasa lùppù molok kupùppù ya molopai tamùꞌnawolon kon utaꞌlettàppù iꞌche tùwettok kon kasa.
Tok utaꞌlettàkassak yau, tùnenupa ton pàk, “Iwàꞌnànsak lùppù ipilittàk kon iimatta tukaik,” teppù.
Màlàyau tok uya ipilipùppù,
kaichalà waliꞌcha yamùk lùmà yanùkkappù tok uya,
pan paali yapai ikonekasak pùlomù pusak punuppù, iitaꞌlettàsak kon nùnàmàppù ke.
Jesus uya tensen yek kwa pen yentok ipà kàlà kupù yensak tùuyaꞌnokon yau kappon yamùk uya, “Ailon kulu pùsàlà Kaatù Maimu Yenpoikanài tùuyàpù woton sàlà wolù yak teppù ipàk lùppù,” teppù.
Jesus uya ittuppù tùmàlà tekaꞌnonkaik tepulu kon pe tùkusse tok uyàpù tùpyak. Màlàpàk iitàtuꞌmappù tok winàpai wùk pona tùmàlà pe neken.
Jesus Usalà Tuna Polo
iwenasak yau inenupa ton utàppù palau yena pona. kanau yak tok wenukuppù molopai tok uklàtùppù palau latoi pona Capernaum winàkàik. Ewalupà pe iwenasak wechippù molopai Jesus wennapposak tok piyak pùla lùppù.
Màlà yattai meluntà pe assetun utasseꞌnùmùppù màlà molopai chipaꞌchipa wechippù àsà pe.
Mei kanau yuklasak tok uya
wapùla
miles pàkàlà tùse Jesus uyàpù tuna po kanau winàkàik yeneppù tok uya. Màlàyau tok usenalippasak wechippù.
Jesus uya tok pàk, “Iulà mùkkàlà, kesenalippatàu!” teppù.
Màlàpàk tok uya alikyek pe yanùmùpù kanau yak. Molopai asseꞌne kanau welepamùppù tok utàtok imotak yak.
Kappon Yamùk Uya Jesus Iwa
wemassak pe iwàꞌnànsak kon nùssan ilatoi po ilinà kappon yamùk uya tewin neken kanau nànsak yeneppù. Jesus utàppù tùnenupa ton yaꞌlà pe pùla tok uya ittuppù, tùse tùmyamlo pe neken tok utàppù pe ittuppù tok uya.
Tiberias poi tùulon kon kanau yamùk uyàpùppù màlà pùlomù pusak napùppù ilinà kappon yamùk uya, tenki te Itepulu Jesus uya tùpo motak.
Jesus molopai inenupa ton pùla molo ittusak tùuyaꞌnokon yau, tok wenukuppù kanau yamùk yak molopai tok utàppù Capernaum pona Jesus iwase.
Jesus Mùkkàlà Pùlomù Pusak Wemaꞌnàtok
yeposak tùuyaꞌnokon palau latoi po yau, tok uya ipàk, “Tiꞌcha, yàꞌlà yattai ken sàlà motak màittai?” teppù.
kulu sàlà, uyiwappù auyaꞌnokon màlà tensan yekkwa ton pen yentok ipàkàlà kupù uya yensak auyaꞌnokon pàk pùla, tùse tùwenukasse pùlomù pusak pàk autaꞌlettàsak kon pàk.
Tùumattasen kùyali iwa pàk keꞌwotokomatàu, tùse eꞌwotokomatàk kon kùyali tàwàlàlà tùwemassen yepolo kon pa. Kàyik Mumu uya sàlà kùyali ke elepa kon màlà. Masapùla Kaatù, Ikàipùnù uya sàlà yentok ipàkàlà tùsak màlà yanùnsak tùuya yenpoikanài pe,” teppù.
Màlàyau tok uya ipàk, “Yàꞌlà kupù ken ina uya, Kaatù wotokoyi kuttoppe ina uya?” teppù.
Jesus uya tok maimu yeikuppù, “Sàlà màlà Kaatù wotokoyi, ailon te auyaꞌnokon ineunokoppù pàk,” tukaik.
Tok uya yekamappoppù, “Yàꞌlà ken uchi tensen yekkwa pen yentok ipàkàlà kupù auya ina uya yentoppe, molopai ailon te toppe ina uya àpàk? Yàꞌlà kuꞌnài ken àmàlà?
Ina tamo yamùk uya ‘mana’ itesek napùppù man wontaik yau, Kaatù Maimu yau iweꞌmenukasak kasa, ‘Kaatù uya tok yu ke tok lepappù epùn poi,’ tawon,” teppù. {EXO 16:4; NEH 9:15; PSA 78:24, 25}
Jesus uya tok pàk, “Ailon pe kulu sàlà àpàkùꞌnokon wate uya, Moses uya epùn poino pùlomù pusak ke elepappù kon pen màlà, tùse Ukàipùnù mùkkàlà elepanàiꞌnokon ailon pùlomù pusak epùn poino ke.
Masapùla màlà pùlomù pusak Kaatù nùtùlù mùkkàlà iyàssaꞌnaiꞌnùk epùn poi, wolù yawon kon kappon yamùk lepase wemaꞌnàtok ke,” teppù.
Màlàyau tok uya ipàk, “Uyepulu, sàlà motapai tàwàlàlà ina mùlepaik sàlà pùlomù pusak ke,” teppù.
Jesus uya tok pàk, “Iulà mùkkàlà pùlomù pusak wemaꞌnàtok ke lepanài. Ànùꞌlà uyàssak upyak yau iwapàkapù pen màlà, molopai ailon tawon upàk weꞌnaklipa yàꞌlà yattai là pen màlà.
“Tekamakattai àpàkùꞌnokon, uyensak auyaꞌnokon man, tùse ailon te auyaꞌnokon pùla lùppù man.
Tamùꞌnawàlà Ukàipùnù uya ulepatok kon uyàpù màlà upyak, ànùꞌlà upyak tùuyàssen nulunpa uya pen.
Masapùla epùn poi iyàssak iulà uyeselu kusse pùla, tùse mùkkàlà uyeunoꞌnàippù yeselu kusse.
Molopai sàlàichi màlà Uyeunoꞌnàippù yeselu, tamùꞌnawà ulepatok kon ya laꞌchima uya pen màlà, tùse tamùꞌnawàlà tok wuluuka uya màlà wemaꞌnàtok yak tewinan nùppù wei yattai.
Masapùla Ukàipùnù wechi màlà tamùꞌnawolon kon Tùmu yennài nan molopai ailon tawonnan ipàk uya tàwàlàlà wemaꞌnàtok yepolo iꞌche. Molopai iwuluuka uya màlà tewinan nùppù wei yattai,” teppù.
Màlàpàk Jew yamùk wessaꞌmolùkappù tùusàulàma kon pàk masapùla Jesus uya, “Iulà mùkkàlà pùlomù pusak epùn poi iyàssak lùppù,” tesak pàk.
Tok usekamappopàtùppù, “Joseph mumu pen ken naꞌ pùsàlà, Jesus pen? Ikàipùnù molopai ichan tawonnan ken naꞌ kùnùttu kon pen? Yàꞌlà kasa ken uchi, ‘epùn poi iyàssak iulà,’ te ya naiꞌnùk?” tukaik.
Jesus uya tok pàk, “Kàsàulàmatàu eyiwalàꞌnokon!
Ànùꞌlà uyàpù upyak pen màlà, tùse Ukàipùnù uyeunoꞌnàippù uya neken tok nessak
                                   
yau, tok wuluuka uya màlà wemaꞌnàtok yak tewinan nùppù wei yattai.
Kaatù Maimu yau iweꞌmenukasak màlà tewinan nà Kaatù Maimu yenpoikannan tonpa nùmenukappù yau, ‘Tamùꞌnawolon kon yenupatok Kaatù uya woton,’ tawon. {ISA 54:13} Molopai tamùꞌnawolon kon yetannan nùssan molopai iichenupasak kon Ukàipùnù winà uyàpù màlà upyak.
Ànùꞌlà uya Ukàipùnù yensak pùla iwechi màlà, tùse mùkkàlà neken Kaatù winàpaino uya màlà yensak.
“Ailon kulu sàlà, mùkkàlà ailon nùkayaiꞌnùk wechi màlà tàwàlàlà wemaꞌnàtok yesak pe.
Iulà mùkkàlà pùlomù pusak wemaꞌnàtok ke lepanài.
Atamo kon yamùk uya mana napùppù wontaik yau, tùse tok welikùppù man.
Tùse sàlà màlà pùlomù pusak epùn poi iyàssak, ànùꞌlà uya inassak yau, iwelikù pen màlà.
Iulà mùkkàlà wemaꞌnàtok ke lepanài pùlomù pusak epùn poino. Ànùꞌlà inaꞌnàippù wemapù màlà tàwàlàlà. Molopai sàlà pùlomù pusak màlà upun untùlù nulà weꞌnàtok ke lepanài, wolù yawon kon kappon yamùk wemattok ike pe,” teppù nàlà Jesus uya tok pàk.
Màlàyau Jew yamùk wessaꞌmolùkappù tùusàulàma kon pàk kulu tiyiwalàꞌnokon, “Atta ken uchi tùpun tùlù ya yantoppeꞌnokon?” teppù tok uya.
Ànùꞌlà upun yannài molopai umùnù inchinài wechi màlà tàwàlàlà wemaꞌnàtok yesak pe, molopai iwuluuka uya màlà wemaꞌnàtok yak tewinan nùppù wei yattai.
Masapùla upun màlà kùyali kulu molopai umùnù màlà tinchisen kulu.
Mùkkàlà upun yannài molopai umùnù inchinài wemapù màlà uyau tàwàlà, molopai iulà nàlà wemapù màlà yau,” teppù Jesus uya.
“Tùwemassen Ukàipùnù uya uyeunossak sàlà, màlàpàk nàlà wemapù sàlà Ukàipùnù pàkànsau. Màlà kasa làma upàk tùutaꞌlettàsen wemapù màlà upàkànsau.
Sàlà màlà pùlomù pusak epùn poi iyàssak lùppù. Kùtamo kon yamùk nùnapùppù yekkwa pen. Tok welikùppù màlà, tùse mùkkàlà sàlà pùlomù pusak naꞌnài wemapù màlà tàwàlàlà,” teppù Jesus uya tok pàk.
Wateppù ya màlà enupan tùuya yau Jew yamùk wepilittok itak tau Capernaum po.
                             
Tàwàlàlà Wemaꞌnàtok Yekale
tùuyaꞌnokon yau tukkan kon inenupa ton uya, “Saꞌman pe kulu sàlà enupantok man. Ànùk uya ken yanùmù?” teppù.
Tùuselupatok lùppù pàk tùnenupa ton usàulàma ittusak tùuya yau, Jesus uya tok pàk, “Uselupatok naꞌ asakolopayatàu?
Yàꞌlà pe ken ewechi kon Kàyik Mumu wenuku wapiya yau tùwechippù yak yene auyaꞌnokon yau?
Akkwalù mùkkàlà wemaꞌnàtok ke lepanài, esak nen màlà yàꞌlà pen. Uselupayaiꞌnùk màlà Akkwalù molopai wemaꞌnàtok ke lepanài.
Tùse attauꞌnokon tùulon
kon uya ailon te pùla lùppù man.” Iwepyattà motapai Jesus uya iꞌnamo uya ailon teppù pùla iwechi, molopai iꞌnai uya tùwelittok yak tùtùlù ittuppù màlà.
Màlàyau, “Wa iwechi pàk àpàkùꞌnokon yekama uya nettainùk, ànùꞌlà uyàpù upyak pen tùse Ukàipùnù uya neken iyàttoppe ikussak yau iyàpù, te uya,” teppù ya.
Màlà motapai tukkan kon inenupa ton wennappoppù molopai yaꞌlà tuꞌma là tok wechippù pen.
Màlàyau Jesus uya tùnenupa ton
pan kon pàk, “Itàpai nàlà naꞌ messatàu?” teppù.
Màlàyau Simon Peter uya imaimu yeikuppù, “Uyepulu, ànùk piyak uchi ina utà? Apyau nen mayin man tàwàlàlà wemaꞌnàtok ke lepanài.
Ailon nùkayan ina, molopai ina nùttuyan wakù kulu àmàlà Kaatù winàpaino,” tukaik.
Jesus uya tok maimu yeikuppù, “12 pe naꞌ unanùmùssan pen amyamlo? Tùse tewin nà àtonpa kon Makui pe man,” teiꞌma.
Judas pàk iichelupappù, Simon Iscariot mumu pàk, mùkkàlà
pan kon tonpa pe là echiiꞌma iwàtok yak yeimippo woton.
tùpo Jesus utàppù Galilee yawàlà, Judea yawà iitàppù pen masapùla molonkonnà Jew yamùk wechippù imàmuku pàk iwàtoppe tùuyaꞌnokon.
Màlà yattai Jew yamùk Utaꞌlettàtok winàkàik iwechippù tapuluka yamùk lùkkwà tauꞌne.
Màlàyau Jesus yakonnon uya ipàk, “Talà kechii, Judea pona itàkà, molo enenupa ton uya eke pe eweꞌwotokoma yentoppe.
Ànùꞌlà uya tonantau yàꞌlàlà kussak pùla man, tùttu iꞌche echiiꞌma. Màlàpàk sàlà yamùk kupù auya yau, tàwà wolù yawon kon kappon yamùk uya eyittu toppe ikukkà!” teppù.
Masapùla yakonnon uya là ailon te pùla iwechippù ipàk.
Màlàpàk Jesus uya tok pàk, “Uweyu uyàssak pùla lùppù man, tùse eweyu kon màlà tàwàlàlà molonnà.
Utaꞌlettàntok yak uchi itàtàk kon. Masa utà pùla là man, masapùla uweyu uyàssak pùla lùppù man,” teppù.
Wate tùpo, iwàꞌnàmàppù Galilee po.
Tùse takonnon utàppù Utaꞌlettàntok yak yeꞌmappùtak, Jesus utàppù nàlà. Kappon yamùk uya ittu pùla amak yai iitàppù.
Màlàyau Jew yamùk wechippù yeneiꞌche Utaꞌlettàntok yau, “Iꞌnai ken mùkkàlà?” teppù tok uya.
Tukkan kon kùlottau ipàk tùuselupasan wechippù, “Wakù nen mùkkàlà,” tukaik. Tùse tùulon kon uya, “Kane, kappon yamùk yennakanài mùkkàlà,” teppù.
Tùse ànùꞌlà uselupappù kappon yamùk kùlottau ipàk pen, masapùla Jew yamùk yepulu ton pàk tok usenalippappù.
Utaꞌlettàntok yakletapailà là iwechi tùse Jesus wewomùppù Kaatù yùwùk tak, kappon yamùk yenupa pàk iwepyattàppù.
Jew yamùk
                           
Jesus Utà Tapuluka Tau Utaꞌlettàntok Yak
usenumenkappù kulu, màlàyau tok uya, “Yàꞌlà kasa kulu ken pùsàlà màlà yamùk ittuyan tùusenupa tùpo pùla?” teppù.
“Enupantok uya sàlà uyiwalok pen, tùse mùkkàlà uyeunoꞌnàippù winàpaino,” teppù Jesus uya tok pàk.
“Ànùꞌlà Kaatù yeselu ànkuppai tùwessen wechi yau, ittu ya màlà, enupantok uya wechi Kaatù winàpaino pe wapùla uwinàpaino pe,” teppù Jesus uya.
“Mùkkàlà tiyiwalà tùnkupù pàk tùuselupasen, tùnamatok yepotoppe tùuya, tùse mùkkàlà teunoꞌnàippù namatok ponalok pe neꞌwotokomayaiꞌnùk mùkkàlà ailon kulu, kasei pùla iwechi màlà yau.
Moses uya ken naꞌ Law tùlùppù eyemyakùꞌnokon pen? Ànùꞌlà uya amyamlo kùlottau ikupù pùla man. Yàꞌlà pe ken iwechi pàk uwànàiꞌche ewechi kon naiꞌnùk?” teppù Jesus uya.
Màlàyau kappon yamùk uya Jesus pàk, “Àli akkwalù wechi màlà ayau. Ànùk ken uchi àwànàiꞌche nai?” teppù.
Jesus uya tok maimu yeikuppù, “Tewinan nà eke wotoko tùkuttai, màlàyau eusenumenkasak kon kulu nettai.
Moses uya ikupùppù walawok muleppù yattà toppe, Jew yamùk usattàtok yawàlà pe Moses kulu nùpyattàppù pen nà tùse atamo kon yamùk làkku, màlàpàk walawok muleppù yattà màlà Wàlàkkaꞌnà weyu yattai.
Mule yattà màlà Jew yamùk Wàlàkkapù weyu yattai Moses winàpaino Law ikkwàtù tukaik. Tùse ken naꞌ uchi Wàlàkkaꞌnàtok yattai tamùꞌnawàlà kàyik ipittàsak uya wenai upàk eweꞌnaika kon naiꞌnùk?
Kappon pàk àli pe suwa messaik kùkai iichensak pàk neken, tùse ailon pe ittutàk kon,” teppù Jesus uya.
Pùsàlà Naꞌ Mùkkàlà Christ?
yattai tùulon kon kappon yamùk Jerusalem pon kon uya, “Pùsàlà pen ken naꞌ mùkkàlà tok wettok iwànàiꞌche?” teppù.
“Mùkkàlà, mùkkàlà tamùꞌnawolon kon yemlotopo iichelupa molopai yàꞌlàlà te tok uya ipàk pùla. Itepulu yamùk uya ken naꞌ ailon tekassak màlà pùsàlà wechi Christ pe pàk?
Tùse ittuꞌnokon man iꞌnai motapaino pe là pùsàlà kàyik wechi. Tùse Christ uyàssak yau ànùꞌlà uya iꞌnai motapai là iyàssak ittu pen,” teppù.
Màlàyau enupan lùppù tùuya Kaatù yùwùk tau yau Jesus wentaimeppù, “Ewaik, kiyittuyatàik, molopai iꞌnai motapaino pe wechi mùttuyatàik. Uyiwalà pùla talà wechi sàlà, tùse mùkkàlà uyeunoꞌnàippù mùkkàlà ailon. Mùkkàlà ittu auyaꞌnokon pùla man.
Tùse mùkkàlà tùttuyaik masapùla ipyapai uyàssak pàk. Molopai uyeunossak ya pàk,” tukaik.
Màlàpàk kulu anaꞌchipai tok wechippù, tùse ànùꞌlà uya temyatù tùlùppù ipàk pen, masapùla iweyu uyàssak pùla lùppù iwechi pàk.
Walà tùse tukkan kon uya ailon teppù ipàk. “Tùuyàssak yau ken naꞌ Christ uya pùsàlà kàyik uya ikupùppù yentai lùiwa tensan yekkwa ton pen yentok ipàkàlà kupù?” teppù tok uya.
Màlàyau Pharisee yamùk uya kappon yamùk usàulàma ipàk yetappù.
Jesus uya tok pàk, “Masa mala là apyauꞌnokon wechi sàlà molopai wennappo màlà uyeunoꞌnàippù piyak.
Uyiwa auyaꞌnokon màlà tùse uyepolo auyaꞌnokon pen. Molopai utàyaiꞌnùk yak àutà kon pen màlà,” teppù Jesus uya.
Jew yamùk usekamappopàtùppù tiyiwalàꞌnokon, “Iꞌnai motak ken uchi pùsàlà kàyik utà pe iwechi màlà, tepolo pùla iwettoppe, kùtonpa kon kaꞌ Jew yamùk Greek yamùk kùlottak iwettaꞌnùssak kon kùlottak lù, Greek yamùk yenupaik?
Yàꞌlà te ya ken uchi màlà, ‘Uyiwa auyaꞌnokon màlà tùse uyepolo auyaꞌnokon pen. Molopai utàyaiꞌnùk yak àutà kon pen,’ nùkayaiꞌnùk?” teppù Jew yamùk uya.
nùppù molopai eke kulu Utaꞌlettàn weyu yattai Jesus weꞌwuluukappù, molopai iwentaimeppù eke pe, “Ànùꞌlà tùweꞌnaklipasen wechi yau, tàwà nùyàpùi upyak uwuku inchiik!
Kaatù Maimu uya yekamasak yawàlà, Mùkkàlà ailon tawon upàk yewan yapai màlà wemaꞌnà tunakkwa wuꞌma,” tukaik.
Wate tùuya yau iichelupappù màlà Akkwalù pàk, tùpàk ailon tawonnan nepolo woton pàk. Màlà tepose Akkwalù tùsak pùla lùppù iwechippù masapùla Jesus wuluukappù pùla iwechi pàk tùnamatok patassek yak.
Iichelupa yetasak tùuyaꞌnokon yau, tùulon kon kappon yamùk uya “Ailon pe làichi Kaatù Maimu yenpoikanài pe iwechi pe man,” teppù.
Tùulon kon uya, “Christ nen mùkkàlà,” teppù. Tùse tùulon kon uya, “Yàꞌlà kasa ken uchi Christ uyàpù Galilee yapai,” teppù.
“Kaatù Maimu uya naꞌ yekamasak pùla nai, David payan winà Christ uyàttok woton, David wemattok yau pata Bethlehem yapai tukaik?” teppù tok uya.
Màlàyau echi yewan kaichalà pùla Jesus pàk tùusenumenkatok kon yau tok wechippù.
Tùulon kon wechippù anaꞌchipai tùse ànùꞌlà uya temyatù tùlùppù ipàk pen.
Ailon Tetok Pùnon Jew Yepulu Yamùk
wen nappoppù paatele yamùk yepulu ton molopai Pharisee yamùk piyak. Màlàyau, “Yàꞌlà pe ken uchi iwechi pàk Jesus nepù auyaꞌnokon pùn?” tukaik tok yekamappoppù tok uya.
Aꞌchinnan uya tok maimu yeikuppù, “Ànùꞌlà uselupasak pùsàlà kàyik kasa pùla man,” tukaik.
“Amyamlo nàlà ken naꞌ yennakai?” tukaik Pharisee yamùk uya tok yekamappoppù.
“Ànùꞌlà ken naꞌ ina yepulu wapùla tewinan nà Pharisee yamùk kùlottawon uya ailon tesak ipàk nai?
Kane! Tùse pùsamlo ilinà kappon yamùk Law ittunnan pen wechi màlà Kaatù uya paꞌnùꞌnàtok yoꞌno,” teppù Pharisee yamùk uya.
Nicodemus wechippù molo tok tonpa pe. Wapiya Jesus piyak iitàsak lùppù. Mùkkàlà uya
yekamappoppù.
“Kùmàlàꞌnokon Law yau ànùꞌlà talumattàtok pùla man yàꞌlà pe là iwechippù yeta tùpo pùla molopai ittu tùpo pùla,” tawon, teppù.
Tok uya imaimu yeikuppù, “Àmàlà nàlà naꞌ mùkkàlà Galilee poino? Kaatù Maimu yau mùwaik kulu molopai yene auya màlà Galilee yapai tùuyàpù woton Kaatù Maimu yenpoikanài tesak ya pùla iwechi,” tukaik. [53 Tamùꞌnawolon kon wemeikuppù tùwùk kon tak.
Tùtayappù Pen Pokonpe Nossan Wechi Yepolo
Jesus utàppù Olive Tùpù pona.
Yakon wei yattai koꞌlàma iwennappoppù Kaatù yùwùk tak. Màlàyau kappon yamùk uyàpùppù ipyak, iweleutappù molopai tok yenupa pàk iwessaꞌmolùkappù.
Law pàk enupannan molopai Pharisee yamùk uya nossan tùtayappù pen pokonpe iwessak lùppù nepùppù. Tok uya ichalattàppù tamùꞌnawolon kon yemlotopona.
Molopai tok uya Jesus pàk, “Tiꞌcha, pùsà nossan wechi tùtayappù pen pokonpe yeposak man.
Law yau màlà Moses uya ina pàk ‘Sàlà kasa iwessak lùppù wànà màlà tàk ke telikkaik,’ tesak. Tùse yàꞌlà mùkayan nen màlà pàk?” teppù.
Wa tok uya yekamappoppù màlà yaꞌchitok tùuyaꞌnokon iwinà pe, italumattàtok pe tùuyaꞌnokon. Tùse Jesus wepeimappù molopai non menukappù ya temyatù ke.
Wate tùpo iweleutatukkappù molopai non menukappù ya.
Yetasak tùuyaꞌnokon yau tok wessaꞌmolùkappù tùutà kon pàk tewin pàk, wapiya eke ton utàppù Jesus neken nen uchi tùnànse nossan pokonpe.
Jesus weꞌwuluukappù, “Nossan, iꞌnai mùkyamlo? Ànùꞌlà naꞌ atalumattà woton pùla nai?” teppù ya ipàk.
Nossan uya yeikuppù, “Kane, Uyepulu, ànùꞌlà pùla man,” tukaik. Jesus uya ipàk, “Iulà uya nàlà atalumattà pen sàlà. Itàkà molopai kemakuimatukkai,” teppù.]
tùpo Jesus uya kappon yamùk yelupatuꞌmappù, “Iulà mùkkàlà sàlà wolù weyu. Ànùꞌlà uyaꞌlà tùuyàssen usalà ewalupàttau pen màlà tùse wemaꞌnàtok weyu yesak pe iwechi,” tukaik.
Màlàpàk Pharisee yamùk uya ipàk, “Eyiwalà, àponalok pe neken euselupa màlà, tùse euselupatok màlà ailon pen,” teppù.
Jesus uya tok maimu yeikuppù, “Uyiwalà là uponalok pe uselupa tùse ailon màlà uselupatok. Masapùla tùttuyaik iꞌnai motapai là uyàpùppù, molopai iꞌnai motak là utà. Tùse imotapai uyàpùppù wapùla imotak utàtok ittutok auyaꞌnokon pùla messatàik.
Kappon yamùk yeselu yawàlà sà kasa messaik tawonnan amyamlo. Tùse ànùꞌlà pàk watawon pen iulà.
Tùse kappon pàk sà kasa messaik te uya pe iwechi yau, uselupatok wechi màlà ikasa. Masapùla tewincha pùla wechi
pàk, Ukàipùnù uyeunoꞌnàippù mùkkàlà upyawon.
Kaatù Maimu yau iweꞌmenukasak man, àmàlàꞌnokon Law yau, asaꞌlon kon uselupatok màlà ailon tukaik.
Iulà mùkkàlà upàk tùuselupasen molopai nàlà Ukàipùnù mùkkàlà upàk tùuselupasen, uyeunoꞌnàippù,” tukaik.
Màlàyau tok uya yekamappoppù, “Iꞌnai ken uchi mùkkàlà Àkàipùnù?” tukaik. Jesus uya tok maimu yeikuppù, “Uyittu auyaꞌnokon pùla messatàik, wapùla Ukàipùnù là. Uyittu auyaꞌnokon yau Ukàipùnù nàlà ittu auyaꞌnokon sàlà eppaino,” tukaik.
Sàlà màlà Jesus uselupappù Kaatù yùwùk tawon pùlayatta pilittok yak motau echiiꞌma, tùse ànùꞌlà uya yaꞌchippù pen, masapùla iweyu uyàssak pùla lùppù iwechi pàk.
Utàyaiꞌnùk Yak Àutà Kon Pen
Jesus uya tuꞌma tok pàk, “Utà sàlà, molopai uyiwa auyaꞌnokon màlà. Tùse ewelikù kon màlà amakuyi kon yau. Utàyaiꞌnùk yak àutà kon pen,” teppù.
Màlàyau Jew yamùk uya, “ ‘Utàyaiꞌnùk yak àutà kon pen,’ nùkayan. Tùweꞌwànà pàk naꞌ wate ya màlà?” teppù.
Jesus uya tok maimu yeikuppù, “Yoꞌnon winon kon amyamlo, tùse iulà mùkkàlà kaupaino. Sàlà wolù pon kon amyamlo, tùse iulà mùkkàlà sàlà wolù pon pen.
Ewelikù kon màlà amakuyi kon yau te uya nettainùk. ‘Mùkkàlà iulà’ te uya pàk ailon te auyaꞌnokon pùla ewechi kon yau, ewelikù kon màlà amakuyi kon yau,” tukaik.
Tok uya yekamappoppù, “Ànùk ken uchi àmàlà?” tukaik. Jesus uya tok maimu yeikuppù, “Iwepyattà motapai àpàkùꞌnokon tekamatainùk iulà.
Tùse tukke àpàkùꞌnokon uselupatok molo man, molopai suwa messatàik tetok uya. Tùse uyeunoꞌnàippù mùkkàlà ailon kulu molopai kappon yamùk wolù yawon kon pàk unetappù neken iwinàpai yekamanài iulà,” tukaik.
Tok uya ittu pùla iwechippù Tùkàipùnù pàk telupa kon ya tùse.
Màlàpàk Jesus uya tok pàk, “Kàyik Mumu yekainùnpasak auyaꞌnokon yau, Mùkkàlà pe nen uchi uyittu auyaꞌnokon màlà, molopai uyiwalà nàlà yàꞌlàlà kupùppù uya pe pùla, tùse Ukàipùnù uya neken uyenupatok pàk uselupappù pe iwechi.
Uyeunoꞌnàippù mùkkàlà upyawon, tewincha unànnài pen mùkkàlà. Masapùla tàwàlàlà yauchinpanài kuꞌnài iulà,” teppù.
Wa tukaik iichelupa tùse, tukkan kon uya ailon teppù ipàk.
Jesus uya ailon tawonnan tùpàk Jew yamùk pàk, “Enupantok uya yawàlà ewechi kon yau unenupa ton pe kulu ewechi kon màlà.
Ailon ittu auyaꞌnokon màlà molopai ailon uya apyoto pe pùla àkupù kon,” teppù.
Tok uya imaimu yeikuppù, “Abraham payan nùssan nen ina, yàꞌlà yattai là ànùꞌlà yapyoto pe ina wessak pùla man. Yàꞌlà te ken
uchi auya uya màlà, ‘Apyoto pe pùla àkupù,’ te?” tukaik.
Apyoto mùkkàlà tàwàlàlà itepulu yùwùk tau tùtonpa yamùk kùlottau tùwessen pen, tùse imu neken molonnà tàwàlàlà.
Imu uya àmokkasak kon yau, imokkasak pe ewechi kon màlà apyoto pe làma pùla.
Tùttuyaik Abraham payan nùssan pe ewechi kon, tùse neichi uwàpai messatàik ko, masapùla umaimu patassek pùla eyewan kon yau iwechi pàk.
Sàlà uselupa Ukàipùnù piyau wechi yau uneneppù pàk, molopai àkàipùnù kon nekamappù kuꞌnài nan amyamlo,” teppù.
Màlàyau tok uya, “Abraham nen mùkkàlà ina kàipùnù,” teppù. Jesus uya tok maimu yeikuppù, “Abraham munkà pe ewechi kon yau, inkupùppù kupù auyaꞌnokon sàlà eppaino.
Tùse uwàpai messatàik, iulà ailon yekamanàippù àpàkùꞌnokon Kaatù winàpai unetappù. Abraham uya nen sàlà walai kupù pùn!
Amyamlo mùkyamlo àkàipùnù kon nùkupù kuꞌnài nan,” teppù Jesus uya. “Yapàka yamùk pen nen ina. Tewinan neken nen mùkkàlà ina kàipùnù Kaatù,” teppù tok uya Jesus pàk.
Jesus uya tok pàk, “Kaatù wechi àkàipùnù kon pe yau, uꞌnùnmatok auyaꞌnokon pan. Masapùla Kaatù winàpai uyàssak pàk, molopai sàlàpe talà wessaik. Uyiwalà uyàssak pen, tùse mùkkàlà uya uyeunossak.
Yàꞌlà pe iwechi pàk uselupa ittu auyaꞌnokon pùla ewechi kon? Masapùlaichi uselupatok enetapai pùla ewechi kon pàk,” teppù.
“Àkàipùnù kon Makui, ponalok kon amyamlo, molopai iꞌche iwettok kuꞌnài nan. Iwepyattàppù motapai wànài pe iwessak màlà molopai kasei pe, masapùla ailon pùla iwechi màlà, yau. Kasei pe iichelupa yau iteselu màlà, masapùla kasei mùkkàlà molopai kasei kàipùnù.
Tùse ailon yekama uya pàk ailon te auyaꞌnokon pùla man upàk.
Ànùk ken amyamlo kùlottau nai àli kuꞌnài pe uyittunài? Ailon pe uselupa tùse yàꞌlà pe iwechi pàk ailon te auyaꞌnokon upàk pen màlà.
Kaatù ponalok kon mùkyamlo Kaatù Maimu yetannan. Tùse iponalok pe pùla ewechi kon pàk màlà yeta auyaꞌnokon pùla iwechi,” teppù Jesus uya tok pàk.
                         
yamùk yepulu yamùk uya yeikuppù, “Ikasa pùla naꞌ iwechi màlà, ‘Samaria kok àmàlà molopai Makui nakkwalùttàppù,’ te ina uya yau?” tukaik.
Jesus uya tok maimu yeikuppù, “Makui yakkwalù pùla nen man uyau. Ukàipùnù namanài iulà, tùse amyamlo unamannan pen.
Unamatok iwa uya pùla man. Tùse molo man tewinan nà unamatok iwanài, ikasa ittunài mùkkàlà.
Ailon kulu sàlà, ànùꞌlà umaimu yawolonnà wechi yau, weliꞌnàtok yene ya pen màlà,” tukaik.
Tok uya ipàk, “Ina nen uchi nùttuyan Makui wechi ayau pe. Abraham welikùppù
molopai Kaatù Maimu yenpoikannan nàlà, tùse ‘Ànùꞌlà umaimu yawàlà tùwessen welikù pen,’ te auya.
Abraham uchi ina kàipùnù yentaino àmàlà? Iwelikùppù man molopai Kaatù Maimu yenpoikannan nàlà. Ànùk pe nen mechittuyan?” teppù.
Jesus uya tok yeikuppù, “Uyiwalà utapulà yau, utapulàtok màlà yàꞌlà pen. Tùse Ukàipùnù, Ukaatùyi mùkayatàiꞌnùk ipàk mùkkàlà uyapulànài.
Ittu auyaꞌnokon pùla là man, tùse tùttuyaik. Mùkkàlà ittu uya pùla man te uya yau, akasaꞌnokon kasei pe wechi màlà. Tùse unùttu mùkkàlà, imaimu yawàlà wettok.
Atamo kon, Abraham utauchinpappù uyàpù weyu yene tùuya pe iwechi pàk. Yeneppù ya màlàpàk iitauchinpappù,” tukaik.
Màlàyau Jew yamùk yepulu yamùk uya Jesus pàk, “50 pe kiliꞌchimoꞌchi yentakappù auya pùla messaik, tùse yàꞌlà kasa Abraham yeneppù auya?” teppù.
Jesus uya tok pàk, “Ailon kulu sàlà, Abraham wentu wapiya iwemassak lùppù iulà. Molonnà iulà,” teppù.
Màlàpàk tàk yanùmùppù tok uya ipona yenuꞌma toppe tùuyaꞌnokon. Tùse Jesus usoꞌnamùppù molopai iwepakkappù Kaatù yùwùk tapai.
yau, Jesus uya kàyik yeneppù màlà enpùla tùwessen tùwentuppù motapai.
Inenupa ton uya yekamappoppù, “Tiꞌcha, ànùk wemakuimasak pàk ken màlà enpùla pùsàlà kàyik wentuppù, pùsàlà kaꞌlù wapùla ikàipùnù, ichan tawonnan?” tukaik.
Uyeunoꞌnàippù wotokoyi kupùꞌnokon sàlà akkwa pe iwechi kùlottau. Ewalupà nùyàssan ànùꞌlà weꞌwotokomatok yattai pen.
Sàlà wolù po wechi kùlottau, iulà mùkkàlà wolù weyu,” tukaik.
Wate tùpo, Jesus wetattappù non pona. Non kùloimappù ya tetaku ke. Molopai itùlùppù ya enpùn kàyik yenu pona.
Màlàyau ipàk, “Itàkà, ikolùkata Siloam itesek tuna kak,” teppù ya. Sàlà uya yeunossak te pe iwechi màlà. Màlàyau iitàppù ikolùkappù ya, molopai iwemeikuppù pata nen uchi tense.
Itonpa yamùk molopai tùulon kon wapiya enkui pe iwechi yennài nan nùssan uya, “Pùsàlà ken naꞌ mùkkàlà kàyik chichiu pe echiiꞌma enkui pe iwessak lùppù pen?” teppù.
Tùulon kon uya, “Pùsàlà mùkkàlà,” teppù. Tùse tùulon kon uya, “Kane, mùkkàlà kasa neken iichensak man,” teppù. Kàyik uya, “Iulà mùkkàlà,” teppù.
Màlàpàk tok uya ipàk, “Yàꞌlà kasa ken uchi eyenu nùtakkokatai?” teppù.
Tok maimu yeikuppù ya, “Kàyik nen, Jesus itesek, non kùloimatai molopai uyenu pàk nikiꞌmatai molopai upàk, ‘Itàkà, tuna Siloam kak ikukata!’ nùkatai. Màlàyau utàtai ikukaik molopai nen uchi tentai,” tukaik.
Tok uya ipàk, “Iꞌnai ken uchi mùkkàlà?” teppù. “Ittu uya pùla man,” teppù ya.
Enpùla Iwentusak Lùppù Kàyik Uchipittà
uya mùkkàlà kàyik enpùla echippù nepùppù Pharisee yamùk piyak. weyu yattai màlà Jesus uya non kùloimappù molopai enpùn yenu yakkokappù.
Màlàyau tukka Pharisee yamùk uya yekamappoppù, “Yàꞌlà kasa ken uchi eyenu nùtakkokatai?” tukaik. Màlàyau tok pàk, “Kàyik uya non kùloimasak tùlùppù uyenu pona, màlà kukappù uya molopai yeneppù uya,” teppù ya.
Tùulon kon Pharisee yamùk tonpa uya, “Pùsàlà kàyik wechi Kaatù winàpaino pe pùla man, masapùla Wàlàkkaꞌnàtok weyu yeselu yawàlà pùla iwessak pàk,” teppù. Tùulon kon uya, “Yàꞌlà kasa kulu ken uchi kàyik tùmakuyi yau tùwessen uya tensan yekkwa ton pen yentok ipàkàlà kupù?” teppù. Ekkaichalà pùla tok usenumenkatok wechippù.
Tok uya tukka kàyik yekamappoppù, “Yàꞌlà mùkayan ken eyenu yakkokanàippù pàk?” tukaik. “Kaatù Maimu yenpoikanài nen mùkkàlà,” teppù ya.
Jew yamùk yepulu yamùk uya lùppù ailon te pùla iwechippù pùsàlà kàyik enpùla iwessak lùppù wenasak pata yennài pe pàk. Ikàipùnù, ichan tawonnan kàꞌma tùuyaꞌnokon ponalà.
Màlàyau tok uya tok yekamappoppù, “Pùsàlàichi mùkkàlà emle kon, enpùla iwentusak mùkatantàunùk? Atta nen ken uchi sàlàpe yene ya naiꞌnùk?” tukaik.
Ikàipùnù, ichan tawonnan uya tok maimu yeikuppù, “Ina nùttuyan pùsàlà ina mule, enpùla iwentusak lùppù.
Tùse yàꞌlà kasa iwessak uya sàlàpe yene wapùla ànùk uya itenu yakkokasak ittu ina uya pùla man. Kàyik pe iwechi màlà. Yekamappotàk kon, tùmàlà pe iichelupa toppe,” tukaik.
Ikàipùnù molopai ichan tawonnan uya màlà wateppù, masapùla Jew yamùk yepulu yamùk pàk tùusenalippa kon pàk. Masapùla “Ànùꞌlà uya pùsàlà mùkkàlà Christ tesak yau yenpakka màlà Jew yamùk wepilittok itak tapai,” tekassak tok uya pàk.
Màlàpàk màlà ikàipùnù molopai ichan tawonnan uya, “Kàyik pe iwechi màlà, yekamappotàk kon!” teppù.
Yakon itekkwa pe tok uya enpùla echippù kàyik kàꞌmappù. Tok uya ipàk, “Kaatù yapulàtok auya itùkà, ailon pe wa kakkà! Ina nùttuyan pùsàlà kàyik wechi tùmakuyi yawon pe,” teppù.
Tok maimu yeikuppù ya, “Tùmakuyi yawon pe là wapùla ipla là iwechi ittu uya pùla man. Tùse tewinan nà tùttuyaik enpùla wechippù tùse sàlàpe nen uchi tenyaik,” tukaik.
Molopai tok uya ipàk, “Yàꞌlà pe ken uchi àkuttai? Atta ken eyenu yakkokatai?” teppù.
Tok maimu yeikuppù ya, “Tekamakapùik ku àpàkùꞌnokon, tùse yeta auyaꞌnokon pùn. Yàꞌlà pe ken uchi iwechi pàk enetatuꞌmapai messatàu? Inenupa ton pe kaꞌ enapai messatàu lù?” tukaik.
Màlàyau tok uya imottùnpa pe, “Àmàlà nen mùkkàlà inenupa tùse ina mùkyamlo Moses nenupa ton.
Ina nùttuyan Kaatù uya Moses yelupappù, tùse iꞌnailàpai là pùsàlà uyàssak ittu ina uya pùla man,” teppù tok uya.
Kàyik uya tok maimu yeikuppù, “Tùttusen yekkwa pe pùla uyenu ipittàtai, tùse iꞌnailàpai
                               
là iyàssak ittu auyaꞌnokon pùla man!
Non wepyattàppù motapai ànùꞌlà uya enpùla iwentusak lùppù yenu yakkokasak man te yetasak pùla man.
Pùsàlà kàyik wechi Kaatù winàpaino pe pùla yau yàꞌlàlà kupù ya pen sàlà eppaino,” tukaik.
Tok uya imaimu yeikuppù, “Amakuyi yau ewentuppù iꞌnapailà, tùse naꞌ ina yenupaiꞌche ewechi màlà?” tukaik. Molopai tok uya yenpakkappù.
Jesus uya tok uya yenpakkappù yekale lùppù yetappù, iitàppù molopai yepoloppù ya. Màlàyau “Kàyik Mumu pàk uchi ailon mùkayan?” teppù ya.
Imaimu yeikuppù ya, “Itepulu ànùk ken uchi mùkkàlà, yekamakà upàk ailon te toppe uya ipàk,” tukaik.
Jesus uya ipàk, “Yenkassak auya man. Pùsàlà mùkkàlà àpokonpe nùselupayaiꞌnùk sàlàpe,” teppù.
Molopai Jesus pàk, “Ailon ukayaik àpàk Uyepulu,” teppù ya. Molopai teseꞌmuyok iwenappù itemlotopo.
Jesus uya, “Uyàssak sàlà, sàlà non pona kappon yamùk yeselu wechi wakù pe wapùla àli pe là yenpoikaik. Enpùnon uya yentoppe molopai yennài nan wena toppe enpùla,” teppù.
Molopai tùulon kon Pharisee yamùk ipyau tùwessan uya wate ya yetappù, màlàyau tok uya, “Yàꞌlà? Ina wechi nàlà naꞌ naiꞌnùk enpùla?” teppù ipàk.
Jesus uya tok pàk, “Enpùla ewessak kon yau àli pe euchittuppù pen sàlà eppaino, tùse ‘Ina nenyan,’ te auyaꞌnokon yau, molo lùppù àli kuttok auyaꞌnokon man,” teppù.
Kaalinilu Yamùk Yesak Molopai Itùkùnnon
kulu sàlà,” teppù Jesus uya. “Mùkkàlà kaalinilu yamùk kulalayi mùlatta yai pùla newonyaiꞌnùk, tùse nekainùnyaiꞌnùk tùulon yailà mùkkàlà amak molopai lapumanài.
Tùse mùkkàlà manatta
Iulà mùkkàlà kaalinilu yamùk kulalayi mùlatta. (10:1-10)
yai newonyaiꞌnùk mùkkàlà kaalinilu yamùk yesak.
Manatta yennài mùkkàlà yakkokanài kaalinilu yamùk yesak yemyak. Molopai kaalinilu yamùk mùkyamlo imaimu yetannan, tùponalok kon kàꞌmanài mùkkàlà tok yesek pàkùꞌne, molopai tok yalà ya.
Tùkùnnon yenpakkasak tùuya yau tok wapiya tùutàsen mùkkàlà. Molopai kaalinilu yamùk mùkyamlo iwenaimannan, masapùla imaimu ittu tùuyaꞌnokon pàk.
Toto yaꞌlà tok utà pen, tùse tok wepe iwinàpai, masapùla imaimu ittu tùuyaꞌnokon pùla iwechi pàk,” teppù Jesus uya.
Sàlà ittutok ipàkàlà yekamappù Jesus uya tok pàk, tùse tok uya ittu pùla iwechippù.
Jesus Mùkkàlà Wakù Kaalinilu Yesak
Jesus uya tuꞌma tok pàk, “Ailon kulu sàlà. Iulà mùkkàlà kaalinilu yamùk kulalayi mùlatta.
Tamùꞌnawolon kon uwapiya iyàssak kon wechippù màlà amak ton pe molopai lapumannan pe. Tùse kaalinilu yamùk uya màlà tok maimu yetappù pen.
Manatta iulà. Ànùꞌlà uyai tùwewonsen, mùkkàlà wepùikattà màlà. Iwewomù màlà molopai iwepakka teipa yepose.
Amak uyàpù màlà amak pe esse, wànse molopai mattanùꞌnàse. Uyàssak sàlà wemaꞌnàtok yesak pe tok wettoppe, eke pe itesak pe tok wettoppe.
“Iulà mùkkàlà wakù kaalinilu yamùk yesak. Wakù kaalinilu yamùk yesak tùwemattok tùnài kaalinilu yamùk ponalok pe.
Tùse mùkkàlà teꞌmanài ke naiꞌnùk, tùkùnnon pen kaalinilu yamùk yesak pe tùwessen, wepe màlà kaalinilu yamùk winàpai àsà ene uyàpù yene tùuya yau. Màlà yattai tok yaꞌchi ya màlà molopai tok taꞌnùpù ya.
Mùkkàlà kàyik tùwepesen masapùla teꞌmasen pe neken tùwechi pàk, molopai kaalinilu yamùk pùnùnmanài pen mùkkàlà.
Iulà mùkkàlà wakù kaalinilu yamùk yesak. Uyùkùnnon tùttuyaik molopai uyittunnan mùkyamlo.
Molopai ukàipùnù uya uyittu kasa nàlà ukàipùnù tùttuyaik. Molopai wemattok tùlù uya màlà kaalinilu yamùk ponalok pe.
“Ukàipùnù uya uꞌnùnma màlà, masapùla wemattok tùlù uya pàk, molopai yanùntuꞌma toppe uya.
Ànùꞌlà uya wemattok mokka uwinàpai pen, tùse uyiwalà itùnài iulà. Uyiwalà itùtok uya yapàikketù yesak iulà molopai yanùntuꞌmatok uya yapàikketù yesak. Sàlà kasa ewechi màlà tetok yeposak uya màlà Ukàipùnù winàpai,” teppù.
Jew yamùk usenumenka tukkappù tùpatalàꞌne, watesak Jesus uya pàk.
Tukkan kon uya, “Àli akkwalù yesak pe iwechi màlà molopai iitayaupa màlà! Yàꞌlà pe iwechi pàk yeta auyaꞌnokon màlà?” teppù.
Tùse
                           
tùulon kon uya, “Àli akkwalù yesak winàpaino pen sàlà mayin! Yàꞌlà kasa ken àli akkwalù uya enpùn yenu yakkoka?” teppù.
Jew Yamùk Uya Jesus Nulunpa
yùwùk kolùkappù lùppù yattai pàk Utaꞌlettàn weyu yattai iwenappù màlà Jerusalem po, iko pe iwechippù.
Jesus usalàppù Kaatù yùwùk yawàlà Solomon patassek itesek yawà.
Màlàyau Jew yamùk wepilipùppù iwoi molopai tok uya ipàk, “Yàꞌlà pàkàlà làichi ina uya ittutok pùla ikupù auya màlà? Christ pe ewechi yau, wakù pe ina pàk yekamakà,” teppù.
Jesus uya tok maimu yeikuppù, “Tekamai ku àpàkùꞌnokon, tùse ailon te auyaꞌnokon pùn. Uwotokoyi tùkussaiꞌnùk Ukàipùnù yesek yai, màlà yamùk uya uyekama màlà.
Tùse ailon te auyaꞌnokon pùla man, masapùla uyùkùnnon kaalinilu yamùk pe pùla ewechi kon pàk.
Uyùkùnnon mùkyamlo umaimu yetannan, tok tùttuyaik. Molopai uwenaimannan mùkyamlo.
Tok lepa uya màlà tàwàlàlà wemaꞌnàtok ke, tok umatta pen. Molopai ànùꞌlà uya tok mokka uyemyapai pen màlà.
Ukàipùnù, uyemyak tok tùnàippù mùkkàlà tamùꞌnawolon yentaino, molopai ànùꞌlà uya tok mokka Ukàipùnù yemyapai pen màlà.
Ukàipùnù molopai iulà tawonnan mùkyamlo tewinan,” teppù Jesus uya.
Màlàyau Jew yamùk uya tàk yanùnpàttuk kappù iwàtoppe tùuyaꞌnokon ike.
Jesus uya tok pàk, “Tukke eke ton wotoko yamùk Ukàipùnù winàpaino yenpoikasak uya man eyemyakùꞌnokon. Iꞌnai kulu sàlà yamùk wenai uwàpai ewechi kon naiꞌnùk?” teppù.
Jew yamùk uya imaimu yeikuppù, “Eke ton wotoko yamùk kupù auya wenai ina wechi tàk ke àwàpai pen naiꞌnùk, tùse tùweꞌnamaik pùla Kaatù talumattà pe meselupayaiꞌnùk wenai. Masapùla kappon neken àmàlà, tùse Kaatù pe tukaik ewekkupù,” tukaik.
Jesus uya tok maimu yeikuppù, “Àmàlàꞌnokon Law yau uchi iweꞌmenukasak pùla nai, ‘kaatù yamùk amyamlo teppù uya?’ tukaik. {PSA 82:6}
Ittuꞌnokon man Kaatù Maimu yau iweꞌmenukasak wechi ailon pe tàwàlàlà. Molopai tok yesatùppù ya, ‘kaatù yamùk,’ tukaik, mùkyamlo Kaatù Maimu wettùlùppù itemyak lùssan.
Kaatù uya uyanùnsak sàlà tùwotokoyi kuꞌnài pe, molopai uyeunossak ya sàlà non pona. Yàꞌlà pe ken iwechi pàk, ‘Àli pe Kaatù mùmotùnpayaik tùweꞌnamaik pùla,’ te auyaꞌnokon màlà masapùla, ‘Kaatù Mumu iulà,’ te uya pàk?
Ukàipùnù wotokoyi kupù uya pùla iwechi yau, ailon kùkatàu upàk.
Tùse iwotokoyi kupù uya yau, ailon te auyaꞌnokon upàk pùla là tùse, eke ton wotoko kupù uya pàk ailon katàk, Ukàipùnù wechi uyau yene kon pa molopai nàlà Ukàipùnù yau wechi ittu kon pa,” tukaik.
Tok wechippù tukka yaꞌchiꞌche, tùse iwepeppù tok uya yaꞌchi pùla.
Màlàyau Jesus wen nappo tukkappù Jordan latoi pona, màlà
                                   
patassek wapiya kulu John uya enpataukaꞌnàppà yau motak molopai molo iwechippù.
Molopai tukkan kon uya ailon teppù Jesus pàk màlà pata yau.
kàyik wechippù màlà Lazarus itesek, eꞌnek pe iwechippù màlà Bethany po. Mary molopai ipachi Martha tawonnan patassek màlà.
Pùsàlà mùkkàlà Mary Jesus pùta kalapaimanàippù kalapa ke molopai itta yaꞌmunakanàippù tùnsek ke. Mùkkàlà lui Lazarus wechippù eꞌnek pe.
Màlàpàk iwàlichi ton uya Jesus piyak tùmaimu kon yeunokoppù, “Uyepulu, mùkkàlà àꞌnùn pe ànkupù eꞌnek pe man,” tukaik.
Yetasak tùuya yau, Jesus uya, “Lazarus eꞌnek pe man, tùse iwelittok pe iwenukapù pen màlà. Sàlà wechi màlà Kaatù yapulàtok iwinà pe molopai Kaatù Mumu yapulàtok yai pe,” teppù.
Jesus pùnùn pe Martha molopai Mary molopai Lazarus tawonnan wechippù màlà.
Walà tùse eꞌnek pe Lazarus wechi yekale yeta tùpo, molo iikoꞌmamùppù asaꞌlà wei tuꞌma màlà lùppù pata po.
Màlà tùpo Jesus uya tùnenupa ton pàk, “Utànpaiꞌnokon tuꞌma Judea pona,” teppù.
Inenupa ton uya ipàk, “Tiꞌcha, koꞌmanyakùꞌne kuichi Jew yamùk tàk ke àwànàiꞌche nettai tà, tùse ken naꞌ uchi màlà motak àutà tukka màlà?” teppù.
Jesus uya tok maimu yeikuppù, “Koꞌlàma motapai naꞌ koꞌmanpe tepose akkwa pe tùwessen pen? Ànùꞌlà kappon usalà weinai yau iwekkawaiꞌma pen màlà masapùla akkwa yau yene tùuya pàk.
Tùse ewalupàttau iichalà yau iwekkawaiꞌmapàtù, masapùla iweyu pùla iwechi pàk,” tukaik.
Wate tùpo Jesus uya tok pàk, “Kùwechiyakon Lazarus weꞌnùnsak man, tùse utà sàlà miyalà yenpakaik,” teppù.
Inenupa ton uya tuꞌma, “Ina yepulu, iweꞌnùmù yau wakù peiwa iwena màlà,” teppù.
Jesus uselupappù màlà Lazarus weliꞌchak pàk, tùse iweꞌnùnsak pàk neken wate ya pe inenupa ton uya yekamappù.
Màlàyau nen uchi Jesus uya tok pàk yekamakapùppù wakù pe, “Lazarus weliꞌchak man,” tukaik.
“Utauchinpayaik àpàkànsauꞌnokon molo wessak pùla iwechi pàk, ailon te kon pa. Tùse ipyak utànpaiꞌnokon,” teppù Jesus uya.
Màlàyau Thomas munuik tukaik tesassen e uya tùulon kon inenupa ton pàk, “Utànpaiꞌnokon ipokonpe weliꞌnàtok kon pe,” teppù.
Tùwelepankasak yau Lazarus wuꞌnattàkassak asakùlàꞌne wei iikoꞌmansak yepoloppù Jesus uya.
Bethany wechippù màlà mei kulu pùla
                               
e 11:16 Didymus màlà munuik te ya pe iwechi
là
miles Jerusalem poi.
Molopai tukkan kon Jew yamùk uyàssak wechippù Martha, Mary tawonnan piyak, tok yewan ipittàik tok lui weliꞌchak pàk.
Màlàyau Jesus uyàpù yekale yetasak tùuya yau, Martha utàppù iwakkàsse, tùse Mary wàꞌnàmàppù pata po.
Màlàyau Martha uya Jesus pàk, “Uyepulu, talà ewessak yau ului welittok pan pen!
Tùse tùttuyaik sàlàpe là yàꞌlàlà yekamappo auya tùpàk yau Kaatù uya elepa,” teppù.
Jesus uya Martha pàk “Àlui weꞌwuluuka tuꞌma màlà,” teppù.
Martha uya Jesus pàk “Tùttuyaik iweꞌwuluuka tuꞌma tewinan nùppù wei weꞌwuluukantok weyu yattai,” teppù.
Molopai ànùꞌlà nemassaiꞌnùk molopai ailon nùkayaiꞌnùk upàk welikù pen màlà. Ailon mùkayan naꞌ sàlà pàk?” teppù.
Martha uya Jesus pàk, “Ewaik, Uyepulu, ailon ukayaik àpàk! Àmàlà Mùkkàlà Christ, Kaatù Mumu, wolù yak tùuyàpù woton teppù ipàk lùppù,” teppù.
wate tùpo Martha wennappoppù molopai takon Mary kàꞌmappù ya miya molopai yetaleupappù ya, “Tiꞌcha uyàssak man, eyekamappopàssan,” tukaik.
Yetasak tùuya yau Mary weꞌwuluukappù asseꞌne molopai iitàppù ipyak.
Masa Jesus welepankassak pata yak pùla lùppù Martha uya tepoloppù motau iwechippù.
Jew yamùk Mary piyau tapùi tau itewan ipik pe tùwessan uya asseꞌne iweꞌwuluuka molopai iwepakka yensak yau, tok utàppù yaꞌlà. Uluwaik pona akalanse iità pe yekamappù tok uya.
Mary welepa mùppù Jesus piyak. Yensak tùuya yau teseꞌmuyok iwenappù itta piyau. “Uyepulu, talà ewessak yau ului welittok pan pen,” teppù ya.
Jesus uya Mary kalawù molopai Jew yamùk nàlà yaꞌlà iyàssak kon kalawù yeneppù, iipokoitappù ipla tak kwalù yau molopai iitaimelunpappù. f
“Iꞌnai yailà ken uchi mùwuꞌnattàtantàu?” teppù ya. “Itepulu, àikkà yense,” teppù tok uya.
Jesus kalawùppù.
Màlàpàk “Masa yenkà tùꞌnùn pe kulu ikupù ya!” teppù Jew yamùk uya.
Tùse tùulon kon uya “Pùsàlà uya ku enpùn kàyik yenu yakkokappù, màlà kasa ken naꞌ iwelikù tukaik Lazarus kupùppù ya pen sàlà eppaino?” teppù.
Lazarus Weliꞌchak Wuluuka Jesus Uya
usewankonoꞌma tukkappù ipla tewan yau g molopai uluwaik motak iitàppù. Uluwaik wechippù tàk yeuta yau molopai tàk wechippù
f 11:33 iipokoitappù wapùla iwessakolopasak kulu wechippù. g 11:38 11:33 yenkà
imlatta po.
“Tàk yamatàk imlatta poi,” teppù ya. Tùse Martha iweliꞌchak wàlichi lùppù uya Jesus pàk, “Itepulu, ikà pe nen iwenakassak sàlà, masapùla asakùlàꞌne wei iweliꞌchak ukoꞌmansak màlà!” teppù.
Jesus uya Martha pàk, “Àpàk uchi yekama uya pùn, ailon te auya yau Kaatù yapulàtok yene auya màlà te uya pùn naꞌ?” teppù.
Màlàyau tok uya tàk yamappù uluwaik poi. Jesus uya tenu tùlùppù kakàik, molopai iwàpùlemappù “Ukàipùnù, tenki ukayaik àpàk, umaimu yetappù auya pàk,” teppù.
“Tùttutai tàwàlàlà umaimu yetanài àmàlà, tùse wate uya sàlà pùsamo upyau satik pe naiꞌnannùk uya ailon te toppe uyeunossak auya pàk,” teppù Jesus uya.
Molopai watekapù tùpo iwentaimeppù eke pe, “Lazarus, epakkakà!” tukaik.
Màlàyau iweliꞌchak lùppù kàyik
“Lazarus, epakkakà!” (11:43) wepakkappù uluwaik yapai. Itemyatù yamùk molopai itta yamùk wontàsak wechippù linen ke. Molopai itenpata wontàsak kuyalikku ke, Jesus uya tok pàk, “Iponkatàk kon uluwaik yau weꞌnà pon yapai molopai tàwà nùtài,” teppù.
Jesus Wànà Pàk Tok Wekkupùppù
tukkan kon Jew yamùk Mary piyak iyàssak kon uya Jesus uya tùwotokoyi kupù yeneppù molopai ailon teppù tok uya ipàk.
Tùse tùulon kon utàppù Pharisee yamùk piyak, Jesus uya tùwotokoyi kussak yekamaik tok pàk.
Màlàyau paatele yamùk yennài nan molopai Pharisee
yamùk uya Jew yamùk yepulu ton pilipùppù, molopai tok pàk tok uya “Yàꞌlà kupùꞌnokon sàlà? Pùsàlà kàyik tukke tensan yekkwa ton pen yentok ipàkàlà woton kon kussan.
Sàlà yamùk kupù ya tùse weꞌnàꞌnokon yau, tamùꞌnawolon kon uya màlà ailon te ipàk, molopai nen uchi Roman yamùk uyàpù màlà Kaatù yùwùk kùponalok kon molopai kùpata kon mokkaik!” teppù.
Ittu auyaꞌnokon pùla man wakù peiwa iwechi tewin nà kàyik welikù kappon yamùk ponalok pe yau, tamùꞌnawolon kon umatta tukaik,” teppù.
Tiyiwalà wateppù ya pen màlà tùse eke kulu paatele yamùk yennài pe tùwechi màlà yattai yau Jesus welikù Jew yamùk ponalok pe tukaik Kaatù Maimu yenpoikappù ya,
tùse mùkyamlo ponalok pe neken pùla, tùse mùkyamlo nàlà iwettaꞌnùssak kon Kaatù munkà yamùk ponalok pe, tok nesse tamùkke tewin tok wettoppe.
Màlà motapai tok wekkupùppù màlà Jesus wànà pàk.
Màlàpàk ayupo Jew yamùk kùlottawàlà Jesus usalàppù pen. Tùse iitàppù pata wontaik piyawon Ephraim itesek pona, molopai molo iwechippù tùnenupa ton pokonpe.
Molopai Entakaꞌnàppà pàk Utaꞌlettàtok yattai wenappù mei pùla molopai tukkan kon kappon yamùk utàppù echikili ton pata yamùk poi Jerusalem pona, Utaꞌlettàntok Weyu wapiya ekolùkaik wekolùkantok yeselu yawàlà.
Màlàyau tok wechippù Jesus yeneiꞌche molopai tok usekamappopàtùppù tiyiwalàꞌnokon Kaatù yùwùk tau echiiꞌma, “Yàꞌlà tukaik mesenumenkayatàu, Utaꞌlettàntok yak naꞌ iyàpù pe pùla kulu iwechi màlà?” tukaik.
Paatele yamùk yennài nan molopai Pharisee yamùk uya “Ànùꞌlà, Jesus wechi iꞌnailà là ittunài uyàpù màlà ina pàk yekamaik, ina uya yaꞌchi toppe,” teppù.
Bethany Po Jesus Kalapaima
pe wei Entakaꞌnàppà yattai Utaꞌlettàntok wapiya, Jesus utàppù Bethany pona. Lazarus weliꞌchak wuluukappù tùuya yak.
Molo kùyali konekappù tok uya iponalok pe molopai Martha uya yekamùppù, Lazarus wechippù tok tonpa pe chichiu pe Jesus piyau utaꞌlettàntok yapon piyau.
Màlàyau Mary uya nard itesek appoiꞌnan kalapa, epekkek,
pound pan yalàppù molopai Jesus pùta kalapaimappù ya molopai yaꞌmunakkappù ya tùnsek ke. Tamùꞌnawà tapùi tau appoiꞌne ikàꞌnùmùppù.
Tùse Jesus nenupa ton tonpa Judas Iscariot, Simon mumu Jesus yeimippo woton uya
“Yàꞌlà pe iwechi pàk sàlà appoiꞌnan kalapa chilanma pùn,
pe chilùpa pun kaichalà molopai entuppaꞌno kon yemyak pùlayatta tùtoppe?” teppù.
Judas uya wateppù màlà entuppaꞌno kon pàk tùusentuppa pàk pùla, tùse amak pe tùwessen pe tùwechi pàk
molopai pùlayatta yen tùpyawon yapai tùwepùikattàsek pàk.
Jesus uya, “Tàwà nechii, inmainanpappù sàlà uwuꞌnattà weyu ponalok pe.
Tàwàlàlà entuppaꞌno kon wechi màlà apyauꞌnokon, tùse iulà wechi màlà apyauꞌnokon tàwàlàlà pen,” teppù.
Tukkan kon Jew yamùk uya molo Jesus wechi Bethany po yetappù, màlàyau tok utàppù Jesus pàkànsau neken pùla, tùse Lazarus nàlà iweliꞌchak yau inwuluukappù lùppù yense.
Màlàyau paatele yamùk yennài nan wekkupùppù Lazarus nàlà tùlù pàk iwàtoppe.
Masapùla ipantomù lùppù tetase, tukkan kon Jew yamùk wemokkappù màlà Jesus winàkàik molopai ailon teppù tok uya ipàk.
Jesus Welepamù Jerusalem Pona
pe tukkan kon kappon yamùk Utaꞌlettàntok pàk iyàssak kon uya Jesus uyàpù Jerusalem pona yetappù.
Màlàyau tok uya kumya yale yamùk yepoloppù molopai tok utàppù yepose, molopai tok wentaimeppù, “Hosanna Kaatù yapulàtàk kon! Ipùlemasak mùkkàlà itepulu yesek yau nùyàssaiꞌnùk! Ipùlemasak mùkkàlà Israel yamùk Kinù!” tukaik.
Màlàyau Jesus uya tonki mule yepoloppù molopai ipo iitàppù, Kaatù Maimu yau iweꞌmenukasak kasa,
“Kesenalippai Zion Yenchi! Yenkà, Ekinù nùyàssan, tonki mule lùkkwà po,” tukaik. {ZEC 9:9}
Wapiya sàlà yamùk ittuppù inenupa ton uya pen màlà, tùse Jesus yapulàtok tùpo neken nen uchi sàlà yamùk weꞌmenukasak lùppù ipàk molopai sàlà yamùk kussak tùuyaꞌnokon iwinàkàik ittuppù tok uya.
Màlàyau tukke kappon yamùk utàppù iwakkàsse, masapùla sàlà tensen yekkwa pen yentok ipàkàlà kussak ya yetasak tùuyaꞌnokon pàk.
Pharisee yamùk uya tùtonpa kon pàk, “Masa yenkà, ikupùꞌnokon pe pùla kulu man, masa yentàk kon! Tamùꞌnawàlà wolù yawon kon utàkassak yaꞌlà!” teppù.
Utaꞌlettàntok yattai Kaatù nama pe yapulàik iitàsak kon kùlottau màlà Greek yamùk tonpa yamùk wechippù.
Tok uyàpùppù Philip piyak, Galilee yawon Bethsaida pon piyak, “Sir, Jesus enenpai ina man,” teppù tok uya ipàk.
Philip utàppù Andrew pàk yekamaik, molopai asak tok uya yekamappù Jesus pàk.
Jesus uya tok maimu yeikuppù, “Wei uyàssak man mùkkàlà Kàyik Mumu yapulàtok yattai.
Ailon kulu sàlà, tewin nùkkwà aꞌnaik wepukasak non pona yau tewin nùppù iwechi
màlà tùse iweliꞌchak yau, iwatta màlà molopai iwepeta tukke.
Ànùꞌlà tùwemattok pùnùnmanài uya màlà ilaꞌchima. Tùse mùkkàlà sàlà non po tewanma pe tùwemattok kussaiꞌnùk uya màlà tàwàlàlà tùwemattok yepolo.
Ànùꞌlà iꞌche wettok kuꞌnài uyàpù màlà uyaꞌlà molopai iꞌnailà là wechi yau, molo nàlà upoitolù wechi màlà. Ànùꞌlà iꞌche wettok kuꞌnài, mùkkàlà yapulà màlà Ukàipùnù uya,” tukaik.
Jesus Uselupa Tùwelittok Pàk
uyewan nùtaimelunpayan, molopai yàꞌlà te uya? ‘Ukàipùnù, sàlà wei winàpai kùpùikattàkà,’ te uya kaꞌlù? Kane, sàlà pàkànsau uyàssak sàlà, sàlà wei motak.
Ukàipùnù, eke pe eyesek wettok yapulàkà,” teppù Jesus uya. Màlàyau mayin uyàpùppù epùn poi, “Tapulàpàssaik molopai yapulà tukka uya màlà,” tukaik.
Ilinà kappon yamùk ipyau satik pe tùwessan uya mayin yetappù, “Walaꞌnapi màlà,” teppù tok uya, tùse tùulon kon uya, “Inchelù nelupai,” teppù.
Màlàyau Jesus uya tok pàk, “Sàlà mayin màlà àponalok kon, iulà pen.
Sàlàichi màlà sàlà wolù yawon kon kappon yamùk ittutok weyu. Molopai sàlàpe sàlà wolù yepulu yenpakka màlà,” teppù.
“Molopai non poi uyanùnsak yau tamùꞌnawolon kon nepù uya màlà upyak,” teppù Jesus uya.
Sàlà teppù ya màlà tok pàk, yàꞌlà yekkwa là weliꞌnàtok yau tùwelikù yekama pe.
Ilinà kappon yamùk uya imaimu yeikuppù, “Ina uya yetasak man Law yapai, Christ wemapù màlà tàwàlàlà tukaik. Tùse yàꞌlà kasa ken uchi Kàyik Mumu kaiwattà màlà te auya naiꞌnùk? Ànùk ken uchi mùkkàlà Kàyik Mumu?” tukaik.
Màlàyau Jesus uya tok pàk, “Akkwa wechi màlà apyauꞌnokon tachin pe kulu pùla. Asatàk kon akkwa pe iwechi kùlottau, ewalupà uyàpù àponaꞌnokon wapiya. Ewalupàttau tùusasen mùkkàlà iꞌnailà là tùutà ittunài pen.
Ailon tukaik ettàk kon akkwa pàk itesak pe ewechi kon kùlottau molopai akkwa munkà pe ewena kon màlà,” teppù. Tùuselupakapù tùpo Jesus utàppù molopai tok winàpai iichoꞌnamùppù.
Ailon Te Ya Pùla Lùppù Jew Yamùk Wechi
yekkwa ton pen yentok ipàkàlà kuppàssak ya lànen temloto kon po tùse ailon teppù tok uya ipàk pen màlà.
Sàlà wekkupùppù màlà Kaatù Maimu yenpoikanài Isaiah uselupappù lùppù wekkuttoppe màlà kasa iwechi màlà teppù ya kasa, “Itepulu, ànùk uya ailon tesak kùmaimu pàk nai? Ànùk yemyak Itepulu meluntàlù usenpoikappù?” teppù ya kasa. {ISA 53:1}
Màlàpàk ailon teppù tok uya pen màlà masapùla Isaiah uya wate tukkasak pàk.
uya enpùla tok yenu kussak màlà, molopai tok usenumenkatok yakkosak ya, tenu kon ke tok uya yene tukaik molopai tùusenumenkatok kon ke tok uya ittu tukaik, wapùla tok welattà uwinàkàik tukaik tipittàtok kon pe uya.” {ISA 6:10}
Sàlà yamùk teppù Isaiah uya màlà masapùla Jesus yapulàtok yensak tùuya pàk, molopai ipàk iichelupappù.
Wa tùse là tukke Jew yamùk yepulu ton kùlottau ailon teppù tok uya ipàk, tùse tok uya yekamappù pen masapùla Pharisee yamùk pàk tùusenalippa kon pàk, Jew yamùk wepilittok itak tapai tenpakka kon tukaik.
Masapùla Kaatù uya apulàntok yentai kappon yamùk uya tapulàtok kon kuꞌnài nan mùkyamlo tùꞌnùn kon pe.
Molopai uyenyaiꞌnùk uya nàlà uyeunoꞌnàippù yensak màlà.
Uyàssak sàlà wolù weyu pe, ànùꞌlà ailon tawon upàk wechi ewalupàttau tukaik.
Ànùꞌlà umaimu yetanài molopai yawàlà tùwessen pen kottùma uya pen màlà. Wolù yawon kon kappon yamùk kottùmaik uyàssak pen sàlà, tùse tok pùikattàik.
Ànùꞌlà unulunpanài molopai umaimu yanùnnài pen kottùmanài wechi màlà molo. Mayin unekamappù wechi màlà ikottùmanài pe wei wenukassak yattai.
Masapùla uyiwalà là uselupappù pen tùse Ukàipùnù uyeunoꞌnàippù uya uyapyontàppù yàꞌlà tukaik là molopai yàꞌlà kasa là uselupa toppe.
Molopai tùttuyaik apyontàntok ya màlà tàwàlàlà wemaꞌnàtok yak anài. Màlàpàk yàꞌlà tukaik là uselupatok màlà Ukàipùnù nekamappù upàk uselupa toppe,” teppù Jesus uya.
pàk Utaꞌlettàntok weyu wapiya iwechippù. Jesus uya ittuppù màlà sàlà wolù nàmà tùuya molopai tùkàipùnù piyak tùwennappo weyu uyàkkassak. Mùkyamlo tùponalok pe tùwessan pùnùnmappù ya màlà, molopai tok pùnùnmatok tùuya yenpoikappù ya màlà tùwemattok wenukapù ponalà.
Koꞌmanpe tok utaꞌlettàkassak yau Makui uya Jesus yeimippotok tùkassak wechippù màlà Simon mumu, Judas Iscariot yewan yak.
Jesus uya ittuppù màlà tùkàipùnù uya tamùꞌnawolon meluntà tùsak temyak molopai nàlà tùuyàssak Kaatù winàpai molopai tùwennappo Kaatù piyak.
Màlàyau iweꞌwuluukappù tùutaꞌlettà tùpo, iweponkappù molopai towelù yaulomùppù ya tùwoloppai pàk.
Màlà tùpo tuna mappù ya pùsau yak, molopai tùnenupa ton pùta kukappù ya molopai yaꞌmunakkappù ya tùwoloppai pokon towelù ke.
Màlàyau iyàpùppù Simon Peter piyak,
Jesus Uya Tùnenupa Ton Pùta Kolùka
màlàyau Peter uya, “Uyepulu, utta kukaichi auya?” teppù.
Jesus uya imaimu yeikuppù, “Tùkussaiꞌnùk ittu auya pùla man sàlàpe, tùse masa lùiwa ittu auya màlà,” tukaik.
“Kane! utta kuka auya pen kulu màlà,” teppù Peter uya ipàk. Jesus uya imaimu yeikuppù, “Àkukasak uya pùla iwechi yau, upùkkù pe pùla ewechi màlà,” tukaik.
Simon Peter uya imaimu yeikuppù, “Uyepulu, walai yau uchi utta neken kùkkukai tùse uyemyatù ikukakà molopai uppai nàlà,” tukaik.
Jesus uya ipàk, “Ànùꞌlà iwàppùsak lùppù mùkkàlà wakù, tùtta neken nà kuka ya tùse tamùꞌnawàlà màlà wakù pe iwechi. Molopai wakù pe messatàik, tùse tamùꞌnawolon kon pen,” teppù.
Jesus uya màlà teimippo woton ittukapùppù, màlàpàk màlà, “Tamùꞌnawàlà pùla wakù pe messatàik,” teppù ya.
Màlàyau tok pùta kukakapù tùpo iwepontàppù molopai iwennappoppù tùpatappù yak. Molopai tok pàk, “Mùttuyatàu naꞌ sàlàpe àpàkùꞌnokon tùkuppàssaiꞌnùk?” teppù ya.
“Tiꞌcha molopai Epulu tukaik uyesaꞌnài nan amyamlo. Molopai ikasa ewechi kon màlà, masapùla mùkkàlà iulà.
Sàlàpe, Etiꞌchayi molopai Eyepulu kon atta kon kukapàssan, màlà kasa nàlàichi àtonpa kon pùta mùkukatàik,” teppù Jesus uya tok pàk.
“Yentok auyaꞌnokon ipàkàlà pe tùkuppàssaik àpàkùꞌnokon, màlà kasa làma ikupù kon pa.
Ailon kulu sàlà, apyoto mùkkàlà tepulu yentaino pen. Molopai mayin yekamaik yeunossak mùkkàlà teunoꞌnàippù yentaino pen.
Sàlà yamùk ittu auyaꞌnokon yau, ipùlemasak pe ewechi kon màlà ikupù auyaꞌnokon yau.
“Tamùꞌnawolon kon amyamlo pàk uselupa pen naiꞌnùk, tùttuyaik nen unanùmùssan. Tùse Kaatù Maimu uya, ‘Mùkkàlà pùlomù pusak nassaiꞌnùk upyak uya tùpàpyaꞌmù yanùnsak man uwinàkàik,’ teppù kasa iwechi màlà. {PSA 41:9}
Sàlàpe yekama uya sàlà àpàkùꞌnokon iwekkupù wapiya, iwekkussak yau nen uchi ailon te kon pa Mùkkàlà pe wechi pàk.
Ailon kulu sàlà, ànùꞌlà uneunokoppù yanùnnài uya màlà uyanùnsak, molopai ànùꞌlà uyanùnnàippù uya màlà mùkkàlà uyeunoꞌnàippù nàlà yanùnsak,” teppù Jesus uya.
                         
yamùk tekapù tùpo, Jesus usewankonoꞌmappù kulu takkwalù yau. “Ailon kulu sàlà, tewinan nà àtonpa kon uya uyeimippo màlà,” teppù ya.
Màlàyau inenupa ton usenpàtùppù, ànùk pàk là wate ya ittu tok uya pùla.
Tewinan nà Jesus nenupa ton tonpa tùꞌnùn pe kulu inkupù usessettàsak wechippù màlà ipona.
Màlàyau Simon Peter uya temyatù ke mùkkàlà yekamappù, “Ànùk pàk là iichelupa yekamappokà,” teppù ya.
Màlàyau Jesus piyak lùiwa iwepeimappù molopai yekamappoppù ya, “Ànùk uchi Uyepulu?” tukaik.
Jesus uya imaimu yeikuppù “Sà pùlomù
pusak pilikasak kipù uya màlà tuma kak molopai mùkkàlà yemyak itùlù uya màlà,” tukaik. Màlàyau pùlomù pusak pilikasak kiꞌchak tùuya tùlùppù ya Judas Iscariot, Simon mumu yemyak.
Pùlomù pusak yekkwassak ya pe là Judas yak Makui wewomùppù. Jesus uya ipàk, “Asseꞌne màlà ikupù pàk ewekkussak naiꞌnùk ikukkà,” teppù.
Ànùꞌlà utaꞌlettàn yapon piyau tùwessen uya yàꞌlà pe là iwechi pàk Jesus uya wate ipàk ittuppù pen màlà.
Masapùla Judas wechi pùlayatta yen yesak pe pàk Jesus uya yàꞌlàlà utaꞌlettàntok woton yeꞌma toppe ya wapùla entuppaꞌno kon lepa toppe wate ya pe tùulon kon uya yekamappù.
Màlàyau pùlomù pusak yekkwatù tùpo Judas wepakkappù tewinanpa. Molopai ewalupà pe iwechippù màlà.
utàkapù tùpo, Jesus uya “Sàlà peichi Kàyik Mumu yapulàtok yattai man, molopai Kaatù yapulàtok usenpoikasak man mùkkàlà yai.
[Kaatù yapulàtok usenpoikasak yai yau,] Kaatù uya nàlà màlà tùmu yapulàtok yenpoika tùmàlà yau. Molopai tewinanpa ikupù ya màlà.
Umunkà yamùk, apyauꞌnokon wechi sàlà mala là. Uyiwa auyaꞌnokon màlà, yekama uya sàlà àpàkùꞌnokon, Jew yamùk pàk yekamappù uya kasa, ‘Utàyaiꞌnùk yak àutà kon pen màlà,’
Emennak Enupantok tùlù uya sàlà, tiuchiꞌnùnmaik ettàk kon. Àꞌnùnmappù kon uya kasa, mechiꞌnùnmatàik.
Tiuchiꞌnùnmaik ewechi kon yau sàlà winà tamùꞌnawolon kon uya unenupa ton pe ewechi kon ittu màlà,” teppù Jesus uya.
“Ittunài Pen Iulà” Tetok
Peter uya Jesus pàk, “Uyepulu, iꞌnailà ken àutà màlà?” teppù. Jesus uya imaimu yeikuppù, “Utàyaiꞌnùk yailà uyaꞌlà àuyàpù pen màlà sàlàpe, tùse masa lùiwa là àuyàpù màlà,” tukaik.
Peter uya ipàk, “Uyepulu, yàꞌlà pe iwechi pàk sàlàpe ayaꞌlà utà pen? Wemattok tùlù uya màlà àponalok pe!” teppù.
Jesus uya imaimu yeikuppù, “Ewemattok tùlù kulu naꞌ auya uponalok pe? Ailon kulu sàlà, kaliꞌcho tàwù wapiya màlà, ‘Unùttu pen mùkkàlà,’ te auya àsolùwau itekkwa,” tukaik.
Jesus Mùkkàlà Asanta Tùkàipùnù Piyak
uya, “Eyewan kon kùttaimelunpatak. Ailon katàk kon Kaatù pàk, molopai ailon katàk kon nàlà upàk,” teppù.
“Ukàipùnù yùwùk tau, tukke patassek yamùk man. Sàlà wa pùla iwessak yau yekamappù uya sàlà eppaino. Utà sàlà apatassek kon woton konekaik.
Molopai apatassek kon woton konekaik utà tùpo, uyàpù tuꞌma màlà ayaseꞌnokon upyak, wessaiꞌnùk yau nàlà ewechi kon pa.
Utàyaiꞌnùk yak, pata yeꞌma
mùttuyatàik,” teppù Jesus uya.
Thomas uya “Itepulu, ina uya nen àutàtok yailà ittu pùla man molopai atta ken uchi ina uya iteꞌma ittu?” teppù.
Jesus uya, “Iulà mùkkàlà asanta, ailon molopai wemaꞌnàtok. Ànùꞌlà uyàpù Ukàipùnù piyak pen màlà, tùse uwinà neken.
Uyittu auyaꞌnokon yau Ukàipùnù nàlà ittuppù sàlà auyaꞌnokon eppaino. Sàlà motapai mùkkàlà mùttuyatàik molopai nàlà yensak auyaꞌnokon man,” teppù.
Jesus uya yeikuppù, “Philip, tachin pe ku apyauꞌnokon wechippù, tùse ken naꞌ uchi uyittu auya pùla lùppù nai? Ànùꞌlà uyennàippù uya Ukàipùnù yensak màlà. Tùse yàꞌlà pe iwechi pàk màlà ‘Àkàipùnù yenpoikakà ina uya yentoppe,’ te auya?
Ailon te auya pùlaichi nai, Ukàipùnù yau wechi molopai Ukàipùnù wechi uyau pàk? Yàꞌlàlà ukayaiꞌnùk àpàkùꞌnokon màlà uyiwalà là uselupatok pen, tùse Ukàipùnù, uyau naiꞌnùk mùkkàlà neꞌwotokomayaiꞌnùk,” teppù ya.
“Ailon katàk kon, Ukàipùnù yau wessaik molopai Ukàipùnù uyau man te uya pàk. Wapùla ailon katàk kon upàk eke ton wotoko yamùk kupù uya yensak auyaꞌnokon pàk.
Ailon kulu sàlà, ànùꞌlà ailon nùkayaiꞌnùk upàk uya nàlà tùkussaiꞌnùk kupù màlà. Sàlà yamùk yentaino kon nùiwa là kupù ya màlà. Masapùla Ukàipùnù piyak utà sàlà.
Molopai yàꞌlàlà yekamappo auyaꞌnokon uyesek yai yau ikupù uya màlà. Ukàipùnù yapulà toppe Imu winà.
Yàꞌlàlà yekamappo auyaꞌnokon màlà upàk uyesek yai molopai ikupù uya màlà,” teppù ya.
Jesus Uya Wakù Akkwalù Yeunottok Yekama
pe ukupù auyaꞌnokon yau, enupantok uya kupù auyaꞌnokon màlà. yekamappo uya màlà tùulon àpùikattà kon woton yeunottoppe ya, apyauꞌnokon tùwechi woton tàwàlàlà.
Ailon Akkwalù. Sàlà wolù yawon kon uya yepolo pen màlà, masapùla yene tùuyaꞌnokon molopai ittu tùuyaꞌnokon pùla iwechi pàk. Tùse mùkkàlà mùttuyatàik masapùla apyauꞌnokon iwechi pàk molopai ayauꞌnokon nàlà iwechi màlà.
“Tewincha ànàmà kon uya pen màlà ichan pùnon kasa, apyakùꞌnokon uyàpù màlà.
Tachin pe kulu sàlà wolù yawon kon uya uyene pen màlà. Tùse amyamlo uya màlà uyene. Masapùla wemapù pàk, ewemapù kon nàlà màlà.
Màlà wei uyàssak yattai ittu auyaꞌnokon màlà iulà wechi Ukàipùnù yau molopai amyamlo wechi uyau molopai iulà wechi ayauꞌnokon.
“Ànùꞌlà enupantok uya yanùn nài molopai ikuꞌnài mùkkà là uyiꞌnùnmanài. Ànùꞌlà tùꞌnùn pe ukussaiꞌnùk wechi nàlà màlà Ukàipùnù pùnùn pe, uꞌnùn pe nàlà màlà ikupù uya molopai usenpoika màlà ipyak,” tukaik.
Judas, Judas Iscariot pen, uya Jesus yekamappoppù, “Itepulu, atta ken uchi eusenpoika ina piyak, sàlà wolù yawon kon piyak
eusenpoikaiꞌma pùla?” tukaik.
Jesus uya yeikuppù, “Ànùꞌlà tùꞌnùn pe ukuꞌnài wechi yau, enupantok uya maimu yawàlà iwechi màlà. Molopai Ukàipùnù uya tùꞌnùn pe ikupù màlà, molopai ina uyàpù màlà ipyak, ipyau emasse.
Ànùꞌlà tùꞌnùn pe pùla ukuꞌnài wechi enupantok uya maimu yawàlà pen màlà. Uselupa metayatàiꞌnùk màlà umaimu pen, tùse Ukàipùnù uyeunoꞌnàippù winàpaino.
“Sàlà yamùk yekamasak uya man àpàkùꞌnokon apyauꞌnokon nùppù wechi kùlottau.
Tùse àpùikattà kon woton Wakù Akkwalù yeunoko màlà Ukàipùnù uya uyesek yai. Mùkkàlà uya màlà tamùꞌnawolon pàk eyenupa kon. Molopai tamùꞌnawàlà unekamappù àpàkùꞌnokon nepù ya màlà ittu kon pa.
“Wàlàkkaꞌnàtok nàmà uya sàlà apyauꞌnokon, uwi nàpai no wàlàkkaꞌnàtok tùlù uya eyemyakùꞌnokon. Sàlà wolù nùtùlù yekkwa pen tùtùyaik. Eyewan kon kùttaimelunpatak molopai kesenalippatàu.
Yetasak auyaꞌnokon man àpàkùꞌnokon, ‘Utà sàlà molopai uyàpù tuꞌma màlà apyakùꞌnokon,’ te uya. Àꞌnùn kon pe ukupù auyaꞌnokon yau, autauchinpa kon màlà Ukàipùnù piyak utà pàk, masapùla Ukàipùnù mùkkàlà eke uyentaino.
Sàlàichi tekamapàssaik àpàkùꞌnokon iwekkupù wapiya, iwekkupù yau nen uchi ailon te kon pa.
Màlà yentak lùiwa àpokonpeꞌnokon uselupa pen sàlà, masapùla sàlà wolù yepulu nùyàssan. Tùse uyaꞌchi ya pen màlà.
Tùse sàlà wolù yawon kon uya Ukàipùnù kupù uya uꞌnùn pe ittu toppe màlà Ukàipùnù uya uyapyontàtok yawàlà ikupù uya. “Eꞌwuluukatàk kon, utànpaiꞌnokon talàpai,” teppù Jesus uya tùnenupa ton pàk.
mùkkàlà ailon chiꞌnak molopai Ukàipùnù mùkkàlà imainanpanài,” teppù Jesus uya.
“Upanta pe echiiꞌma tùwepetasen pen yattàpàtù ya màlà. Molopai tùwepetasen koneka ya màlà wakù pe tukkeiwa iwepeta toppe.
Amyamlo wekonekakassak man wakù pe masapùla umaimu yetasak auyaꞌnokon pàk.
Uyau emakkà molopai iulà nàlà wemapù màlà ayau. Ipanta lùppù màlà wa neken echiiꞌma tùwepetasen pen, tùse tek pàk neken tùwechi yau iwepeta, màlà kasa nàlà upàk pùla ewechi kon yau ewepeta kon pen màlà.
“Iulà mùkkàlà chiꞌnak, amyamlo mùkyamlo ipanta yamùk. Ànùꞌlà uyau nemassaiꞌnùk molopai yau nàlà wemassaiꞌnùk mùkkàlà wepeta màlà tukke, masapùla iulà pùla echiiꞌma yàꞌlàlà kupù auyaꞌnokon pen.
Uyau ewemapù kon yau, molopai umaimu wechi ayauꞌnokon yau, iꞌche ewettok yekamappokà molopai elepa
màlà.
Tukke ewepeta kon yau, Ukàipùnù yapulàtok iwinà pe iwechi màlà. Sàlà winà unenupa ton pe ewechi kon yenpoika auyaꞌnokon màlà.
Tùꞌnùn pe Ukàipùnù uya ukupù kasa uꞌnùn pe messatàik, àꞌnùnmatok kon uya yau uchi emattàk kon.
Eyenupatok kon uya kupù auyaꞌnokon yau, pùnùnmantok uya yau ewechi kon màlà, Ukàipùnù uya uyenupatok yawàlà uꞌnùnmatok ya yau wechi kasa.
“Sàlà yamùk yekamappù uya àpàkùꞌnokon utauchinpatok wettoppe ayauꞌnokon, molopai autauchinpatok kon wettoppe tamùꞌnawàlà.
Sàlà màlà enupantok uya. Tiuchiꞌnùnmaik ettàk kon, uꞌnùn pe àkupù kon uya kasa.
Eke kulu uchiꞌnùnmantok yenpoikatok kappon uya màlà tùweliꞌche tùtonpa yamùk ponalok pe. Màlà yentaino kulu là uchiꞌnùnmantok pùn.
Uwechiyakonnon pe ewechi kon màlà yàꞌlàlà tetok uya kupù auyaꞌnokon yau.
Sàlà motapai apyoto yamùk pe eyesatù kon uya pen sàlà masapùla tepulu uya yàꞌlàlà kupù ittunài pen mùkkàlà apyoto. Tùse eyesassak kon uya màlà uwechiyakonnon tukaik, masapùla tamùꞌnawàlà Ukàipùnù winàpai unùttuppù ittu kon pa ikussak uya màlà.
Amyamlo uya uyanùnsak pen màlà, tùse iulà uya ayanùnsak kon. Àutà kon pa epetaik, tachin pe molo tùwessen epelu ke. Màlà yattai yàꞌlàlà yekamapposak auyaꞌnokon Ukàipùnù pàk uyesek yai yau, elepa kon ya màlà.
Sàlà yamùk màlà enupantok uya, ‘Tiuchiꞌnùnmaik mettàik,’ tawon,” teppù Jesus uya.
Wolù Yawon Kon Uya Tewanma Pe Kuꞌnàtok
wolù yawon kon uya tewanma kon pe àkupù kon yau, ittutàk kon tewanma kon pe nàlà tok uya ukupùppù wapiya.
Sàlà wolù ponalok kon pe ewechi kon yau, àꞌnùnma kon ya màlà tùtonpa kon pe kulu ewechi kon kasa. Tùse sàlà wolù ponalok kon pen amyamlo, molopai ayanùnsak kon uya sàlà wolù winàpai pàk màlà, sàlà wolù yawon kon uya tewanma kon pe àkupù kon.
Ittutàk kon àpàkùꞌnokon ‘Apyoto mùkkàlà tepotolù yentaino pen,’ ” teppù uya. “Utalumattàsak tùuyaꞌnokon yau, tok uya nàlà atalumattà kon màlà. Tenupatok kon uya yawàlà tùwechi kon yau, tok wechi nàlà màlà tenupatok auyaꞌnokon yawàlà.
Tùse sàlà yamùk kupù tok uya màlà ewinàkàiꞌnokon uyesek pàkànsau. Masapùla uyeunoꞌnàippù ittu tùuyaꞌnokon pùla iwechi pàk.
Tok yelupaik uyàpù pùla iwessak yau imakuyi pùla tok wettok pan. Tùse sàlàpe tùmakuyi kon waputtàtok tok uya pùla iwechi màlà.
Mùkkàlà tewanma pe ukuꞌnài uya nàlà màlà naiꞌnùk Ukàipùnù kupù tewanma pe.
Ànùꞌlà nùkupù pen kussak uya tok kùlottau pùla iwechi yau imakuyi pùla tok wettok pan. Tùse sàlàpe tok uya yensak man, walà tùse tewanma kon pe tok uya ukussak man molopai Ukàipùnù nàlà.
Tùse sàlà yamùk wekkupùppù màlà tok Law yau iweꞌmenukasak
lùppù yawàlà. ‘Tok uya tewanma kon pe ukupùppù yàꞌlàlà pàkànsau pùla,’ tawon. {PSA 35:19}
“Pùikattànài uyàssak yau mùkkàlà Ukàipùnù winàpai uneunoko apyakùꞌnokon ailon Akkwalù nùtàyaiꞌnùk Ukàipùnù winàpai uya uyekama màlà.
Amyamlo pe nàlà kùyekamatàik, masapùla upyau ewechippù kon màlà iwepyattàppù motapai,” teppù Jesus uya.
“Sàlà yamùk yekama uya sàlà àpàkùꞌnokon uwinàpai autatù kon tukaik.
Tok uya eyenpakka kon màlà Jew yamùk wepilittok itak yamùk tapai. Ewaik, wei nùyàssan ànùꞌlà àwànàiꞌnokon uya Kaatù ponalok pe tùweꞌwotokoma kon pe yekama màlà.
Sàlà yamùk kupù tok uya màlà masapùla Ukàipùnù wapùla iulà ittu tùuyaꞌnokon pùla iwechi pàk.
Sàlà yekamappù uya àpàkùꞌnokon, iweyu uyàssak yau ittu kon pa, màlà yamùk àpàkùꞌnokon unekamappù lùssan, sàlà yamùk yekama uya pùn àpàkùꞌnokon wapiya masapùla apyauꞌnokon wechi pàk,” teppù Jesus uya.
utà sàlà mùkkàlà uyeunoꞌnàippù piyak. Tùse ànùꞌlà uya iꞌnailà mùtàyan tukaik uyekamappo pùn.
Tùse ailon kulu sàlà. Wakù wekkuttoppe àponalok kon pe utà sàlà. Utà pùla iwessak yau, Àpùikattànàiꞌnokon uyàpù apyakùꞌnokon pen. Tùse utàsak yau yeunoko uya màlà apyakùꞌnokon.
Tùuyàssak yau mùkkàlà uya màlà sàlà wolù yawon kon makuyi yenpoika, ikasa weꞌnàtok molopai nàlà Kaatù uya talumattàntok.
Tok makuyi yenpoika ya màlà masapùla kappon yamùk uya ailon te upàk pùla iwechi pàk.
Tok usenumen katok iwalai yenpoika ya màlà, masapùla Ukàipùnù piyak utà pàk molopai tok uya uyene pen nen uchi màlà.
Tok pàk tok usenumenkatok yenpoika ya màlà talumattàntok pàk, masapùla sàlà wolù yepulu talumattàsak pàk.
“Tukke lùppù àpàkùꞌnokon uneka ma molo man, tùse yanùmù auyaꞌnokon yeselùkek pùla man sàlàpe.
Tùse mùkkàlà Ailon Akkwalù uyàssak yau, ayalà kon ya màlà tamùꞌnawolon ailon yawàlà. Tiyiwalà iichelupa pen màlà, tùse yàꞌlàlà tùneta yekama ya màlà. Molopai yàꞌlàlà tùuyàpù woton yekama ya màlà àpàkùꞌnokon.
Mùkkàlà uya màlà uyapulàtok nepù uponalok yalà tùuya molopai yenpoika tùuya àpàkùꞌnokon winà.
Tamùꞌnawolon Ukàipùnù itesak pe naiꞌnùk màlà uponalok. Màlàpàk uchi Akkwalù uya màlà uselupatok yalà molopai yekama ya àpàkùꞌnokon, te uya nettainùk,” teppù Jesus uya.
Usewankonoꞌmantok Welattà Utauchinpantok Pe
tùpo uyene auyaꞌnokon pen màlà, molopai mala là tùpo tuꞌma
uyene auyaꞌnokon,” teppù Jesus uya.
Màlàyau Jesus nenupa ton tonpa uya tùtonpa kon pàk, “Yàꞌlà te ya uya ken uchi màlà, ‘Malalà tùpo uyene auyaꞌnokon pen màlà, molopai mala là tùpo tuꞌma uyene auyaꞌnokon,’ te. Molopai ‘masapùla Ukàipùnù piyak utà pàk?’ te ya,” teppù.
“Yàꞌlà te ya ken uchi màlà ‘Malalà tùpo nùkayaiꞌnùk?’ Ittuꞌnokon pùla man yàꞌlà pàk là iichelupa,” teppù tok uya.
Jesus uya màlà sàlà pàk tok wechi tekamappopai yeneppù, màlàpàk tok pàk, “Àtonpa kon uchi mekamappoyatàu, yàꞌlà te uya ‘Malalà tùpo uyene auyaꞌnokon pen, molopai mala là tùpo tuꞌma uyene auyaꞌnokon,’ te uya pàk?
Ailon kulu sàlà, akalawù kon màlà molopai eusewankonoꞌma kon, tùse wolù yawon kon utauchinpa màlà. Tùusewankonoꞌmaik ewechi kon màlà, tùse eusewankonoꞌmatok kon welattà màlà utauchinpantok pe.
Nossan mùkkàlà tùwentu yau eꞌnek pe tùwessen, masapùla tùweyu uyàssak pàk. Tùse mule yenpakkakassak tùuya yau eꞌnek pe tùwechippù puttàkaꞌnùꞌnài, masapùla mule wentusak wolù yak pàk tùutauchinpa pàk.
Màlà kasa sàlàpe eusewankonoꞌmatok kon yattai man. Tùse eyene kon uya tuꞌma màlà. Molopai eyewan kon utauchinpa màlà. Molopai ànùꞌlà uya autauchinpatok kon mokka pen màlà ewinàpaiꞌnokon.
“Molopai màlà wei uyàssak yau uyekamappo auyaꞌnokon yàꞌlàlà pàk pen màlà. Ailon kulu sàlà, yàꞌlàlà yekamappo auyaꞌnokon Ukàipùnù pàk uyesek yai yau, elepa kon ya màlà.
Sàlà tepose yàꞌlàlà yekamapposak auyaꞌnokon uyesek yai pùla man. Yekamappotàk kon molopai yepolo auyaꞌnokon màlà molopai autauchinpatok kon wechi màlà tamùꞌnawàlà,” teppù Jesus uya.
“Sàlà yamùk yekamappù uya àpàkùꞌnokon ittutok ipàkàlà pokonpe. Tùse wei nùyàssan sàlà kasa tuꞌma uselupatok yattai pen, tùse wakù pe Ukàipùnù yekama uya màlà àpàkùꞌnokon.
Màlà wei yattai yekamappo auyaꞌnokon màlà uyesek yai. Iulà pe Ukàipùnù yekamappo uya màlà àponalok kon pe te uya pen sàlà.
Ukàipùnù mùkkàlà tùmàlà pe tùꞌnùn pe àkuꞌnàiꞌnokon. Masapùla àꞌnùn kon pe ukussak auyaꞌnokon pàk, molopai Kaatù winàpai uyàssak pàk ailon tesak auyaꞌnokon pàk.
Ukàipùnù piyapai uyàpùppù màlà wolù yak. Sàlà yattai tukka wolù nàmà uya sàlà molopai wennappo Ukàipùnù piyak,” teppù Jesus uya.
Màlàpàk Jesus nenupa ton uya ipàk, “Sàlàpe nen uchi wakù pe meselupayaik, ittutok ipàkàlà pùla.
Ina nen uchi nenyan tamùꞌnawolon ittu auya. Molopai ànùꞌlà uya eyekamappopàtù iꞌche pùla ewechi. Màlàpàk nen uchi ailon nùkayan ina Kaatù winàpaino pe ewechi pàk,” teppù.
Jesus uya tok maimu yeikuppù, “Ailon mùkapàssatàik nen uchi sàlàpe! h
Tùse wei nùyàssan molopai iyàk kassak man, ewettaꞌnùttok
                             
kon yattai. Ewemeippàtù kon màlà apata kon yak tewin pàk, molopai unàmà auyaꞌnokon màlà tewincha. Tùse tewincha pùla wessaik, masapùla Ukàipùnù upyau man.
Sàlà yamùk yekamappù uya màlà àpàkùꞌnokon, àwàlàkkattok kon yesak pe ewechi kon pa uyau. Sàlà wolù yau ewettalumattà kon màlà. Tùse emeluntàtatàk kon! Wolù yentaikasak uya man,” teppù Jesus uya.
yamùk pàk tùuselupa tùpo, Jesus uya tenu tùlùppù epùn winàkàik molopai iwàpùlemappù. “Ukàipùnù pata weyu uyàssak man. Àmuichi yapulàkà molopai Àmu uya ayapulà toppe.
Tamùꞌnawolon kon kappon yamùk yepoi apàikkek ke ilepasak auya man, mùkyamlo temyak àntùlùssan lepa toppe ya tàwàlàlà wemaꞌnàtok ke.
Sàlà màlà tàwàlàlà wemaꞌnàtok kappon yamùk uya eyittutok ipàkàlà, àmàlà neken ailon Kaatù molopai Jesus Christ nàlà eneunokoppù.
Ayapulàtok nessak uya man non po, uwotokoyi ulepappù auya ike lùppù yenukaꞌnùpù uya winà.
Ukàipùnù! sàlàpe kùyapulàkà eyemlotopo, wolù wepyattà wapiya apyau uyapulàtok lùppù ke.
Eyenpoikasak uya man mùkyamlo wolù yapai ulepatok kon auya yemyak. Àponalok pe tok wechippù màlà molopai tok ke ulepappù auya, amaimu yawàlà tok wessak man.
Sàlàpe nen uchi tok nùttuyan tamùꞌnawolon ulepatok kon auya wechi ewinàpaino pe.
Masapùla màlà enekamappù lùppù upàk yekamappù uya tok pàk molopai tok uya yanùnsak man. Ailon pe apyapai uyàpùppù ittuyan tok molopai tok nàlà ailon nùkayan uyeunokoppù auya pàk.
Tok pona wàpùlemayaik. Wolù ponalok kon pona wàpùlema pen sàlà, tùse mùkyamlo ulepatok kon auya pona. Masapùla àponalok kon mùkyamlo.
Tamùꞌnawàlà upyawon kon màlà àponalok kon molopai tamùꞌnawàlà apyawon kon màlà uponalok kon. Molopai uyapulàtok uyàpù màlà tok yai.
Wolù yau wechi pe pùla man talàpai, apyak uyàpù sàlà. Tùse pùsamlo wechi lùppù màlà wolù yau. Wakù Ukàipùnù, tok imainanpakà eyesek meluntàlù yau, uyesek ulepatok auya winà. Tewin tok wettoppe tùtonpa kon pokonpe, tewin weꞌnà àpokonpe naiꞌnùk kasa.
Tok piyau wechi yau, tok mainanpappù uya uyesek ulepatok auya winà. Ànùꞌlà weꞌlaꞌchimappù pen tok kùlottapai, tùse tewinan neken tùumattasen yek umattappù màlà Kaatù Maimu yau iweꞌmenukasak lùppù wekkuttoppe.
Molopai uyàssaik apyak sàlàpe, sàlà yamùk te uya sàlà wolù yau lùppù echiiꞌma, eke pe kulu uwinon utauchinpantok wettoppe tok yau.
Amaimu tùkassak uya man tok piyak, molopai wolù yawon
                         
kon kappon yamùk uya tewan ma kon pe tok kussak man, masapùla wolù ponalok pe pùla tok wechi pàk, wolù pona lok pe pùla wessaiꞌnùk kasa.
Tok mokka pa wolù yapai wàpùlema pen sàlà, tùse tok mainanpa pa Ene Makui winàpai.
Wolù ponalok pe pùla tok wechi màlà, iponalok pe pùla wessaiꞌnùk kasa.
Àponalok pe tok ikonekakà ailon winà. Masapùla amaimu màlà ailon.
Wolù yak uyeunokoppù auya kasa tok yeunossak uya man wolù yak.
Molopai tok pàkànsau wettùsak sàlà tamùꞌnawàlà apyak, tok wettoppe nàlà ailon pe àponalok pe.
Pùsamlo neken nà pona wàpùlema pen sàlà, tùse mùkyamlo nàlà ailon nùkayaiꞌnannùk upàk itekale yekama tok uya winà.
Tamùꞌnawàlà tewin tok wettoppe, Ukàipùnù, uyau messaiꞌnùk molopai ayau wessaiꞌnùk kasa, kùyau nàlà tok nechii, wolù yawon kon uya ailon te toppe uyeunossak auya pàk.
Tok lepappù uya màlà ulepappù auya lùppù namantok ke, tewin tok wettoppe, tewin weꞌnà naiꞌnùk kasa.
Iulà wechi tok yau, molopai àmàlà wechi uyau. Màlàpàk tok nepù nechiik tewin tok wettok yak, wolù yawon kon uya uyeunossak auya ittu toppe molopai àꞌnùn pe tok kupùppù auya àꞌnùn pe ukupùppù auya kasa làma.
Ukàipùnù, pùsamo ulepatok kon auya wechi upyau iꞌche wessaik yau wettok yau, namantok ulepatok auya yentoppe tok uya, masapùla uꞌnùnmappù auya màlà wolù wekoneka wapiya.
Wakù Ukàipùnù, wolù yawon kon uya lànen eyittu pùla tùse, eyittuyan iulà, molopai pùsamo uyeunossak auya ittuyan.
Jesus Yaꞌchippù
tùpo, Jesus utàppù tùnenupa ton pokonpe. Tok uklàtùppù Kidron yaꞌmuppakùyi latoi pona. Umà wechippù màlà molo. Màlà yak iitàppù tùnenupa ton pokonpe.
Judas, Jesus yeimipponàippù uya màlà patassek ittuppù, masapùla màlà motau Jesus uya tùnenupa ton yepopàssek pàk.
Màlàyau Judas uyàpùppù umà yak soicha yamùk pokonpe molopai paatele yamùk yennài nan molopai Pharisee yamùk neunokossan pokonpe. Tepu pàk apok yalàppù tok uya, lanppu yamùk molopai kasupala yamùk.
Jesus uya màlà tamùꞌnawolon yàꞌlà pe là tùkuttok ittuppù. Iitàppù tok piyak molopai tok pàk, “Ànùk yeneiꞌche messatàu?” teppù ya.
Tok uya imaimu yeikuppù, “Jesus Nazareth pon,” tukaik. Jesus uya, “Iulà mùkkàlà,” teppù tok pàk.
Yeimipponàippù nàlà Judas wechippù satik pe tok piyau.
“Iulà mùkkàlà,” tesak Jesus uya yau, tok utàppù tùnpoi kon winà, molopai tok wekkawaiꞌmappù non pona.
Màlàyau Jesus uya tok yekamappo tuꞌmappù, “Ànùk mùwayatàu?” tukaik. Tok uya, “Jesus Nazareth pon,” teppù.
Jesus uya tok maimu yeikuppù, “Iulà mùkkàlà ukai ku àpàkùꞌnokon, uyiwa auyaꞌnokon yau, tàwà pùsamo nùtài,” teppù ya.
Sàlà wekkupùppù màlà iichelupappù lùppù wekkuttoppe “Tewin nà ulepatok kon auya tonpa laꞌchima uya pùn,” tawon.
Màlàyau Simon Peter, kasupala walai yesak uya imokkappù molopai eke kulu paatele yamùk yepulu yapyoto wànàppù ya, molopai ipana kamik pen winon yattàppù ya. Apyoto yesek wechippù Malchus pe.
Màlàyau Jesus uya Peter pàk, “Akasupalayi yemaikakà iten yak! Ukàipùnù uya naꞌ ulepatok kok yawon inchi uya pen sàlà?” teppù.
Màlàyau soicha yamùk molopai tok yepulu, molopai Jew yamùk yennài nan uya Jesus yaꞌchippù molopai tok uya yaulonpàtùppù.
Molopai tok uya yalàppù wapiya Annas piyak, Caiaphas noppù kàipùnù pe iwechippù mùkkàlà wechippù màlà eke paatele yamùk yepulu pe màlà yattai.
Caiaphas mùkkàlà Jew yamùk yelupanàippù, “Wakù pe iwechi màlà tewin nà kàyik welikù kappon yamùk ponalok pe yau,” tukaik.
Peter Uya “Jesus Ittunài Pen Iulà” Te
Peter molopai tùulon Jesus nenupa uya iwenaimappù. Masapùla pùsàlà inenupa wechippù màlà eke kulu paatele yamùk yepulu nùttu pe màlàpàk iitàppù Jesus yeꞌmappù pàk eke kulu paatele yamùk yepulu patassek yak.
Tùse Peter wechippù satik pe polopo pata weꞌna mùlatta po. Màlàyau tùulon Jesus nenupa ton tonpa eke kulu paatele yamùk yepulu nùttu wennappoppù, molopai uliꞌchan manatta yennài yelupappù ya, molopai Peter yewonnùpùppù ya.
Màlàyau uliꞌchan manatta yennài uya Peter pàk, “Àmàlà ken naꞌ pùsàlà kàyik nenupa ton tonpa pen?” teppù. “Kanekku, iulà pen nen mùkkàlà,” tukaik yeikuppù ya.
Iko pe iwechippù màlàpàk apyoto yamùk molopai ennài nan uya apok pottàppù, molopai tok wechippù satik pe iwoi, tùwaꞌno kon pàk. Peter wechippù nàlà satik pe tok piyau tùwaꞌno pàk.
Jesus Molopai Eke Kulu Paatele
yattai eke kulu paatele yamùk yepulu uya Jesus yekamappoppù inenupa ton pàk, molopai enupantok ya pàk.
Jesus uya imaimu yeikuppù, “Uselupasak man ayupo wolù uya yeta tùse. Tàwàlàlà tok yenupappù uya màlà Jew yamùk wepilittok itak tau. Molopai Kaatù yùwùk tau, tamùꞌnawàlà Jew yamùk wepilittok yau, molopai uselupasak man amak yai pùla.
Yàꞌlà
pe iwechi pàk uyekamappo auya màlà? Mùkyamlo yekamappokà uyetannan nùssan. Tok uya sàlà yàꞌlà teppù uya là ittu,” tukaik.
Jesus uya watesak yau, tewinan nà ennài nan tonpa uya Jesus mùtaꞌmoppù, “Màlà kasa ken naꞌ uchi eke kulu paatele yamùk yepulu maimu yeiku auya màlà?” teiꞌma.
Jesus uya imaimu yeikuppù, “Ikasa pùla uselupasak yau, ikasa pùla man kakkà, tùse ailon pe iwechi yau, yàꞌlà pe iwechi pàk kùntaꞌmoi?” tukaik.
Màlàyau Annas uya yeunokoppù yaulonpàssak pe lùppù, eke kulu paatele yamùk yepulu Caiaphas piyak.
wechi molo satik pe tùwaꞌno pàk tùse. Kappon uya yekamappoppù, “Àmàlà ken naꞌ mùkkàlà inenupa ton tonpa pen?” tukaik. Peter uya yeikuppù, “Kane, iulà pen,” tukaik.
Màlàyau eke kulu paatele yamùk yepulu yapyoto, Peter nùpanalùkàtùppù lùppù tonpa uya ipàk, “Umà yau ken naꞌ eyene uya pùn mùkkàlà pokonpe?” teppù.
Peter uya tuꞌma yei kuppù, “Kane,” tukaik. Molopai màlà yattai kaliꞌcho tàwùppù.
Jesus Wechi Pilate Yemlotopo
Jew yamùk uya Jesus yalàppù Caiaphas piyapai Rome pon kon Kopùnayi pata yak. Koꞌlàma iwechippù màlà, Jew yamùk wewomùppù tapùi tak pen màlà, masapùla wakù pe teselu kon yawà eppai tok wechippù Entakaꞌnàppà yattai Utaꞌlettàntok pàk tùutaꞌlettàtok kon pe.
Màlàpàk Pilate wepakkappù tok piyak molopai, “Yàꞌlà mùkayatàu ken àli pe pùsàlà kàyik winàkàik?” teppù ya.
Màlàyau tok uya ipàk, “Àli kuꞌnàippù pe pùla iwessak yau, ina uya sàlà apyak inepùppù pen eppaino,” teppù.
Màlàyau Pilate uya tok pàk, “Yatàk kon eyiwalàꞌnokon àmàlàꞌnokon Law winà ittutantàk kon,” teppù. Jew yamùk uya ipàk, “Tùse ànùꞌlà tùtoppe ina uya iwelittok yak ikussak pùla man,” teppù.
Sàlà wekkupùppù màlà yàꞌlà yekkwa là weliꞌnàtok yau tùwelittok yekamappù Jesus uya kasa iwekkuttoppe.
Màlàyau Pilate wewontukkappù tapùi tak, Jesus kàꞌmappù ya molopai yekamappoppù ya, “Jew yamùk kinù naꞌ àmàlà?” tukaik.
“Eyiwalà naꞌ wate auya màlà wapùla kaꞌ tùulon kon upàk eyelupai lù?” tukaik Jesus uya yekamappoppù.
Pilate uya imaimu yeikuppù, “Jew naꞌ iulà?” tukaik. “Àtonpa yamùk molopai paatele yamùk yepulu yamùk uya màlà uyemyak àtùsak. Yàꞌlà mùkuttai?” tukaik.
Jesus uya “Itepulu pe wettok màlà sàlà wolù ponalok pen. Wa iwechi yau, Jew yamùk uya uyaꞌchi tukaik uyapyoto ton wepantaꞌmappù sàlà uwenai eppaino. Tùse sàlàpe itepulu pe wettok wechi màlà tùulon
pata winàpaino pe,” teppù.
Màlàpàk Pilate uya ipàk, “Màlàyau ken naꞌ kin àmàlà?” teppù. Jesus uya yeikuppù “Kin àmàlà mùkayaik làkku. Wentusak màlà sàlà wolù yak molopai uyàpùppù sàlà pàkànsau, ailon pàk eselupaik. Tamùꞌnawolon kon ailon winon kon umaimu yetannan,” teppù Jesus uya Pilate pàk.
Pilate uya Jesus yekamappoppù, “Yàꞌlà ken màlà ailon?” tukaik. Wate tùpo Pilate wepakkatuꞌmappù Jew yamùk piyak, molopai tok pàk, “Italumattàtok uya iwenai woton yàꞌlàlà àli yepolo uya pùla man.
Tùse eyeselu kon màlà tewin nà yaꞌchichak lùppù yenpakka uya apyakùꞌnokon Entakaꞌnàppà pàk Utaꞌlettàntok yattai. Jew Yamùk Kinù yenpakka uya naꞌ iꞌche messatàu?” teppù Pilate uya tok pàk.
Màlàyau tamùꞌnawàlà tok wentaimeppù, “Kane, mùkkàlà pen! Barabbas làkku iꞌche ina man,” tukaik. Barabbas wechippù màlà Roman yamùk yepulu yentaikanàippù pe.
Pilate uya Jesus yalàppù molopai ippoppàttoppe ikupùppù ya màlà.
Soicha yamùk uya àmàꞌnà kapùppù alok pe molopai tok uya itùlùppù ippai pona. Molopai tok uya ipontàppù tùtalilen pon yak.
Molopai tok uyàpùppù ipyak, “Tachin pe emakkà Jew yamùk Kinù!” teiꞌma. Molopai tok uya intaꞌmoppù temyatù kon ke.
Pilate wepakkatuꞌmappù, “Yentàk kon, inepù uya sàlà apyakùꞌnokon, italumattàtok uya iwenai woton yeposak uya pùla iwechi ittu kon pa,” teppù ya tok pàk.
Jesus wepakkasak àmàꞌnà kassak yalùko pe, molopai tùtalilen pon yau yattai, Pilate uya, “Pùsàlàichi mùkkàlà kàyik!” teppù tok pàk.
Màlàyau paatele yamùk yepulu ton molopai aꞌchinnan uya Jesus yensak yau, tok wentaimeppù, “Ipukapàkkà pulusuk pona! Ipukapàkkà pulusuk pona!” tukaik. Màlàyau Pilate uya tok pàk, “Yatàk kon ipukapàsse, masapùla italumattàtok uya iwenai woton yeposak uya pùla man,” teppù.
Jew yamùk uya Pilate maimu yeikuppù, “Ina Law molo man, màlà uya yekamasak yawàlà iwelikù màlà masapùla Kaatù Mumu pe tukaik tùwekkupù pàk,” teppù.
Sàlà yetasak tùuya yau, Pilate wettalipappù màlà yentak.
Màlàyau iwewontukkappù, molopai Jesus pàk, “Iꞌnai motapai àuyàssak màlà?” teppù ya, tùse Jesus uya imaimu yeikuppù pen.
Màlàyau Pilate uya ipàk, “Uyelupapai pùla naꞌ messan? Ittu naꞌ auya pùla nai, ànonkatok uya wapùla àtùtok uya ewelittok yak yapàikketù yesak pe wechi?” teppù.
Jesus uya imaimu yeikuppù, “Ayapàikketù pùla iwechi màlà uyepoi kaupai eyemyak itùsak pùla iwechi yau. Mùkkàlà utùnàippù apyak ittu màlà àli pe eke makui inkupù pàk,” tukaik.
Màlà yetasak tùuya yau Pilate uya Jesus nepùppù polopona, molopai
iweleutappù ittunài yapon pona, pata Tàk Kassak tukaik tùttusen yau. Hebrew maimu yau Gabbatha itesek.
Inakattapailàꞌne là wei wechippù Entakaꞌnàppà pàk Utaꞌlettàntok wapiya. Pilate uya Jew yamùk pàk, “Yentàk kon, pùsàlàichi ekinù kon,” teppù.
Tok wentaimeppù, “Yatàk kon! Yatàk kon! Pulusuk pona ipukapàtta!” tukaik. “Iulà uyaichi ekinù kon pukapàtù?” tukaik Pilate uya tok yekamappoppù. Eke kulu paatele yamùk yepulu ton uya imaimu yeikuppù, “Caesar neken nen mùkkàlà ina kinù!” tukaik.
Màlàyau Pilate uya Jesus tùlùppù tok yemyak, ipukapàttoppe pulusuk pona.
Jesus Pukapàtù Pulusuk Pona
Màlàyau soicha yamùk uya Jesus yalàppù.
Jesus utàppù molopai tùpukapàttok ipona, pulusuk yalàppù ya tiyiwalà, Puppà Yàppù lùppù Patassek yak. Hebrew maimu yau Golgotha itesek.
Molo tok uya ipukapàtùppù pulusuk pona. Asaꞌlon kon nàlà kàyik yamùk pukapàtùppù tok uya ipokonpe, sàwinàꞌne molopai Jesus wechippù tok yakletau.
Pilate uya, “Jesus Nazareth pon, Jew yamùk Kinù,” tukaik imenukasak lùppù tùlùppù pulusuk pona.
Sàlà inmenukappù yeneppù màlà tukkan kon Jew yamùk uya, masapùla Jesus pukapàtù patassek wechippù màlà mei pùla Jerusalem poi. Imenukasak wechippù Hebrew maimu yau, Rome pon kon maimu yau, molopai Greek maimu yau.
Màlàyau paatele yamùk yepulu ton uya Pilate pàk, “ ‘Jew yamùk Kinù,’ tukaik kùꞌmenukai tùse ‘Pùsàlà mùkkàlà kàyik Jew yamùk kinù iulà tawon,’ tukaik làkku,” teppù.
Pilate uya tok yeikuppù, “Yàꞌlà tukaik là unmenukappù màlà, unmenukappù,” tukaik.
Màlàyau Jesus pukapàtù tùpo, soicha yamùk uya ipon yalàppù molopai tok uya ipantakapàtùppù tewin pàk tùkaichalàꞌnokon, asakùlàꞌnan kon uya. Molopai ipon yassan nùppù wàꞌnàmàppù. Sàlà wechippù màlà ichippànsak pe pùla, ikassak pe iꞌmù motapai iteppi motak.
Soicha yamùk uya, “Ikalapàtù pen sàlà, tùse tàk walai lùkkwà tenuꞌmapàsse wenkalunnàpai ànùꞌlà uya ipon yassan nùppù yepolo yentoppe,” teppù. Sàlà wekkupùppù màlà Kaatù Maimu yau iweꞌmenukasak kasa iwettoppe. “Tok uya upon pantakapàtùppù tùkaichalàꞌnokon, molopai upon yassan nùppù yepolo ànùꞌlà uya yentoppe tùuyaꞌnokon, tàk walai lùkkwà tenuꞌmapàsse tok wenkaluppù,” tawon. {PSA 22:18} Sàlà yamùk kupùppù màlà soicha yamùk uya.
Molo Jesus pukapàttok ipona pulusuk piyau satik pe ichan wechippù, molopai ichan yakon, Mary Clopas noppù, molopai Mary
Magdalene.
Tùsan yensak tùuya molo yau molopai tùnenupappù tùꞌnùn pe kulu tùnkupù wechi satik pe mei pùla yau, Jesus uya tùsan pàk, “Nossan, pùsà yenkà emle,” teppù.
Molopai tùnenupappù pàk, “Pùsà yenkà, asan,” teppù ya. Màlà motapai inenupappù uya ichan nùppù yalàppù tùwùk tak.
Jesus Welittok
tùpo Jesus uya tamùꞌnawolon wenukassak ittuppù màlà. Kaatù Maimu yau iweꞌmenukasak lùppù kasa iwekkuttoppe, “Weꞌnaklipayaik,” teppù ya.
Molo pùsau yau soꞌli kulu wain wechippù màlà. Màlàyau tok uya kàtàkkwak walai kipùppù ikak, kusan kulak walai pàk tok uya itùlùppù molopai yenkappù tok uya Jesus yeppi motak.
Malalà yonpa tùpo Jesus uya, “Eichilà man nenukappàssan,” teppù. Molopai iwepeimappù molopai iwelikùppù.
Eke Wàlàkkaꞌnàtok weyu, Entakaꞌnàppà yattai Utaꞌlettàntok ponalok pe wekonekantok yattai pe iwechi pàk, mùkyamlo kàyik yamùk yàkàpù wechi pulusuk pàk lùppù iꞌche pùla Jew yamùk wechippù. Màlàpàk tok uya Pilate yekamappoppù, “Tàwà kaꞌ tok pichi yamùk yakitukka lù molopai tok yàkàpù yamùk nuttàpàtù?” tukaik.
Màlàyau soicha yamùk utàppù molopai tok uya wapiyalok kàyik pichi yamùk yakitukkappù molopai tùulon pichi yamùk tuꞌma. Pùsamlo kàyik yamùk kaiwattàsak wechippù màlà pulusuk pàk Jesus piyau.
Tùse Jesus piyak tùuyàssak kon yau, iwelikkassak yepoloppù tok uya, màlàpàk iꞌchi yamùk yakitukkappù tok uya pen.
Tùse tewinan nà soicha yamùk tonpa uya Jesus yassokkappù iwolo yai tùple ke molopai màlà yai mùn, tuna tawon wekkwamùppù.
Mùkkàlà màlà yennàippù uya yekamappù molopai màlà iichelupatok lùppù wechi màlà ailon pe. Ailon pe yekama tùuya ittuppù ya màlà, molopai yekamappù ya màlà ailon te kon pa.
Sàlà yamùk wekkupùppù màlà Kaatù Maimu yau iweꞌmenukasak kasa iwettoppe. “Tewin nà yàppù ikkwàtù pen màlà,” tawon. {PSA 34:20}
Jesus Wuꞌnattà
tùpo Joseph Arimathea pon uya Jesus yàkàpù yekamappoppù Pilate pàk. Pùsàlà Joseph wechippù màlà Jesus nenupa pe, tùse amak yai masapùla Jew yamùk yepulu yamùk pàk tùusenalippa pàk. Pilate uya, “Ewaik,” teppù, màlàyau iyàpùppù molopai Jesus yàkàpù yalàppù ya.
Nicodemus nàlà, wapiya ewalupàttau Jesus kaklanpanàippù lùppù utàppù màlà Joseph yaꞌlà. Eke pe kulu myrrh yoiꞌmasak aloe ke
pounds yailàꞌne, yalàppù ya màlà.
Màlàyau tok uya Jesus yàkàpù yalàppù, molopai tok uya iwontàppù linen pùkkù lùppù ke myrrh molopai aloe pokonpe, Jew yamùk weꞌwuꞌnattàtok
yeselu yawàlà.
Ipukapàtùppù pulusuk pona patassek lùppù yau molo umà wechippù. Molopai umà yau emennak uluwaik ànùꞌlà yàkàpù nonkappù yak lùppù pen wechippù.
Masapùla Jew yamùk wekonekatok wàlàkkaꞌnàtok weyu ponalok pe wapiya iwechi pàk, molopai mei pùla molo uluwaik wechi pàk, màlà yak tok uya Jesus yàkàpù tùlùppù.
Yawon Pùn Uluwaik
1 Koꞌlàma Suntayakka yattai ewalupà pe lùppù tùse Mary Magdalene
utàppù uluwaik motak. Molopai tàk yamasak imlatta poi yeneppù ya.
Màlàyau iitàppù aitun pe Simon Peter molopai tùulon Jesus nenupappù lùppù tùꞌnùn pe kulu inkupùppù piyak, molopai tok pàk, “Tok uya Itepulu mokkappù neppàssan uluwaik yapai molopai ittuꞌnokon pùla man iꞌnai yailà là tok uya inonkappù!” teppù ya.
Màlàyau Peter molopai tùulon nà Jesus nenupappù utàppù uluwaik motak.
Asaklàma aitun pe tok utàppù, tùse tùulon nà Jesus nenupappù uya Peter yentakappù molopai iwelepamùppù uluwaik motak iwapiya.
Màlàyau iwepeimappù uluwaik yak yense. Linen pùkkù lùssan yeneppù ya, tùse iwewomùppù pen.
Màlàyau Simon Peter uyàpùppù iteꞌmappù pàk, iwelepamùppù molopai iwewomùppù uluwaik yak, màlàyau molo linen pùkkù lùssan yeneppù ya.
Molopai Jesus ippai won nùppù wechippù tùulon kon kùlottau pùla, tùse yamokoꞌmasak wechippù tiyiwalà linen winàpai.
Màlàyau tùulon inenupappù lùppù, wapiya uluwaik pona elepamùppù nàlà wewomùppù, yeneppù ya molopai ailon teppù ya.
Tok uya ittu pùla lùppù iwechippù màlà iweꞌmenukasak Kaatù Maimu yau Jesus weꞌwuluukatuꞌmatok woton tetok.
Màlàyau inenupa ton nùssan wennappoppù tùpata kon pona.
Jesus Usenpoika Mary Magdalene Piyak
Mary wàꞌnàmàppù satik pe polopo uluwaik piyau, tùkalawù pàk. Tùkalawùiꞌma iwepeimappù, uluwaik yak tenu tùlùppù ya.
Màlàyau asaꞌlon kon inchelù yamùk yeneppù ya, aimuꞌnan ipon ton, chichiu pe. Jesus yàkàpù nonkappù yau, tewin ippai wechippù winà, molopai tùulon itta wechippù winà.
Molopai tok uya Mary pàk, “Nossan, yàꞌlà pàk makalanyan?” teppù. Màlàyau Mary uya tok pàk, “Tok uya Uyepulu yalàppù man, ittu uya pùla man iꞌnai yailà là tok uya inonkappù,” teppù.
Wa teiꞌma iwelattàppù molopai Jesus yeneppù ya molo satik pe, tùse Jesus pe ittuppù ya pen.
Jesus uya ipàk, “Nossan, yàꞌlà pàk makalanyan? Ànùk mùwayan?” teppù. Umà yennài pe tekamaik ipàk, “Yasak auya yau, yekamakà upàk iꞌnai yailà là inonkappù auya, yense utà toppe,” teppù ya.
Jesus uya “Mary,” teppù, màlàyau iwelattàppù iwinàkàik molopai, “Rabboni,” teppù ya Hebrew maimu pe. Tiꞌcha, te
ya pe iwechi.
Jesus uya ipàk, “Kùyaꞌchii, masapùla Ukàipùnù piyak utàppù pùla lùppù man, tùse itàkà, utonpa yamùk pàk yekamata, ‘Utà sàlà Ukàipùnù piyak molopai Àkàipùnù kon piyak, molopai Ukaatùyi molopai Akaatùyi kon piyak!’ ” teppù.
Jesus Usenpoika Tùnenupa Ton Nùssan Piyak
tak manatta tùmleyintàpàsse tok wechippù Jew yamùk pàk tùusenalippa kon pàk. Màlàyau Jesus uyàpùppù molopai satik pe tok yakletau iwechippù, “Wàlàkkaꞌnàtok wechi màlà apyauꞌnokon,” teppù ya.
Wate tùpo temyatù molopai tùwolo tawon yenpoikappù ya tok yemyak. Màlà yattai Itepulu yensak tùuyaꞌnokon yau inenupa ton nùssan utauchinpappù.
Màlàyau Jesus uya tuꞌma tok pàk, “Wàlàkkaꞌnàtok wechi màlà apyauꞌnokon, Ukàipùnù uya uyeunossak naiꞌnùk kasa làma eyeunoko kon uya sàlà,” teppù.
Wate kapù tùpo, iweꞌnetukkappù tok pona, molopai tok pàk, “Wakù Akkwalù yepotàk kon,” teppù ya.
“Ànùꞌlà makuyi pàk eusentuppasak kon yau, tok pàk usentuppakaꞌnàsak màlà, molopai ànùꞌlà makuyi pàk eusentuppa kon pùla iwessak yau, tok pàk usentuppansak pen màlà,” teppù Jesus uya.
19 Màlà Suntayakka koꞌmanpe, Jesus nenupa ton nùssan wepilipùppù tapùi
Jesus Usenpoika Thomas Piyak
Thomas, munuik tukaik tesassen inenupa ton tonpa pùla iwechippù. i Tewinan nà inenupa ton nùssan tonpa wechippù tok piyau pùla, Jesus uyàssak yattai.
Màlàyau tùulon kon inenupa ton nùssan uya Thomas pàk, “Itepulu yenpàssan ina,” teppù. Tùse Thomas uya tok pàk, “Itemyatù yai tuik yeutappù yensak uya pùla molopai uyemyatù yemaikasak uya yak molopai iwolo yai uyemyatù yemaikasak uya pùla iwechi yau, ailon te uya pen,” teppù.
Tewin suntayakka tùpo Jesus nenupa ton nùssan wepilittuꞌmappù tapùi tak, molopai Thomas wechippù nàlà tok piyau. Manatta mùleyintàpàssak tùse Jesus uyàpùppù tok kùlottak, satik pe, “Wàlàkkaꞌnàtok wechi màlà apyauꞌnokon,” teppù ya.
Màlàyau Thomas pàk, “Eyemyatù yemaikakà sailà, molopai uyemyatù yamùk yenkà. Eyemyatù yenkakà molopai yemaikakà uwolo yai. Ailon tetok auya pùla kùsettak, tùse ailon kakkà làkku,” teppù Jesus uya
Thomas uya yeikuppù, “Uyepulu molopai Ukaatùyi,” tukaik.
Jesus uya ipàk, “Thomas, uyensak neken auya pàk ailon tesak auya man. Tùutauchinpasan mùkyamlo uyeneiꞌma pùla ailon tawonnan,” teppù.
i 20:24 wapùla Didymus màlà munuik te ya pe iwechi
Sàlà Weꞌmenukatok Ipàkànsau
nàlà man tukke tensan yekkwa ton pen yentok ipàkàlà Jesus nùkupùppù tùnenupa ton yemlotopo tùse sàlà kaleta yau iweꞌmenukasak pùla iwechi màlà.
Sàlà yamùk weꞌmenukasak màlà ailon te kon pa Jesus wechi Christ pe molopai Kaatù Mumu pe pàk, molopai ailon tetok auyaꞌnokon yai tàwàlàlà wemaꞌnàtok yesak pe ewechi kon màlà itesek yai.
yamùk tùpo Jesus usenpoikatuꞌmappù màlà tùnenupa ton nùssan piyak palau Tiberias motau. Sà kasa iwechippù màlà.
Simon Peter, Thomas munuik tukaik tesassen, Nathanael Galilee yawon Cana poino, Zebedee munkà molopai asaꞌlon kon inenupa ton nùssan wechippù molo tamùkke. j
Simon Peter uya tok pàk, “Molok yaꞌchiik, utà sàlà,” teppù. Màlàyau tok uya ipàk, “Ayaꞌlà ina utà sàlà,” teppù. Màlàyau tok utàppù molopai kanau yak tok wenukuppù. Tùse màlà yewalupàyi tau, yàꞌlàlà yaꞌchippù tok uya pen.
Koꞌlàma kulu Jesus wechippù tuna yena po satik pe, tùse inenupa ton nùssan uya Jesus pe ittuppù pen.
Màlàyau tok pàk, “Utonpa yamùk, molok naꞌ maꞌchitàu?” teppù ya. “Kane,” tukaik tok uya imaimu yeikuppù.
Molopai Jesus uya tok pàk, “Àpunwe kon yenuꞌmatàk kamik pen kanau yeppi winà molopai molok yaꞌchi nen uchi auyaꞌnokon màlà,” teppù. Tok uya yenuꞌmappù molopai tok uya ipalùka yentai iwechippù masapùla tukke kulu molok yamùk uya yanùkkasak pàk.
Màlàyau mùkkàlà Jesus nenupappù iꞌnùn kulu uya Peter pàk, “Itepulu pe man,” teppù. Itepulu pe man te ya yetasak tùuya yau, Simon Peter wepontàppù, tùpon pùloppon mokkasak ya wechippù. Molopai tuna kak iichanùmùppù.
Tùulon kon Jesus nenupa ton nùssan uyàpùppù kanau yau wepalùkansek yak. Tok uya punwe tanùkkaik molok yamùk pàlàkappù. Mei kulu pùla là
yard kaichalà là tok wechippù tuna yena poi.
Tùwepalùkasak kon yau, tok uya apok yalàn po molok yeneppù molopai pùlomù pusak yamùk nàlà.
Jesus uya tok pàk, “Molok sàlàpe anaꞌchippù kon tonpa inettàk kon,” teppù.
kaichalà, tùse tukke lànen tok tùse punwe wekalakappù pen.
Jesus uya tok pàk, “Àittàk kon ataꞌlettàik,” teppù. Tùse Jesus nenupa ton nùssan wechippù enekamappopai pùla, “Ànùk ken àmàlà?” tukaik, masapùla Itepulu pe ittu tùuyaꞌnokon pàk.
Jesus uyàpùppù, pùlomù pusak yanùmùppù ya molopai itùlùppù ya tok yemyak molopai molok tukka.
Sàlà wechippù màlà icholùwano itek kwa pe Jesus usenpoikasak
                         
Tùnenupa Ton Piyak Jesus Usenpoika
j 21:2 Didymus màlà munuik te ya pe iwechi.
tùnenupa ton nùssan kùlottak, tùwelikù tùpo tùweꞌwuluukaik.
Jesus Molopai Peter Tawonnan
utaꞌlettàkapù tùpo, Jesus uya Simon Peter pàk, “Simon, John mumu, àꞌnùn pe kulu naꞌ kùkussan pùsamlo uya uꞌnùnma yentai?” teppù. Simon Peter uya imaimu yeikuppù, “Ewaik, Uyepulu, mùttuyaik uꞌnùn pe àkupù uya,” tukaik. Jesus uya ipàk, “Uyùkùnnon kaalinilu munkà mewetùik,” teppù.
Jesus uya ipàk yakon itekkwa pe, “Simon, John mumu, àꞌnùn pe kulu naꞌ kùkussan?” teppù. Peter uya imaimu yeikuppù, “Ewaik, Uyepulu, mùttuyaik uꞌnùn pe àkupù uya,” tukaik. Jesus uya ipàk, “Uyùkùnnon kaalinilu yamùk mùmainanpaik,” teppù.
Jesus uya Peter pàk icholùwano itekkwa pe, “Simon, John mumu, àꞌnùn pe naꞌ kùkussan?” teppù. Peter upokoitappù masapùla Jesus uya tùpàk icholùwano itekkwa pe, “Àꞌnùn pe kulu naꞌ kùkussan?” te pàk. Molopai Peter uya ipàk, “Uyepulu, tamùꞌnawolon mùttuyaik, mùttuyaik uꞌnùn pe àkupù uya,” teppù. Jesus uya ipàk, “Uyùkùnnon kaalinilu yamùk mewetùik,” teppù.
“Ailon kulu sàlà, mule peiwa ewechi yau ewepontàppù eyiwalà, molopai àutàppù iꞌnailà là itàpai ewettok yailà. Tùse amoko pe ewenasak yau, eyemyatù yenka auya màlà, molopai ànùꞌlà uya àpontà, molopai ayalà ya iꞌnailà là yak itàpai ewettok pen yak,” teppù Jesus uya Peter pàk.
Jesus uya wateppù màlà yàꞌlà yekkwa là weliꞌnàtok yau Peter uya Kaatù yapulàtok nettok yekama pe. Molopai nen uchi ipàk, “Kùwenaimakà,” teppù ya.
Jesus Molopai Tùulon Inenupappù
Peter welattàppù molopai Jesus nenupappù tùꞌnùn pe inkupùppù uya tùwenaima kon yeneppù ya. Pùsàlà wechippù màlà mei pùla Jesus piyau echippù utaꞌlettàntok yapon motau, “Uyepulu, ànùk uya ken eyeimippo?” tukaik Jesus yekamapponàippù pe.
Yensak tùuya yau, Peter uya Jesus pàk, “Itepulu, yàꞌlà kasa nen pùsà kàyik wechi?” teppù.
Jesus uya Peter pàk, “Pàliꞌyau iwechi uyàpù ponalà iꞌche wechi yau, màlà wechi ken yàꞌlà pe àpona? Kùwenaimakà kulu àmàlà pe,” teppù.
Màlàyau itekale utàppù Jesus nenupassan tonpa yamùk kùlottau, mùkkàlà kulu inenupappù welikù pen tukaik, tùse Jesus uya, “Iwelikù pen màlà,” teppù pen, tùse, “Pàliꞌyau iwechi uyàpù ponalà iꞌche wechi yau, yàꞌlà pe ken màlà wechi àpona?” tesak ya pàk neken.
Pùsàlàichi mùkkàlà Jesus nenupappù sàlà yamùk yekamanàippù, molopai sàlà yamùk menukanàippù nàlà, molopai ittuꞌnokon man iichelupatok wechi ailon pe.
Jesus uya màlà tukke tùulon kon kupùppù. Tamùꞌnawàlà imenukasak yau kaleta yamùk patassek woton pùla iwechi yeselùkek usenumenkayaik tamùꞌnawàlà wolù yau.
Sàlà Kaleta Yawon Yeunossak kon wotokoyi yekale wechi màlà wakù itekale Luke nùmenukappù pùkkù pe. Jesus wennappoppù epùn pona yeꞌmappùtak yaꞌlon kon wotokoyi lùssan yekamappù ya. Wakù Akkwalù maimu yawàlà wakù itekale yekamappù tok uya Jerusalem po molopai tamùꞌnawàlà Judea polo molopai Samaria po molopai nen uchi non polonnà pata yamùk pùkkù tepose pàk iichelupa màlà. (1:8) Wapiyalok kon Jesus yaꞌlon kon wessepoloppù màlà Jew yamùk kùlotta pai. Inekama kulu màlà Wakù Akkwalù weꞌwotokomappù Jerusalem po. Meluntà pe iwuttàppù màlà Jesus yaꞌlon kon pona Pentecost yattai. Itekale yekama tùweꞌnamaik pùla molopai ten san yekkwa ton pen kupù meluntàlù yesak pe tok wechippù. Peter molopai tùulon kon Jesus yaꞌlon kon pantomù yeka ma sak ya màlà molopai àkàmlàꞌno ipùkkù lùppù uya màlà Paul pantomù yekama. Wakù Itekale yalàppù ya màlà mei Jew yamùk pen piyak. Iwenukassak màlà Paul welepan sak Rome pona tùpo. Ipantapàssak Itekale yekama toppe wekonekantok 1:1-26 Jerusalem po itekale yekamatok 2:1—8:3 Judea po molopai Samaria po itekale yekamatok 8:4—12:25 Paul uya itekale yekamatok wolù yawon kon kappon yamùk pàk 13:1—28:31
wapiyalok ukaletayi yau imenukappù uya tamùꞌnawolon Jesus nùkupùppù molopai enupaꞌnàppà ya tùwotokoyi piyattà tùuya motapai pàk.
Epùn pona tùwenuttok weyu ponalà. Tùwenuku wapiya tùneunoko pe tùnanùmùssan nùssan yelupappù ya tok nùkupù woton pàk Wakù Akkwalù meluntàlù yai.
Tùwettalumattà molopai tùwelikù tùpo,
pe wei kaichalà iichenpoikapàtùppù taꞌlon kon nùssan piyak, kasei pe pùla pàliꞌyau tùwechi yekama pe tukke itekkwa yàꞌlà yekkwa yawàlà là. Tok uya yeneppù molopai iichelupappù tok pokonpe Kaatù wettok itepulu pe pàk.
Tewin wei yattai tok wepiliꞌchak yau, “Jerusalem kùꞌnàntàu, tùse lepantok mùmàmuttàik màlà ipàk uselupatainùk, Ukàipùnù uya itùlù uya màlà teppù lùppù,” teppù ya tok pàk.
“John uya enpataukaꞌnàppà màlà tuna ke, tùse eyenpatauka kon màlà Wakù Akkwalù ke, tukke kulu wei tùpo pùla,” teppù Jesus uya tok pàk.
Jesus Wenukuppù Epùn Pona
Jesus uya, “Yàꞌlàlà wekkuttok yattai molopai yàꞌlàlà wekkupù màlà ànùttu kon pen tùse ukàipùnù nùkupù màlà tapàikketù yai,” teppù tok pàk.
“Tùse meluntà yepolo auyaꞌnokon màlà Wakù Akkwalù uyàssak àponaꞌnokon yau, molopai uyekamannan pe ewechi kon màlà Jerusalem po, tamùꞌnawàlà Judea yawàlà molopai Samaria polo, molopai mailàlà sàlà non wenukattok yawàlà,” teppù Jesus uya tok pàk.
Wate ya tùpo Jesus yanùmùppù màlà Epùn pona tok uya yene tùse, molopai katupluk uya yonamùppù tok yenu winàpai.
Màlàyau tok wechi lùppù kakàik itenu iwenuku yene pàk tùse, asaꞌlon kon kàyik yamùk aimuꞌnan ipon ton wechippù satik pe tok piyau.
“Kàyik yamùk Galilee pon kon, yàꞌlà pe ken iwechi pàk kak yenupàkà ewechi kon màlà? Pùsàlà Jesus Epùn pona yanùmù neppàssaiꞌnùk ewinàpaiꞌnokon, mùkkàlà tùuyàttuꞌma woton epùn pona iità menpàssatàiꞌnùk kasa,” teppù tok uya.
tok wennappoppù Jerusalem pona wùk Olive Tùpù poi. Sàlà wùk wechippù màlà mei kulu pùla Jerusalem poi, wàlàkkaꞌnàtok yattai usanàtok kaichalà. a
Tok welepamùppù Jerusalem pona, tok utàppù tapùi kawonpan tak molo tùwettok kon yak. Molo tùwessan mùkyamlo Peter, John, James, molopai Andrew, Philip, molopai Thomas, Bartholomew, molopai Matthew, James Alphaeus mumu, Simon Zealot, molopai Judas, James mumu.
Tok wepilippàtùppù tamùkke echipalà àpùlemase, tamùkke nossan yamùk pokonpe, Mary là Jesus yan molopai Jesus yakonnon tukaik.
Màlà yattai ailon tawonnan wepilipùppù.
yawàlàꞌne tok wechippù màlà tamùꞌnawàlà molopai Peter wàꞌmùssakkappù eselupase.
“Utonpa yamùk, Kaatù Maimu wekkussak man ailon pe, Wakù Akkwalù uselupappù David yai Judas pàk lùppù kasa. Mùkkàlà wechippù Jesus yaꞌchinnan kàyik yamùk yanài pe.
Judas wechippù kùklottauꞌnokon tùwessen pe, yanùnsak lùppù kùwotokoyi kon kupù tonpa pe.”
Umà yeꞌmappù Judas uya pùlayatta tùnepoloppù àli pe tùwettok winà ke. Màlà umà yau iwepukappù ipla, ilotta wettoikkwappù molopai tamùꞌnawàlà iwek wettùlùkkwappù.
Tamùꞌnawolon kon kappon yamùk Jerusalem pon kon uya yetappù. Màlàpàk tok uya yesettàppù tùmaimu kon yau Akeldama tukaik, Mùn Pata te ya pe iwechi.
“Kaatù Maimu yau iweꞌmenukasak man Psalm yau, ‘Tàwà itùwùk yàꞌlàlà pùla nechii molopai ànùꞌlà kùsemattak itau,’ tukaik. {PSA 69:25} Iweꞌmenukasak nàlà man Kaatù Maimu yau, ‘Tàwà tùulon iwotokoyi lùppù yanùmùik,’ tukaik. {PSA 109:8} 21-22 “Màlàpàk uchi tùulon iꞌche weꞌnà man kùyaꞌlà iwessak lùppù Jesus weꞌwuluukappù yekamanài pe. Kùyaꞌlàꞌnokon iwessak lùppù Itepulu Jesus usalà kùpokonpeꞌnokon yawàlà, John uya enpataukaꞌnàppà motapai tùpyattàse Jesus wenukuppù kùwinàpaiꞌnokon epùn pona ponalà,” teppù Peter uya.
Màlàyau tok uya asaꞌlà kàyik yamùk yanùmùppù Joseph, Barsabbas tukaik tesassen. Justus tukaik nàlà là tesassen molopai Matthias.
Molopai tok wàpùlemappù, “Itepulu, tamùꞌnawolon kon kappon yamùk yewan mùttuyaik. Màlàpàk ina pàk yekamakà iꞌnai là yanùnsak auya pùsamlo kùlottapai,
teunossen pe sàlà wotoko yanùmù woton Judas nùnàmàppù lùppù tùutà yau tùpatassek yak,” tukaik.
Sàlà tùpo tok wenkaluppù tàk lùkkwà tenuꞌmapàsse. Iꞌnai là yanùmù tùuyaꞌnokon pùsamlo kùlottapai ittu toppe tùuyaꞌnokon. Matthias pona iwepukappù, mùkkàlà yanùnsak wechippù màlà. Molopai
pan kon teunossan tonpa pe iwenappù.
Weyu welepansak yau, b tamùꞌnawolon kon ailon tawonnan wepilipùppù tamùkke tewin ipatassek.
Màlà yattai epùn winàpai meluntà assetun tàwù walai yetappù tok uya, molopai tamùꞌnawàlà tapùi itau tok wettok chichiu pe yanùkkappù ya.
Màlàyau apok wettuluka usenkapàtù walainon uyàpù tùwepantakapàtù pe tùponaꞌnokon yene ppù tok uya, molopai tamùꞌnawolon kon pona iweleutappù tewin pàk.
Tok wanùpùppù màlà tamùꞌnawàlà Wakù Akkwalù ke molopai tok wessaꞌmolùkappù tùuselupa kon pàk tùpataloꞌnan mayin yamùk yau, Apok wettuluka usenkapàtù Wakù Akkwalù uya tok pùikattàppù walainon uyàpù tùwepantakapàtù tok uselupa toppe. pe tok pona. (2:3)
b 2:1 Pentecost yattai utaꞌlettàntok màlà
pe wei Entakaꞌnàppà yattai yeꞌmappùtakan. Pentecost màlà
te ya
yamùk wechippù molo Jerusalem po kaklan pe iwepiliꞌchak kon, Kaatù pàk tùwàpùlemasan iyàssak kon tamùꞌnawàlà wolù yawolon pata yamùk yapai.
Sàlà tàwù yetasak tùuyaꞌnokon yau, ilinà pe tok wepilipùppù. Masapùla ailon tawonnan uselupa yetasak tùuyaꞌnokon tùmaimu kon yau pàk tok usenumenkappù kulu.
Yàꞌlà pe ken uchi iwechi pàk tamùꞌnawàlà kùmyamlo uya tok uselupa kùmaimu kon yau yeta sàlà?
Parthia pon kon kùmyamlo, Media pon kon, Elam pon kon, Mesopotamia pon kon, Judea pon kon, Cappadocia pon kon, Pontus pon kon, Asia pon kon,
Phrygia pon kon, Pamphylia pon kon, Egypt pon kon, Libya, Cyrene piyawon woino kon, molopai kaklan yamùk Rome pon kon,
asaklàma Jew yamùk molopai Jew yamùk pen molo man. Jew yamùk pen tùse iwelattàsak kon Jew yamùk uya enupantok winàkàik, Crete pon kon molopai Arabia pon kon nàlà kùmyamlo. Tamùꞌnawàlà tok uselupa kùmaimu kon yau yeta man, wakù kulu eke ton Kaatù nùkupùppù pàk,” tukaik.
Tok usenumenkappù kulu, ailon te tok uya maꞌle iwechippù, màlàyau tok usekamappopàtùppù, “Yàꞌlà te ya pe ken uchi iwechi sàlà?” tukaik.
Tùse tùulon kon uya tok mottùnpa pe, “Pùsamlo wetùnsak màlà wain ke!” teppù tok pàk.
Peter wàꞌmùssakkappù tùulon kon
pan kon pokonpe molopai eke pe iichelupappù, “Utonpa yamùk Jew yamùk, molopai tamùꞌnawàlà amyamlo Jerusalem po tùwemassan, kùyetatàk kon molopai unekama yetatàk kon,” teppù ya tukkan kon kappon yamùk pàk.
“Pùsamlo kàyik yamùk wetùnsak pùla man wamùkayatàiꞌnùk kasa. Koꞌlàma nen man, 9:00 neken nen.
Tùse sàlà màlà Kaatù Maimu yenpoikanài Joel uselupappù lùppù ipàk.
‘Sàlà kupù uyaichi màlà pata weyu wenukappù yau. Wakù Akkwalù tùlù uya màlà tamùꞌnawolon kon kappon yamùk pona. Àmu kon molopai eyenchi kon uya Kaatù Maimu yenpoikatok woton, eyimoinelù kon uya weꞌneppàꞌnà kasa yàꞌlàlà yene màlà, molopai ayamokolù kon yamùk weꞌneppàtù màlà.
Ewaik, uyapyoto yamùk là, asaklàma kàyik yamùk molopai nossan yamùk pona, Wakù Akkwalù tùlù uya màlà, màlà yattai. Molopai tok uya Kaatù Maimu yenpoika màlà.
Enumenkannan kupù uya màlà kak yau,
molopai yàꞌlàlà tensan yekkwa pen yentok ipàkàlà kupù uya màlà non po. Mùn molopai apok wechi màlà molo molopai iꞌchin pe ikelechin.
Wei wena màlà ewalupà pe, molopai kapùi umùnta màlà, màlà eke molopai wakù kulu Itepulu Weyu uyàpù wapiya.
Màlàyau nen uchi màlà ànùꞌlà Itepulu yesek yesaꞌnài wepùikattà màlà.’ {JOEL 2:28-32}
“Sàlà umaimu yetatàk kon, kappon yamùk Israel pon kon! Jesus, Nazareth pon kàyik, usenpoikappù màlà apyakùꞌnokon Kaatù winà, eke iwotokoyi yamùk tensan pen molopai tensan yekkwa ton pen winà, enumenkannan winà, molopai yentok ipàkàlà pe tùwekkussan winà, màlà Kaatù nùkupùppù Jesus yai. Amyamlo pe mùttuyatàiꞌnùk kasa.
Kaatù uya sà kasa waꞌnechiitta tetok tùuya yau molopai ittutok tùuya yau, Jesus tùlùppù eyemyakùꞌnokon. Molopai iwànàppù auyaꞌnokon, àli ton kappon yamùk uya tàwà ipukapàttoppe pulusuk pona ikupùppù auyaꞌnokon.
Tùse Kaatù uya iwuluukappù iwelittok yapai, ipùikattàppù ya weliꞌnàtok uya iꞌninpatok winàpai, masapùla weliꞌnàtok uya yaꞌchitok pùla iwechi pàk.
Masapùla David uya wateppù ipàk, ‘Tàwàlàlà Itepulu yeneppù uya uyemlotopo, ukamikù pen winà man, màlàpàk utama pen màlà.
Sàlà kasa iwechi pàk uyewan nùtauchinpayan, molopai uyani wanùssak man utauchinpantok ke. Uyesak wemapù nàlà màlà enpen weꞌnàtok yau.
Masapùla uyakkwalù yenuꞌma auya pen màlà iweliꞌchak kon kùlottau, esukenan àponalok uya kàtantok ittu toppe ikupù auya pen màlà.
Asanta wemaꞌnàtok yeꞌma yawà anài yekamasak auya man upàk, molopai upyau ewettok uya uyanùkka màlà utauchinpantok ke,’ tukaik. {PSA 16:8-11}
“Utonpa yamùk, masa uselupaiꞌche wakù pe tùttuse ina tamo David pàk. Iwelikùppù màlà molopai iwuꞌnattàppù màlà, iwuluwachi talà man kùpyauꞌnokon sàlà tepose.
Kaatù Maimu yenpoikanài pe iwechippù molopai Kaatù uya ‘suwa wechi màlà’ tetok tùpàk ittuppù ya. Kaatù uya tùnkupù woton yekamappù, ‘tewin nà David payan kùlottapai Kin koneka uya màlà,’ iwechippù kasa tukaik.
David uya Kaatù nùkupù woton yeneppù, màlàpàk iichelupappù Christ weꞌwuluukatok pàk, ‘Weliꞌnàtok patassek yak yenuꞌmappù pùla iwechi màlà, ipun ukàtappù pen,’ tukaik.
Kaatù uya pùsàlà, Jesus wuluukappù weliꞌnàtok yapai, molopai tamùꞌnawàlà
ina mùkyamlo sàlà ailon yekamannan.
Iwuluukappù màlà kamik pen Kaatù yemyatù winàkàik. Molopai Wakù Akkwalù yanùmùppù ya iwinàpai. Sàlàpe menyatàiꞌnùk molopai metayatàiꞌnùk màlà ilepatok ya eke pe.
eyeyatonnon kupù uya atta yapon pe, atta yoꞌno ponalà,’ teppù ya. {PSA 110:1}
“Tàwà tamùꞌnawolon kon Israel pon kon kappon yamùk ailon pe nùttui, pùsàlàichi mùkkàlà Jesus ànpukapàtùppù kon pulusuk pona. Kaatù uya ikussak màlà Itepulu pe molopai Christ pe!” teppù Peter uya.
Sàlà yetasak tùuyaꞌnokon yau kappon yamùk usewankonoꞌmappù kulu. Màlàyau Peter molopai tùulon kon teunossan pàk, “Ina tonpa yamùk, Yàꞌlà ken uchi kupù ina uya?” teppù tok uya.
Peter uya yeikuppù “Elattàtàk kon tamùꞌnawàlà amakuyi kon winàpai, molopai esenpataukatàk kon Jesus Christ yesek yai, màlàyau amakuyi kon pàk usentuppan màlà. Molopai Wakù Akkwalù, Kaatù uya lepantok yepolo auyaꞌnokon màlà.
Masapùla Kaatù uya sàlà kupù uya màlà tetok tùuya yekamappù àpàkùꞌnokon molopai àmunkà kon yamùk pàk, molopai tamùꞌnawolon kon mei naiꞌnannùk pàk, tamùꞌnawàlà amyamlo Itepulu Kùkaatùyi kon nùkàꞌma ton.”
Peter uya tok yelupappù tukke tok yekaꞌnonka pe, “Epùikattàtàk kon, sàlà wettalumattàntok pùsamlo àli ton kappon yamùk sàlà yattai naiꞌnannùk pona nùyàssaiꞌnùk winàpai!”
Tukkan kon uya ailon teppù Peter uya itekale yekama pàk. Molopai tok usenpataukappù,
yailàꞌne kappon yamùk uya ailon tawonnan tonpattàppù màlà wei yattai.
Tok ukoꞌmanpàtùppù tùusenupa kon pàk yeunossak kon uya enupantok pàk, tamùkke tewin tok wechippù, tùutaꞌlettàtok kon yau molopai tùwàpùlematok kon yau.
Wemaꞌnàtok Ailon Tawonnan Kùlottau
enumenkannan molopai tensan yekkwa ton pen yentok ipàkàlà, wekkupùppù màlà yeunossak kon yai, màlà uya tamùꞌnawolon kon yenalippasak wechippù.
Tamùꞌnawàlà ailon tawonnan wechippù tamùkke echitonpa pe. Tok uya yàꞌlàlà tùpyawonꞌnokon yekamùppù tùtonpa kon pokonpe.
Tok uya temamin kon chilanmappù molopai pùlayatta pantakappù tok uya tùklottauꞌnokon iꞌche kulu tùwettok kon yawàlà.
Wei kaichalà tok wepilippàtùppù Kaatù yùwùk tak. Pùlomù pusak pilipàtùppù tok uya tùwùk kon tau molopai kùyali napùppù tok uya tùutauchinpaik molopai tùwanmùla itewan,
Kaatù yapulà pe molopai kappon yamùk uya tok namappù. Molopai wei kaichalà Itepulu uya tok tonpattàpàtùppù tùwepùikattàsan ke.
Tùusasen Pen Kàyik Uchipittàppù
nà wei yattai koꞌmanpe 3:00 yattai Peter molopai John tawonnan utàppù Kaatù yùwùk tak, wàpùlemantok yattai.
Molo Wakù Kulu Manatta tukaik tesassen motau, kàyik wechippù tùusasen pen tùwentuppù motapai. Wei kaichalà tapàssen pe iwechippù manatta piyak pùlayatta pàk enkui pe iwettoppe kappon yamùk Kaatù yùwùk tak tùutàsan pàk.
Peter molopai John tawonnan utà Kaatù yùwùk tak yensak tùuya yau enkui pe iwechippù, yàꞌlàlà ke tùlepa toppe tok uya.
Tok wechippù itenupàkà molopai Peter uya, “Masa ina yenkà!” teppù.
Màlàyau tok yeneppù ya, yàꞌlàlà yepolo tùuya tok winàpai pe tekamaik.
Peter uya, “Pùlayatta pùla kulu wessaik, tùse elepa uya sàlà itesak pe wettok ke. Jesus Christ Nazareth pon yesek yau àꞌmùssakkakà molopai asakà, te uya sàlà,” teppù ipàk.
Màlàyau Peter uya yaꞌchippù kamik pen itemyatù pàk molopai ipùikattàppù ya iwàꞌmùssakka tùse. Asseꞌne kulu mùkkàlà kàyik pùta molopai iplakun umeluntàtappù.
Iichanùmùppù satik pe tùtta pona, molopai tùusalà pàk iwessaꞌmolùkappù. Màlàyau iwewomùppù Kaatù yùwùk tak tok yaꞌlà, iichalàppù molopai iichanùnpàtùppù Kaatù yapulà pe.
Tamùꞌnawàlà kappon yamùk uya iichalà molopai Kaatù yapulà ya yeneppù.
Enkui, Kaatù yùwùk mùlatta Wakù Kulu tukaik tesassen po tùwessen pe ittusak tùuyaꞌnokon yau, tok usenumenkappù kulu màlà wakù wekkussak ipàk pàk.
Peter Uya Itekale Yekama Kaatù Yùwùk Tau
molopai John tawonnan pàk iitaꞌchippù. Tamùꞌnawàlà kappon yamùk usenumenkappù kulu màlà molopai tok utàppù aitun pe tok piyak, patassek Solomon patassek tukaik tesassen yak.
Kappon yamùk yensak tùuya yau, Peter uya wateppù “Kappon yamùk Israel pon kon, yàꞌlà pe iwechi pàk eusenumenkasak kon màlà sàlà pàk, molopai yàꞌlà pe iwechi pàk ina yenupàkà ewechi kon màlà? Ina uya kaꞌ tùmeluntàlù kon molopai wakù pe tùwettok kon yai pùsàlà kàyik usatoppe ikussak pe mùttuyatàu lù?
Esuken iwechippù àli là kuttok pùla, tùse inulunpappù auyaꞌnokon, molopai kappon wànàippù yennappù auyaꞌnokon inonka toppe.
Màlàyau nen uchi wemaꞌnàtok yesak wànàppù auyaꞌnokon. Tùse Kaatù uya iwuluukappù weliꞌnàtok yapai molopai ina uya yeneppù molopai ina nekamayan.
Jesus yesek meluntàlù uya màlà pùsàlà tùusasen pen kàyik lepasak naiꞌnùk imeluntàlù ke. Menyatàiꞌnùk molopai mùttuyatàiꞌnùk wekkussak
màlà ailon tetok itesek pàk yai. Ailon tetok Jesus pàk uya màlà pùsàlà ipittàkassak sàlà kasa eyemloto kon po.
“Màlàpàk utonpa yamùk, tùttuyaik màlà amyamlo molopai eyepulu kon nùkuttainùk Jesus winàkàik wekkupùppù, ittu auyaꞌnokon pùla iwechi pàk.
Kaatù uya pùsàlà tùneunokoppù wettalumattàtok woton yekamappù màlà pena tùmaimu yenpoikannan winà. Molopai ailon pe màlà kasa iwekkuttoppe ikupùppù ya.
Elattàtàk kon uchi àli kuttok auyaꞌnokon winàpai, elattàtàk kon Kaatù winàkàik màlàyau amakuyi kon kolùka ya màlà,
Emennak emeluntàlù yepolo kon pa Itepulu winàpai molopai Jesus yeunottoppe ya, mùkkàlà Christ inanùmùppù lùppù àponalok kon pe.
Epùn po iwechi màlà tamùꞌnawolon wenatok emennak pe yattai uyàpù ponalà, Kaatù uya yekamappù pena wakù ton tùmaimu yenpoikannan yai kasa.
Masapùla Moses uya, ‘Itepulu Akaatùyi uya uwalai tùmaimu yenpoikanài pùmùssakka màlà àklottapaiꞌnokon. Tamùꞌnawàlà inekama metatàik. {DEU 18:15}
Ànùꞌlà mùkkàlà nekama yetanài pen wepantaka màlà Kaatù ponalok kon kappon yamùk winàpai molopai inmatta màlà,’ teppù ya. {DEU 18:15, 18-19}
Molopai tamùꞌnawàlà Kaatù Maimu yenpoikannan, Samuel molopai mùkyamlo iteꞌmappù pàk iyàssak kon nùssan, itekale yenpoikannan uya sàlà yattai nekkussaiꞌnùk yekamappù màlà.
Àponalok kon màlà tùmaimu yenpoikannan yai ikupù uya màlà teppù lùppù Kaatù uya atamo kon yamùk pàk. Sàlà yamùk màlà àponalok kon nàlà tok munkà pe ewechi kon pàk. Abraham pàk, ‘Apayan yamùk yai tamùꞌnawolon kon kappon yamùk non pon kon pùlema uya màlà,’ teppù tùuya kasa. {GEN 22:18}
Màlàpàk Kaatù uya wapiya tapyoto wuluukappù weliꞌnàtok yapai molopai yeunokoppù apyakùꞌnokon, àpùlemaseꞌnokon, alattà kon tùuya àli kuttok auyaꞌnokon winàpai winà,” teppù Peter uya.
Peter Molopai John Wechi Eke Ton Yemlotopo
molopai John tawonnan uselupa lùppù tùse paatele yamùk, Kaatù yùwùk yelasu pe tùwessan yepulu molopai Sadducee yamùk uyàpùppù tok piyak.
Tok weꞌnaikasak wechippù masapùla tok uya kappon yamùk yenupa pàk, molopai Jesus yau iweliꞌchak lùppù weꞌwuluukatok yekama tok uya pàk.
Màlàyau tok uya Peter molopai John tawonnan yaꞌchippù molopai patikiꞌchi tak tok uya tok tùlùppù pata wemapù yakon wei pe ponalà, masapùla koꞌmanpe kulu iwechi pàk.
Tùse tukke kappon yamùk itekale yetannan nùssan uya ailon teppù, molopai kàyik yamùk neken wenappù
yailàꞌne là.
Iwemassak pe Jew yamùk yepulu yamùk, Eke ton molopai Law pàk enupannan wepilipùppù Jerusalem pona.
Tok wessepoloppù eke kulu paatele Annas, Caiaphas, John, Alexander molopai tùulon kon eke kulu
paatele tonpa yamùk pokonpe.
Tok uya Peter molopai John tawonnan nepùppù temloto kon pona, molopai tok uya tok yekamappoppù, “Atta ken sàlà mùkuttantàu? Yàꞌlà yekkwa ken meluntà apyauꞌnokon nai, wapùla ànùk yesek ken mapulàtantàu?” tukaik.
Peter, iwanùssak Wakù Akkwalù ke uya tok maimu yeikuppù, “Kappon yamùk yepulu molopai Eke ton.
Ina yekamappopàtù sàlàpe wakù kussak lùppù tùusasen pen kàyik pàk, molopai yàꞌlà kasa là ipittàppù pàk yau.
Ittutàk kon molopai tàwà tamùꞌnawàlà kappon yamùk Israel pon kon nùttui, pùsàlà kàyik wechi satik pe eyemloto kon po tamùꞌnawàlà iichipittàsak Jesus Christ Nazareth pon yesek yai, mùkkàlà ànpukapàtùppù kon pulusuk pona, molopai Kaatù nùwuluukappù weliꞌnàtok yapai.
Jesus mùkkàlà Kaatù Maimu uselupatok ipàk, ‘màlà tàk amyamlo tapùi yamùnnan nùnulunpappù, wenasak man tapulàsen pe kulu yàꞌlàlà yentai,’ tukaik. {PSA 118:22}
Wepùikattàntok wessepolo màlà mùkkàlà neken winà. Masapùla ànùꞌlà yesek pùla iwechi màlà sàlà non po Kaatù nùtùlùppù kappon yamùk piyak wepùikattàntok iwinà pe,” tukaik.
Tùse yàꞌlàlà tetok tok uya pùla iwechippù, masapùla kàyik iichipittàsak lùppù wechi satik pe molo Peter molopai John tawonnan pokonpe pàk.
Màlàyau Jew yamùk yepulu ton uya tok wepakka toppe tùpyapaiꞌnokon yekamappù molopai tok uselupappù tiyiwalàꞌnokon.
“Yàꞌlà pe sàlà pùsamlo kàyik yamùk kupù? Tamùꞌnawàlà Jerusalem pon kon uya ittu màlà sàlà tensen yekkwa pen wekkussak tok yai, molopai ailon pen màlà, te kùuyaꞌnokon pen màlà ipàk.
Tùse sàlà useta miya kappon yamùk kùlottawàlà tukaik tok yekamappopai man, ànùꞌlà yelupa tok uya Jesus yesek yai tuꞌma tukaik,” teppù tok uya.
Màlàyau tok uya Peter molopai John tawonnan kàꞌmatuꞌmappù. Molopai tok uya yàꞌlà yattai là mùkyamlo uselupa wapùla kappon yamùk yenupa tok uya Jesus yesek yai tukaik yekamappù.
Tùse Peter molopai John tawon nan uya tok maimu yeikuppù, “Amyamlo pe ittutàk kon iꞌnai wechi ikasa Kaatù yenu yau, amaimu kon yawàlà kaꞌ weꞌnàtok lù wapùla Kaatù Maimu yawàlà weꞌnàtok?
Masapùla ina weleuta tùuselupa kon tùneneppù kon molopai tùnetappù kon pàk yeselùkek pùla man,” tukaik.
Jew yamùk yepulu ton uya tok yekamappoppù meluntà peiwa, tok uselupa Jesus yesek pàk tukaik. Màlàyau tok nonkappù tok uya. Tok uya tok talumattàtok tùuyaꞌnokon woton yepolo pùla iwechippù. Masapùla kappon yamùk uya Kaatù yapulà màlà iwekkussak lùppù pàkànsau pàk.
Masapùla mùkkàlà kàyik Kaatù
                             
uya tensen yekkwa pen ipittàntok tùuya meluntàlù yenpoikappù ipàk lùppù wechippù màlà
yentai ikiliꞌchimoꞌchiyi.
kon pe là, Peter molopai John tawonnan wennappoppù tùtonpa kon yamùk piyak molopai tok uya yàꞌlà teppù là Eke ton paatele yamùk yepulu ton molopai Eke ton uya yekamappù tok pàk.
Yetasak tùuyaꞌnokon yau, tamùꞌnawàlà tamùkke tok wàpùlemappù Kaatù pàk, “Itepulu, epùn, non, palau molopai tamùꞌnawolon yawon kon konekanàippù!
Wakù Akkwalù winà euselupappù ina tamo David, ayapyoto yai, ‘Yàꞌlà pe iwechi pàk Jew yamùk pen wechi màlà àsà pe? Yàꞌlà pe iwechi pàk Kaatù pantaꞌma tok uya yàꞌlà woton pe pùla là?
Kin yamùk non pon kon wekoneka tùwepantaꞌmatok kon pe, molopai itepulu yamùk wessepolo tamùkke, Itepulu Kaatù molopai Christ winàkàik,’ te ya yau. {PSA 2:1-2}
Ailon pe iwechippù Herod molopai Pontius Pilate tawonnan wessepoloppù sàlà pata yau, Jew yamùk pen molopai Israel yamùk pokonpe Jesus talumattàik, wakù kulu ayapyoto Christ ananùmùppù lùppù.
Tok wepilipùppù, tamùꞌnawàlà àmàlà emeluntàlù molopai eyeselu yau ànkupùppù iwekkuttoppe kusse.
Molopai sàlàpe, Itepulu, tok yewan ittukà molopai ayapyoto ton uselupa toppe tùweꞌnamaik pùla eyekale pàk ikukkà.
Ipittànse, eyemyatù yenkakà molopai tensan yekkwa ton pen yentok ipàkàlà molopai enumenkannan wekkuttoppe ikukkà, wakù kulu ayapyoto Jesus yesek yai,” teppù tok uya Kaatù pàk.
Tok wàpùlemakassak yau, màlà pata tok wettok yau utattùꞌmappù. Tamùꞌnawàlà tok wanùssak wechippù Wakù Akkwalù ke molopai tok wepyattàppù Kaatù yekale yekama pàk meluntà pe.
tawonnan wechippù tewin iichenumenkatok molopai tewin itewan. Ànùꞌlà uya temamin pàk uponalok sàlà teppù pen, tùse tok uya tamùꞌnawolon tùpyawonꞌnokon yekamùppù tùklottauꞌnokon.
Eke meluntà ke yeunossak kon uya Itepulu Jesus weꞌwuluukappù yekamappù molopai wakù pe Kaatù wettok wechippù tok po.
Ànùꞌlà pùla iwechippù pùsamlo kùlottau yàꞌlàlà iꞌche kulu tùwessen. Masapùla mùkyamlo umà yesak wapùla tapùi yesak ton nà uya ichilanmappù molopai pùlayatta nepùppù tok uya yeposak lùppù itepeppù pe,
molopai tok uya itùlùppù yeunossak kon yemyak. Molopai pùlayatta pantakappù tok uya tamùꞌnawolon kon yemyak iꞌche kulu tok wettok yawàlà.
Molopai wa iwechippù mùkkàlà Joseph, Levite pe iwechi, iwentusak lùppù Cyprus po, mùkkàlà yeunossak kon nesatù Barnabas tukaik,
meluntàlùnpanài te ya pe iwechi.
Tùꞌmà chilanmappù ya, pùlayatta nepùppù ya molopai itùlùppù ya yeunossak kon yemyak. kàyik wechippù molo Ananias itesek molopai inoppù yesek wechippù Sapphira. Pùsamlo uya tùꞌmà kon chilanmappù,
tùse pùlayatta tonpa kupùppù ya tùponalok kon pe. Inoppù uya ittuppù molopai iwàꞌnànsak lùppù tùlùppù ya yeunossak kon yemyak.
Màlà umà chilanma auya wapiya àponalok pe iwechippù màlà, molopai ichilanma auya tùpo pùlayatta wechippù àponalok pe. Yàꞌlà pe ken uchi iwechi pàk mesenumenkai eyewan yau sàlà kupù pa? Kappon yamùk winàkàik kasei pe ewessak pen màlà, tùse Kaatù winàkàik!” teppù ipàk.
Yetasak tùuya pe là Ananias wekkawaiꞌmappù ekek pe. Molopai tamùꞌnawàlà sàlà yetannan nùssan usenalippasak wechippù.
Umoine ton weꞌwuluukappù, itàkàpù wontùppù tok uya molopai yenpakkappù tok uya iwuꞌnattàse.
3 hours tùpo inoppù wewomùppù, yàꞌlàlà wekkupùppù ittuppù ya pen.
Peter uya yekamappoppù, “Yekamakà upàk, sàlà neken naꞌ màlà tamùꞌnawàlà pùlayatta enepoloppù kon umà pàk?” tukaik. “Ewaik, sàlà neken màlà,” tukaik yeikuppù ya.
Màlàyau Peter uya, “Yàꞌlà peichi iwechi pàk Itepulu Yakkwalù ittuiꞌche asak ewessak kon màlà? Masa yetakà, kàyik yamùk atayappù wuꞌnattànnan nùssan manatta po man, molopai eyenpakka nàlà tok uya màlà!” teppù ipàk.
Màlà yattai là asseꞌne iwekkawaiꞌmappù itta piyau, iwelikùppù. Màlàyau nen uchi umoine ton wewomùppù molopai tok uya iweliꞌchak yepoloppù, tok uya yenpakkappù molopai iwuꞌnattàppù tok uya itayappù piyau.
Tamùꞌnawàlà kappon yamùk soꞌchi tawon kon molopai tamùꞌnawàlà tùulon kon usenalippasak wechippù sàlà yetasak tùuyaꞌnokon yau.
Ananias Molopai Sapphira
Kaatù Meluntàlù Usenpoika
tensan yekkwa ton pen, enumenkannan wekkupùppù màlà kappon yamùk kùlottau yeunossak kon winà. Tamùꞌnawàlà ailon tawonnan wessepoloppù màlà tamùkke tewin, Kaatù yùwùk weꞌnatau Solomon patassek yau.
Tùulon kon ànùkyan nà tok kùlottawon kon pen wechippù tok kùlottak itàpai pùla, kappon yamùk uselupa lànen wakù pe tok pàk tùse.
Tùse màlà yentak tukke kàyik yamùk molopai nossan yamùk uya ailon teppù Itepulu pàk molopai mùkyamlo uya tok tonpattàppù.
Wa iwechi pàk, kappon yamùk uya eꞌnek ton nepùppù asantak molopai tok nonkappù tok uya tok yapon yamùk po, Peter yakkwalùppù uya
neken nà tok yappàttoppe iità yattai.
Molopai tukke kappon yamùk uyàpùppù pata yamùk Jerusalem woino kon yapai. Tok uya eꞌnek ton nepùppù molopai mùkyamlo àli akkwalù ke iitakkwalùttàsak kon, molopai tamùꞌnawàlà tok uchipittàppù.
Yeunossak Kon Talumattàppù
eke kulu paatele molopai tamùꞌnawàlà iwechiyakonnon Sadducee tonpa yamùk wanùpùppù kùlùmàlunnàtok ke.
Tok uya yeunossak kon yaꞌchippù molopai tok uya tok tùlùppù ayupo patikiꞌchi tak.
Tùse màlà yewalupàyi tau Itepulu inchelùyi uya patikiꞌchi mùlatta yakkokappù, yeunossak kon yenpakkappù ya, molopai tok pàk,
“Itàtàk kon Kaatù yùwùk tak àꞌmùssakkatantàk kon, molopai sàlà emennak wemaꞌnàtok yekamatantàk kon kappon yamùk pàk,” teppù ya.
Yeunossak kon wechippù imaimu yawàlà, màlàyau koꞌlàma tok wewomùppù Kaatù yùwùk tak, tok wepyattàppù màlà kappon yamùk yenupa pàk. Eke kulu paatele molopai iwechiyakonnon uya tamùꞌnawàlà Jew yamùk yepulu ton kàꞌmappù tamùkke tùuselupatok kon pe. Màlàyau tùmaimu kon yeunokoppù tok uya patikiꞌchi yennài nan piyak yeunossak kon nettoppe tok uya temloto kon pona.
Tùse mùkyamlo tok neunokossan welepansak yau, tok yepolo tok uya pùla iwechippù. Màlàpàk tok wennappoppù Jew yamùk yepulu ton piyak yekamase.
“Patikiꞌchi tak ina welepansak yau manatta kiyittàsak saꞌman pe yepoloi ina molopai yennài nan yene pàk nechii manatta po, tùse ina uya manatta yakkokasak yau ànùꞌlà yepolo ina uya pùn!” teppù tok uya.
Kaatù yùwùk yelasu ton yepulu molopai eke ton paatele yamùk yepulu ton uya sàlà yetasak yau, tok utaimelunpasak wechippù yàꞌlà pe là yeunossak kon wechippù ànùttupai.
Màlàyau kàyik wewomùppù, tok pàk, “Yetatàk kon! Kàyik yamùk patikiꞌchi tak àntùlùppù kon yamùk Kaatù yùwùk tau man satik pe kappon yamùk yenupa pàk!” teppù ya.
Màlàyau Kaatù yùwùk yelasu yamùk utàppù tepulu kon pokonpe. Molopai yeunossak kon mùnappoppù tok uya. Tok uya tok yekaꞌnonkappù pen, masapùla tok usenalippappù kappon yamùk uya tùwànà kon tàk ke yeselùkek iwechi pàk.
Tok uya tok yewonnùpùppù molopai satik pe Jew yamùk yepulu ton yemlotopo tok kupùppù tok uya. Molopai eke kulu paatele uya tok yekamappopàtùppù.
“Pùsàlà kàyik yesek yau kappon yamùk kùsenupatàu, nùkatai nàlà ku ina àpàkùꞌnokon, tùse enupantok auyaꞌnokon utàkassak man tamùꞌnawàlà Jerusalem polo, molopai ina ànkuppai messatàik iwànnan nùssan pe!” teppù tok uya.
Ina kàipùnù yamùk Kaatùyi uya Jesus wuluukappù weliꞌnàtok yapai, ànwànàppù kon nùppù yei pona tùpukapàsse.
Molopai Kaatù uya
                           
iwuluukappù meluntà temyatù winàkàik, Itepulu pe molopai Pùikattànài pe. Kappon yamùk Israel pon kon welattà toppe tùmakuyi kon winàpai. Tùmakuyi kon pàk usentuppantok yepotoppe tok uya.
Ina mùkyamlo sàlà yamùk yekamannan molopai nàlà Wakù Akkwalù, mùkkàlà Kaatù nùtùlùppù tùmaimu yawolon kon nà yemyak,” tukaik.
Jew yamùk yepulu ton uya yetasak yau tok weꞌnaikasak kulu wechippù, màlàyau yeunossak kon àntùkkapai tok wechippù.
Tùse tok tonpa, Pharisee Gamaliel itesek, Law pàk enupanài molopai eke kulu tamùꞌnawolon kon kappon yamùk nùnama wàꞌmùssakkappù Jew yamùk yepulu ton kùlottau. Yeunossak kon yenpakka toppe mala là yekamappù ya.
Màlàyau tok pàk “Israel pon kon kàyik yamùk, tùttuse ettàk kon yàꞌlà pe là pùsamlo kàyik yamùk kupù auyaꞌnokon yau.
Wapiya Theudas usenpoikappù, eke pe iwekkupùppù. Màlàyau
yailàꞌne kappon yamùk wessepoloppù ipyau. Tùse iwànàppù, màlàyau tamùꞌnawàlà inenupa ton wettaꞌnùpùppù molopai iwotokoyi weleutappù.
Sàlà yeꞌmappùtak, Judas Galilee pon usenpoikappù yàꞌlà kaichalà là kappon yamùk wechi ittutok yattai, mùkkàlà uya nàlà kappon yamùk nepùppù teꞌmappù pàk, tùse iwànàppù nàlà molopai tamùꞌnawàlà inenupa ton wettaꞌnùpùppù.
Molopai wa iwechi pàk sàlà yekama uya àpàkùꞌnokon, yàꞌlàlà kùkkuttàu pùsamlo kàyik yamùk winàkàik. Tàwà tok nechii, sàlà wekkuttok molopai wotoko wechi kappon nùkupùppù pe yau, iwekkupù pen màlà.
Tùse Kaatù winàpai iyàssak pe iwechi yau, amyamlo uya tok yentaika pen màlà. Yattai pùla Kaatù winàkàik ewepantaꞌma kon pe iwechi màlà!” teppù Gamaliel uya. Itepulu yamùk uya watetok ya kupùppù.
Tok uya yeunossak kon kàꞌmappù molopai tok ippoppàtùppù tok uya, molopai tok yàulàmappù tok uya tok uselupa tuꞌma Jesus yesek yau tukaik. Molopai tok nonkappù tok uya.
Yeunossak kon uya Jew yamùk yepulu ton nàmàppù eke pe tùutauchinpaik. Masapùla wakù kuttok tok uya yattai wechippù wekkuliꞌmantok yau, tok wettalumattàppù, Jesus yesek ponalok pe.
Tok weleutappù pen wei kaichalà Kaatù yùwùk tau molopai kappon yamùk pata po tok uya kappon yamùk yenupappù molopai Wakù itekale Jesus wechi Christ pe yekamappù tok uya.
yattai Jesus yaꞌlon kon wena tukke yau, Greek pe tùuselupasan Jew yamùk usàulàmappù Hebrew pe tùuselupasan Jew yamùk pàk. Masapùla tùtonpa kon yamùk itayappù iweliꞌchak kon yenpàtù wei kaichalà tok lepatok tùse pàk.
Màlàyau
pan kon yeunossak kon uya tamùꞌnawàlà Jesus yaꞌlon kon kàꞌmappù tamùkke molopai tok uya tok pàk, “Ikasa pùla nen iwechi màlà Kaatù Maimu yekamatok tùnulunpase pùlayatta yennài nan pe molopai tùulon kon pùikattà pàk ina wechi yau,” teppù.
“Màlàpàk utonpa
yamùk,
pe kàyik yamùk yanùntàk kon àklottapaiꞌnokon wakù pe tùttusan, Akkwalù ke molopai pukkek ke iwanùssak kon pe, pùsamlo tùlù ina uya màlà sàlà yennài nan pe tok wettoppe.
Molopai ina nen uchi wettoppe tùwàpùlematok kon yau molopai itekale yekama pàk,” teppù tok uya.
Tamùꞌnawolon kon yauchinpappù yeunossak kon uselupatok uya màlà. Màlàyau tok uya Stephen yanùmùppù, kàyik ailon tetok ke molopai Wakù Akkwalù ke iwanùssak molopai Philip, Prochorus, Nicanor, Timon, Parmenas molopai Nicolas, Antioch pon. Mùkkàlà wechippù Jew pen, tùse tok yenupatok winà Jew kasa iwenasak.
Pùsamlo salattàppù tok uya yeunossak kon yemlotopona. Tok wàpùlemappù molopai temyatù kon tùlùppù tok uya tok pona.
Màlàyau Kaatù Maimu usekamappù mailàlà. Molopai tukke màlà yentak Jerusalem po kappon yamùk wenappù Jesus yaꞌlonnà pe asseꞌne. Tukke lànen uchi paatele yamùk uya ailon tetok yanùmùppù.
wanùssak Kaatù yapàikketù ke molopai wakù pe iwettok ke uya, enumenkannan molopai tensan yekkwa ton pen yentok ipàkàlà, kupùppù kappon yamùk kùlottau.
Tùse tùulon kon kappon yamùk usàulàmappù. Pùsamlo wechippù màlà itepeppù pùla iweꞌwotokomasak kon nùssan nonkasak kon nùssan wepilittok itak tawon kon pe, Jew yamùk pe tok wechippù màlà Cyrenia pon kon molopai Alexandria pon kon pe. Mùkyamlo molopai tùulon kon Jew yamùk Cilicia pon kon molopai Asia pon kon wessaꞌmolùkappù tùusàulàma kon pàk Stephen pàk.
Tùse iichelupa yau ànùꞌlà uya yentaika pùla iwechippù. Wakù Akkwalù uya ilepappù pukkek pe iwettok ke.
Sàlà kasa tok uya kappon yamùk, Jew yamùk Eke ton, molopai Law pàk enupannan sakolopappù. Tok uyàpùppù Stephen piyak molopai tok uya yaꞌchippù molopai inepùppù tok uya Jew yamùk yepulu ton yemlotopona.
Màlàyau tok uya kàyik yamùk nepùppù tùukaseita woton kon iwinàkàik. “Pùsàlà kàyik tùuselupa pàk man Wakù Kaatù yùwùk winàkàik molopai Law winàkàik,” tukaik.
“Masapùla ina netatai, ‘Pùsàlà Jesus Nazareth pon uya, Kaatù yùwùk yamoklopù màlà molopai enupantok mùyakanma ya màlà te ya, màlà kan enupantok Moses uya lùppù pàk!’ ” teppù tok uya.
Tamùꞌnawàlà Jew yamùk yepulu ton chichiu pe tùwessan wechippù Stephen yenupàkà molopai tok uya itenpata yeneppù inchelù yenpata kasa iichensak.
kulu paatele yamùk yepulu uya Stephen yekamappoppù, “Ailon pe naꞌ sàlà wechi màlà?” tukaik.
Molopai Stephen uya yeikuppù,
“Utonpa yamùk molopai ukàipùnù yamùk! Kùyetatàk kon! Wakù Kaatù usenpoikappù kùtamo kon Abraham piyak Mesopotamia po iwemapù tùse, Haran po emasse iità wapiya.
Molopai ipàk wateppù ya, ‘Àtonpa yamùk molopai apata inànkà molopai inekama àpàk pata yak itàkà!’ teppù ya. {GEN 12:1}
Màlàyau pata Chaldea nàmàppù ya molopai iitàppù emasse Haran po. Abraham kàipùnù welikù tùpo, Kaatù uya iitama toppe sàlà pata yak ikupùppù, yau memassatàiꞌnùk sàlàpe yak.
Màlà yattai Kaatù uya Abraham lepappù ipùkkù ke iponalok woton ke pen, mala lùkkwà là non ke, tewin tùtta nonkatok ya ipona woton ke pen. Tùse Kaatù uya itemyak itùlù tùuya teppù, iponalok pe iwettoppe, molopai ipayan nùssan ponalok pe iwettoppe iteꞌmappù pàk. Kaatù uya ilepa tùuya, te yattai Abraham wechippù imunkà pùla.
Sàlàichi màlà Kaatù uya ipàk wateppù, ‘Apayan nùssan wemapù màlà toto pata yau. Màlà pata yau toto yamùk poitolù pe tok wechi màlà, molopai àli pe kulu tok talumattà màlà
pe kiliꞌchimoꞌchi,’ teppù ya.
‘Tùse talumattàntok tùlù uya màlà kappon yamùk tok yepoino kon pona, molopai màlà tùpo tok uyàpù màlà, màlà pata yapai unamase molopai uyapulàse sàlà pata yak,’ teppù Kaatù uya. {GEN 15:13-14}
Màlàyau Kaatù uya Abraham lepappù Jew yamùk yattàtok yeselu woton ke, suwa wechi màlà tetok tùuya yekama pe. Màlàpàk Abraham wenappù Isaac kàipùnù pe molopai yattàppù ya iwentu tùpo
pe ikuꞌnài wei yattai. Isaac wenappù Jacob kàipùnù pe molopai Jacob wenappù
pan kon walawotiꞌchi tùmunkà yamùk kàipùnù pe.
“Màlàyau pùsamlo kùtamo kon yamùk kùlùmàluppù Joseph pàk molopai tok uya ichilanmappù kappon poitolù pe Egypt yak. Tùse Kaatù wechippù ipyau,
molopai imokkappù ya màlà tamùꞌnawàlà iwettalumattàtok yapai. Pukkek pe iwettok ke Joseph lepappù ya molopai wakù pe Pharaoh, Egypt Kinù wettok tùpàk yepotoppe ya ikupùppù ya. Màlàyau Pharaoh uya Joseph kupùppù itepulu pe Egypt yau molopai tamùꞌnawàlà tùwùk tau.
Màlàyau iwan pe weꞌnàtok wechippù Egypt molopai Canaan yawàlà. Màlà uya eke pe kulu wettalumattàntok nepùppù. Kùtamo kon yamùk uya kùyali yepolo pùla iwechippù.
Màlàpàk Jacob uya kùyali wechi Egypt po yetasak tùuya yau, kùtamo kon yamùk yeunokoppù wapiya kulu màlà pata yak.
Yakon itekkwa pe tok utàsak yattai Joseph usekamappù tùlunan pàk molopai Pharaoh uya Joseph tonpa yamùk ittuppù.
Màlàyau Joseph uya tùmaimu yeunokoppù tùkàipùnù Jacob piyak molopai tamùꞌnawàlà tùtonpa yamùk uyàttoppe Egypt pona,
pe kappon yamùk wechippù màlà tamùꞌnawàlà.
Màlàyau Jacob utàppù Egypt pona, màlàyau molo imàlà molopai kùtamo kon yamùk welikùppù.
Tok yàkàpù yalàppù màlà Shechem yak, tok wuꞌnattàppù màlà, uluwaik Abraham neꞌmappù pùlayatta ke tok nesatùppù yawàlà Hamor munkà winàpai yak.
                           
uya màlà tetok,’ tùuya lùppù Abraham pàk kuttok Kaatù uya yattai wechi mei pùla yau, kùtonpa kon yamùk wepansak wechippù màlà tukke Egypt po.
Màlà yattai nen uchi tùpatalon kin Joseph ittunàippù pen, wenappù Egypt yepulu pe.
Pùsàlà uya kùtonpa kon yamùk yennakappù molopai àsà pe iwechippù kùtamo kon yamùk pàk, molopai tok yekaꞌnonkappù ya tùmunkà kon yenpakka toppe tok uya tùwùk kon tapai, tok welittoppe.
Molopai yenpakkasak itùwùk tapai yau, Pharaoh yenchi uya yanùmùppù molopai yemokkappù ya tùmle pe.
Yenupappù màlà tamùꞌnawolon Egypt pon kon usenupatok kon pàk, molopai eke pe iwenappù kàyik pe, tùmaimu yau molopai teselu yau.
“40 pe ikiliꞌchimoꞌchiyi Moses wechi yattai tùtonpa yamùk Israel yamùk kaklanpase tùutà toppe iichenumenkappù.
Egypt pon uya tùtonpa talumattà yeneppù ya màlà. Màlàyau iitàppù ipùikattàse molopai Egypt pon talumattàppù ya itentak, tùwàkasse.
Tùtonpa yamùk uya Kaatù uya tapulà tùpùikattànàiꞌnokon pe ittu pe yekamappù ya, tùse tok uya ittu pùla iwechippù.
Yakon wei yattai asaꞌlon kon Israel yamùk wepantaꞌma yeneppù ya molopai tok yeleutanùpùiꞌche iwechippù. ‘Yetatàk kon, kàyik yamùk, echitonpa ton amyamlo, yàꞌlà pe iwechi pàk ewettalumattà kon màlà?’ teppù ya.
Tùse mùkkàlà tùulon talumattànài uya Moses chitokkappù miya. ‘Ànùk ken itepulu pe molopai ittunài pe ina yepoi àkupùi?’ tukaik yekamappoppù ya.
‘Uwàpai naꞌ ewechi màlà, koꞌmanyak Egypt pon wànàppù auya kasa?’ teppù ya.
Sàlà yetasak tùuya yau, Moses wepeppù Egypt yapai molopai iwemapùppù pata Midian po kaklan pe. Molo asaꞌlà walawotiꞌchi pe iimunkàtappù.
“40 pe kiliꞌchimoꞌchi tùpo Inchelù usenpoikappù Moses piyak, apok yuk pàk àsà pe tululu pe tùuyassen yau, wontaik yau Sinai Tùpù piyau.
Moses usenumenkasak kulu wechippù tùneneppù pàk, molopai iitàppù miya lùiwa yuk piyak mei pùla yense. Molopai Itepulu maimu yetappù ya.
‘Atamo yamùk Kaatùyi iulà, Abraham Kaatùyi, Isaac molopai Jacob Kaatùyi,’ tukaik. {EXO 3:6} Moses wàplànàiꞌnùmùppù, iwettalipasak molopai enenpai pùla iwechippù.
Molopai Itepulu Kaatù uya, ‘Attassa imokkakà masapùla patassek satik pe yau messaiꞌnùk màlà wakù kulu non.
Uponalok kon kappon yamùk wettalumattà yensak uya man Egypt po. Tok yaꞌnùmù yetasak uya man, molopai uyàssak sàlà tok mokkase. Àikkà sàlàpe, eyeunoko uya sàlà Egypt pona,’ teppù ipàk.
“Pùsàlà mùkkàlà Moses Israel yamùk nùnulunpappù lùppù. ‘Ànùk ken uchi itepulu pe molopai ittunài pe ina yepoi àkupùi?’ tukaik tok uya yekamappoppù. Mùkkàlà Kaatù neunokoppù itepulu pe molopai mokkanài pe, inchelù tùneneppù tùuyassen yuk yau uya tùpùikattà
                                   
yawà.
Kappon yamùk yalàppù ya Egypt poi molopai enumenkannan, tensan yekkwa ton pen yentok ipàkàlà kupùppù ya Egypt po, Ichuweyu Palau piyau, molopai wontaik yau
pe kiliꞌchimoꞌchi.
Moses mùkkàlà kappon yamùk Israel pon kon pàk, ‘Kaatù uya màlà tùmaimu yenpoikanài yeunoko apyakùꞌnokon uyeunossak tùuya naiꞌnùk kasa, àtonpa kon kùlottapai,’ tawon nùppù. {DEU 18:15}
Moses mùkkàlà wontaik yau iwessak lùppù iwepiliꞌchak kon kappon yamùk pokonpe, kùtamo kon yamùk pokonpe iwechippù molo. Molopai inchelù tùpokonpe iichelupasak lùppù Sinai Tùpù po, Kaatù Maimu nulànan yepoloppù ya tekamasen pe iwettoppe kùpàkùꞌnokon.
“Tùse kùtamo kon yamùk wechippù imaimu yawàlà eppai pùla, miya ichitokkappù tok uya molopai Egypt pona ennappopai tok wechippù.
Màlàyau Aaron pàk tok uya wateppù, ‘Tùulon pe kaatù yamùk ànkonekakà tùutà woton ina wapiya. Yàꞌlà pe là pùsàlà Moses ina neꞌnàippù Egypt poi wechippù ittu ina uya pùla man,’ teppù. {EXO 31:1}
Màlà yattai nen uchi màlà tok uya tùwepeimatok kon itemlotopo woton konekappù paaka mule kasa, molopai kamo wànàppù tok uya ipottà toppe tùuyaꞌnokon. Molopai tok utaꞌlettàppù tùnkonekappù kon temyatù kon ke yapulà pe.
Tùse Kaatù welattàppù tok winàpai molopai tok tùlùppù ya tok wepeima toppe chilùkà yamùk kak yawon kon pàk, iweꞌmenukasak Kaatù Maimu yenpoikannan kaletayi yau kasa, ‘Israel pon kon kappon yamùk! Ulepatok auyaꞌnokon molopai ànpottà kon naꞌ mùnettantàu
pe kiliꞌchimoꞌchi wontaik yau?
Kaatù Moloch yùwùk yalà auyaꞌnokon màlà nettainùk, molopai akaatùyi kon Rephan chilùkàyi, mùkyamlo ànkonekappù kon ewepeimatok kon ipàk pe. Màlàpàk eyeunoko kon uya màlà Babylon yentawinàkàik.’
“Kùtamo kon yamùk piyau Kaatù wechi molo yekamanài yùwùk wechippù wontaik yau. Ikonekasak wechippù màlà Kaatù uya Moses pàk yekamappù kasa, yamùtok yawà yekamappù Moses pàk yawàlà.
Màlà tùpo kùtamo kon yamùk uya sàlà tapùi yekkwatùppù tùkàipùnù kon yamùk winàpai, molopai tok uya yalàppù taꞌlàꞌnokon Joshua yaꞌlà tùutà kon yau, molopai pata mokkappù tok uya kappon yamùk màlà pata yawon kon winàpai. Kaatù uya kappon yamùk pata yawon kon yenpakkappù màlà kùtamo kon yamùk lawàlà. Tapùi kùtamo kon nalàppù wechippù màlà molo David wechi molo ponalà.
Tùse Solomon pe iwechippù itùwùk yamùnài.
“Tùse Eke kulu Kaatù mùkkàlà tapùi yamùk kappon yamùk namùppù tau tùwemassen pen, Kaatù Maimu yenpoikanài uya watesak kasa.
màlà uyapon, tawon mùkkàlà Itepulu Kaatù, molopai non màlà utta yapon. Yàꞌlà yekkwa ken uchi tapùi yamù auya uponalok pe? Iꞌnailà wàlàkkattok patassek nai?
Uyiwalà ken naꞌ tamùꞌnawàlà sàlà yamùk koneka uya pùn?’ {ISA 66:1-2}
“Saꞌman ton iꞌmù amyamlo! Ailon tetok ya pùnon itewan ton molopai apana kon! Atamo kon yamùk kasa kulu messatàik, Wakù Akkwalù mùnulunpayatàik tàwàlàlà!
Molo naꞌ tewin nà Kaatù Maimu yenpoikanài wechippù atamo kon yamùk nùtalumattàppù pen? Tok uya Kaatù Maimu yenpoikannan tùkkappù, mùkyamlo Wakù pe tùwessen uyàpù yekamannan nùssan pena. Molopai sàlàpe yeimipoppù auyaꞌnokon molopai iwànàppù auyaꞌnokon.
Amyamlo uya màlà Law yepoloppù, tùkussen pe itùsak inchelù yamùk winà. Tùse yawàlà pùla ewessak kon màlà!” teppù Stephen uya tok pàk.
yetasak tùuyaꞌnokon yau, Jew yamùk yepulu ton weꞌnaikappù molopai tùyà kon kàlàlàiꞌmappù tok uya.
Tùse Stephen wanùssak Wakù Akkwalù ke uya, tenu tùlùppù epùn winàkàik molopai Kaatù yakkwayi yeneppù ya molopai Jesus wechi satik pe kamik pen Kaatù yemyatù winà.
“Yentàk kon! Epùn utakkokasak tenyaik molopai Kàyik Mumu satik pe man kamik pen Kaatù yemyatù winà!” teppù ya.
Tùwentaimeiꞌmaꞌnokon tùpana kon yakkoloppù tok uya, molopai tewinanpa tamùꞌnawàlà tamùkke tok utàppù iwinàkàik.
Tok uya iwolokappù pata yapai molopai tok uya iwànàppù tàk ke. Yennài nan uya tùpon kon nàmàppù umoine Saul itesek pùta piyau.
Tàk ke tok uya tùwànà tùse Stephen wàpùlemappù, “Itepulu Jesus uyakkwalù yanùnkà!” tukaik.
Teseꞌmuyok iwenappù molopai iwentaimeppù eke pe, “Itepulu! Sàlà àli kuttok tok uya kichittui molopai kùꞌnepùi tok winàkàik!” tukaik. Wate tùpo iwelikùppù.
Saul wechippù màlà mùkyamlo Stephen wànà pàk iwàtàk tawonnan kùlottau.
Saul Uya Soꞌchi Yamùk Talumattà
Màlà wei yattai Jerusalem po àsà talumattàntok wepyattàppù soꞌchi tawon kon winàkàik. Tamùꞌnawàlà ailon tawonnan wettaꞌnùssak wechippù màlà pata Judea molopai Samaria tawon yawàlà, tùse yeunossak kon neken wechippù Jerusalem po.
Tùulon kon wakù ton kàyik yamùk uya Stephen wuꞌnattàppù, tok kalawùppù eke pe tùwentaimepàsse.
Tùse Saul wechippù soꞌchi mattanùpùiꞌche. Tapùi kaichalà tùutà pe ailon tawonnan wolopàtùppù ya asaklàma kàyik yamùk molopai nossan yamùk tawonnan, molopai tok tùlùppù ya patikiꞌchi tak.
Wakù Itekale Yekamappù Samaria Po
tawonnan iwettaꞌnùssak kon utàppù mailàlà itekale yekama pe.
Philip utàppù màlà pata Samaria yak molopai molo Christ yekale yekamappù ya tok pàk.
Tukkan kon kappon yamùk uya Philip nekama yetappù. Molopai tensan yekkwa ton pen yentok ipàkàlà kupù ya yene tùuyaꞌnokon yau tamùꞌnawolon kon wechippù iichelupa enetapai.
Àli ton akkwalù yamùk wepakkappù tukkan kon kappon yamùk yapai eke pe tùwentaimepàtù kon pe. Tukkan kon iitokkassak kon molopai tùusasan pen kappon yamùk uchipittàpàtùppù nàlà.
Molopai molo eke pe utauchinpantok wechippù màlà pata yau.
Màlà pata yau piyassan walai kàyik wemapùppù màlà Simon itesek. Mùkkàlà uya kappon yamùk Samaria pon kon yenumenkasak wechippù yàꞌlàlà kuttok tùuya ke. Ànùꞌlà eke, pe tukaik iwekkupùppù.
Molopai tamùꞌnawolon kon màlà pata yawon kon, eke ton nà molopai echikili ton nà uya Simon yetappù iꞌnapailà kulu. “Kaatù meluntàlù mùkkàlà, tùttusen ‘Eke Meluntà’ pe,” teppù tok uya.
Tok yenumenkasak ya wechippù màlà tachin pe piyassan kasa tùwettok ke molopai tok wepilippàtùppù ipyak.
Tùse ailon tesak tùuyaꞌnokon Philip nekama wakù itekale Kaatù wettok Itepulu pe molopai Jesus Christ yesek pàk yau, tok usenpataukappù màlà asaklàma kàyik yamùk molopai nossan yamùk.
Yeunossak kon Jerusalem pon kon uya kappon yamùk Samaria pon kon uya Kaatù Maimu yanùnsak yetappù. Màlàyau tok uya Peter molopai John tawonnan yeunokoppù tok piyak.
Tùwelepansak kon yau, tok wàpùlemappù ailon tawonnan pona, Wakù Akkwalù yepotoppe tok uya.
Masapùla Wakù Akkwalù wuttàsak ànùꞌlà pona pùla iwechippù molo. Tok usenpataukasak neken wechippù Itepulu Jesus yesek yai.
Màlàyau Peter molopai John tawonnan uya temyatù kon nonkappù tok pona molopai tok uya Wakù Akkwalù yepoloppù.
Simon uya, Wakù Akkwalù ke tok lepasak pe yeneppù, yeunossak kon uya temyatù kon nonkasak tok pona yau. Màlàyau Peter molopai John tawonnan lepaiꞌche iwechippù pùlayatta ke.
Molopai tok pàk, “Sàlà meluntà ke nàlà kùlepakà, ànùꞌlà uyemyatù nonkatok uya ipona uya Wakù Akkwalù yepotoppe,” teppù ya.
Tùse Peter uya imaimu yeikuppù, “Tàwà àpùlayattayi nùmattai àpokonpe, masapùla Kaatù uya lepantok yeꞌma auya pùlayatta ke pe yekamasak auya pàk!
Apatassek woton pùla man ina wotokoyi yau, masapùla eyewan ikasa pùla man Kaatù yenu yau.
Elattàkà sàlà àli ikupù pàk ewekkussak naiꞌnùk
                                   
winàpai molopai àpùlemakà Itepulu pàk, àpàk iichentuppa toppe, màlà kasa eusenumenkasak pàk.
Masapùla kùlùmà ke awanùssak tenyaik molopai makui poitolù pe messaik,” teppù ya.
Simon uya Peter molopai John tawonnan pàk, “Àpùlematàk kon tàwà upona Kaatù usentuppa toppe upàk sàlà yamùk meselupatàunùk wekkuppù upona tukaik,” teppù.
Tùuselupakapù kon molopai Itepulu maimu yekama tùpo, Peter molopai John tawonnan wennappoppù Jerusalem pona. Teꞌma kon tawàlà tok uya wakù itekale yekamappù tukkan pata yamùk Samaria pon kon yawàlà.
Philip Molopai Ethiopia Pon Itepulu
inchelùyi uya Philip yelupappù, “Itàkà south winon asantak, wontaik yawolonnà Jerusalem poi Gaza pona tùutàsen tak,” tukaik.
Màlàyau Philip utàppù. Molopai Ethiopia pon yepoloppù ya teꞌma tau. Pùsàlà wechippù màlà eke itepulu pe, Kuwin Candace itesek Ethiopia pon yemamin yesak pe. Iitàppù màlà Jerusalem pona Kaatù yapulàse molopai inamase.
Tùwemeiku yau tùkanwa yau chichiu pe iwechippù Kaatù Maimu yenpoikanài Isaiah kaletayi yene pe iitàppù màlà.
Wakù Akkwalù uya Philip pàk, “Itàkà molopai mei pùla mechiik màlà kanau piyau,” teppù.
Philip utàppù aitun pe molopai Isaiah kaletayi yapai Kaatù Maimu yeneiꞌma yekama ya yetappù ya. Màlàyau yekamappoppù ya. “Mùttuyan ken naꞌ màlà mayin menyaiꞌnùk?” tukaik.
“Atta ken uchi ittu uya, ànùꞌlà uya neken nen upàk yekama yau màlà ittu uya?” tukaik imaimu yeikuppù ya. Màlàyau Philip kàꞌmappù ya iwenuttoppe molopai iweleuta toppe tùpyak kanau yak.
Màlà Kaatù Maimu inene wechippù màlà sà kasa, “Iwàtoppe yasak kaalinilu kasa iwechippù, kaalinilu mule eppana tùwessen tùppok yattà tùse kasa. Iichelupappù là pen.
Iwekkuliꞌma yawà ikottùmappù tok uya. Ànùꞌlà uya ipayan yekama pe pùla iwechi màlà, masapùla sàlà non po iwemattok wenukassak man,” tukaik. {ISA 53:7-8}
Ethiopia pon itepulu uya Philip pàk, “Yekamakà upàk ànùk pàk Kaatù Maimu yenpoikanài uya watesak sàlà, tùpàk kaꞌlù wapùla tùulon pàk?” teppù.
Philip wessaꞌmolùkappù tùuselupa pàk, sàlà Kaatù Maimu Isaiah kaletayi yawon yapai tùpyattàse, Wakù Jesus yekale yekamappù ya màlà ipàk.
Asantawà tùutà kon pe tok uyàpùppù patassek tuna wettok yau yak, molopai Ethiopia pon itepulu uya, “Sàlà kunaik tuna. Yàꞌlà uya ken uchi uyeleutanùpù usenpataukatok winàpai?” teppù. [37 Philip uya wateppù ipàk, “Eusenpataukaichi màlà ailon te auya tamùꞌnawàlà eyewan
ke yau,” teppù ya. “Ailon ukayaik, Jesus Christ wechi Kaatù Mumu pe pàk,” tukaik imaimu yeikuppù ya.]
Ethiopia pon itepulu uya tùkanwa weleuta toppe ikupùppù molopai asaklàma Philip molopai Ethiopia pon itepulu tawonnan wuttàppù tuna kak, molopai Philip uya yenpataukappù.
Tuna kapai tok wepalùkasak yau, Itepulu Yakkwalù uya Philip yalàppù. Ethiopia pon itepulu uya yentuꞌmappù pen, tùse iitàppù teꞌmatawà tùutauchinpa pe.
yattai Saul wechippù àsà pe tùusàulàma pàk Itepulu yaꞌlon kon winàkàik, tok àntùkkapai tùwechi pàk. Iitàppù eke kulu paatele piyak
molopai kaleta menukasak Jew yamùk wepilittok itak Damascus pon piyak yennappù ya, ànùkyan nà Itepulu Jesus yeselu yawàlà tùwessen yeposak tùuya molo yau tok yaꞌchi toppe tùuya, asaklàma kàyik yamùk molopai nossan yamùk tukaik, tok yatoppe tùuya Jerusalem pona.
Damascus pona iità tùse, mei pùla là pata piyak iwenasak yau, asseꞌne kaupai akkwa ulenpamùppù tamùꞌnawàlà iwoi.
Iwekkawaiꞌmappù non pona molopai mayin uya telupa yetappù ya, “Saul, Saul! Yàꞌlà pe iwechi pàk utalumattà auya màlà?” tukaik.
“Ànùk ken àmàlà, Uyepulu?” tukaik, Saul uya yekamappoppù. “Jesus iulà, mùtalumattàyaiꞌnùk,” teppù mayin uya.
“Tùse eꞌwuluukakà molopai itàkà pata yak, molo ànkupù yekama màlà,” teppù mayin uya.
Sàlà yattai kàyik yamùk Saul yaꞌlà tùutàsan weleutasak wechippù satik pe tok upakotasak, tok uya mayin yetappù tùse ànùꞌlà yeneppù tok uya pen.
Saul weꞌwuluukappù non poi molopai tenu yakkokappù ya, tùse yàꞌlàlà yene ya pùla iwechippù. Màlàpàk tok uya yaꞌchippù itemyatù pàk molopai tok uya yalàppù Damascus pona.
Àsolùwau wei enpùla iwechippù, molopai màlà yattai iitaꞌlettàppù pen molopai yàꞌlàlà inchippù ya pen.
Jesus yaꞌlon wechippù màlà molo Damascus po Ananias itesek. Weꞌneppàꞌnàtok walai yeneppù ya màlà, sàlà yau Itepulu Jesus uya ipàk, “Ananias!” teppù. “Talà wessaik, Itepulu,” tukaik yeikuppù ya.
Itepulu uya ipàk, “Itàkà, Tossalon tukaik tesassen asanta tawà, molopai Judas yùwùk tau kàyik Tarsus pon Saul itesek mekamappoik. Nàpùlemayan.
Molopai weꞌneppàꞌnàtok walai yau kàyik Ananias itesek uyàpù yeneppù ya man temyatù nonkase tùpona yentoppe tuꞌma tùuya,” teppù ya.
Ananias uya yeikuppù, “Uyepulu, tukkan kon uya pùsàlà pàk uyelupasak man, tamùꞌnawàlà àli ton inkupùssan àponalok kon kappon yamùk Jerusalem pon kon winàkàik pàk.
Molopai iyàssak màlà Damascus
                         
Saul Welattàtok Àli Kuttok Tùuya Winàpai (Acts 22:6-16; 26:12-18)
pona, eke ton paatele yamùk yepulu ton winàpai tapàikketù tepose, molopai tamùꞌnawàlà eyesek yesaꞌnài nan yaꞌchise,” tukaik.
Tùse Itepulu Jesus uya, “Itàkà, masapùla yanùnsak uya màlà uyapyoto pe iwettoppe uyesek yekama toppe ya Jew yamùk pen pàk molopai tok kinù yamùk pàk molopai Israel pon kon pàk.
Molopai iulà uya nàlà yekama màlà ipàk tamùꞌnawolon iwettalumattàtok uponalok pe,” teppù.
Màlàpàk Ananias utàppù, iwewomùppù tapùi tak molopai temyatù tùlùppù ya Saul pona. “Utonpa Saul, Itepulu uya uyeunossak sàlà, Jesus uya. Mùkkàlà mentainùk asantau àuyàpù sàlà motak yau. Uyeunossak ya sàlà yenepa tuꞌma, molopai Wakù Akkwalù ke awanùpù pa,” teppù ya.
Màlà yattai molok pippà walainon wessolokappù Saul yenu yamùk yapai molopai pata yeneppù ya tuꞌma. Iweꞌwuluukappù molopai Ananias uya yenpataukappù,
molopai tùutaꞌlettà tùpo inmeluntàtappù.
Saul Uya Itekale Yekama Damascus Po
Saul wechippù Itepulu yaꞌlon kon piyau Damascus po tachin pe lùkkwà là.
Màlà pe là itekale yekamappù ya Jew yamùk wepilittok itak yamùk tau “Jesus mùkkàlà Kaatù Mumu,” teppù ya.
Tamùꞌnawolon kon yetannan nùssan usenumenkappù kulu màlà molopai tok usekamappopàtùppù, “Pùsàlà pen ken naꞌ mùkkàlà kàyik sàlà esek kàꞌmannan yaimelunpanàippù Jerusalem po? Molopai iyàpùppù pen ken naꞌ sàlà motak màlà kusse tok yaꞌchise molopai tok yase eke ton paatele yamùk yepulu ton piyak?” tukaik.
Tùse Saul wenappù meluntà peiwa molopai Jesus wechi Christ pe yekamatok ya uya Jew yamùk Damascus po tùwemassan yaimelunpasak uya yeiku pùla iwechippù.
Tukke wei utà tùpo Jew yamùk wekkupùppù Saul wànà pàk.
Tùse tùwà nà pàk tok wekkussak yetappù ya. Pata mùlatta yenupà kà tok wechippù wei kaicha là molopai ewalupàttawà là yeneiꞌche, iwàtoppe tùuyaꞌnokon.
pona tùutàsak yau Jesus yaꞌlon kon kùlottau tùwechiꞌche iwechippù. Tùse tok uya ailon te pùla iwechippù yàꞌlà kasa là Jesus yaꞌlonnà pe iwechi, tamùꞌnawàlà tok usenalippappù ipàk.
Màlàyau Barnabas uya yalàppù yeunossak kon piyak. Barnabas uya yekamappù tok pàk Saul uya Itepulu Jesus yeneppù asantau molopai Itepulu Jesus uya yelupappù. Molopai Saul uya Itekale yekamappù tùusenalippaik pùla Jesus yesek yau Damascus po.
Màlàpàk Saul wechippù tok piyau molopai iitàpàtùppù tok kùlottak Jerusalem po tùwanmùla. Meluntà pe Itepulu Jesus yesek yau wakù itekale yekama pe.
Jew yamùk Greek pe tùuselupasan pokonpe nàlà iichelupappù, molopai tok yeippàtùppù ya, tùse tok wechippù iwànàiꞌche.
Ailon tawonnan uya yetasak tùuyaꞌnokon yau, Saul yalàppù Caesarea pona molopai tok uya yeunokoppù Tarsus pona.
Màlàyau sàlà kasa iwechippù màlà tamùꞌnawàlà Judea yawàlà, Galilee molopai Samaria yawolon kon soꞌchi yamùk wechippù wàlàkkaꞌnàtok yau. Meluntà pe tok wenappù molopai tukke Wakù Akkwalù uya tùpùikattàse, tok wemapùppù Itepulu Jesus namatok yau.
Peter Wechi Lydda Molopai Joppa Po
utàppù mailàlà, Kaatù ponalok kon kappon yamùk Lydda po tùwemassan kaklanpaik iitàppù màlà.
Molo kàyik yepoloppù ya Aeneas itesek, iitokkassak molopai tekkwek tapai iwuttà pùla iwechippù màlà
pe kiliꞌchimoꞌchi.
“Aeneas, Jesus Christ uya eyipittà màlà. Eꞌwuluukakà molopai eyekkwek ikonekakà,” teppù Peter uya ipàk. Asseꞌne Aeneas weꞌwuluukappù.
Tamùꞌnawolon kon kappon yamùk tùwemassan Lydda po molopai Sharon po uya yeneppù molopai tok welattàppù Itepulu Jesus winàkàik.
Joppa po nossan wechippù màlà Tabitha itesek, mùkkàlà ailon tawon. Itesek Greek yau màlà Dorcas. Tàwàlàlà wakù kupù pàk iweppàtùppù molopai entuppaꞌno kon pùikattà pàk.
Màlà yattai eꞌnek pe iwenappù molopai iwelikùppù. Ekek pùsak wechippù màlà molopai inonkasak kawonpan tapùi tak.
Joppa wechippù màlà mei kulu pùla Lydda poi molopai Jesus yaꞌlon kon uya Peter wechi Lydda po yetasak tùuyaꞌnokon yau, tok uya asaꞌlà kàyik yamùk yeunokoppù ipyak, tùmaimu kon yekamase, “Asseꞌne tàwà àikkà ina piyak,” teppù tok uya.
Màlàpàk Peter utàppù tok yaꞌlà. Iwelepansak yau tok uya yalàppù kawonpan tapùi weꞌwakkàttok tak. Itayappù iweliꞌchak kon nùssan wepilipùppù Peter woi, tùkalawùiꞌmaꞌnokon pon yepoino molopai pon yamùk yenpoikappù tok uya itemyak, pàliꞌyau tùwechi yau Dorcas nùkonekapàtùssan.
Peter uya tok yenpakkappù polopona, màlà iwakkàssak tapùi tapai, molopai teseꞌmuyok iwenappù molopai iwàpùlemappù. Màlà tùpo iwelattàppù ekek winàkàik molopai, “Tabitha, eꞌwuluukakà!” teppù ya. Iwàssànkappù, molopai Peter yensak tùuya yau iweꞌwuluukappù chichiu pe.
Peter usenkappù ipùikattàse iweꞌwuluuka tùse. Màlàyau Kaatù ponalok kon molopai itayappù iweliꞌchak kon nùssan kàꞌmappù ya molopai itùlùppù ya pàliꞌyau tok yemyak.
Sàlà yekale usetappù màlà tamùꞌnawàlà Joppa polo, molopai tukkan kon kappon yamùk uya ailon teppù Itepulu Jesus pàk.
Peter wechippù màlà Joppa po tukke wei kàyik Simon itesek, kamo pippà koneka iwotokoyi piyau.
wechippù molo Caesarea po Cornelius itesek. Mùkkàlà wechippù màlà Roman soichayi yamùk Italy poino kon yepulu pe.
Mùkkàlà molopai itùwùk tawon kon wechippù wakù pe. Kaatù namappù tok uya. Eke pe kulu yàꞌlàlà kupùppù ya entuppaꞌno kon Jew yamùk pùikattà pe, molopai tàwàlàlà tùwàpùlemasen pe iwechippù Kaatù pàk.
Tewin wei koꞌmanpe 3:00 yattai weꞌneppàꞌnàtok walai yeneppù ya wakù pe, màlàyau Kaatù inchelùyi uyàpù yeneppù ya molopai ipàk, “Cornelius!” teppù ya.
Inchelù yenupàkà iwechippù tùusenalippaiꞌma molopai, “Yàꞌlà pe nai, Uyepulu?” teppù ya. Inchelù uya imaimu yeikuppù, “Kaatù uya àwàpùlematok molopai entuppaꞌno kon lepa pàk eweꞌwotokomatok yanùnsak man, molopai eyittusak ya man.
Màlàpàk kàyik yamùk yeunokkà Joppa pona, kàyik Simon Peter itesek kàꞌmase.
Kamo pippà pàk tùweꞌwotokomasen Simon itesek, tuna yena po tùwemassen yùwùk tau man, ikaklamu pe,” tukaik.
Màlàyau inchelù ipokonpe iichelupasak lùppù utàppù molopai Cornelius uya asaꞌlà tapyoto yamùk tùwùk tawon kon kàꞌmappù molopai soicha, wakù kàyik tùwàpùlematok yawon.
Iwekkussak lùppù yekamappù ya tok pàk molopai tok yeunokoppù ya Joppa pona.
Yakon wei yattai teꞌma kon tawà tok wechi tùse molopai Joppa winàkàik lùiwa là tok uyàssak tùse, Peter wenukuppù tapùi ipu pona àpùlemase, inakattapailà wei wechi tùse.
Epùn utakkokasak yeneppù ya molopai yàꞌlà lànan eke lùmà assan walai iichensak nuttà asakùlàꞌnan ipanaꞌmu pàk non pona.
Sàlà yau màlà tùpataloꞌnan kon asakùlàꞌnan itta ton kamo yamùk wechippù, molopai tùweꞌwolokasan molopai tolon yamùk.
Mayin uya Peter pàk, “Eꞌwuluukakà Peter, iwàkà molopai ataꞌlettàkà!” teppù.
Tùse Peter uya, “Kane kulu Uyepulu! Yàꞌlàlà àli tetok wapùla ene là yannàippù pen iulà,” teppù.
Mayin uselupappù tuꞌma ipokonpe, “Àli kùkai
                           
“Eꞌwuluukakà Peter, iwàkà molopai ataꞌlettàkà!” (10:13) yàꞌlàlà Kaatù nùkupùppù wakù pe pàk,” tukaik.
Sàlà wekkupùppù màlà àsolùwau itekkwa molopai nen uchi tewinanpa yanùntukkappù kakàik epùn pona.
Peter utaimelunpasak kulu wechippù sàlà tùneneppù weꞌneppàꞌnàtok walai pàk, yàꞌlàlà yekamanài pe iwechi ittuiꞌche. Màlà yattai Cornelius neunokossan uya Simon yùwùk wechi iꞌnailà là yekamappoppù molopai tok weleutappù satik pe kulala mùlatta po.
Tok wentaimeppù molopai tapùi yesak yekamappoppù tok uya, “Kaklan naꞌ talà nai, Simon Peter itesek?” tukaik.
Peter wechippù lùppù weꞌneppàꞌnàtok walai wechi yàꞌlàlà yekamanài pe ittuiꞌche tùse, Wakù Akkwalù uya, “Yetakà! Àsolùwawon kon kàyik yamùk talà man eyiwayan tok,” teppù.
“Màlàpàk àꞌmùssakkakà molopai àwuttàkà, molopai tok yaꞌlà itàpai pùla kechii masapùla tok yeunossak uya màlà,” teppù ya.
Màlàyau Peter wuttàppù molopai tok pàk, “Iulà mùkkàlà mùwayatàiꞌnùk. Yàꞌlà pe iwechi pàk àuyàssak kon màlà?” teppù ya.
“Roman soichayi yepulu Cornelius uya ina yeunossak sàlà,” tukaik, tok uya imaimu yeikuppù. “Wakù mùkkàlà kàyik Kaatù namanài eke, tùnamasen tamùꞌnawolon kon Jew yamùk nùnama. Wakù inchelù uya yekamappù màlà àkàꞌma toppe ya tùwùk tak, yàꞌlà te là auya yeta toppe ya,” teppù kàyik yamùk uya.
Peter uya kàyik yamùk yewonnùpùppù molo tok wettoppe màlà yewalupàyi tau.
Iwemassak pe iwessalattàppù tok yaꞌlà iitàppù. Molopai itepulu nenupa ton tonpa yamùk Joppa pon kon utàppù nàlà yaꞌlà.
Iteꞌmappù pokon wei yattai iwelepamùppù Caesarea pona, Cornelius uya tùmàmuttok motak, tamùkke tùtonpa yamùk molopai tùwechiyakonnon tùnkàꞌmassan pokonpe.
Peter wewomù tùse Cornelius uya yepoloppù, molopai iwettolùpattàppù itta piyau molopai iwepeimappù itemlotopo yapulàiꞌma.
Tùse Peter uya iweꞌwuluuka toppe ikupùppù, “Eꞌwuluukakà, iulà nàlà nen mùkkàlà kàyik,” teppù ya.
Cornelius pokonpe tùuselupape lùppù Peter utappù màlà itùwùk tak, molo tukke kappon yamùk wepiliꞌchak yepoloppù ya.
Peter uya tok pàk, “Tamùꞌnawolon kon amyamlo nùttuyan law yawàlà pùla Jew yamùk wechi Jew yamùk pen pokonpe echitonpa pe molopai tok kaklanpa tok uya wechi. Tùse Kaatù uya upàk yekamasak man ànùꞌlà pàk àli wapùla wakù pen te uya tukaik,” teppù.
“Màlàpàk uyennài nan yeunossak auya yau uyàpùi, yàꞌlàlà tukaik pùla. Màlàpàk eyekamappoyan nen uchi iulà, yàꞌlà pe iwechi pàk uyennài nan yeunossak auya màlà?” tukaik.
Cornelius uya, “Asakùlàꞌne wei utàppù man,
oꞌclock yattai wàpùlema pàk wettai uyùwùk tau wei welattàsak pe koꞌmanpe wàpùlemantok yattai. Kàyik wepontàsak enkek pon yak nùsenpoikatai asseꞌne uyemlotopo.
Molopai, ‘Cornelius! Kaatù uya àwàpùlematok yetasak man molopai wakù pe entuppaꞌno kon lepa pàk eweꞌwotokomatok ittusak ya man.
Kappon yeunokkà Joppa pona kàyik kàꞌmase Simon Peter itesek. Simon, kamo pippà iwotokoyi tuna yena po tùwemassen kaklamu pe man,’ nùkatai upàk.
Màlàpàk asseꞌne eyennài nan teunottai, molopai wakù pe kulu ewessak man àuyàpù pàk. Sàlàpe nen uchi tamùꞌnawàlà talà weꞌnà man Kaatù yemlotopo, yàꞌlàlà Itepulu Kaatù nekamappù àpàk yeta toppe yekama auya màmuku pàk,” teppù ya Peter pàk.
wessaꞌmolùkappù tùuselupa pàk. “Tùttuyaik nen uchi ailon pe iwechi Kaatù uya ekkaichalà tamùꞌnawolon kon kappon yamùk kupù.
Ànùꞌlà inamanài molopai iwalai kuꞌnài wechi màlà inanùmù pe, iꞌnailàpai là iyàssak pe tùse.
Mùttuyatàik màlà iwekkussak lùppù tamùꞌnawàlà Judea yawàlà Galilee poi tùwepyattàik, usenpataukantok, John nekamappù yeꞌmappùtak.
Mùttuyatàik Kaatù uya Wakù Akkwalù molopai meluntà tùlùppù Jesus, Nazareth pon pona. Iitàppù mailàlà wakù kupù pe, Makui meluntàlù yoꞌnon kon ipittà pe, masapùla Kaatù wechippù yaꞌlà.
Ina mùkyamlo tamùꞌnawolon inkupùssan Jew yamùk patassek yau molopai Jerusalem po yekamannan. Tok uya iwànàppù, tùpukapàsse yei
pona.
Tùse Kaatù uya weliꞌnàtok yapai iwuluukappù icholùwano wei yattai molopai iichenpoika toppe ikupùppù ya.
Tamùꞌnawolon kon kappon yamùk uya yeneppù pen màlà, tùse ina neken Kaatù uya iwuluukasak weliꞌnàtok yapai yekamannan pe Kaatù nanùmùssan. Ina utaꞌlettàppù molopai tinchisen inchippù ina uya ipokonpe, Kaatù uya iweliꞌchak wuluukasak yeꞌmappùtak.
Molopai ina yapyontàppù ya kappon yamùk pàk itekale yekama pàk, imàlà wechi Kaatù nanùmùppù pe nulànan kon molopai iweliꞌchak kon ittunài pe iwettoppe yekama toppe ina uya.
Tamùꞌnawàlà Kaatù Maimu yenpoikannan uselupasak màlà ipàk, ànùꞌlà ailon tawon ipàk uya màlà usentuppantok tùmakuyi pàk yepolo itesek yapàikketù yai,” teppù Peter uya tok pàk.
Jew Yamùk Pen Uya Wakù Akkwalù Yepolo
uselupa lùppù tùse, Wakù Akkwalù wuttàppù tamùꞌnawolon kon itekale yetannan pona.
Jew yamùk ailon tawonnan, Joppa poi iyàssak kon Peter yaꞌlà usenumenkappù kulu màlà masapùla Kaatù uya lepantok tùuya Wakù Akkwalù tùsak Jew yamùk pen pona nàlà pàk.
Masapùla tok uselupa tùpataloꞌnan mayin yau yetappù tok uya, molopai Kaatù wettok eke pe yapulàppù tok uya. Màlà yattai Peter uselupappù,
“Pùsamlo kappon yamùk uya Wakù Akkwalù yanùnsak man, yanùmù nettainùk kasa làma. Ànùꞌlà uya ken naꞌ tok yeleutanàppù tok usenpataukatok tuna ke winàpai?” tukaik.
Màlàyau tok usenpatauka toppe ikupùppù ya Jesus Christ yesek yai. Màlàyau tok uya yekamappoppù tùpyauꞌnokon iwettoppe mala là.
Peter Nekamappù Jerusalem Po
kon molopai ailon tawonnan Jesus pàk Judea yawolon kon uya yetappù Jew yamùk pen uya nàlà Kaatù Maimu yanùnsak.
Peter utàsak Jerusalem pona yau, mùkyamlo Jew yamùk yattàtok yeselu yawàlà Jew yamùk pen yattà pàk ailon tawonnan uya Peter mottùnpappù,
“Jew yamùk yeselu yawà yattàsak pen, Jew pen kaklamu pe mettai molopai nàlà mataꞌlettàtai tok pokonpe!” tukaik.
Màlàpàk Peter uya tamùꞌnawàlà iwekkussak lùppù yekamappù iwepyattàppù motapai.
“Wàpùlema pàk wettai Joppa po, molopai weꞌneppàꞌnàtok walai tentai. Yàꞌlà lànan wuttà tentai eke lùmà assan walai iichensak, inuttà asakùlàꞌnan ipanaꞌmu pàk epùn poi, molopai neleutatai upyau.
Tentai yak mei pùla molopai asakùlàꞌnaꞌnan kon itta kamo yamùk molopai kamo pen àsà ton ene yamùk tentai, tùusasan, tùweꞌwolokasan molopai tolon yamùk.
Màlàyau mayin uya upàk, ‘Eꞌwuluukakà Peter, iwàkà molopai ataꞌlettàkà!’ te tetatai.
Tùse, ‘Kane kulu Uyepulu! Ànùꞌlà ene là wapùla àli là tùsak uya untak pùla iwechi màlà,’ ukatai.
Mayin
nùselupatuꞌmatai upokonpe kaupai, ‘Yàꞌlàlà Kaatù nùkolùkappù pàk àli wapùla ene kùkai,’ tukaik.
Sàlà nekkuttai àsolùwau itekkwa, molopai màlà tùpo màlà yanùntuꞌma nettai kakàik epùn pona.
Màlà yattai kulu àsolùwawon kon kàyik yamùk yeunossak kon upyak Caesarea poi nelepantai tapùi itau wettok tak.
Wakù Akkwalù nekamatai upàk utà toppe tok yaꞌlà tùusenalippaik pùla. Pùsamlo
pan kon kàyik yamùk kùtonpa kon yamùk nàlà nùtàtai uyaꞌlà Caesarea pona, molopai ina newontai itùwùk tak.
‘Itekale yekama ya màlà àpàk àmàlà molopai tamùꞌnawàlà àyùwùk tawon kon wepùikattàtok iwinà pe,’ teppù ya.
Uselupa pàk wepyattàsak yau, Wakù Akkwalù nuttàtai tok pona, iwepyattà pe kùponaꞌnokon iwuttàppù kasa.
Màlàyau tùttutai Itepulu Jesus uya, ‘John mùkkàlà enpataukanài tuna ke, tùse eyenpatauka kon màlà Wakù Akkwalù ke!’ teppù lùppù.
Kaatù uya mùkyamlo Jew yamùk pen lepasak man, ailon te kùuyaꞌnokon Jesus Christ pàk yau kùlepappù tùuya lùppù ke. Ànùk ken uchi iulà Kaatù yeleutanùttok pe uya?” tukaik.
Sàlà yetasak tùuyaꞌnokon yau, tok uya pokonomantok tùuyaꞌnokon yeleutanùpùppù, molopai Kaatù yapulàppù tok uya, “Kaatù uya nàlàichi Jew yamùk pen lepasak man, Kaatù winàkàik tok welattàtok tùmakuyi kon winàpai yattai ke molopai tok wemattoppe!” tukaik.
tawonnan wettaꞌnùssak wechippù màlà talumattàntok Stephen wànà yattaino lùppù pàkànsau. Tùulon kon utàppù mei Phoenicia tepose, Cyprus molopai Antioch yawàlà itekale yekama pe Jew yamùk pàk neken.
Tùse tùulon kon ailon tawonnan, Cyprus molopai Cyrene pon kon utàppù Antioch pona, molopai tok uya Jesus yekale yekamappù Jew yamùk pen pàk nàlà.
Itepulu yapàikketù wechippù tok yaꞌlà, molopai tukke kappon yamùk uya ailon teppù molopai tok welattàppù Itepulu Jesus winàkàik.
Sàlà yekale uya Jerusalem po soꞌchi yepoloppù màlàpàk tok uya Barnabas yeunokoppù Antioch pona.
Tùwelepansak yau molopai Kaatù wettok wakù pe yensak tùuya yau iitauchinpappù, molopai tamùꞌnawàlà tok panamappù ya, ailon pe tok wettoppe Itepulu Jesus pàk tamùꞌnawàlà tewan kon ke.
Barnabas wechippù màlà wakù pe, iwanùssak wechippù Wakù Akkwalù ke molopai ailon tetok ke. Tukke kappon yamùk nepùppù màlà Itepulu Jesus piyak.
Màlàyau Barnabas utàppù Tarsus pona Saul iwase.
Yeposak tùuya yau, inepùppù ya Antioch pona. Tewin kiliꞌchimoꞌchi pùsamlo asaꞌlon kon wessepopàtùppù soꞌchi tawon kon pokonpe, molopai tukkan kon
kappon yamùk yenupappù tok uya. Antioch po màlà wapiya kulu ailon tawonnan yesatùppù Christ ponalok kon tukaik.
Màlà yattai Kaatù Maimu yenpoikannan utàppù màlà Jerusalem poi Antioch pona.
Tok tonpa Agabus itesek wàꞌmùssakkappù molopai Wakù Akkwalù meluntàlù winà eke kulu iwan uyàpù tamùꞌnawàlà non pona, winàkàik iwechi yekamappù ya. Iyàpùppù màlà Claudius wechi itepulu pe yattai.
Jesus yaꞌlon kon wekkupùppù tamùꞌnawolon kon uya lepantok yeunoko pàk, yeunottok tùuyaꞌnokon yawàlà lùkkwà là tùtonpa kon Judea po tùwemassan pùikattànài pe.
Sàlà kupùppù tok uya màlà molopai tok uya pùlayatta yeunokoppù ailon tawonnan yepulu pe tùwessan piyak Barnabas molopai Saul tawonnan winà.
yekkwa yattai Kin Herod wepyattàppù màlà soꞌchi tawon kon talumattà pàk.
James, John lui wàtoppe sà winoꞌnan yà kasupala ke ikupùppù ya.
Sàlà uya Jew yamùk yauchinpa yensak tùuya yau, Peter yaꞌchi toppe ikupùppù ya nàlà. Sàlà wekkupùppù màlà yapuluwetanùssak pen pùlomù pusak pàk Utaꞌlettàntok yattai.
Peter yaꞌchi tùpo itùlùppù ya màlà patikiꞌchi tak, màlà motau asakùlàꞌne ipatassek, asakùlàꞌneꞌne ipantakasak kon soicha yamùk uya yentoppe itùlùppù ya. Herod wekkupùppù inepù pàk Jew yamùk piyak, Entakaꞌnàppà yattai Utaꞌlettàntok yeꞌmappùtak.
Màlàpàk Peter kupùppù màlà patikiꞌchi tau, tùse soꞌchi tawon kon wechippù tùwàpùlema kon pàk kulu ipona.
Peter Mokkappù Patikiꞌchi Tapai
yewalupàyi tau Herod uya inepù patikiꞌchi tapai kappon yamùk piyak wapiya, Peter weꞌnùmùppù màlà asaꞌlon kon soicha yamùk yakletau. Yaulonpàssak wechippù màlà asaꞌlà chin ke, molopai nàlà yennài nan wechippù màlà patikiꞌchi mùlatta po yene pàk.
Asseꞌne kulu Kaatù inchelùyi usenpoikappù màlà molo. Molopai akkwa ulenpamùppù itau iwettok tau. Inchelù uya Peter wànàppù iwolo yai, yenpakappù ya molopai, “Asseꞌne! Eꞌwuluukakà,” teppù ya. Molopai tewinanpa yaulonpàttok wepukappù itemyatù poi.
Màlàyau Inchelù uya, “Epokùlùyittàkà molopai essappattuyittàkà,” teppù ipàk. Peter uya ikupùppù molopai inchelù uya, “Àpon pùloppon itùkà àwoi molopai uyaꞌlà àikkà,” teppù.
Peter uya iwenaimappù patikiꞌchi tapai. Ittu ya pùla iwechippù màlà yàꞌlà kasa là inchelù nùkupùppù wechi ailon pe, weꞌneppàꞌnàtok walai yene tùuya pe yekamappù.
Tok uya wapiyalok ennài nan patassek yentakappù molopai yakon nùppù. Molopai màlà tùpo tok uyàpùppù pata weꞌna mùlatta ayan motak, pata yak tùutakkokasen motak. Manatta utakkokappù màlà tok ponalok pe tiyiwalà, molopai tok wepakkappù. Tok utàppù wapiyalok asantawà, màlàyau asseꞌne inchelù uya Peter nàmàppù.
Yàꞌlà kasa là tùwettok ittuiꞌma iitàppù John, Mark tukaik nàlà tesassen yan Mary yùwùk tak. Tukke kappon yamùk wepiliꞌchak wechippù màlà molo molopai tok wàpùlemappù màlà Kaatù uya Peter pùikattà toppe.
Peter uya manatta wàpàtùppù polopo, màlàyau apyoto emaꞌnon Rhoda itesek uyàpùppù yeiꞌche.
Peter maimu ittuppù ya màlàyau iitauchinpasak kulu wechippù màlà, iwennappoppù màlà manatta takkokaik pùla, molopai Peter wechi polopo yekamappù ya tok pàk.
“Eusennaka màlà, autayaupa màlà!” teppù tok uya ipàk. Tùse iichekaꞌnonkappù ailon pe iwechi pàk. Màlàyau tok uya yeikuppù, “Itinchelùyi mùkkàlà,” tukaik.
Màlà yattai Peter wechippù manatta wàpàtù pàk lùppù. Tok uya manatta yakkokappù molopai yensak tùuyaꞌnokon yau, tok usenumenkappù kulu màlà.
Tok yekamappoppù ya temyatù ke eppana tok wettoppe, molopai yàꞌlà kasa là Itepulu uya tùnessak patikiꞌchi tapai yekamappù ya tok pàk. “Sàlà mekamatàik James molopai kùtonpa kon yamùk pàk,” teppù ya molopai iitàppù tùulon yailà.
Pata wemassak yau, eke pe utaimelunpantok wechippù màlà soicha yamùk kùlottau, yàꞌlà pe lànan Peter wechippù pàk.
Herod uya tok yapyontàppù iwa pàk, tùse tok uya yepolo pùla wechippù. Màlàpàk yaꞌchichak kon yennài nan yekamappopàtùppù ya molopai tok tùkka toppe tok uya yekamappù ya. Sàlà tùpo Herod utàppù Judea poi Caesarea pona àkoꞌmanse.
weꞌnaikasak wechippù kulu màlà kappon yamùk Tyre molopai Sidon pon kon pàk. Màlàpàk tok utàppù tamùkke Herod yense. Wapiya Blastus nepùppù tok uya tiwinàkàiꞌnokon, mùkkàlà wechippù màlà eke Herod yùwùk yesak pe. Màlàyau tok utàppù Herod piyak echitonpa pe wemaꞌnàtok yennaik, masapùla teipa kon yeponài nan pe tùwechi kon pàk kin pata yapai.
Tùnanùmùppù wei yattai Herod wepontàppù kin pon yak, iweleutappù tapon pona molopai kappon yamùk yelupappù ya.
“Kappon uselupa pe pùla man tùse kaatù uselupa pe!” tukaik tok wentaimeppù.
Tewinanpa Itepulu inchelùyi uya Herod ippokoppù, masapùla Kaatù yapulà ya pùla iwechi pàk. Weluwe yamùk uya yanùppù màlà molopai iwelikùppù.
Kaatù Maimu wechippù tùutalenka pàk lùppù molopai tukkan kon kappon yamùk uya yetappù màlà.
molopai Saul tawonnan uya tùwotokoyi kon yenukaꞌnùpùppù molopai tok wennappoppù Jerusalem poi molopai tok uya John yalàppù taꞌlàꞌnokon, Mark tukaik tesassen.
Barnabas Molopai Saul Yeunokoppù
tau Antioch po màlà Kaatù Maimu yenpoikannan molopai enupannan wechippù. Tok kùlottau Barnabas, Simeon Niger tukaik tesassen, Lucius Cyrene poino, Manaen, pata yesak Herod piyau iichemokkasak molopai Saul wechippù molo.
Tok wechippù Itepulu yapulà pàk. Tùutaꞌlettàik pùla tok wàpùlema tùse Wakù Akkwalù uya, “Barnabas molopai Saul yanùntàk kon uponalok pe, uwotokoyi kuttoppe tok uya unkàꞌmassan,” teppù tok pàk.
Tùutaꞌlettàik pùla tùwàpùlema kon tùpo tok uya temyatù kon nonkappù Barnabas molopai Saul tawonnan pona molopai tok yeunokoppù tok uya.
molopai Saul tawonnan utàppù nen uchi Wakù Akkwalù neunokoppù pe, Seleucia pona molopai tok utàppù tuna po màlà motapai tuna yaploppon pata Cyprus pona.
Tok welepansak Salamis pona yau, tok uya Kaatù Maimu yekamappù Jew yamùk wepilittok itak yamùk tau. John Mark wechippù màlà tok yaꞌlà tok pùikattànài pe sàlà wotoko yau.
Màlà pata yau tok utàppù màlà mei Paphos tentakase, màlàyau kàyik piyassan walai yepoloppù tok uya, Jew pe iwechi, itesek BarJesus. Mùkkàlà Kaatù Maimu yenpoikanài pe tukaik tùwekkussen.
Mùkkàlà wechippù màlà, màlà pata yepulu, Sergius Paulus piyawon pe. Mùkkàlà Itepulu, pukkek uya Barnabas molopai Saul tawonnan kàꞌmappù temlotopona masapùla Kaatù Maimu enetapai tùwechi pàk.
Tùse Elymas, piyassan walai, uya tok wakkàtùppù. Sàlà Elymas màlà Greek yau itesek. Itepulu lattàiꞌche iwechippù ailon tetok winàpai.
Màlàyau Saul, Paul tukaik nàlà tùttusen, wanùssak wechippù màlà Wakù Akkwalù ke. Molopai piyassan walai yeneppù ya iponalà tossalà.
Molopai wateppù ya “Devil mumu àmàlà! Tamùꞌnawàlà wakù ton iteyaton. Molopai àli ennakantok ke iwanùssak molopai Kaatù wettok ailon pe lattàiꞌche tùwessen àmàlà kasei pe!
Kaatù yemyatù uyàpù màlà àpona sàlàpe, enpùla ewechi màlà tachin pe lùkkwà là, molopai wei yakkwayi yene auya pen màlà,” teppù Saul uya piyassan walai pàk. Màlà yattai asseꞌne Elymas uya iklùn katupluk walai uya tenu waputtà ittuppù. Molopai ànùꞌlà talà woton temyatù pàk iwa pe iichalàppù.
Màlàyau itepulu uya ailon teppù màlà wekkupù yensak tùuya yau molopai eke pe iichenumenkasak wechippù Itepulu Jesus pàk usenupantok pàk.
molopai itonpa yamùk utàppù tuna po, Paphos yapai Perga, Pamphylia pon pona, tùse John Mark uya tok nàmàppù molo molopai iwennappoppù Jerusalem pona.
Tok utàppù Perga poi molopai tok uyàpùppù Antioch Pisidia pon yak, molopai wàlàkkaꞌnàtok weyu yattai tok utàppù Jew yamùk wepilittok itak tak molopai tok weleutappù.
Paul wàꞌmùssakkappù, temyatù ke tok yekamappoppù ya molopai iwepyattàppù kappon yamùk yelupa pàk. “Utonpa yamùk, Israel yamùk molopai tamùꞌnawàlà Jew yamùk pen talà Kaatù namannan. Kùyetatàk kon!
Pùsamlo Israel pon kon Kaatùyi uya ina tamo yamùk yanùmùppù màlà molopai tok kupùppù ya eke pe, kaklan pe tok wemapù pata Egypt yau yattai. Kaatù uya tok nepùppù màlà Egypt yapai eke tùmeluntàlù ke.
Molopai
pe kiliꞌchimoꞌchi tok yeselu pàlikappù ya wontaik yau.
450 pe kiliꞌchimoꞌchi yau
pan pata yamùk yawolon kon mattanùpùppù ya Canaan po molopai tùponalok kon kappon yamùk kupùppù ya pata yesak pe.
“Màlà tùpo tok ittunnan ke tok yepulu pe tok lepappù ya Kaatù Maimu yenpoikanài Samuel wemattok yattai ponalà.
Molopai kin yennasak tok uya yau, Kaatù uya Saul, Kish mumu, Benjamin pa ke tok lepappù tok kinù pe iwettoppe
pe kiliꞌchimoꞌchi.
Saul mokka tùpo Kaatù uya David kupùppù tok kinù pe. Sàlà màlà Kaatù uya ipàk, ‘David, Jesse mumu yeposak uya man, iꞌche wettok kàyik, mùkkàlà kàyik mùkkàlà tamùꞌnawàlà iꞌche wettok kupù woton,’ teppù lùppù. {PSA 89:20}
Mùkkàlà Jesus, David payan tonpa, kupùppù Kaatù uya Israel pon kon Pùikattànài pe iwettoppe ikupù tùuya teppù tùuya kasa.
Jesus uyàpù wapiya, John uya itekale yekamappù tamùꞌnawolon kon Israel pon kon pàk, Kaatù winàkàik tok welattà toppe tùmakuyi kon winàpai, molopai tok usenpatauka toppe.
Molopai tùwotokoyi yenukaꞌnùpù tùuya winàkàik tùwechi yau, John uya kappon yamùk pàk, ‘Ànùk pe ken kiyittuyatàu? Mùmàmussatàiꞌnùk pen iulà. Tùse Nùyàssan uyeꞌmappù pàk molopai ittassa yewa yeuka uya yentaino mùkkàlà!’ teppù.
“Utonpa yamùk, Abraham payan nùssan, molopai Jew yamùk pen talà Kaatù yapulànnan, kùponalok pe màlà sàlà wepùikattàntok yekale yeunossak!
Masapùla kappon yamùk Jerusalem pon kon, molopai tok yepulu yamùk uya, Jesus ittu pùla iwechippù. Molopai Kaatù Maimu yenpoikannan Maimu lùppù tùnene kon echipalà wàlàkkaꞌnàtok weyu
                           
yattaiꞌne ittu tok uya pùla iwechippù. Tùse pùsamlo yenpoikannan maimu lùppù kupùppù tok uya iwekkupù màlà teppù Kaatù uya kasa, àli pe Jesus kupù tùuyaꞌnokon pàkàlà.
Iwàtok tùuyaꞌnokon iwenai yepolo tùpo pùla, Pilate yekamappoppù tok uya iwàtoppe itùtoppe ya.
Tamùꞌnawàlà Kaatù Maimu weꞌmenukasak ipàk kupù tùpo, tok uya inuttàppù pulusuk poi molopai tok uya inonkappù uluwaik yak.
Tùse Kaatù uya iwuluukappù weliꞌnàtok yapai.
Molopai tukke wei mùkyamlo yaꞌlà iichasak kon nùssan Galilee poi Jerusalem pona uya yeneppù màlà. Sàlàpe nen uchi mùkkàlà yekamannan pe tok wechi Israel pon kon kappon yamùk pàk.
Wakù Itekale nessak ina uya apyakùꞌnokon man, màlà Kaatù uya ikupù tùuya teppù lùppù kùtamo kon pàk.
Màlà kussak ya man sàlàpe kùponalok kon pe, kùmyamlo tok payan nùssan, Jesus wuluuka tùuya weliꞌnàtok yapai winà. Kaatù Maimu yau iweꞌmenukasak yakon Psalm yau kasa, ‘Umu àmàlà, sàlàpe àkàipùnù pe wenasak man,’ tukaik. {PSA 2:7}
Sàlàichi màlà wateppù Kaatù uya lùppù, iwuluuka tùuya weliꞌnàtok yapai pàk, àkàtase làma tùwennappo tuꞌma woton pe pùla. ‘Elepa uya màlà wakù molopai ailon pùlemantok ke, màlà ikupù uya màlà teppù uya David pàk lùppù ke,’ tukaik. {ISA 55:3}
Tùulon yailà wate ya kasa, ‘Iwettùsak wakù kulu ayapyoto kupù auya iikàta toppe pen màlà,’ tukaik. {PSA 16:10}
“Masapùla David uya Kaatù wotokoyi kupùppù màlà tùwemattok yau molopai nen uchi iwelikùppù molopai iwuꞌnattàppù màlà itamo yamùk piyau, itesak ukàtappù màlà.
Tùse mùkkàlà Kaatù nùwuluukappù weliꞌnàtok yapai, ukàtappù pen. 38-39 “Utonpa yamùk ittutàk kon pùsàlà Jesus yai usentuppantok àli kuttok pàk usekamappù àpàkùꞌnokon, iwinà ànùꞌlà ailon tawon ipàk wemokkasak màlà tamùꞌnawolon àli kuttok yapai, Law Moses winàpaino winà ikasa ewenatok pùla iwechi màlà.
Tùttuseichi ettàk kon, Kaatù Maimu yenpoikannan uya wateppù lùppù wekkupù ewinàkàiꞌnokon tukaik.
‘Yentàk kon! Mottùnpannan! Esenumenkatàk kon molopai amattatàk kon! Masapùla sàlà wotoko tùkussaiꞌnùk eweyu kon yattai wechi màlà ailon tetok auyaꞌnokon ipàk woton pe pùla, ànùꞌlà uya lànen àpàkùꞌnokon yekama tùse!’ ” tukaik. {HAB 1:5}
                         
wàlàkkaꞌnàtok weyu yattai tok uya màlà yentak lùiwa sàlà yamùk yekama toppe tùpàkùꞌnokon
Kappon yamùk weꞌnonkasak yau, Jew yamùk molopai Jew yamùk pen Jew yamùk usenupatok winàkàik iwelattàsak kon uya Paul molopai Barnabas tawonnan wenaimappù. Màlàyau tok uya tok yelupappù molopai tok meluntàpappù Kaatù wettok wakù pe yau tùwemassan pe tok wettoppe.
Ewanawolok wàlàkkaꞌnàtok weyu yattai tamùꞌnawàlà lùiwa lànen, màlà pata yawon kon uyàpùppù màlà Itepulu Maimu yetase.
Tukkan kon kappon yamùk yensak tùuyaꞌnokon yau, Jew yamùk yepulu yamùk kùlùmàluppù. Tok usàulàmappù Paul nekama winàkàik molopai tok uya imottùnpappù.
Tùse Paul molopai Barnabas uselupappù màlà yentak meluntà pe tùusenalippaik pùla. “Iꞌche kulu weꞌnàtok pe iwechippù màlà Kaatù Maimu usekama àpàkùꞌnokon wapiya. Tùse inulunpasak auyaꞌnokon pàk, molopai tàwàlàlà wemaꞌnàtok yeponnan yek pe ewekkupù kon pùla iwechi pàk, ina uya ànàmà kon sàlà, molopai ina utà sàlà Jew yamùk pen piyak.
Masapùla sàlà màlà Kaatù uya ina pàk. ‘Jew yamùk pen weyu pe àkussak kon uya man, tamùꞌnawolon kon sàlà non pon kon wepùikattàtok nepù kon pa,’ ” teppù. {ISA 49:6}
Yetasak tùuyaꞌnokon yau, Jew yamùk pen utauchinpappù màlà molopai Itepulu maimu yapulàppù tok uya, mùkyamlo tàwàlàlà wemaꞌnàtok ponalok pe yanùnsak kon wenappù màlà ailon tawonnan pe.
Kaatù Maimu usekamappù màlà tamùꞌnawàlà pata yawàlà.
Tùse Jew yamùk uya, kàyik yamùk pata yennài nan molopai tùnamasan nossan yamùk Jew yamùk pen, Kaatù namannan yaimelunpappù. Tok uya talumattàntok piyattàppù Paul molopai Barnabas tawonnan winàkàik molopai tok yenuꞌmappù tok uya tùpata kon yapai.
Màlàpàk tok uya non tuꞌmeppù tùtta kon poi tok yekamappo pe tok winàkàik molopai tok utàppù Iconium pona.
Jesus yaꞌlon kon Antioch pon kon wanùssak wechippù màlà utauchinpantok ke molopai Wakù Akkwalù ke.
po, Paul molopai Barnabas tawonnan utàppù màlà Jew yamùk wepilittok itak tak. Molopai tok uselupappù wakù pe. Màlàyau tukke Jew yamùk molopai Jew yamùk pen wenappù ailon tawonnan pe Jesus pàk.
Tùse Jew yamùk ailon tawonnan pen uya Jew yamùk pen yaimelunpappù, tok usenumenka toppe àli pe ailon tawonnan winàkàik.
Paul molopai Barnabas tawonnan wechippù màlà molo tachin pe. Tok uselupappù tùusenalippaik pùla Itepulu pàk. Mùkkàlà uya ailon pe tok yekale wechi, Kaatù wettok wakù pe pàk yekama pe apàikkek ke tok lepappù, tensan yekkwa ton pen yentok ipàkàlà molopai
enumenkannan, kuttoppe tok uya.
Kappon yamùk màlà pata yawon kon wepantakasak wechippù màlà, tùulon kon wechippù Jew yamùk winà, molopai tùulon kon wechippù yeunossak kon winà.
Màlàyau Jew yamùk pen molopai Jew yamùk tawonnan, tamùkke tepulu kon pokonpe, tok wekkupùppù yeunossak kon talumattà pàk molopai tok wànà pàk tàk ke.
Yetasak tùuyaꞌnokon yau tok wepeppù Lystra molopai Derbe pona, pata yamùk Lycaonia pon, molopai iwoino kon pata yak.
Molo tok uya wakù itekale yekamappù.
po kàyik wechippù molo chichiu pe tùwessen tùusasen pen tùwentuppù motapai.
Molo Paul uselupa yeta pàk iwechippù. Paul uya tiuchipittà pàk ailon te ya yeneppù, màlàpàk itenupàkà iwechippù.
Màlàpàk, “Àꞌmùssakkakà satik pe atta po!” teppù ya ipàk eke pe. Kàyik usanùmùppù, molopai iwessaꞌmolùkappù tùusalà pàk.
Paul nùkupùppù yensak tùuyaꞌnokon yau tukkan kon kappon yamùk wepyattàppù tùwentaimepàtù kon pàk tùmaimu kon Lycaonian maimu yau, “Kaatù yamùk wenasak man kàyik yamùk kasa, molopai tok uyàssak man kùpyakùꞌnokon!” tukaik.
Tok uya Barnabas yesettàppù Zeus pe molopai Paul yesek Hermes pe masapùla mùkkàlà wechippù tùuselupasen pe.
Kaatù Zeus nama molopai yapulà yùwùk, pata yena pon yennài uya paaka yamùk molopai yuk yùpùlù nepùppù pata mùlatta pona. Mùkkàlà molopai tukkan kon kappon yamùk wechippù tok anapulàpai, walawok paaka tùwàse molopai tùpottàse tok nama pe.
Tùse yeunossak kon Barnabas molopai Paul tawonnan uya tùpon kon kalapàtùppù sàlà yetasak tùuyaꞌnokon yau, molopai tok utàppù tukkan kon kappon yamùk kùlottak tùwentaimepàtù kon pe.
“Kàyik yamùk, yàꞌlà pe iwechi pàk sàlà kupù auyaꞌnokon màlà? Kappon yamùk neken nen ina, awalaiꞌnokon nen! Talà ina man wakù itekale yekama toppe tùuyaꞌnokon ewelattà kon pa sàlà yàꞌlà kuꞌnài pen winàpai tùwemassen Kaatù winàkàik, kak, non, palau molopai tamùꞌnawolon yau naiꞌnùk konekanàippù.
Pena tamùꞌnawàlà kappon yamùk kupùppù ya tàwà teselu kon yau tok utà toppe.
Watukaik yeunossak kon uya teleutanùpù kon tùse tukkan kon kappon yamùk wechippù paaka ànwàpai lùppù ipottà toppe tùuyaꞌnokon tok nama pe.
Màlà tùpo tùulon kon Jew yamùk uyàpùppù Antioch Pisidia pon poi molopai Iconium poi, molopai tok uya tukkan kon kappon yamùk lattàppù tiwinàkàiꞌnokon, Paul wàpàtùppù tok uya tàk ke molopai tok uya
iwolokappù màlà pata poi iweliꞌchak pe tekamaik.
Tùse Jesus yaꞌlon kon wepiliꞌchak tùwoi yau, iwàꞌmùssakkappù molopai iwennappoppù màlà pata pona. Iwemassak pe mùkkàlà molopai Barnabas tawonnan utàppù Derbe pona.
Tok Wennappoppù Antioch Syria Pon Pona
molopai Barnabas uya wakù itekale yekamappù Derbe po, tukkan kon wenappù Jesus yaꞌlon kon pe. Molopai yeunossak kon wennappoppù Lystra pona, Iconium pona molopai Antioch Pisidia pon pona.
Tok uya Jesus yaꞌlon kon meluntàpappù miyaiwa tok wettoppe ailon tetok tùuyaꞌnokon yau. “Utànnùꞌnokon màlà tukke wettalumattàntok yawàlà Kaatù wettok itepulu pe yak wewonnàtok kon pe.”
Molo soꞌchi yamùk tawon kon kùlottapai tok uya soꞌchi yepulu woton kon yanùmùppù tewin pàk. Wàpùlemantok tùutaꞌlettàik pùla yattai tok uya tok tùlùppù Itepulu yemyak ailon tetok tùuyaꞌnokon ipàk yemyak.
Pisidia yawon kon pata yamùk yawà tùutà kon tùpo, tok uyàpùppù Pamphylia pona.
Tok uya itekale yekamappù Perga po molopai tok utàppù Attalia pona.
Molopai màlà motapai tok wennappoppù tuna po Antioch pona, wakù pe Kaatù wettok yak tùtùlùppù kon motak màlà wotoko yenukaꞌnùssak naiꞌnùk ponalok pe.
Tùwelepansak kon Antioch pona yau, tok uya soꞌchi tawon kon pilipùppù molopai tok uya tamùꞌnawàlà Kaatù nùkupùppù tùpokonpeꞌnokon yekamappù tok pàk, molopai Kaatù uya asanta yakkokasak Jew yamùk pen uya ailon tetok pe, yekamappù nàlà tok uya.
Molo tok wechippù tachin pe Jesus yaꞌlon kon piyau.
Wepiliꞌnàtok Jerusalem Pona
kon kàyik yamùk uyàpùppù màlà Judea poi Antioch pona molopai tok wepyattàppù ailon tawonnan Jesus pàk yenupa pàk, “Ewepùikattàsak kon pen màlà Jew yamùk yattàtok yeselu yawà ausattàsak kon pùla iwechi yau Moses uya watetok kasa,” tukaik.
Paul molopai Barnabas tawonnan wesseippàtùppù kulu tok pokonpe sàlà pàk. Màlàpàk tok wekkupùppù Paul, Barnabas tawonnan molopai tùulon kon kappon yamùk Antioch pon kon yeunoko pàk, tok utà toppe Jerusalem pona yeunossak kon molopai soꞌchi yepulu pe tùwessan yense, sàlà pàk.
Soꞌchi tawon kon uya tok yeu nossak wechippù màlà, molopai tùutàiꞌmaꞌnokon Phoenicia molopai Samaria yawàlà tok uya Jew yamùk pen welattàsak Kaatù winàkàik yekamappù. Sàlà itekale uya eke pe tamùꞌnawolon ailon tawonnan utauchinpatok nepùppù màlà.
Tok welepansak Jerusalem pona yau, Soꞌchi uya, yeunossak kon uya, molopai eke ton tùnamasan uya tok yanùmùppù tùutauchinpaik. Mùkyamlo pàk tok
uya tamùꞌnawàlà Kaatù nùkupùppù tùpokonpeꞌnokon yekamappù.
Tùse tùulon kon ailon tawonnan Pharisee yamùk winon kon wàꞌmùssakkappù molopai tok uya, “Jew yamùk pen yattà màlà, Jew yamùk yattàtok yawàlà molopai Moses winàpaino law yawàlà tok wettoppe yekama,” teppù.
Yeunossak kon molopai eke ton tùnamasan wepilipùppù tamùkke sàlà yamùk yekamapposak lùppù pàk eselupase.
Tachin pe tùuselupa kon pàk tùwechi kon tùpo, Peter wàꞌmùssakkappù molopai, “Utonpa yamùk, mùttuyatàik pena Kaatù uya uyanùmùppù àklottapaiꞌnokon wakù itekale yekama toppe uya Jew yamùk pen pàk, yeta toppe tok uya molopai ailon te toppe tok uya.
Molopai Kaatù, kappon yamùk yewan ittunài uya, tok yanùnsak tùuya yenpoikappù, Wakù Akkwalù ke tok tùlepase, ikupùppù tùuya kùpàkùꞌnokon kasa làma.
Tùpatalàꞌne là kuꞌnàsak ya pùla man tok winàpai, esuken tok yewan konekappù ya màlà ailon tetok tok uya yai.
Yàꞌlà pe ken uchi iwechi pàk màlà Kaatù tùlùiꞌche ewechi kon ittutok yak emeꞌnek tùnonkase Jesus yaꞌlon kon pona kùtamo kon yamùk là wapùla kùmyamlo là uya yalà yentaino?
Kane. Ailon tesak màlà molopai wepùikattànsak man wakù pe Itepulu Jesus wettok winà tok wepùikattàsak kasa,” teppù Peter uya tok pàk.
Tamùꞌnawolon kon wechippù màlà eppa na, Barnabas molopai Paul tawonnan uya tamùꞌnawàlà tensan yekkwa ton pen yentok ipàkàlà molopai enumenkannan kupùppù Kaatù uya taiꞌnokon Jew yamùk pen kùlottau yekama yeta tùuyaꞌnokon yau.
Tok wenukassak tùuselupa kon pàk yau, James uselupappù, “Kùyetatàk kon, utonpa yamùk!
Simon nekamapàssan Kaatù uyàpùppù wapiya Jew yamùk pen piyak, tok kùlottapai kappon yamùk mokka tùuya tùponalok pe winà.
‘Sàlà tùpo wennappo màlà. Molopai David yùwùk iwekkawaiꞌmasak lùppù pùmùssakka uya màlà. Inmattasak koneka tuꞌma uya molopai yamù tuꞌma uya màlà.
Màlàyau kappon yamùk tonpassan uya Itepulu iwa màlà, molopai tamùꞌnawolon kon Jew yamùk pen unkàꞌmassan uyesek yai,
te Itepulu Kaatù uya, mùkkàlà sàlà ittu toppe pena ikuꞌnàippù.’ {AMOS 9:11-12}
“Màlàpàk usenumenkatok man, Jew yamùk pen Kaatù winàkàik tùwelattàsan wanittàpa pen sàlà.
Tùse, kaleta menukapaiꞌnokon man tok pàk yekama pe, tùulon kaatù yemyak itùsak lùppù kùyali napù tok uya tukaik. Nàkàlunnàtok, kamo iꞌmùtùntàsak yanù tok uya tukaik wapùla mùn yeme tok uya tukaik.
Masapùla Law yeneppù molopai ittuppù màlà Jew yamùk wepilittok itak yamùk tau tachin pe wàlàkkaꞌnàtok
                           
weyu yattaiꞌne molopai yekamappù màlà tamùꞌnawàlà pata yamùk yau,” tukaik James uselupappù.
Kaleta Jew Yamùk Pen Ailon Tawonnan Piyakan
yeunossak kon molopai eke ton tùnamasan yamùk usenumenkappù tamùkke soꞌchi tawon kon pokonpe, kàyik yamùk yanùmù pàk tùklottapaiꞌnokon molopai tok yeunottoppe Antioch pona Paul molopai Barnabas tawonnan yaꞌlà. Tok uya Judas, Barsabbas tukaik tesassen molopai Silas tawonnan, asaꞌlon kon kàyik yamùk tùnamasan kulu ailon tawonnan nùnama ton yanùmùppù.
Sàlà kaleta menukasak yeunokoppù màlà tok uya tok yemyau. “Yeunossak kon, eke ton tùnamasan, ailon tawonnan Jesus pàk. ‘Wakù pe naꞌ messatàu?’ tetok yeunossan, tamùꞌnawolon kon tùtonpa kon yamùk Jew yamùk pe pùla iwentusak kon Antioch, Syria molopai Cilicia pon kon piyak.
Ina netatai tùulon kon kappon yamùk, ina tonpa yamùk utàppù molopai awanittàpappù kon molopai eusenumenkatok kon yaimelunpappù tok uya tùuselupa kon ke, sàlà kuttoppe tùuyaꞌnokon tapyontàtok kon yepolo tok uya pùn ina winàpai.
Màlàpàk ina wepiliꞌchak man molopai tamùꞌnawàlà tewin itewan tùwenaik mayin yekamannan yanùmù tesak ina uya man molopai tok yeunoko ina uya sàlà apyakùꞌnokon. Tok utà màlà ina pùnùn ton ina tonpa yamùk Paul molopai Barnabas yaꞌlà.
Mùkyamlo uya tùwettalipaik pùla tùwemattok kon tùsak man Itepulu Jesus Christ wotokoyi yak.
Judas molopai Silas tawonnan yeunossan ina, àpàkùꞌnokon tok uya yekama màlà sàlà ina nùmenukayaiꞌnùk.
Masapùla Wakù Akkwalù pokonpe ina usenumenkasak man wakù pe iwechi màlà yàꞌlàlà ikupù yentaino tùlù ina uya àponaꞌnokon tukaik, sàlà yamùk yawàlà weꞌnàtok kon pokonpe.
Tok nama pe tùulon kon kaatù yamùk yemyak itùsak lùppù kùyali kùꞌnattù, mùn kùsemetàu, kamo iꞌmùtùntàsak kùsantàu, molopai nàkàlunnàtok winàpai mettàik. Wakù pe ewechi kon màlà sàlà yamùk kupù auyaꞌnokon pùla iwechi yau. Màlà neken,” tukaik.
Mayin yekamannan yeunokoppù màlà molopai tok utàppù Antioch pona, molo soꞌchi tawon kon pilipùppù tok uya molopai kaleta imenukasak lùppù tùlùppù tok uya tok yemyak.
Kaleta yensak tùuyaꞌnokon yau, kappon yamùk utauchinpappù meluntàpan pe uselupantok yekale winà.
Judas molopai Silas mùkyamlo, Kaatù Maimu yenpoikannan tùmàlàꞌnokon pe uselupappù tachin pe ailon tawonnan pokonpe, tok lepa pe tok meluntàlù ke meluntà pe tok wettoppe.
Molo mala là tok wechi tùpo, tok yeunokoppù màlà Jesus pàk ailon tawonnan uya, wakù pe tok wennappoppù teunoꞌnài nan nùssan piyak.
[Tùse Silas wekkupùppù molo tùwàꞌnàmà pàk.]
molopai Barnabas wemapùppù màlà Antioch po. Tamùkke tukke tùulon kon pokonpe, tok uya Itepulu Maimu pàk enupaꞌnàppà molopai yekamappù.
Paul Molopai Barnabas Wepantaka
tùpo, Paul uya Barnabas pàk, “Wennapponpai ailon tawonnan kùtonpa kon yamùk kaklanpapai, Itepulu yekale yekamappù lùppù ipàk lùssan tamùꞌnawàlà pata yamùk yawon kon atta là tok wechi yense,” teppù.
Barnabas wechippù John Mark anapai taꞌlàꞌnokon.
Tùse Paul wechippù anapai pùla, masapùla tùpyauꞌnokon iwessak wotoko wenukappù ponalà pùla iwechi pàk, tùse iwennappoppù molopai tùnàmàppù kon ya Pamphylia po pàk.
Tok useippàtùppù màlà àsà pe molopai tok wepantakappù echipyapai. Barnabas uya Mark yalàppù taꞌlà molopai tok utàppù tuna po Cyprus pona.
Paul uya Silas yanùmùppù taꞌlà tùutàsen pe molopai tok utàppù. Tok utà yau ailon tawonnan uya tok tùlùppù wakù pe Kaatù wettok yak.
utàppù màlà miya Derbe molopai Lystra pona. Jesus yaꞌlon Timothy itesek wemapùppù màlà molo. Ichan wechippù Jew pe molopai ailon tawon pe nàlà iwechippù Jesus pàk, tùse ikàipùnù wechippù Greek pe.
Tamùꞌnawolon kon ailon tawonnan Jesus pàk Lystra molopai Iconium pon kon uselupappù wakù pe Timothy pàk.
Paul wechippù Timothy anapai taꞌlà, màlàpàk yattàppù ya Jew yamùk yattàtok yeselu yawà. Sàlà kupùppù ya màlà masapùla tamùꞌnawolon kon Jew yamùk molo tùwemassan uya Timothy kàipùnù wechi Greek pe ittu pàk.
Tùutà kon pe pata yamùk yawàlà tok uya yeunossak kon molopai eke ton tùnamasan Jerusalem pon kon nùkupùppù yekamappù ailon tawonnan pàk, yawàlà tok wettoppe.
Màlàpàk soꞌchi tawon kon wenappù màlà meluntà pe ailon tetok yau molopai tukke tok wenappù wei kaichalà.
Timothy Utà Paul, Silas Tawonnan Yaꞌlà
Troas Po Paul Nene Weꞌneppàꞌnàtok Walai
utàppù màlà pata Phrygia yawàlà molopai Galatia yawàlà. Wakù Akkwalù uya wakù itekale yekama toppe tok uya Asia po pùla ikupùppù.
Mysia pona tùuyàssak kon yau, Bithynia pona tùutàiꞌcheꞌnokon tok wechippù, tùse Jesus yakkwalù uya ikupùppù tok utà tukaik.
Màlàpàk tok utàppù Mysia yawàlà molopai miya Troas pona.
Màlà yewalupàyi tau Paul uya weꞌneppàꞌnàtok walai yeneppù, màlà yau, kàyik Macedonia pon wechi satik pe yeneppù ya, molopai tùpawanattà ya, “Àikkà Macedonia
pona ina pùikattàse!” te ya.
Asseꞌne Paul uya weꞌneppàꞌnàtok walai yene tùpo, ina wekonekappù Macedonia pona tùutà tok kon pe, masapùla ina uya ittuppù Kaatù uya ina kàꞌmasak wakù itekale yekama toppe ina uya kappon yamùk molonkonnà pàk.
Lydia Wenappù Itepulu Yaꞌlonnà Pe
yau ina utàppù Troas poi miya tossalà Samothrace pona, molopai iwemassak pe Neapolis pona.
Màlà motapai ina utàppù Philippi pona eke pata tùnamasen Macedonia pon. Sàlà wechippù màlà Rome pon kon pata pe. Molo ina ukoꞌmamùppù mala là.
Wàlàkkaꞌnàtok weyu yattai ina utàppù pata yapai tuna yena pona, wàpùlemantok patassek wechi molo pe ina uya yekamappù. Ina weleutappù chichiu pe molopai ina uselupappù nossan yamùk iwepiliꞌchak kon molo pokonpe.
Tok tonpa ina uselupa yetanàippù wechippù Lydia, Thyatira pon, pùsàlà wechippù màlà tùtalilen walai pon chilanmanài pe tùwessen. Mùkkàlà nossan wechippù màlà Kaatù yapulànài pe molopai Itepulu uya itewan yappàtùppù yàꞌlà te là Paul uya yeta toppe ya.
Mùkkàlà molopai itùwùk tawon kon usenpataukappù. Màlà tùpo ina kàꞌmappù ya tùwùk tak, “Àittàk kon talà uyùwùk tau esse, ailon tawon pe wechi ittusak auyaꞌnokon pàk,” teppù ya. Ina yekaꞌnonkappù ya molopai ina utàppù.
Patikiꞌchi Tau Philippi Po
wei yattai wàpùlemantok patassek yak ina utà tùse, uliꞌchan apyoto uya ina yepoloppù. Pùsàlà yau àli akkwalù wechippù màlà, ikasa tùuyàpù woton yekama toppe ya ikuꞌnài. Tukke pùlayatta yepoloppù ya màlà tepulu yamùk ponalok pe yàꞌlà pe là weꞌnàtok yekama tùuya winà.
Paul molopai ina wenaimappù ya tùwentaimepàtù pe, “Pùsamlo kàyik yamùk mùkyamlo Eke kulu Kaatù yapyoto ton! Tok uya yàꞌlà kasa là ewepùikattàtok kon yeꞌma yekama màlà àpàkùꞌnokon!” tukaik.
Sàlà kupùppù ya màlà tukke wei Paul tetakkaik. Màlàyau iwelattàppù molopai àli akkwalù pàk, “Jesus Christ yesek yau epakkakà pùsàlà yapai te uya sàlà!” teppù ya. Màlà yattai là àli akkwalù wepakkappù yapai.
Pùlayatta yepotok tùuyaꞌnokon iwinà utàppù ittusak uliꞌchan yesan uya yau, tok uya Paul molopai Silas tawonnan yaꞌchippù molopai tok wolokappù tok uya itepulu yamùk yemlotopona kappon yamùk wesseposek yak.
Tok uya Paul molopai Silas tawonnan nepùppù Roman yepulu yamùk yemlotopona molopai, “Pùsamlo kàyik yamùk mùkyamlo Jew yamùk, molopai utaimelunpantok kussan tok kùpata kon yau.
Enupantok kasa pùla wemaꞌnàtok yawà pàk enupanyan tok. Roman yamùk kùmyamlo molopai màlà wemaꞌnàtok yawà, yawàlà weꞌnàtok pùla iwechi màlà!” teppù tok uya.
Tukkan kon kappon yamùk utàppù tok kùlottak Paul
molopai Silas tawonnan winàkàik àsà pe esse, itepulu yamùk uya Paul molopai Silas tawonnan pon kalapàtùppù molopai tok ippoppàttoppe tok uya ikupùppù.
Àsà pe tok ippoppàtù tùpo tok tùlùppù màlà patikiꞌchi tak, molopai patikiꞌchi yesak uya saꞌman pe manatta mùleyintà toppe tok uya yekamappù.
Anomlak yawàlàꞌne Paul molopai Silas tawonnan wàpùlemappù molopai tok uselenpappù Kaatù yelemu yamùk pàk, molopai tùulon kon patikiꞌchi tawon kon wechippù tok yeta pàk.
Màlà yattai, tewinanpa àsà pe tùlùpùnù wechippù, patikiꞌchi yapon yaloꞌmappù ya màlà. Màlàyau asseꞌne patikiꞌchi mùlatta yamùk utakkokapàtùppù molopai tamùꞌnawàlà yaꞌchichak kon poi tok yaulontok kon wessolokappù.
Patikiꞌchi yesak upakappù màlà, molopai manatta utakkokasak yensak tùuya yau, tamùꞌnawàlà yaꞌchichak kon wepeppù pe yekamappù ya. Màlàpàk kasupala walai mokkappù ya molopai eꞌwàpai iwechippù.
Tùse Paul wentaimeppù eke pe, “Àsà pe kamattai, tamùꞌnawàlà talà ina man!” tukaik.
Patikiꞌchi yesak uya tùweyu woton yennappù, iwewomùppù tùusemittàpaik molopai iwekkawaiꞌmappù tùwekkùkùkùmaiꞌma Paul molopai Silas tawonnan yemlotopo.
Màlàyau tok yalàppù ya polopona molopai, “Yàꞌlà kupù uya ken wepùikattà toppe?” tukaik tok yekamappoppù ya.
“Ailon kakkà Itepulu Jesus pàk, molopai ewepùikattà màlà, àmàlà molopai àyùwùk tawon kon,” tukaik tok uya yeikuppù.
Màlà yattai tok uya Kaatù Maimu yekamappù ipàk molopai tamùꞌnawolon kon itùwùk tawon kon pàk.
Màlà yewalupàyi tau patikiꞌchi yesak uya tok yalàppù molopai tok yattàpàssak tok ippoppàtù yau kukappù ya. Màlà yattai là mùkkàlà, molopai tamùꞌnawàlà itonpa yamùk usenpataukappù.
Paul molopai Silas tawonnan yalàppù ya tùwùk tak molopai tok lepappù ya tok yeipa woton ke. Mùkkàlà molopai itùwùk tawon kon wanùssak wechippù màlà utauchinpantok ke masapùla Kaatù pàk nen uchi ailon te tùuyaꞌnokon pàk.
Koꞌlàma Roman yepulu yamùk uya tùmaimu kon yeunokoppù patikiꞌchi yesak piyak, “Tàwà mùkyamlo kàyik yamùk nùtài,” tukaik.
Màlàyau patikiꞌchi yesak uya yekamappù Paul pàk, “Itepulu yamùk uya tùmaimu kon yeunossak man àmàlà molopai Silas tawonnan nonka toppe. Itàtàk kon làichi, molopai wakù pe mùtàtàik,” tukaik.
Tùse Paul uya pata yennài nan pàk, “Àli kussak ina uya pùla iwechi màlà, tùse ina ippoppàttai tok kappon yamùk yemlotopo, molopai ina mùkyamlo Roman yamùk! Molopai tuꞌma ina yenuꞌmappù tok uya patikiꞌchi tak. Tùse ken naꞌ uchi ina eneunoppai tok wechi màlà amak yai? Kanekku, tàwà nen tùmàlàꞌnokon pe Roman yepulu yamùk uyàpù màlà sàlà motak
                             
ina yenpakkase,” teppù.
Sàlà yekamappù pata yennài nan neunokossan uya Roman yepulu yamùk pàk. Màlà yattai Paul molopai Silas tawonnan wechi Roman yamùk pe yetasak tùuyaꞌnokon yau, tok usenalippappù.
Màlàyau tok utàppù màlà tok piyak wa tùwessak kon pàk tùusewankonoꞌma kon yekamase. Tok uya Paul molopai Silas tawonnan yalàppù patikiꞌchi tapai molopai tok yekamappoppù tok uya pata nàntoppe tok uya.
Paul molopai Silas tawonnan uya patikiꞌchi nàmàppù màlà molopai tok utàppù Lydia yùwùk tak. Molo ailon tawonnan yepoloppù tok uya molopai tok meluntàpappù tok uya molopai tok utàppù.
molopai Silas tawonnan utàppù màlà Amphipolis molopai Apollonia yawàlà, molopai tok uyàpùppù Thessalonica pona, Jew yamùk wepilittok itak wechippù màlà molo.
Tùwessek kasa là Paul utàppù màlà wepiliꞌnàtok itak tak. Molo àsolùwau Wàlàkkaꞌnàtok weyu yattaiꞌne kappon yamùk yekamappopàtù pàk iwechippù màlà Kaatù Maimu pàk.
Yekamappù ya molopai yenpoikappù ya ikasa Christ wettalumattàtok molopai iwuluukatok weliꞌnàtok yapai wechippù. “Pùsàlà Jesus tekamayaiꞌnùk àpàkùꞌnokon mùkkàlà Christ,” teppù Paul uya.
Tùulon kon uya ailon teppù Paul molopai Silas tawonnan maimu pàk molopai tok tonpa pe tok wenappù. Molopai nàlà tukke Greek yamùk Kaatù namannan, molopai tukke nossan yamùk tùnamasan wenappù Paul molopai Silas tawonnan tonpa pe.
Tùse Jew yamùk kùlùmàluppù molopai àli ton kappon yamùk pilipùppù tok uya asantapai. Tok uya kappon yamùk yaimelunpappù molopai tok utàppù Jason yùwùk tak asseꞌne Paul molopai Silas tawonnan iwase, tok nettoppe tùuyaꞌnokon kappon yamùk piyak.
Tùse tok yeposak tùuyaꞌnokon pùla iwechi yau, Jason wolokappù tok uya molopai tùulon kon ailon tawonnan. Tok yalàppù tok uya pata yepulu yamùk yemlotopona molopai tok wentaimeppù, “Pùsamlo kàyik yamùk utaimelunpantok kussan wolù yawàlà. Molopai sàlàpe tok uyàssak man kùpata kon pona.
Molopai Jason uya tok kussak man tùwùk tau. Caesar winàpaino wemaꞌnàtok yawà, yawàlà pùla tok wessak man, tùulon Kin molo man Jesus itesek tesak tok uya man,” tukaik.
Sàlà ke tukkan kon kappon yamùk molopai pata yepulu yamùk yaimelunpappù tok uya man.
Itepulu yamùk uya Jason molopai tùulon kon kupùppù tok useꞌma toppe pùlayatta ke tùnonka tok kon pe, molopai nen uchi tàwà tok wuttà toppe.
ewalupà pe iwenasak yau, ailon tawonnan uya Paul molopai Silas tawonnan yeunokoppù Berea pona. Tùwelepansak kon pe tok utàppù Jew yamùk wepilittok itak tak.
Molo kappon yamùk wechippù wakù pe ittunnan Thessalonica pon kon yentaino kon. Tok uya itekale yetappù màlà ànùttupai kulu tok wechippù, molopai wei kaichalà tok usenupappù màlà Kaatù Maimu pàk, Paul nekamappù wechi ailon pe kulu yentoppe tùuyaꞌnokon.
Tùse Jew yamùk Thessalonica pon kon uya itekale, Kaatù Maimu yekama Paul uya Berea po yetasak tùuyaꞌnokon yau, tok uyàpùppù nàlà màlà motak molopai tok uya molonkonnà yaimelunpappù àsà pe tok wettoppe.
Màlà yattai asseꞌne Paul yeunokoppù ailon tawonnan uya palau pona, tùse Silas molopai Timothy tawonnan wechippù Berea po lùppù.
Kàyik yamùk Paul yanài nan utàppù yaꞌlà Athens pona. Molopai tok wennappoppù Berea pona Paul maimuppù pokonpe Silas molopai Timothy tawonnan uyàttoppe ipyak asseꞌne.
molopai Timothy tawonnan màmuku pàk tùwechi Athens po yau, Paul usewankonoꞌmappù màlà tùulon kon kaatù yamùk pe tukaik ikonekasak kon ke pata wanùssak yene tùuya pàk.
Màlàpàk Jew yamùk wepilittok itak ate yamùk y ye a s. oe lt pa na k k omeapay5 t ppo pa p i Mù
namùppù tapùi yamùk tau tùwemassen pen.
Màlà tùse pùla yàꞌlàlà kappon nepoloppù tùweꞌwotokomase iꞌche tùwessen pen, masapùla wemaꞌnàtok molopai weꞌnetukkantok molopai tamùꞌnawolon tùnài pe tùwechi kappon yamùk yemyak pàk.
Tewinan kàyik winà tamùꞌnawolon kon kappon yamùk tùpataloꞌnan kon konekappù ya. Molopai tok wemattoppe ikupùppù ya sàlà non po mailàlà. Tùmàlà pe tok wemattoppe màlà yattai ikupùppù ya molopai màlà pata kupùppù ya tok wemattok yau pe.
Sàlà kupùppù ya màlà tùwatoppe, tappàttoppe molopai tepotoppe tok uya. Tùse Kaatù mùkkàlà meyon pen kiwinàpaiꞌnokon.
Masapùla ‘Mùkkàlà yau tùwemassan kùmyamlo, tùwelaikasan molopai talà tùwessan.’ Kaleta menukannan uya ‘Imunkà yamùk nàlà kùmyamlo,’ teppù kasa.
“Imunkà yamùk pe weꞌnàꞌnokon pàk, Kaatù wechi kolù wapùla chilùpa, wapùla tàk là, kappon nùkonekappù tùnùttu yawàlà kasa iwechi pe yekamaꞌnokon kùsettak.
Pena Kaatù uya màlà yenpàtùppù kappon yamùk uya ittu pùla iwechi yattai, tùse sàlàpe Kaatù uya tamùꞌnawolon kon kappon yamùk mailon kon nà là welattà toppe àli teselu kon winàpai yekamasak man.
Masapùla tamùꞌnawolon kon kappon yamùk sàlà non pon kon ittutok tùuya wakù pe tùwettok yau yattai konekasak ya màlà, mùkkàlà kàyik tùnanùmùppù winà. Sàlà yenpoikappù ya màlà tamùꞌnawolon kon pàk, mùkkàlà kàyik wuluuka tùuya weliꞌnàtok yapai winà!” teppù Paul uya.
Paul uselupa weꞌwuluukantok weliꞌnàtok yapai pàk yeta tùuyaꞌnokon yau, tùulon kon uya imottùnpappù, tùse tùulon kon uya, “Ina sàlà pàk euselupa tuꞌma enetapai man,” teppù.
Molopai màlà Paul uya tok nàmàppù.
Tùulon kon kappon yamùk wenappù itonpa pe, molopai ailon teppù tok uya. Tok kùlottau Dionysius, Areopagus pon wechippù màlà molopai nossan Damaris itesek, molopai tùulon kon.
tùpo, Paul uya Athens nàmàppù molopai iitàppù Corinth pona.
Molo Jew yepoloppù ya Aquila itesek. Pontus po iwentusak lùppù, tùnoppù Priscilla pokonpe àiꞌchen Italy poi. Masapùla eke itepulu Claudius uya tamùꞌnawàlà Jew yamùk uya Rome nàntoppe yekamappù màlà. Paul utàppù tok yense.
Molopai molo iwechippù, iweꞌwotokomappù tok pokonpe, masapùla tùwemattok yepoloppù ya màlà tappulin koneka tùuya winà, tok kasa nàlà.
Jew yamùk molopai Greek yamùk pokonpe tùuseipàtù pàk iwechippù màlà ailon te toppe tok uya, Wàlàkkaꞌnàtok weyu yattaiꞌne Jew yamùk wepilittok itak tau.
Silas molopai Timothy tawonnan welepansak Macedonia poi yau, Paul weppàtùppù wakù itekale yekama pàk Jew yamùk pàk Jesus wechi Christ pe pàk.
Tiwinàkàik wakù pe pùla tok wechi yau molopai àli pe
tok uselupa tùpàk yau tùpon tuꞌmeppù ya molopai tok pàk, “Àmùnù kon wechi màlà appai kon po! Atalumattà kon yau amyamlo uya yanùmù màlà, unkupù kussak uya man. Sàlà motapai utà sàlà Jew yamùk pen piyak,” teppù ya.
Màlàyau tok nàmàppù ya molopai iitàppù, Titius Justus itesek yùwùk tak emasse. Mùkkàlà wechippù Jew pen Kaatù namanài. Itùwùk wechippù màlà Jew yamùk wepilittok itak piyau.
Molopai Crispus, Jew yamùk wepilittok itak yesak uya, ailon teppù màlà Itepulu pàk, mùkkàlà molopai tamùꞌnawàlà itùwùk tawon kon. Molopai tukke tùulon kon kappon yamùk Corinth pon kon uya itekale yetappù, ailon teppù tok uya Itepulu pàk molopai tok usenpataukappù.
Tewin ewalupà yattai Paul uya weꞌneppàꞌnàtok walai yeneppù, màlà yau Itepulu Jesus uya ipàk wateppù, “Kettalipai, tùse euselupa pàk lùppù ekkà molopai keꞌnonkai,
masapùla ayaꞌlà wessaik. Ànùꞌlà uya amattanùpù pen màlà masapùla tukkan kon sàlà pata yawon kon mùkyamlo uponalok kon,” teppù ya.
Màlàyau Paul wechippù molo tewin kiliꞌchimoꞌchi molopai
pe kapùi, kappon yamùk yenupa pàk Kaatù Maimu pàk.
“Pùsàlà kàyik, kappon yamùk kupùiꞌche man Kaatù yapulà toppe tok uya, wemaꞌnàtok yawà Law yawàlà pùla,” teppù tok uya.
Paul wekoneka tùuselupa pàk kùlottau, Gallio uya Jew yamùk pàk wateppù, “Sàlà wessak ikasa pùla wapùla àli kulu wàntok kussak yau, ikasa wechi màlà eyeta kon uya yau amyamlo Jew yamùk.
Tùse usàulàmantok mayin pàk molopai esek yamùk pàk, molopai àmàlàꞌnokon law pàk pe iwechi yau, amyamlo pe mùkonekatàik. Màlà yekkwa enenpai pùla wessaik,” teppù.
Màlàyau tok yenpakkappù ya itepulu yamùk yemlotopoi.
Sosthenes, Jew yamùk wepilittok itak yesak, yaꞌchippù tamùꞌnawolon kon uya molopai ippoppàtùppù tok uya eke ton yemlotopo. Tùse màlà uya Gallio yaimelunpappù lùkkwà là pen màlà.
Paul Wennappo Antioch Pona
wechippù màlà Corinth po ailon tawonnan piyau tachin pe. Màlà tùpo tok nàmàppù ya Priscilla molopai Aquila tawonnan pokonpe tuna polo Syria pona. Cenchrea po tùppai nappù ya ikupù tùuya tetok tùuya Kaatù pàk kupùppù ya.
Ephesus pona tok welepamùppù molopai màlà motau Paul uya Priscilla molopai Aquila tawonnan nàmàppù. Tùse Jew yamùk wepilittok itak tak iitàppù molopai tok useippàtùppù Jew yamùk pokonpe.
Tok uya yekamappoppù tachin peiwa tùpyauꞌnokon iwettoppe tùse kane teppù ya.
Tùse tok pàk yekamappù ya tùutàiꞌma, “Kaatù iwalok pe iwechi yau wennappo tuꞌma màlà apyakùꞌnokon,” teppù ya. Molopai iitàppù Ephesus poi tuna po.
22 Tùwelepansak Caesarea pona yau, Paul utàppù Jerusalem pona “Wakù pe naꞌ messatàu?” kase soꞌchi tawon kon pàk, molopai iitàppù Antioch pona.
Molo mala là tùwechi tùpo iitàppù. Galatia molopai Phrygia tawon yawolon kon pata yamùk yawàlà, tamùꞌnawolon kon Jesus yaꞌlon kon meluntàpa pe.
Apollos Wechi Ephesus Molopai Corinth Po
yattai Jew, Apollos itesek iwentusak lùppù Alexandria po uyàpùppù màlà Ephesus pona. Wakù pe tùuselupasen pe iwechippù màlà molopai wakù pe Kaatù Maimu ittunài pe.
Yenupasak pe iwechippù màlà Itepulu Jesus yeselu pàk, molopai eke pe kulu ànkuppai tùwettok ke iichelupappù molopai ailon Jesus yekale pàk ikasa enupanài pe iwechippù. Walà tùse John uya enpataukantok yekale neken ittuppù ya màlà.
Tùwettalipaik pùla, meluntà pe iwepyattàppù màlà tùuselupa pàk Jew yamùk wepilittok itak tau. Priscilla molopai Aquila uya yetasak yau, tok uya yalàppù màlà tùpatassek kon yak, molopai tok uya màlà yentak ikasa lùiwa kulu Kaatù yeselu yekamappù ipàk.
Apollos wechippù itàpai Achaia pona. Màlàpàk Jesus yaꞌlon kon Ephesus pon kon uya kaleta menuka pàk ipùikattàppù Achaia pon kon ailon tawonnan piyak, tok pawanattà pe yanùntoppe tok uya. Tùwelepansak yau wakù pe Kaatù wettok yau Jesus yaꞌlon kon pe iwenasak kon pùikattàppù ya eke pe.
Masapùla meluntà pe yeippàttok tùuya ke Jew yamùk yentaikappù ya ayupo tukkan kon teippàsse, Kaatù Maimu yapai Jesus wechi Christ pe yekama pe.
wechi Corinth po tùse, Paul utàppù màlà pata yamùk yawàlà palau yena winàpai molopai iwelepamùppù Ephesus pona. Molo Jesus yaꞌlon kon yepoloppù ya màlà.
Tok yekamappoppù ya, “Wakù Akkwalù naꞌ mepotantàu ailon tawonnan pe ewenasak kon yau?” tukaik. “Wakù Akkwalù wechi molo yekale yetasak là ina uya pùla man,” tukaik tok uya imaimu yeikuppù.
“Yàꞌlà yekkwa ken uchi usenpataukantok manùntantàu?” tukaik Paul uya tok yekamappoppù. “John uya enpataukantok,” tukaik tok uya yeikuppù.
Paul uya, “John uya enpataukantok màlà mùkyamlo tùmakuyi kon winàpai iwelattàsak kon ponalok, molopai John uya yekamappù kappon yamùk pàk, ailon te toppe tok uya teꞌmappù pàk tùuyàssen Jesus Christ pàk,” teppù.
Sàlà yetasak tùuyaꞌnokon yau, tok usenpataukappù màlà Itepulu Jesus yesek yau.
Paul uya temyatù tùlùppù tok pona, màlàyau Wakù Akkwalù wuttàppù tok pona. Molopai tok uselupappù tùulon mayin yamùk yau molopai nàlà tok uya Kaatù Maimu yenpoikappù.
12 pe kàyik yamùk wechippù màlà tamùꞌnawàlà.
8 Paul utàppù màlà Jew yamùk wepilittok itak tak, molopai àsolùwau kapùi kaichalà iichelupappù kappon yamùk pokonpe, tùwettalipaik pùla meluntà pe, molopai Kaatù wettok itepulu pe yekamappù ya tok pàk. Ailon te toppe tok uya.
Tùse tùulon kon wechippù màlà saꞌman pe molopai ailon te tok uya pùla iwechippù. Molopai àli pe tok uselupappù Itepulu Jesus yeselu pàk tukkan kon kappon yamùk yemlotopo. Màlàpàk Paul uya tok nàmàppù molopai Jesus yaꞌlon kon yalàppù ya taꞌlà molopai tok yenupappù ya wei kaichalà Tyrannus uya enupan yùwùk tau.
Sàlà kasa iwechippù màlà asaꞌlà kiliꞌchimoꞌchi, màlàpàk tamùꞌnawolon kon Asia yawolon kon pata yamùk yau tùwemassan, asaklàma Jew yamùk molopai Jew yamùk pen uya Kaatù Maimu yetappù.
uya tensan yekkwa ton pen kappon nùkupù yentaino kon kupùppù Paul yai.
Tùse tùulon kon Jew yamùk tùusalà kon pàk tùwessan molopai àli akkwalù yenpakkanài nan wechippù nàlà Jesus yesek yapulàiꞌche màlà kuttoppe tùuyaꞌnokon. Tok uya àli akkwalù pàk, “Epakkatàk kon nùkayan ina àpàkùꞌnokon Jesus, Paul nekamayaiꞌnùk yesek yau,” teppù.
Sàlà kuꞌnài nan wechippù màlà
pan kon, Jew eke paatele Sceva itesek munkà pe.
Tùse tewin nà wei yattai àli akkwalù uya tok pàk, “Jesus mùkkàlà unùttu molopai Paul nàlà mùkkàlà unùttu, tùse ànùkyan ken uchi amyamlo?” teppù.
Kàyik àli akkwalù yen waplùmùppù àsà pe tok pona, molopai tok yentaikappù ya. Tok wepeppù màlà itùwùk tapai tùumattapàsse ipon pùlaꞌne.
Tamùꞌnawàlà Jew yamùk molopai Jew yamùk pen Ephesus po tùwemassan uya sàlà yetappù màlà. Tok usenalippappù molopai Itepulu Jesus yesek yapulàppù molopai inamappù tok uya màlà eke pe.
Tukke ailon tawonnan Jesus pàk uyàpùppù màlà tùnkupùppù kon nùppù molopai tùusewankonoꞌmatok kon yekamase ayupo.
Tukke piyassan nùkupù walai kuꞌnài nan uya tùkaletayi kon nepùppù tamùkke molopai tok uya ipottàppù tamùꞌnawolon kon yemlotopo. Tok uya kaleta yepek ittuppù, màlàyau tamùꞌnawàlà iyàpùppù 50,000 kaichalà pùlayatta chilùpa pun.
Sàlà kasa meluntà pe Kaatù Maimu utalenkappù màlà molopai meluntà pe iwenappù.
Wepantaꞌmantok Ephesus Po
wekkupù tùpo Paul wekkupùppù tùutà pàk Wakù Akkwalù yau Macedonia molopai Achaia polo molopai miya Jerusalem pona. “Màlà motak utà tùpo Rome yense nàlà utà màlà,” teppù ya.
Màlàpàk Timothy
molopai Erastus tawonnan tùpùikattàn nan yeunokoppù ya Macedonia pona. Molo lùiwa Asia yawolon pata yamùk yau iikoꞌmamùppù.
Sàlà yattai màlà àsà utaimelunpantok wechippù Ephesus po, Itepulu Jesus yeselu wenai.
Kàyik Demetrius itesek chilùpa pàk tùweꞌwotokomasen uya, màlà chilùpa ke nossan kaatù Artemis yùwùk pe tukaik lùk kwà ikonekappù molopai sàlà iwotokoyi uya eke pe tùweꞌwotokomasan pùlayattayittàppù.
Màlàpàk tok kàꞌmappù ya tamùkke, tùulon kon walainon nàlà iwotokoyi ton pokonpe. Molopai tok pàk, “Kàyik yamùk, mùttuyatàik sàlà eke pe pùlayatta yesak pe weꞌnàtok uyàpù sàlà wotoko winà.
Menyatàik molopai metayatàik pùsàlà Paul nùkussaiꞌnùk. Kappon yamùk nùkonekassan kaatù yamùk mùkyamlo kaatù yamùk pen te ya. Molopai tukke kappon yamùk uya ailon te toppe ikukkassak ya man, asaklàma talà Ephesus po molopai tamùꞌnawàlà lùiwa lànen Asia yawolon pata yamùk po.
Sàlà kùwotokoyi kon uya lànen àli tesek yepolo pe man. Màlà pe neken pùla kaatù Artemis yùwùk wechi kupù nàlà màlà yàꞌlà woton pe pùla. Molopai eke pe nàlà iwettok umatta màlà. Mùkkàlà tamùꞌnawolon kon Asia pon kon molopai tamùꞌnawàlà non pon kon wepeimatok ipàk!” teppù.
Yetasak tùuyaꞌnokon yau, tok weꞌnaikasak wechippù àsà pe molopai tok wentaimeppù, “Eke mùkkàlà Artemis, Ephesus pon!” tukaik.
Tok wessakolopasak wechippù tamùꞌnawàlà pata yau. Tamùkke àsà pe tùwessan wepiliꞌchak uya Gaius molopai Aristarchus tawonnan Macedonia pon kon yaꞌchippù, Paul yaꞌlà tùutàsan molopai tok uya tok yalàppù aitun pe tamùkke wepiliꞌnàtok patassek yak.
Paul wechippù itàpai tùmàlà pe tukkan kon kappon yamùk yemlotopona, tùse Jesus yaꞌlon kon uya kane teppù.
Eke pata yesak tonpa yamùk Ephesus pon, iwechiyakon pe tùwessan uya nàlà tùmaimu kon yeunokoppù ipyak, wepiliꞌnàtok itak tak iità tukaik ipawanattàik.
Màlà yattai tukkan kon kappon yamùk utaimelunpasak wechippù masapùla tùulon kon kappon yamùk wentaimeppù yàꞌlàlà tukaik. Molopai tùulon kon wentaimeppù tùulon pe, Molopai tukkan kon uya yàꞌlà yense là tùwepiliꞌchak kon ittu pùla iwechippù.
Jew yamùk uya Alexander tùikappù tukkan kon kappon yamùk kùlottapai tok yemlotopona. Alexander uya tok yekamappoppù temyatù ke eppana tok wettoppe, molopai tùwenai tùuselupaiꞌche iwechippù kappon yamùk yemlotopo.
Tùse Jew pe iwechi ittusak tùuyaꞌnokon yau, tamùꞌnawàlà tok wentaimepàtùppù
hours “Eke mùkkàlà nossan kaatù Artemis Ephesus pon,” tukaik.
Màlàyau nen uchi Pata yesak pùikattànài uya tukkan kon kappon yamùk yeppakaꞌnùpùppù màlà, “Ephesus pon kon kappon yamùk, tamùꞌnawolon kon nùttuyan, Ephesus wechi eke Artemis pàk wàpùleman yùwùk patassek pe molopai tùnamasen tàk iwepukasak lùppù kaupai
                         
wechi molo.
Pùsamo kàyik yamùk nessak auyaꞌnokon man sàlà motak, kaatù yùwùk yamaꞌmasak là tok uya wapùla yàꞌlà tesaꞌlà tok uya tùweꞌnamaik pùla àli pe nossan kùkaatùyi kon pàk pùla tùse.
Demetrius molopai iweꞌwotokoma tonpa yamùk uselupatok ànùꞌlà winàkàik wechi molo yau, eke ton molo man molopai wekkottùmantok molo man, molopai tok uselupa màlà molo ànùꞌlà winàkàik.
Tùse iꞌche ewettok kon yentaino wechi molo yau, ikoneka màlà tùulon nà iwalai pata yawon kon wepiliꞌchak pokonpe.
Àsà yau weꞌnàꞌnokon man ekamappopàꞌnàtok yau, màlà àsà sàlàpe nekkuppàssaiꞌnùk pàkànsau. Yàꞌlà kasa là kùwenai weꞌnàtok kon pùla man law yawàlà pùla sàlà utaimelunpantok wekkussak pàk, molopai wakù là sà kasa iwechi pàk tetok woton pùla man,” teppù ya.
Wate tùpo tok nonkappù ya.
tùpo, Paul uya Jesus yaꞌlon kon kàꞌmappù tamùkke molopai tok meluntàlùnpappù ya. Tok nàmàppù ya molopai iitàppù Macedonia pona.
Iitàppù, màlà yawolon kon nà pata yamùk yawàlà molopai kappon yamùk meluntàpappù ya kulu. Molopai iitàppù Greece pona.
Molo iwechippù àsolùwau kapùi. Iwekonekappù màlà tuna polo Syria pona tùutà toppe, tùse Jew yamùk wekkussak tùwànà pàk yetappù ya màlà, màlàpàk Macedonia yawàlà tùwennappo pàk iwekkupùppù.
Sopater, Phyrrhus mumu Berea pon, utàppù yaꞌlà, Aristarchus molopai Secundus tawonnan tuꞌma Thessalonica pon kon, Gaius Derbe pon, Timothy, Tychicus molopai Trophimus tawonnan Asia pon kon utàppù màlà yaꞌlà.
Tok utàppù màlà wapiya molopai ina màmukuppù tok uya Troas po.
Ina utàppù màlà tuna po Philippi poi Iwapuluwetasak pen pùlomù pusak pàk Utaꞌlettàntok tùpo, molopai
pe wei tùpo ina uya molo tok yepoloppù Troas po. Molo tewin Suntayakka ina ukoꞌmamùppù.
Macedonia Molopai Achaia Pona Paul Utàtok
Paul Uya Tewin Itekkwalok Pe Troas Kaklanpa
yattai, ina wepilipùppù tamùkke pùlomù pusak pilipàssak pàk ataꞌlettàse. Paul uya kappon yamùk yelupappù molopai tùuselupa pàk iwechippù anomlak ponalà, masapùla iwemassak yau tùutà pàk.
Tukke lanppu yamùk pottàsak wechippù màlà kawonpan tau, ina wepilittok yau.
Umoine Eutychus itesek wechippù màlà chichiu pe winto po. Paul wechi tùuselupa pàk tachin pe tùse Eutychus wenappù eweꞌnùnpàppai, iweꞌnùnpàtùppù, molopai nen uchi iweꞌnùnkapùppù, màlàyau iwepukappù icholùwano kawonpan tapùi pùlankayi poi non pona. Tok uya yanùmùppù, màlàyau iweliꞌchak wechippù.
Tùse Paul wuttàppù molopai ipona
iwàpàppù molopai yaꞌchippù ya. “Kataimelunpatàu, pàliꞌyau man!” teppù ya tok pàk.
Màlà tùpo iwennappoppù kakàik kawonpan tak molopai pùlomù pusak pilikappù ya molopai iitaꞌlettàppù. Tachin pe wei wepakka tepose tok yelupa tùpo, Paul utàppù.
Tok uya umoine yemeikkappù pàliꞌyau molopai tok yewan uchipittàsak wechippù kulu màlà.
utàppù wapiya kanau yak molopai ina utàppù Assos pona tuna po, Paul yanùntoppe tùuyaꞌnokon molo, wateppù ya màlà masapùla màlà motak tùutà pàk paluk polo.
Ina yeposak ya Assos po yau, yanùmùppù ina uya molopai ina utàppù Mitylene pona.
Molopai ina utàppù tuna polo molopai yakon wei yattai ina welepamùppù Chios yessumla. Tewin wei tùpo ina uyàpùppù Samos pona, màlà ewanawàlà ina uya Miletus yepoloppù.
Paul wekkupùppù màlà Ephesus po tùweleutaik pùla tùutà pàk. Masapùla Asia yawolonnà pata yau tùukoꞌmamù iꞌche pùla tùwechi pàk. Iichemittàpappù Jerusalem pona tùwelepamùichek, Pentecost pàk Utaꞌlettàntok yattai.
uya tùmaimu yeunokoppù Miletus poi Ephesus pona, soꞌchi yennài nan utà toppe tepose.
Tok welepansak yau tok pàk, “Mùttuyatàik yàꞌlà kasa là wemapùppù, apyauꞌnokon wechi yau wapiya welepamùppù Asia yawon pata yak motapai.
Tamùꞌnawàlà àssàꞌmùla weꞌnàtok yau molopai eke pe itenu palu uwotokoyi kupùppù uya Itepulu Jesus yapyoto pe, saꞌman ton uyàssak Jew yamùk winà uwinàkàik tùse.
Mùttuyatàik yàꞌlàlà àpùikattànàiꞌnokon pe tùwessen pùnùnmappù uya pùla iwechi ewinàpaiꞌnokon, itekale yekama uya yau, molopai eyenupa kon uya yau wepiliꞌnàtok itak tau, molopai apatassek kon yauꞌne.
Sàlà nen uchi, Wakù Akkwalù Maimu yawàlà utà Jerusalem pona, molo yàꞌlà pe là wechi ittuiꞌma pùla.
Tùttuyaik neken Wakù Akkwalù uya yekamasak kulu man upàk tamùꞌnawàlà pata yamùk yau patikiꞌchi uya molopai wettalumattàntok uya umàmuku.
Tùse wemattok tùkussaik yàꞌlà pe pùla là, uwotokoyi yenukaꞌnùttok pe uya, molopai wotoko Itepulu Jesus uya ulepatok unkupù pe kuttoppe uya, màlà itekale tekamasen Kaatù wettok wakù pe yekama toppe uya.
“Utàppù man tamùꞌnawàlà attawàꞌnokon Kaatù wettok itepulu pe yekama pe. Molopai tùttuyaik sàlàpe ànùꞌlà uya uyentuꞌma pe pùla iwechi.
Màlàpàk yekama uya sàlà àpàkùꞌnokon, sàlà wei yattai. Wakù pe wechi
sàlà tamùꞌnawolon pàk. Ànùꞌlà wettalumattà toppe ikuꞌnàippù pe pùla. tamùꞌnawolon Kaatù yeselu yekamappù uya àpàkùꞌnokon.
Amyamlo pe esentàk kon molopai tamùꞌnawàlà kaalinilu yamùk anmainanpa kon pe Wakù Akkwalù nùtùlùssan yentàk kon. Kaalinilu yesan kasa, Kaatù soꞌchiyi tawon kon yewettàk kon, tùponalok pe ineꞌmassan tùmu mùnù yai.
Masapùla tùttuyaik ànàmà kon uya tùpo, àsà ton ene yamùk uyàpù màlà attakùꞌnokon, molopai tok uya Kaatù kaliniluyi yamùk mattanùpù màlà.
Àtonpa kon yamùk là wettok kasei pe woton, molopai Jesus yaꞌlon kon lattà tok uya màlà tùpàkàlàꞌnokon.
Enpen uchi ettàk kon, molopai ittutàk kon eke pe uyenu palu pokonpe, weinai molopai ewalupàttawàlà, tamùꞌnawàlà tewin pàk eyenupatantàu iulà àsolùwau kiliꞌchimoꞌchi.
“Sàlà nen uchi ànonka kon uya Kaatù yemyak wakù pe imaimu wettok yak. Eyemokkanài pe iwechi màlà molopai elepa ya màlà enepolo ke tamùꞌnawolon kon esuken iwekonekasak kon kùlottau.
Ànùꞌlà chilùpayi, wapùla ikolùyi, wapùla ipon nà iꞌche usekaꞌnonkasak pùla man.
Amyamlo nùttuyan weꞌwotokomappù sà yamùk uyemyatù ke, molopai tamùꞌnawàlà iꞌche kulu wettok molopai upyawon kon wettok iꞌche yepotoppe uya.
Yenpoikasak uya man tùpataloꞌnan yau àpàkùꞌnokon sàlà kasa saꞌman pe tùweꞌwotokomase attuꞌmùnon pùikattà màlà, Itepulu Jesus uselupappù ittuiꞌma, ‘Wakù peiwa iwechi màlà weꞌlepan yau lepantok yekkwatù yentai,’ ” tawon.
Tùwenukassak yau, Paul wenappù teseꞌmuyok tamùꞌnawàlà tok pokonpe molopai iwàpùlemappù.
Tok kalawùppù màlà yaꞌchipàtùiꞌma molopai kismapàtùiꞌma.
Tok usewankonoꞌmasak kulu wechippù màlà, “Uyentuꞌma auyaꞌnokon pen màlà,” tesak ya pàk. Màlàpàk tok utàppù yaꞌlà kanau piyak.
nàmà tùpo ina uklàtùppù tossalà Cos pona, iwemassak pe ina uya Rhodes yepoloppù molopai màlà motapai ina utàppù miya Patara pona.
Molo ina uya kanau yepoloppù Phoenicia pona tùutàsen, màlàyau ina wenukuppù yak molopai ina utàppù màlà.
Ina uyàpùppù màlà Cyprus yentok motak neken molopai ikamikù pen winàkàik ina utàppù Syria pona. Ina wepalùkappù kanau yapai Tyre po masapùla molo kanau uya tùlotùyi kanka pàk.
Molo ina uya tùulon kon Jesus yaꞌlon kon iwappù molopai ina uya tok yepoloppù, molopai ina ukoꞌmamùppù tok piyau tewin Suntayakka. Wakù Akkwalù yapàikketù winà tok uya Paul pàk yekamappù iità tukaik Jerusalem pona.
Ina ukoꞌmantok tok piyau weyu wenukassak yau, ina utàppù teꞌma kon tawà. Tamùꞌnawàlà Jesus yaꞌlon kon utàppù ina yaꞌlà pata poi tùnoppù kon molopai tùmunkà
kon yamùk pokonpe. Molo ina wenappù teseꞌmu kon pona palau yena po molopai ina wàpùlemappù.
Màlàyau eichilà ina nùtàyan teppù ina uya tok pàk, molopai ina wenukuppù kanau yak, tok wemeiku tùse.
Ina wessaꞌmolùkappù tukka tùutà kon pàk tuna polo Tyre poi Ptolemais pona. Molo ina uya ailon tawonnan yepoloppù molopai ina ukoꞌmamùppù tok piyau tewin wei.
Iwemassak pe ina utàppù molopai ina welepamùppù Caesarea pona. Molo ina utàppù wakù itekale yekama pàk tùusasen Philip yùwùk tak, molo ina wechippù ipyau. Mùkkàlà wechippù màlà kàyik yamùk yanùnsak kon pùikattàn woton kon tonpa pe Jerusalem po,
pe tok kuꞌnài pe.
Asakùlàꞌnan kon itayappù pùnon itenchi ton wechippù màlà molo molopai pùsamlo wechippù Kaatù Maimu yenpoikannan pe.
Molo ina wechippù màlà tukke kulu pùla là wei, màlà yattai Kaatù Maimu yenpoikanài Agabus itesek welepamùppù Judea poi.
Sàlà yetasak tùuyaꞌnokon yau, ina uya molonkonnà kappon yamùk pokonpe Paul pawanattàppù Jerusalem pona iità tukaik.
Tùse yeikuppù ya, “Yàꞌlà pe ewechi kon màlà, akalawù kon sàlà kasa molopai uyewan ikkwàtù auyaꞌnokon,” tukaik. “Wekonekasak man uyaulonpàttoppe neken nà Jerusalem po pùla, tùse welittoppe nàlà Itepulu Jesus ponalok pe,” tukaik.
Iità tukaik ina uya yeleutanùpù pùla iwechippù màlà, màlàpàk ina weleutappù molopai, “Tàwàichi Kaatù yeselu nekkupùi,” teppù ina uya.
Màlà tùpo, ina wekonekappù molopai ina utàppù Jerusalem pona.
Jesus yaꞌlon kon tonpa yamùk Caesarea pon kon utàppù nàlà ina yaꞌlà, molopai ina yalàppù tok uya kàyik ipyau ina wettok woton Mnason itesek yùwùk tak. Cyprus pon pe iwechippù màlà molopai pena motapai Jesus yaꞌlon pe iwechippù màlà.
welepansak Jerusalem pona yau, ailon tawonnan uya ina yanùmùppù tùutauchinpaik.
Iwemassak pe Paul utàppù ina pokonpe James yense molopai tamùꞌnawàlà soꞌchi yepulu pe tùwessan wechippù màlà molo.
Paul uya, “Talà là naꞌ messatàu?” teppù, molopai tamùꞌnawàlà tewin pàk Kaatù nùkupùppù Jew yamùk pen kùlottau tùwotokoyi yai yekamappù ya.
Yetasak tùuyaꞌnokon yau tok uya Kaatù yapulàppù. Màlàyau tok uya Paul pàk, “Menyaik utonpa, tukke Jew yamùk wenasak ailon tawonnan pe molopai tamùꞌnawolon kon mùkyamlo Law yawàlà kulu tùwessan.
Eyekale yetasak tok uya man, tamùꞌnawolon kon Jew yamùk yenupa pàk ewechi, Jew yamùk pen patassek yau tùwemassan,
Moses winàpaino enupantok nonka toppe tok uya, molopai tùmunkà kon yattà tok uya pùla iwettoppe Jew yamùk yattàtok yeselu yawàlà.
Ewelepansak yeta kulu kan tok uya màlà. Yàꞌlà kupù ken?
Ina maimu yawàlà ikukkà. Asakùlàꞌnan kon kàyik yamùk talà man, ‘Sàlà kupù uya màlà,’ tawonnan nùssan Kaatù pàk.
Tok yaꞌlà itàkà molopai wekolùkantok yawàlà weꞌnàtok mùkupùik tok pokonpe, molopai tok neꞌma meꞌmaik tok ponalok pe. Màlà yattai nen uchi tùppai kon na tok uya màlà. Sàlà kasa iwechi yau tamùꞌnawolon kon uya ittu màlà, ailon pe pùla sàlà yamùk àpàk uselupantok kon wechi, tùse Law yawàlà ewemapù ittu tok uya.
Tùse Jew yamùk pen ailon tawonnan pe iwenasak kon yemyak kaleta yeunokoppù ina uya, tok pàk ina uya yekamappù, ina usenumenkasak man ikonekasak kaatù yemlotopona ichalattàsak lùppù kùyali napù tok uya tukaik. Wapùla mùn yeme tok uya tukaik, wapùla ànùꞌlà iꞌmùtùntàsak kamo yanù tok uya tukaik, molopai nàkàlunnàtok winàpai tok wettoppe,” teppù Paul pàk.
Màlàyau Paul uya kàyik yamùk yalàppù molopai iwemassak pe wekolùkantok yawàlà kupùppù ya tok pokonpe. Màlàyau iitàppù Kaatù yùwùk tak, yàꞌlà kaichalà lùppù là wei wechi molo wekolùkantok weyu wenukattoppe yekamase, ilepatok tùtoppe tok ponalok pe tewin pàk.
Paul Yaꞌchippù Kaatù Yùwùk Tau
pan wei wenukapùiwa là yau, tùulon kon Jew yamùk pata Asia pon kon uya Paul yeneppù Kaatù yùwùk tau. Molopai tok uya tukkan kon kappon yamùk sakolopappù molopai Paul yaꞌchippù tok uya.
“Israel pon kon, ina ipùikattàtàk! Pùsàlà mùkkàlà kàyik mailàlà tùusalà pàk tùwessen, tamùꞌnawolon kon yenupa pàk kùtonpa kon yamùk, kùmàlàꞌnokon law, molopai sàlà Kaatù yùwùk, tawon talumattà pe. Molopai tuꞌma Jew yamùk pen tonpa yamùk nessak ya nàlà man sàlà Kaatù yùwùk tak, sàlà wakù pata koppose,” tukaik tok wentaimeppù.
Wateppù tok uya màlà masapùla Trophimus Ephesus pon yensak tùuyaꞌnokon Paul yaꞌlà pata yau pàk, molopai Paul uya Kaatù yùwùk tak yasak pe yekamappù tok uya.
Utaimelunpantok wechippù màlà tamùꞌnawolon pata yawàlà, molopai kappon yamùk waplùmùppù tamùꞌnawàlà tamùkke molopai tok uya Paul yaꞌchippù, iwolokappù tok uya Kaatù yùwùk tapai. Màlàyau asseꞌne Kaatù yùwùk mùlatta utakkoloppù.
Tok wechi Paul wànàiꞌche tùse, itekale yalàppù màlà Rome pon kon eke soicha yamùk yepulu piyak, tamùꞌnawàlà Jerusalem utaimelunpasak pàk.
Asseꞌne eke soicha yamùk yepulu uya soicha yamùk molopai tok yepulu yamùk yalàppù molopai tok utàppù aitun pe àsà ton tukkan kon kappon yamùk kùlottak. Tok yensak tùuyaꞌnokon yau, tok weleutappù Paul ippoppàtù tùuyaꞌnokon yau.
Eke soicha yamùk yepulu uyàpùppù molopai Paul
yaꞌchippù ya, molopai asaꞌlà chin ke yaulonpàttoppe ikupùppù ya, “Ànùk ken pùsàlà kàyik molopai yàꞌlà kussak ya nai?” tukaik tok yekamappoppù ya.
Tùulon kon kappon yamùk wentaimeppù yàꞌlàlà tukaik molopai tùulon kon tùpatalà. Utaimelunpantok wechippù màlà molo màlàpàk Eke soicha yamùk yepulu uya yàꞌlà iwalai iwekkussak lùppù yepolo pùla iwechippù, màlàpàk tok uya Paul yalàppù soicha yamùk yùwùk tak.
Tok uyàpùppù wenuꞌnàtok ipolo motak neken, molopai soicha yamùk uya yalàppù masapùla ilinà wechi àsà pe pàk.
Tok uyàpùppù iteꞌmappù pàk molopai tok wentaimepàtùppù, “Iwàtàk kon,” tukaik.
Paul Uya Eke Aꞌchinnan Yepulu Yelupa Tùpàk
“Àmàlà pen ken naꞌ mùkkàlà Egypt pon kappon
pan kon iwekonekasak kon, àsà pe tùwepantaꞌmasan yanàippù pen wontaik yak pena kulu pùla?” teppù ya.
Paul uya yeikuppù, “Jew iulà, iwentusak lùppù eke pata Tarsus Cilicia yawon po. Masa tàwà kappon yamùk telupaiꞌche,” tukaik.
Eke soicha yamùk yepulu uya, “Ewaik,” teppù. Màlàyau Paul wàꞌmùssakkappù wenuꞌnàtok ipolo po molopai kappon yamùk yekamappoppù ya temyatù ke eppana tok wettoppe. Tok weppakassak yau, Paul uya tok yelupappù Hebrew maimu yau.
“Utonpa yamùk, Ukàipùnù yamùk, sàlàpe uwenai uselupa yetatàk kon!” tukaik.
Hebrew maimu yau telupa kon ya yeta tùuyaꞌnokon yau, eppana kulu tok wenappù molopai Paul uselupappù lùppù màlà.
“Jew iulà, iwentusak lùppù Tarsus Cilicia pon po, tùse iichemokkasak talà Jerusalem po, Gamaliel nenupappù. Kùtamo kon yamùk Law yawàlà kulu, molopai Kaatù yemyak wettùsak kulu sàlà akasaꞌnokon sàlàpe.
Kappon yamùk sàlà wakù itekale yeselu kuꞌnài nan talumattàppù uya màlà tok welikù ponalà. Kàyik yamùk molopai nossan yamùk yaꞌchippù uya màlà molopai tok tùlùppù uya patikiꞌchi tak.
Eke kulu paatele molopai Jew yamùk Yepulu yamùk uya yekama màlà àpàkùꞌnokon ailon pe uselupa. Kaleta menukasak yamùk yepoloppù uya màlà tok winàpai, Jew yamùk ailon tawonnan Jesus pàk Damascus pon kon piyak. Màlàpàk utàppù miyalà Damascus pona tok yaꞌchise tok nettoppe Jerusalem pona tok taulonpàsse, tok talumattà toppe,” tukaik.
Paul Uya Tùwemyakanmasak Yekama (Acts 9:1-19; 26:12-18)
yau Damascus winàkàik uyàpù tùse, inakattapailà wei wena pe akkwa kulu ulenpamùppù màlà asseꞌne kaupai uyawàlà.
Wekkawaiꞌmappù
non pona molopai mayin yetappù uya, ‘Saul, Saul! Yàꞌlà pe ken uchi iwechi pàk utalumattà auya màlà?’ te ya upàk.
‘Ànùk ken uchi àmàlà, Uyepulu?’ tukaik yekamappoppù uya. ‘Jesus iulà, Nazareth pon mùtalumattàyaiꞌnùk,’ teppù ya upàk.
Kàyik yamùk uyaꞌlon kon uya akkwa yeneppù màlà, tùse tok uya uyelupanài maimu yetappù pen.
Yekamappoppù uya màlà, ‘Yàꞌlà kasa wechi Uyepulu?’ tukaik. Molopai Itepulu Jesus uya upàk, ‘Eꞌwuluukakà, molopai itàkà Damascus pona, molopai molo tamùꞌnawàlà Kaatù nùkupùppù ànkupù pe yekama màlà àpàk,’ teppù.
Yene uya pùla iwechippù màlà, masapùla akkwa pe akkwa wechi pàk, màlàpàk uyaꞌlon kon uya uyalàppù uyemyatù pàk Damascus pona.
“Màlà pata yau kàyik wechippù màlà molo Ananias itesek, wakù, Kaatù pokonpe tùwemassen molopai Law yawàlà tùwessen, Jew yamùk, Damascus pon kon nùnama.
Iyàpùppù màlà upyak, molopai iweleutappù satik pe upyau, ‘Utonpa Saul, yenkà tuꞌma!’ teppù ya. Màlà yattai kulu yentukkappù uya màlà, molopai yeneppù uya.
‘Kùtamo kon Kaatùyi uya ayanùnsak man teselu ittu pa, molopai wakù pe ikasa tùwemassen yenepa molopai iichelupa yetapa,’ teppù ya upàk.
‘Masapùla àmàlà wechi màlà yekamanài pe tamùꞌnawolon kon kappon yamùk pàk, màlà eneneppù molopai enetappù.
Màlàpàk, yàꞌlà pe iwechi pàk tachin pe ewechi màlà? Eꞌwuluukakà, molopai esenpataukakà, molopai amakuyi wekolùka toppe Itepulu yesek yesakkà,’ ” teppù ya upàk.
“Wennappoppù màlà Jerusalem pona molopai wàpùlema Kaatù yùwùk tau tùse weꞌneppàꞌnàtok walai yeneppù uya,
màlà yau Itepulu yeneppù uya màlà, ‘Esemittàpakà, molopai Jerusalem inànkà asseꞌne masapùla kappon yamùk talonkonnà uya uyekamatok auya yanùmù pen màlà,’ teppù ya upàk.
‘Uyepulu, tok nùttuyan utàppù wepiliꞌnàtok itak tak molopai ailon tawonnan àpàk yaꞌchippù uya molopai tok ippoppàtùppù uya,’ tukaik, imaimu yeikuppù uya.
‘Stephen eyekale yekamanài wànà yau molo wechippù màlà iꞌche wettok kasa tok wechi pàk, molopai iwànnan pon mainanpa pàk,’ teppù uya.
‘Itàkà, eyeunoko uya sàlà mei Jew yamùk pen kùlottak,’ teppù ya upàk.
Kappon yamùk uya yetappù wate ya pona là, màlà tùpo tok wessaꞌmolùkappù tùwentaimepàtù kon pàk eke pe, “Yatàk kon! Iwàtàk kon! Iwemapù iꞌche pùla weꞌnà man!” tukaik.
Tok wentaimepàtùppù màlà molopai tùpon kon woliuwoliumappù tok uya molopai non yenuꞌmapàtùppù tok uya kakàik.
Tùppoppàttoppe taulonpàssak tùse, Paul uya soicha yamùk yepulu satik pe molo tùwessen pàk, “Ikasa ken naꞌ iwechi màlà Roman pe tùse ippoppàtù, yàꞌlàlà inkupùppù tùttuik
                                   
pùla yau?” teppù.
Sàlà yetasak tùuya yau soicha yamùk yepulu utàppù Eke tepulu piyak molopai yekamappoppù ya, “Yàꞌlà pe ewechi màlà? Mùkkàlà kàyik mùkkàlà Roman!” tukaik.
Màlàpàk eke soicha yamùk yepulu utàppù Paul piyak molopai yekamappoppù ya, “Yekamakà upàk, Roman naꞌ àmàlà?” tukaik. “Ewaik,” tukaik Paul uya imaimu yeikuppù.
Eke soicha yamùk yepulu uya, “Eke pe pùlayatta ke tùuseꞌmaik Roman pe wenappù màlà,” teppù. “Tùse Roman iulà wentuppù motapai,” tukaik Paul uya yeikuppù.
Asseꞌne kàyik yamùk Paul yekamappopàꞌnài nan woton kon utamappù iwinàpai, molopai eke soicha yamùk yepulu usenalippappù Paul wechi Roman pe ittusak tùuya yau molopai yaulonpàssak tùuya pàk.
Paul Wechi Jew Yamùk Yepulu Ton Yemlotopo
soicha yamùk yepulu wechippù yàꞌlà pe là iwechi pàk Jew yamùk uselupa àli pe Paul winàkàik ànùttupai, màlàpàk iwemassak pe imùkka toppe ikupùppù ya molopai Jew yamùk Eke ton paatele yamùk yepulu ton molopai tamùꞌnawàlà Jew yamùk Yepulu yamùk wessepotoppe ikupùppù ya. Màlàyau Paul yalàppù ya tok yemlotopona.
Paul uya Jew yamùk Yepulu yamùk yeneppù, “Utonpa yamùk! Tùwanmùla uyewan man Kaatù yemlotopo wemattok yau sàlà wei tepose,” teppù ya.
Eke kulu paatele Ananias itesek uya satik pe tùwessan Paul piyau kupùppù, iwàtoppe tok uya inta yai.
Paul uya “Kaatù uya àwànà màlà. Àmàlà tùwetapansen! Chichiu pe tùwessen upàk suwa messaik te pàk, Law yawàlà, tùse Law yawàlà pùla ewechi màlà tok uya uwàtoppe ikupù auya yau,” teppù Ananias pàk.
Kàyik yamùk Paul piyau tùwessan uya, “Eke kulu saꞌ paatele mottùnpa auya màlà!” teppù.
“Eke kulu paatele pe iwechi ittu uya pùn, utonpa yamùk. Masapùla Kaatù Maimu yau iweꞌmenukasak màlà, ‘Àli pe keselupatàu kappon yamùk yepulu pe tùwessen winàkàik,’ tukaik,” tukaik Paul uya tok maimu yeikuppù. {EXO 22:28}
Tukkan kon kappon yamùk wechi Sadducee pe molopai Pharisee pe ittusak tùuya yau, Jew yamùk yepulu yamùk yelupappù Paul uya tùwentaimeik. “Utonpa yamùk, Pharisee iulà, Pharisee yamùk mule. Talà wechi sàlà uyittu toppe masapùla iweliꞌchak lùppù weꞌwuluukatok pàk enpen wechi pàk!” teppù.
Asseꞌne watesak ya yau, Pharisee yamùk molopai Sadducee yamùk wepyattàppù tùusàulàma kon pàk, molopai tok wepantakappù.
Masapùla Sadducee yamùk wechi kappon yamùk weꞌwuluuka pen màlà weliꞌnàtok yapai, molopai inchelù yamùk pùla iwechi màlà, wapùla akkwalù yamùk pùla, tawonnan pe, tùse Pharisee yamùk uya ailon teppù tamùꞌnawolon pàk.
Màlàpàk wentaimepàꞌnàtok wenappù eke peiwa, molopai Law pàk enupannan tonpa yamùk, Pharisee
yamùk tonpa weꞌwuluukappù molopai tok yekamappoppù ya meluntà pe. “Iwalai pen yepolo kùuyaꞌnokon pùla man pùsàlà kàyik yau! Yattai pùla Akkwalù wapùla Inchelù uselupappù pe iwechi màlà ipokonpe!” tukaik.
Usàulàmantok wenappù màlà àsà pe. Molopai eke aꞌchinnan yepulu usenalippappù màlà Paul kalapàtù tok uya yeselùkek iwechi pàk. Màlàpàk soicha yamùk kupùppù ya tok utà toppe tok kùlottak Paul yense molopai yatoppe tùuyaꞌnokon soicha yamùk yùwùk tak.
Màlà yewalupàyi tau Itepulu Jesus wechippù màlà Paul piyau, molopai, “Kesenalippai, uyekamasak auya man talà Jerusalem po, molopai màlà kasa làma ikupù auya màlà Rome po,” teppù ya Paul pàk.
pe Jew yamùk wessepoloppù tamùkke molopai tùnkupù kon woton konekappù tok uya. Kaatù yemlotopo wateppù tok uya “Ina utaꞌlettà pen màlà molopai yàꞌlàlà inchi ina uya pen, Paul wàkapù tùuyaꞌnokon ponalà,” teppù tok uya.
40 yentai màlà tok wechippù sàlà konekannan nùssan.
Màlàyau tok utàppù eke paatele yamùk molopai eke ton tùnamasan piyak, “Sà kasa weꞌnàꞌnokon tesak ina uya man. Ina utaꞌlettà pen màlà Paul wàkapù tùuyaꞌnokon ponalà,” teppù tok uya.
“Màlàpàk amyamlo molopai Jew yamùk yepulu ton amaimu kon yeunotàk kon, Roman, eke soicha yamùk yepulu piyak, Paul nettoppe tok uya apyakùꞌnokon, molopai màlà yentak lùiwa yàꞌlàlà ànùttupai ewechi kon iwinàpai pe tukaik mesennakatàik. Tùse ina wekonekasak wechi màlà iwàtoppe tùuyaꞌnokon sàlà yepolo ya wapiya,” teppù tok uya.
Tùse Paul poitolù, ipachi mule uya iwànà màlà te yetappù, màlàpàk iitàppù soicha yamùk patassek yak molopai yekamappù ya Paul pàk.
Màlàyau Paul uya soicha yamùk yepulu tonpa kàꞌmappù molopai ipàk, “Pùsàlà umoine yakà eke eyepulu kon piyak, ipàk inekama molo man,” teppù.
Molopai yalàppù ya eke soicha yamùk yepulu piyak, “Yaꞌchichak Paul ukàꞌmai molopai uyekamappoi pùsàlà umoine nettoppe uya apyak, masapùla eyelupatok ya wechi molo pàk,” teppù ya.
Eke soicha yamùk yepulu uya yalàppù itemyatù pàk, miya yalàppù ya tewincha molopai yekamappoppù ya, “Yàꞌlà enekama molo nai upàk?” tukaik.
“Tùse tok kùsetai, masapùla
yentaino kon kàyik yamùk molo man, tùusoꞌnamù woton kon imàmuku pàk, iwànà tùuyaꞌnokon ponalà. Tok uya, ‘Tàwà Kaatù uya ina paꞌnùpù màlà sàlà kupù ina uya pùla iwechi yau. Ina utaꞌlettà pen màlà molopai yàꞌlàlà inchi ina uya pen Paul wànà ina uya ponalà,’ tesak tok uya man. Tok wekonekasak man sàlàpe ikupù pàk molopai yàꞌlà tesak
là auya màmuku pàk,” teppù ya.
Eke soicha yamùk yepulu uya, “Upàk sàlà yekamasak auya kùsekamai ànùꞌlà pàk,” teppù, molopai umoine yeunokoppù ya.
Paul Yeunokoppù Caesarea Pona
asaꞌlà soicha yamùk yepulu yamùk kàꞌmappù ya, “200 pe soicha yamùk yepokà Caesarea pona tùutà woton kon,
pe kawale yesak ton molopai
pe tùple keꞌnan kon molopai ekonekatàk kon iità toppe 9:00 yattai ewalupàttau.
Kawale yamùk yepotàk kon Paul wettok ipo woton kon, molopai yatàk kon wakù pe nulà Kopùna Felix piyak,” teppù ya.
Màlàyau Eke soicha yamùk yepulu uya kaleta menukappù sà kasa:
“Iulà, Claudius Lysias, kaleta menukayan tùnamasen Kopùna Felix piyak. Wakù pe naꞌ messan?
Jew yamùk uya pùsàlà kàyik yaꞌchippù molopai iwànàiwappù tok uya. Roman pe iwechi ittuppù uya, màlàyau soicha yamùk pokonpe utàppù imokkase.
Yàꞌlà pe là iwechi pàk àli pe tok uselupa ipàk ànùttupai wettai, màlàpàk Jew yamùk yepulu ton piyak yalàppù uya.
Màlàyau yàꞌlàlà iwalai pen kussak ya pùla iwechippù, tùwelittoppe itepeppù pe wapùla patikiꞌchi tak tùtùtoppe. Tùse ittuppù uya àli pe uselupantok iwinàkàik wechi usekamappopàꞌnàtok pe neken, tok law pàk.
Iwànà pàk Jew yamùk wekkupù yekamasak upàk yau, tewinanpa teunossaik apyak. Ipàk tùuselupasan uya àli pe iwinàkàik tùuselupatok kon nettoppe eyemlotopona.”
Màlàyau soicha yamùk uya tùnkupù kon kupùppù màlà. Tok uya Paul yalàppù, màlà yewalupàyi tau Antipatris pona.
Iwemassak pe soicha yamùk wennappoppù tùpatassek kon yak, molopai kawale yesak ton nàmàppù tok uya, yaꞌlà tùutàsan pe.
Tok uya yalàppù Caesarea pona, molopai kaleta imenukasak lùppù tùlùppù tok uya Kopùna yemyak molopai Paul tùlùppù tok uya itemyak.
Kopùna uya kaleta yeneppù molopai Paul uyàssak iꞌnai là pata yapai yekamappoppù ya, Cilicia poino pe iwechi ittusak tùuya yau,
“Eyeta uya màlà ewinàkàik tùuselupasan welepansak yau,” teppù Kopùna uya. Màlàyau Herod patassek yau Paul wettoppe tennài ke ikupùppù ya.
Paul Pàk Àli Pe Jew Yamùk Uselupatok
pe wei tùpo eke kulu paatele yepulu Ananias itesek utàppù Caesarea pona, tùnamasan eke ton tonpa yamùk molopai tok ponalok pe tùuselupasen Tertullus pokonpe. Tok wechippù Kopùna Felix itesek yemlotopo. Molopai Paul winàkàik tok uselupappù.
Màlà tùpo Paul kàꞌmappù màlà. Molopai Tertullus wepyattàppù ipàk tùuselupa pàk sà kasa. “Tùnamasen kulu Felix! Pukkek pe ewettok uya tachin pe
wemaꞌnàtok echitonpa pe nessak man ina ponalok pe, molopai tukke iꞌche weꞌnàtok kon kussak auya man kùpata wettoppe wakù pe.
Ina sàlà yanùnnài nan tùutauchinpaik, mailàlà molopai tàwàlàlà.
Tachin pe kulu eweyu ananùnpai pùla wessaik, màlàpàk eyekamappo uya sàlà wakù pe ewechi pa molopai ina nekama yetapa mala là.
“Àli saꞌmolùkanài pe pùsàlà kàyik ittusak ina uya man, utaimelunpantok saꞌmolùkasak ya màlà Jew yamùk kùlottau tamùꞌnawàlà wolù polo, molopai Nazarene yamùk tukaik tesassan yepulu mùkkàlà.
Kaatù yùwùk koppoiꞌche nàlà nettai molopai ina naꞌchitai. [Mùkkàlà ànùttupai ina wechippù ina law winà.
Tùse eke soicha yamùk yepulu Lysias uyàpùppù, imokkappù ya ina winàpai àsà pe.
Jew yamùk uya nàlà Paul winàkàik, “Tamùꞌnawolon inekama màlà iwalai,” teppù.
Paul Uselupa Tùpàk Felix Yemlotopo
Kopùna uya Paul uselupa toppe ikupùppù. Molopai Paul uya wateppù, “Tùttuyaik sà kasa messaik tawon pe ewechippù sàlà pata yau tukke kiliꞌchimoꞌchi, molopai utauchinpayaik uselupa pàk uwenai eyemlotopo.
Ànùttupai ewechi kon yau, utàppù màlà
pe wei yentai pùla Jerusalem pona Kaatù yapulàse molopai inamase.
Jew yamùk uya ànùꞌlà pokonpe usàulàma yepolo Kaatù yùwùk tau pùn, wapùla kappon yamùk yaimelunpa uya yeposak pùla iwechi màlà wepiliꞌnàtok itak tau, wapùla iꞌnailà là Jerusalem po.
Wapùla tùuselupatok kon uwinàkàik yenpoikatok tok uya ailon pe pùla iwechi màlà sàlàpe.
Sàlà yekama uya àpàk, ina tamo yamùk Kaatùyi namanài iulà molopai yapulànài, màlà wakù itekale yeselu yawàlà tùwesse, màlà iwalai pen tetok tok uya. Tùse ailon tawon nàlà iulà tamùꞌnawolon Law pàk molopai Kaatù Maimu yenpoikannan kaletayi pàk.
Enpen weꞌnàtok Kaatù pàk yesak pe wessaik, pùsamlo wettok enpen walai làma tamùꞌnawàlà kappon yamùk asaklàma wakù molopai àli weꞌwuluuka weliꞌnàtok yapai pàk.
Màlàpàk wakù pe esuken usenumenkatok kupùiꞌche tùwessen iulà tàwàlàlà, Kaatù molopai kappon yamùk yemlotopo.
“Tukke kiliꞌchimoꞌchi Jerusalem po pùla wemappàtù tùpo, utàppù màlà motak pùlayatta yalàppù uya entuppaꞌno kon ponalok pe molopai untùlù tùse Kaatù ponalok pe.
Sàlà kupù uya tùse uyepoloppù tok uya màlà Kaatù yùwùk tau, wekolùkantok yawàlà wettok yenukaꞌnùppù uya tùpo. Tukkan kon kappon yamùk pùla iwechippù màlà upyau, molopai utaimelunpantok pùla.
Tùse Asia poino kon Jew yamùk molo man,
mùkyamlo làkku nen uyàpù màlà eyemlotopo eselupase, yàꞌlàlà uwinàkàik tùuselupatok kon wechi molo yau.
Wapùla tàwà pùsamlo kàyik yamùk talà naiꞌnannùk nekamai, yàꞌlà yekkwa àli kussak uya yepoloppù tùuyaꞌnokon, Jew yamùk yepulu ton yemlotopo wechi yau.
Tùse tewin neken, wateppù uya Jew yamùk yepulu ton yemlotopo echiiꞌma, ‘Sà kasa messaik mùkapàssatàik sàlàpe ailon tawon pe wechi pàk iweliꞌchak weꞌwuluuka weliꞌnàtok yapai pàk!’ ” teppù uya.
Màlàyau Felix, wakù itekale yeselu ittunài uya tetasen yakkoloppù, “Unkupù yekama uya màlà eke soicha yamùk yepulu Lysias itesek uyàssak yau,” teppù ya tok pàk.
Soicha yamùk yepulu, Paul yesak pe tùwessen kupùppù ya, yentoppe ya, tùse tiyiwalà Paul wettoppe ikupùppù ya molopai itonpa yamùk uya iꞌche kulu iwettok yepotoppe.
Paul Wechi Felix Molopai Drusilla Yemlotopo
pe kulu tùpo pùla Felix uyàpùppù tùnoppù Drusilla pokonpe. Jew pe inoppù wechippù. Paul uyàttoppe yekamappù ya molopai iichelupa yetappù ya ailon tetok Jesus Christ pàk, pàk.
Tùse Paul wechi tùuselupa pàk lùppù ikasa weꞌnàtok pàk, iwalàwannà esak pe, molopai Kaatù piyak wepiliꞌnàtok ittuntoppe ya pàk tùse, Felix usenalippappù màlà. Màlàyau, “Itàkàichi àkàꞌma tuꞌma uya màlà, àkàꞌmatok uya yattai yeposak uya yau,” teppù.
Màlà yattai nàlà Paul uya tùlepa pùlayatta ke pe tekamaik enpen iwechippù màlà, màlàpàk ikàꞌmapàtùppù ya echipalà molopai iichelupappù ipokonpe.
Asaꞌlà kiliꞌchimoꞌchi tùpo, Porcius Festus uya Felix patassek yanùmùppù. Kopùna pe iwenappù. Felix wechippù tùwakùli kon pe Jew yamùk uya tùkupù iꞌche. Màlàpàk Paul yenpakkappù ya pen patikiꞌchi tapai.
Paul Usekamappo Itepulu Pàk
wei tùpo Festus welepamùppù pata pona, iitàppù Caesarea poi Jerusalem pona.
Molo Eke ton paatele yamùk molopai Jew yamùk yesak uya Paul winàkàik tùuselupatok kon nepùppù. Festus pawanattàppù tok uya tùpùikattàtok kon pe ya,
tàwà Paul uyàttoppe sàlà motak Jerusalem pona ikukkà tukaik, masapùla asantau iwànà pàk tok wekkussak wechippù màlà.
Festus uya tok maimu yeikuppù, “Paul yaꞌchichak man Caesarea po, molopai iulà nàlà wennappo màlà miyalà sàlàpeꞌne là.
Tàwà eyesak kon pe tùwessen nùtài Caesarea pona uyaꞌlà, pùsàlà kàyik talumattà pe iwinàkàik eselupase yàꞌlàlà iwalai pen kussak ya yau,” tukaik.
pe wapùla
pe wei yentai pùla molopai iitàppù Caesarea pona. Iwemassak pe ittuntok itau tau iwechippù, molopai Paul nettoppe ikupùppù ya.
Paul welepansak
yau, Jew yamùk iyàssak kon Jerusalem poi wechippù satik pe iwoi molopai tok wepyattàppù àli pe kulu italumattà pe ipàk tùuselupa kon pàk, tùse yàꞌlà kasa là ailon pe yekamatok tok uya pùla iwechippù.
Tùse Paul uselupappù tùwenai, “Yàꞌlàlà iwalai pen kussak uya pùla man, Jew yamùk law winàkàik, wapùla Kaatù yùwùk winàkàik, wapùla Caesar winàkàik,” tukaik.
Festus wechippù Jew yamùk uya tùwakùli kon pe tùkupù iꞌche. Màlàpàk Paul yekamappoppù ya, “Jerusalem pona naꞌ itàpai messan molopai molo uyemlotopo eyittu toppe sàlà uselupantok ewinàkàik pàk?” tukaik.
Paul uya, “Itepulu Caesar uya ittuntok yau wessaik, sàlà motau là uyittu màlà. Yàꞌlàlà iwalai pen kussak uya pùla man Jew yamùk winàkàik, mùttuyaiꞌnùk kasa kulu.
Tùse yàꞌlàlà kussak uya welittoppe itepeppù pe yau, inulunpa uya pen màlà. Tùse ailon pùla iwechi sàlà yamùk uwinàkàik uselupantok yau yattai, ànùꞌlà uya utùtok pùla iwechi màlà tok yemyak. Itepulu Caesar pawanattà uya sàlà ukottumanài pe iwettoppe,” teppù tok pàk.
Màlàyau Festus uya tùuselupa tùpùikattàn nan pokonpe tùpo, imaimu yeikuppù, “Caesar pawanattàsak auya man àkottùmanài pe. Màlàpàk ipyak àutà màlà,” tukaik.
Paul Agrippa Molopai Bernice Yemlotopo
kulu pùla wei tùpo Kin Agrippa molopai Bernice tawonnan uyàpùppù Caesarea pona Festus kaklanpase.
Molo tachin peiwa tùwechi kon yau, Festus uya Paul yekale yekamappù kin pàk. “Kàyik molo man talà yaꞌchichak lùppù Felix nùnàmàppù.
Molopai utàsak Jerusalem pona yau, Jew yamùk eke ton paatele yamùk molopai tùnamasan eke ton uya uyekamappoppù italumattà toppe uya.
Tùse tok pàk tekamatai, ‘Roman yamùk wechi ànùꞌlà kappon iwinàkàik uselupansak lùppù tùnài nan pe pùla iichelupasak kon nùssan yepolo ya tok yenpatau ponalà, molopai iichelupa tùwenai màlà uselupantok tiwinàkàik pàk ponalà,’ tukaik.
Tok uyàssak yau asseꞌne utàtai iwemassak pe, molopai ittuntok yùwùk tau wettai molopai kàyik nettoppe tùkuttai.
Iwinàkàik tùuselupasan nàꞌmùssakkatai, tùse àli pe kulu tok uselupa iwinàkàik pùn, usenumenkappù kasa.
Tok neken nùsàulàmatai ipàk, tùwàpùlematok kon pàk molopai Jesus itesek iweliꞌchak lùppù, mùkkàlà nulà man teppù Paul uya pàk.
Yàꞌlà kasa là sàlà yamùk ittu uya pùla iwechi pàk, Paul tekamappotai, ‘Jerusalem pona naꞌ itàpai messan sàlà ewinàkàik uselupantok yetase?’ tukaik.
Tùse Paul uyekamappotai tennài ke tùwettoppe, Caesar uya yau tùwettok yene tùse. Màlàpàk tennài ke ikupùppù uya màlà Caesar piyak yeunoko uya ponalà,” teppù Festus uya.
Agrippa uya Festus pàk, “Iulà pe nàlà pùsàlà kàyik enetapai wessaik,” teppù. “Ewanawà yeta auya màlà,” tukaik Festus uya yeikuppù.
Yakon wei yattai Agrippa molopai Bernice tawonnan uyàpùppù tamùꞌnawàlà tùnamatok kon yau. Molopai tok wewomùppù tok wepilipù
patassek yak, eke soicha yamùk yepulu yamùk molopai pata yesak ton pokonpe Festus uya Paul nettoppe ikupùppù, inepùppù màlà.
Festus uya, “Kin Agrippa, molopai tamùꞌnawolon kon talà ina piyau naiꞌnannùk. Pùsàlà kàyik menyatàik Jew yamùk uselupatok iwinàkàik upàk, talà molopai Jerusalem po tamùꞌnawolon kon uya àli pe man tesak màlà. Tok wentaimeppù màlà, ‘Tàwà iwelikù màlà,’ tukaik.
Tùse yàꞌlàlà kussak ya iwelittok itepeppù pe yepolo uya pùla man. Molopai iichennasak Caesar uya tùkottùma toppe pàk, ipyak yeunoko pàk wekkussak man.
Tùse yàꞌlàlà iwalai kulu Caesar piyak ipàk unmenuka woton pùla man. Màlàpàk inessak uya man apyak sàlà motak eyemlotoponaꞌnokon, eyemlotopona kulu Kin Agrippa! Sàlà yau yàꞌlà kasa là iwettok yene tùpo unmenuka woton wettoppe.
Masapùla ikasa pùla iwechi màlà patikiꞌchi tawon yeunoko wakù pe uselupantok iwinàkàik tekamaik pùla,” teppù Festus uya tok pàk.
uya Paul pàk, “Eyiwalà euselupa pa elepasak man,” teppù. Paul uya temyatù yenkappù molopai iichelupappù tùwenai sà kasa.
“Kin Agrippa! Wakù pe kulu uponalok pe man sàlàpe uselupa tok uyiwalà uwenai eyemloto po tamùꞌnawolon Jew yamùk uselupatok uwi nà kàik pàk.
Sàlà màlà iwalai kulu masapùla ittunài àmàlà wakù pe tamùꞌnawolon Jew yamùk yese lu molopai ekamappopàꞌnàtok. Eyekamappo uya sàlà Paul wechi Kin Agrippa use lupa yetapa tùu seyemlotopo Acts 26:1-32 mittàpaik pùla.
Tok uya tachin pe ittuppù màlà, enekamapai tok wechi yau, iwepyattà motapai wemapùppù saꞌman kulu Pharisee yamùk yeselu yau.
Sàlàpe talà wessaik satik pe uyittu toppe masapùla ikupù tùuya teppù Kaatù uya lùppù kùtamo kon pàk màmuku uya pàk.
Màlà ikupù tùuya teppù Kaatù uya lùppù tamùꞌnawolon kon
pan kon ipayan nùmàmuku yanùntoppe tùuyaꞌnokon, Kaatù
Paul Uselupa Tùwenai Agrippa Yemlotopo
yapulàiꞌmaꞌnokon wei molopai ewalupà kaichalà. Kin Agrippa, sàlà tùmàmussaiꞌnùk pàkànsau Jew yamùk utalumattàyan.
Yàꞌlà peichi iwechi pàk ailon te auyaꞌnokon yentai iwechi màlà Kaatù uya iweliꞌchak wuluuka weliꞌnàtok yapai pàk?”
“Iulà nàlà uya tamùꞌnawàlà yàꞌlàlà kupù Jesus Nazareth pon yesek winàkàik pe yekamappù.
Màlà kupùppù uya màlà Jerusalem po. Ewaik tetok yepoloppù uya màlà eke ton paatele yamùk winàpai. Molopai kappon yamùk Kaatù ponalok kon tùlùppù uya patikiꞌchi tak. Molopai tok welittoppe tok kussak yau, ewaik teppù uya.
Tukke itekkwa tok talumattàppù uya màlà tamùꞌnawàlà Jew yamùk wepilittok itak tau, molopai àli pe Kaatù winàkàik tok uselupa toppe tok kupùiꞌche wechippù. Usekaꞌnonka tok mattanùpùiꞌche yau, tùulon pata yak là tok talumattàik utàppù màlà,” teppù Paul uya.
Paul Uya Tùwemyakanmappù Yekama (Acts 9:1-19; 22:6-16)
kusse utàppù màlà Damascus pona, ewaik tetok molopai ikuttok eke ton paatele yamùk winàpaino pokonpe.
Wei wenasak inakattapailà tùse asantau akkwa tentai epùn poi, Kin. Akkwa pe wei yentai iilenpasak uwoi molopai kàyik yamùk uyaꞌlon kon woi nàlà.
Tamùꞌnawàlà ina wekkawaiꞌmappù non pona, molopai mayin yetappù uya wate ya upàk Hebrew maimu yau, ‘Saul, Saul! Yàꞌlà pe iwechi pàk utalumattà auya màlà? Eꞌnek pe eweꞌwànà màlà atta ke uwàpàtù auya yau,’ tukaik.
‘Ànùk ken àmàlà, Uyepulu?’ tukaik yekamappoppù uya. Molopai Itepulu uya, ‘Jesus iulà mùtalumattàyaiꞌnùk.
Tùse eꞌwuluukakà, molopai àꞌmùssakkakà atta po. Usenpoikasak sàlà ayanùnse uyapyoto pe, tùulon kon kappon yamùk pàk màlà eneneppù molopai enetappù yekama auya màlà, molopai unekama àpàk.
Àmokka uya màlà kappon yamùk Israel pon kon molopai Jew yamùk pen winàpai. Mùkyamlo kùlottak eyeunoko uya màlà.
Àmàlà wechi màlà tok yenu yakkokanài pe molopai tok lattànài pe ewalupà winàpai akkwa winàkàik, molopai Settan meluntàlù winàpai Kaatù winàkàik, ailon tetok tùuyaꞌnokon uyau yai tok uya usentuppantok tùmakuyi kon pàk yepotoppe molopai wakù ton yepotoppe tok uya Kaatù nanùmùssan kùlottau,’ teppù Jesus uya upàk,” teppù Paul uya tok pàk.
“Màlàpàk weꞌneppàꞌnàtok walai uneneppù epùn poino maimu yawàlà pùla wechi pùn, Kin Agrippa.
Wapiya Damascus po molopai Jerusalem po molopai nen uchi tamùꞌnawàlà pata Judea yau molopai Jew yamùk pen kùlottau, wakù itekale yekamappù uya tok welattà toppe Kaatù winàkàik tùmakuyi kon winàpai, molopai yàꞌlàlà tùwemyakanmasak kon yekamanài kuttoppe tok uya.
Sàlà wenai màlà Jew yamùk
uya uyaꞌchippù Kaatù yùwùk tau wechi tùse, molopai uwànàiꞌche tok wechippù.
Tùse sàlà wei tepose Kaatù uya upùikattàsak man, màlàpàk wàꞌmùssakkasak man talà, unekama yekamase tamùꞌnawolon kon pàk, echikili ton pàk molopai eke ton pàk ekkaichalà. Tekamayaiꞌnùk sàlà, màlà lùppù, màlà yentak pùla Kaatù Maimu yenpoikannan molopai Moses uya iwekkupù màlà teppù lùppù.
Christ wettalumattà màlà, molopai mùkkàlà wechi màlà wapiya tùweꞌwuluuka woton weliꞌnàtok yapai, akkwa yekamase Jew yamùk pàk molopai Jew yamùk pen pàk,” teppù nàlà Paul uya.
Paul uselupa tùwenai sàlà kasa tùse, Festus wentaimeppù iwinàkàik, “Autayaupasak man Paul! Eke pe eusenupatok uya màlà ayayaupa,” tukaik.
Paul uya imaimu yeikuppù, “Utayaupa pùla man, tùnamasen Festus! Uselupayaik ittuiꞌma ailon pàk.
Kin uya sàlà yamùk ittu pàk yàꞌlà pe pùla yelupa uya màlà. Ittu ya pùla là yàꞌlàlà wekkussak pùla tùttuyaik. Masapùla mailà ettanau iwekkupù pùn.
Kin Agrippa, ailon tawon uchi àmàlà Kaatù Maimu yenpoikannan pàk? Tùttuyaik ailon te auya,” teppù Paul uya.
Agrippa uya Paul pàk, “Asseꞌneichi Christ yaꞌlonnà pe uma auya pe mùttuyan?” teppù.
Màlàyau Kin Agrippa, Kopùna molopai Bernice, molopai tamùꞌnawolon kon weꞌwuluukappù.
Tùutàsak kon yau tok uya tiyiwalàꞌnokon, “Pùsàlà kàyik uya yàꞌlàlà kussak iwelittok itepeppù pe wapùla patikiꞌchi tak itùtok itepeppù pe pùla man,” teppù.
Molopai Agrippa uya Festus pàk, “Pùsàlà kàyik nonkappù sàlà eppaino Caesar pawanattàsak ya tùkottùma toppe ya pùla iwechi yau,” teppù.
Paul Utà Tuna Po Rome Pona
pona ina utà toppe ikussak yau, tok uya Paul molopai tùulon kon yaꞌchichak kon tùlùppù Julius yemyak, soicha yamùk yepulu, Caesar soichayi tonpa.
Ina wenukuppù kanau Adramyttium poino yak Asia polo tùutàsen yak, molopai ina utàppù màlà. Aristarchus Macedonia kok Thessalonica pon wechippù ina yaꞌlà.
Tùulon nà wei yattai ina welepamùppù Sidon pona. Julius wechippù màlà wakù pe Paul pàk molopai tùtonpa yamùk yense iità toppe ikupùppù ya, yàꞌlàlà iꞌche tùwettok ke tùlepa toppe.
Ina utàppù màlà motapai, molopai assetun yaseꞌnùmù ina winàkàik pàk ina utàppù tùtùi pe tùwessen Cyprus latoi yawà.
Ina uya palau nuklàꞌnùpùppù Cilicia molopai Pamphylia winà, molopai ina uyàpùppù Myra, Lycia pon pona.
Molo soicha yamùk yepulu uya kanau yepoloppù Alexandria poi tùutàsen Italy pona, màlà yak ina tùlùppù ya.
7 Ina utàppù màlà tànànpàk tukke wei, molopai saꞌman pe. Walà tùse ina welepamùppù màlà pata Cnidus winà. Assetun uya màlà yawàlà ina utà toppe pùla ina kupùppù. Màlàpàk ina utàppù tùtùi pe tùwessen yawà tuna iwoino Crete latoi winà, yentaka pe pata Salmone winà.
Tuna yena piyau lùiwa ina wechippù, màlàyau saꞌman yai ina welepamùppù “Wakù Peyak” yak meyon kulu pen Lasea poi.
Tachin pe kulu ina wechippù màlà tùutà kon pàk lùppù tuna po molopai pata weyu wenukassak wechippù. Molopai utàn yentai nen uchi àsà pe iwenasak wechippù, masapùla Usentuppantok Weyu usentakappù pàk. Màlàpàk Paul uya tok yekamappoppù.
“Kàyik yamùk, tenyaik sàlà motapai utàntokùꞌnokon wechi àsà pe. Kanau molopai yawon kon yàꞌlà yamùk là umatta màlà molopai kappon yamùk nàlà,” tukaik.
Tùse soicha yamùk yepulu uya ailon teppù kanau yennài molopai kanau yesak maimu pàk, Paul uselupatok pàk pùla.
Peyak wechippù màlà iko pe iwettok yattai yau wemaꞌnà yentai, màlàpàk tamùꞌnawolon kon lùiwa kàyik yamùk wechippù màlà itàpai Phoenix yepose, yepolo là tùuyaꞌnokon pe iwechi yau. Molo iko pe iwettok yattai tùukoꞌmantok kon pe. Crete pon peyak wechippù màlà wei wewontok winon pe.
pe pùla assetun wepyattàppù tasseꞌnùmù pàk south winàpai molopai kàyik yamùk uya tùnkupù kon kupù tùuyaꞌnokon pe yekamappù, màlàyau tok uya kanau yaꞌchinài pàlàkappù molopai tok utàppù mei pùla Crete yena pàk.
Tùse asseꞌne meluntà kulu assetun, utasseꞌnùmùppù tuna yaploppon pata winàpai. Wei Wepakkatok winà tukaik tesassen.
Kanau wànàppù ya molopai ikupù ina uya yentai iwechi pàk ina weꞌnonkappù assetun uya yatoppe.
Ina utàppù assetun winàpai tùtùi pe tùwessen yawà elekkwà lùkkwà pata Cauda itesek polo. Molo saꞌman kùlottau ina uya kanau lùkkwà kupùppù iimatta tukaik.
Tok uya ipàlàkappù eke kanau pona. Tok uya eke kanau yaulomùppù wappu ke meluntà pe iwettoppe. Tok usenalippappù màlà wàssàk yena pona tùutà kon yeselùkek iwechi pàk Syrtis yena pona. Màlàpàk tok uya anài nuttàppù molopai assetun uya kanau yatoppe ikupùppù tok uya.
Àsà assetun wechippù tasseꞌnùmù pàk lùppù, màlàpàk yakon wei yattai yàꞌlàlà kanau yawon kon soloka pàk tok wepyattàppù tuna kak.
Molopai icholùwano wei yattai tok uya kanau yapluli yenuꞌmappù temyatù kon ke.
Tukke wei ina uya wei wapùla chilùkà yamùk là yene pùla iwechippù, molopai assetun wechippù tasseꞌnùmù pàk meluntà pe. Ina weꞌnonkappù tamùꞌnawolon wepùikattàntok màmuku pàk weꞌnàtok winàpai.
Tachin pe tùutaꞌlettàik pùla kàyik yamùk wechi tùpo, Paul wàꞌmùssakkappù tok yemlotopo. Molopai, “Kàyik yamùk, Crete polo
utàn pen te uya yetasak auyaꞌnokon yau mattaꞌnàppà pen sàlà eppaino molopai yàꞌlàlà laꞌchimappù pen.
Tùse sàlàpe apawanattàyatàu iulà, kesenalippatàu, ànùꞌlà umatta pen màlà. Tùse kanau neken nà umatta màlà.
Masapùla koꞌmanyak ewalupàttau Kaatù iponalok pe wettok molopai unnama molopai unapulà inchelùyi nùyàttai upyak,
molopai, ‘Kesenalippai Paul! Caesar yemlotopoichi àwàꞌmùssakka màlà molopai Kaatù uya wakù pe tùwettok ewinàkàik yai, pùsamlo kappon yamùk ayaꞌlà nùtàyaiꞌnannùk kussak man pàliꞌyau,’ nùkatai.
Tùse kùkanwa kon weꞌwànà màlà tuna yakletawon aꞌmun pona,” teppù Paul uya.
14 pe wei tùpo màlà yewalupàyi tau, ina nuttàppù meluntà assetun uya, tuna Adriatic po. Anomlak iwechi yattai kanau yanài nan uya pata piyak mei pùla ina wena yeselùkek yekamappù.
Màlàpàk tok uya emeꞌnek yewattàsak nonkappù tuna kak tewa ke molopai
feet kaichalà ikupai pe iwechi ittuppù tok uya. Malalà tùpo tok uya màlà lùppù kupùppù màlàyau tok uya
feet pe ikupai pe iwechi ittuppù.
Tok usenalippappù màlà kanau utà tàk pona yeselùkek iwechi pàk, màlàpàk tok uya asakùlàꞌnan kanau yessek nuttàppù kanau moiko yapai molopai wei yennappù tok uya Kaatù pàk.
Kanau yanài nan wechippù tùwepeiꞌcheꞌnokon kanau yapai. Tok uya elekkwà kanau nuttàppù tuna kak molopai tok usennakappù kanau yessek nonka tùuyaꞌnokon kanau ippai winà pe tukaik.
Tùse Paul uya soicha yamùk molopai tok yepulu pàk, “Pùsamlo kanau yanài nan wechi sàlà eke kanau yau pùla iwechi yau, ewepùikattà kon pen màlà,” teppù.
Màlàyau soicha yamùk uya elekkwà kanau yewa yattàppù iwepuka toppe tuna kak.
Pata wemakkapù wapiya Paul uya tok pawanattàppù tok utaꞌlettà toppe, “14 pe wei àwàlàkkapù kon pùla mettantàu, molopai sàlà yawàlà yàꞌlàlà nassak auyaꞌnokon pùla man.
Màlàpàk apawanattàyatàu iulà sàlàpe, ataꞌlettàtàk kon, iꞌche kulu messatàik nulà ewechi kon pa. Tewin nà appai kon pùpok yenuꞌma auyaꞌnokon pen màlà,” teppù.
Sàlà te tùpo, Paul uya pùlomù pusak yanùmùppù tenki teppù ya Kaatù pàk, tamùꞌnawàlà tok yemlotopo, molopai ipilikappù ya, molopai tùutaꞌlettà pàk iwessaꞌmolùkappù.
Tok umeluntàtappù molopai tamùꞌnawolon kon utaꞌlettàppù màlà.
276 pe tamùꞌnawàlà ina wechippù màlà kanau yau.
Tùutaꞌlettà kon tùpo, tok uya kanau mappù emeꞌnek pe pùla paali walai yenuꞌma tùuyaꞌnokon ke tuna kak.
                                 
wemassak yau kanau yanài nan uya pata yena wàssàk pe iwechi yeneppù tùse iꞌnai yailà iwechi ittu tok uya pùla iwechippù, molopai tàwà
Chipaꞌchipa uya kanau yaule yalakka. (27:41) tiyiwalà kanau welepantoppe aꞌmun pona tok uya ikupùppù.
Màlàpàk kanau yessek yewa yattàppù tok uya iwepuka toppe tuna kak, molopai màlà yattai làma yatok ike ipàk yewa yeukappù tok uya. Màlàyau tok uya eke tappulin walai tùlùppù kakàik kanau ippai winà, assetun uya kanau yaseꞌma toppe miya tuna yena pona.
Tùse kanau utàppù wàssàk yak molopai iwewomùppù. Kanau ippai pùkkù yaꞌchichak wàssàk uya wechippù màlà. Màlàpàk iitama yentai iwechippù, chipaꞌchipa uya kanau yaule yalakka tùse.
Soicha yamùk wekkupùppù yaꞌchichak kon wànà pàk tok pànanù tukaik, molopai tok wepe tukaik.
Tùse Soicha yamùk yepulu wechippù Paul ànpùikattàpai, màlàpàk tok yeleutanùpùppù ya tok uya ikupù tukaik. Tùse tamùꞌnawàlà tùpànùnsan wepuka toppe kanau yapai wapiya yekamappù ya, tok pànùntoppe aꞌmun pona.
Molopai tok tonpa lùssan utà toppe tok yeꞌmappù pàk, pùlanka po wapùla kanau pùkkù lùssan po. Sàlà kasa tok pànanùppù màlà aꞌmun pona.
uklàssak nulà aꞌmun pona yau, ina uya Malta pe pata yesek wechi ittuppù.
Molonkonnà wechippù màlà wakù pe ina pàk.
Konok wepyattàppù tùutà pàk molopai iko pe iwechippù, màlàpàk apok pottàppù tok uya molopai tok uya ina yanùmùppù.
Paul uya aipù apok pilipùppù, molopai apok pona inonkapàtù ya tùse àkài wepakkappù aꞌnek pe iwechi pàk, molopai ikkappù ya itemyatù yai iwemokka pùla iwekkaiwattàsak wechippù.
Molonkonnà uya àkài wechi Paul yemyatù pàk yeneppù molopai tiyiwalàꞌnokon, “Pùsàlà kàyik wechi màlà wànài pe, tùse talumattàntok kaatùyi uya iwemattoppe ikupù pen màlà, iwepesak là tuna kapai tùse,” teppù.
Tùse Paul uya àkài yenuꞌmappù temyatù poi apok yak, molopai eꞌnek pe ikupùppù ya pen.
Mei pùla Publius, màlà pata yesak patassek wechippù. Ina yanùmùppù ya màlà wakù pe molopai àsolùwau wei ina wechippù ikaklamu pe.
Publius kàipùnù wechippù màlà tekkwek tau eꞌnek pe. Iwàkkàmiꞌmasak molopai iweꞌwasukka. Paul utàppù ipatassek yak, tùwàpùlema tùpo temyatù tùlùppù ya ipona, molopai ipittàppù ya.
Sàlà wekkussak yau, tamùꞌnawàlà tùulon kon eꞌnek ton màlà pata yawon kon uyàpùppù molopai tok uchipittàppù.
Tok uya ina lepappù tukke lepantok ke, molopai ina utà tuna po yau kanau yak iꞌche ina wettok teꞌma kon tau tùlùppù tok uya.
kapùi tùpo ina utàppù kanau Alexandria pon “Echiꞌmunuik Kaatù yamùk” tetok yau, iko pe iwettok yawàlà iikoꞌmansak lùppù molo pata lùkkwà yau.
Ina welepamùppù màlà Syracuse pona molopai molo ina ukoꞌmamùppù àsolùwau wei.
Màlà motapai ina utàppù tuna po molopai ina welepamùppù Rhegium pon pata pona. Yakon wei yattai assetun wepyattàppù tasseꞌnùmù pàk south winàpai. Molopai asaꞌlà wei yau ina welepamùppù pata Puteoli pona.
Molo ailon tawonnan yepoloppù ina uya, molopai tok wechippù molo ina ukoꞌmamù iꞌche tewin suntayakka. Molopai walà ina uyàpùppù Rome pona.
Ailon tawonnan Rome pon kon uya ina yetappù molopai tok uyàpùppù Appius makittiyi motak molopai “Àsolùwawon Tapùi yamùk” motak ina yepose. Tok yensak tùuya yau Paul uya Kaatù pàk tenki teppù molopai inmeluntàtappù.
welepansak Rome pona yau, Paul wemattoppe tiyiwalà ikupùppù màlà, tennài soicha pokonpe.
Àsolùwau wei tùpo Paul uya Jew yamùk eke ton pilipùppù. Tok wepiliꞌchak yau tok pàk, “Utonpa yamùk! Yàꞌlàlà kussak uya kùtonpa
yamùk wapùla kùyeselu kon yanùnsak lùppù kùtamo kon winàpai winàkàik pùla tùse, uyaꞌchichak sàlà Jerusalem po molopai utùsak sàlà Roman yamùk yemyak.
Uyekamappopàtù tùpo unonkapai tok nettai, masapùla tok uya yàꞌlàlà kussak uya welittok itepeppù pe yepolo pùla iwechi pàk.
Tùse Jew yamùk wessak iwinàkàik pàk uyekaꞌnonkappù Caesar yekamappo toppe uya ukottùma toppe ya, yàꞌlàlà uselupatok utonpa yamùk winàkàik pùla tùse.
Màlàpàk eyentok kon pe uya eyekamapposak kon uya màlà molopai uselupa toppe àpokonpeꞌnokon. Masapùla enpen Israel yamùk wettok pàkànsau sàlà uyaulonsak chin ke,” teppù ya.
Tok uya ipàk, “Kaleta yeposak ina uya Judea poi àpàk pùla man, molopai ina tonpa yamùk uyàssak màlà motapai itekale pokonpe pùla man, wapùla yàꞌlàlà yetasak ina uya àli pe àpàk pùla man.
Tùse euselupatok enetapai ina man, masapùla ina nùttuyan mailàlà kappon yamùk uselupa àli pe, sàlà enupantok yau messaiꞌnùk winàkàik,” teppù.
Màlàpàk tok uya wei konekappù Paul pokonpe tùwessepotok kon pe, molopai tukke tok uyàpùppù màlà yattai Paul patassek yak. Koꞌlàma motapai ewalupà tepose Kaatù wettok itepulu pe yekale yekamappù ya. Jesus pàk ailon te toppe tok uya ikupùiꞌche iwechippù, Law Moses winàpaino molopai Kaatù Maimu yenpoikannan nùmenukappù yapai.
Tùulon kon uya ailon teppù imaimu pàk, tùse tùulon kon uya ailon te pùla iwechippù.
Màlàpàk tok utàppù tùpatalàꞌne tùusenumenkaik Paul uya sàlà te tùpo, “Ikasa kulu Wakù Akkwalù uselupappù tùmaimu yenpoikanài Isaiah yai kùtamo kon yelupa tùuya yau!
Masapùla, ‘Itàkà molopai pùsamlo kappon yamùk pàk. Tàwàlàlà yeta auyaꞌnokon màlà tùse ittu auyaꞌnokon pen, Tàwàlàlà iwa auyaꞌnokon màlà tùse yene auyaꞌnokon pen, kase.
Masapùla pùsamlo kappon yamùk yewan wechi màlà saꞌman pe. Tok uya tùpana kon yakkosak man, Molopai tenu kon yakkosak tok uya. Màlà kasa pùla iwechi yau, tok yenu uya yene eppaino, tok pana uya yeta, tok usenumenkatok uya ittu. Molopai tok welattà eppaino upyak, molopai tok ipittà uya eppaino,’ tukaik. {ISA 6:9-10}
“Ittuichi auyaꞌnokon màlà Kaatù uya pùikattàntok yekale yeunossak Jew yamùk pen piyak. Tok uya yeta màlà!” tukaik. [29 Sàlà tesak Paul uya tùpo Jew yamùk utàppù tùusàulàmaiꞌmaꞌnokon àsà pe tùklottauꞌnokon.]
Asaꞌlà kiliꞌchimoꞌchi Paul ukoꞌmamùppù màlà pata yau tùneꞌmappù tùwemattoppe itau tau, molopai tamùꞌnawolon kon tense iyàssak kon yanùmùppù ya molo.
Kaatù wettok itepulu pe yekamappù ya molopai kappon yamùk yenupappù ya Itepulu Jesus Christ pàk, tùuselupa pàk iwechippù tùusenalippaik pùla molopai iwakkàꞌnài pùla.
                         
Sàlà Kaleta Yawon Rome pon kon yemyak màlà Paul uya sàlà kaleta menukappù. Molonnà soꞌchi kaklanpa toppe tùuya iwekkussak wechippù. Molo Jesus yaꞌlon kon piyau tùweꞌwotokoma mala là teppù ya. Molopai nen uchi tùpùi kattàtok tok uya pokonpe Spain pona tùutà toppe. Sàlà kaleta menuka sak ya màlà iꞌnai kasa là Christ yaꞌlon pe wemaꞌnàtok yau ailon tetok wechi yekamanài pe. Sàlà kaleta yau Paul uya màlà wakù itekale yekamappù wakù pe. Tamùꞌnawolon kon kappon yamùk Jew yamùk molopai Jew yamùk pen wechi ikasa Kaatù pokonpe, masa pùla tamùꞌnawàlà ekkaichalà tok wechi màlà makui yapài kettù yoꞌno. Màlàpàk tamùꞌnawàlà kappon yamùk yanùmù màlà ikasa ailon tetok tok uya Jesus Christ pàk yai neken. Molopai Paul uya yàꞌlà kasa là Christ yau emennak pe ikasa Kaatù pokonpe wemaꞌnàtok pàkàlà yekamappù. Ailon tawon wechi màlà tùwanmùla Kaatù pokonpe, molopai imokka sak pe makui yapàikketù winàpai molopai weliꞌnàtok winà pai. Kaatù Yakkwalù nùkupù ailon tawon wemattok yau yekama sak ya màlà. Jew yamùk uya Jesus nulunpatok wechippù màlà Jew yamùk pen nettoppe Kaatù usentuppatok yak molopai emenùppù Jew yamùk nàlà wepùikattà màlà. Tùkaletayi wenukapù pe Kaatù ponalok pe weꞌwotokomantok pàk iichelupappù, ailon tawon pe weꞌnà yau tùkussan tùulon kon winàkàik molopai pata ponalok pe, molopai tùwanmùla wemaꞌnà toppe tùkussan yeka ma ppù ya. Molopai tùmàlà pe tùu selu patok ke tùkaletayi yakkoloppù ya molopai Kaatù yapulà pe. Ipantapàssak Iwepyattàtok 1:1-17 Kappon wechi tùwepùikattàtok iꞌche 1:18—3:20 Kaatù nùkupùppù wepùikattàntok 3:21—4:25 Emennak pe wemaꞌnàtok Christ yau 5:1—8:39 Israel yamùk pàk 9:1—11:36 Christ yaꞌlon pe weꞌnà yeselu 12:1—15:13 Iwenukattok 15:14—16:27
kaleta nùyàssan apyakùꞌnokon Paul winàpai. Mùkkàlàichi mùkkàlà Jesus Christ yapyoto molopai yeunossak lùppù. Inanùmùppù mùkkàlà molopai inkàꞌmappù wakù itekale tùponalok yekama toppe ya.
Wakù Itekale tùlù uya màlà teppù màlà pena Kaatù uya tùmaimu yenpoikannan yai, molopai imenukappù màlà Wakù Kaatù Maimu yau.
Tùse Wakù Akkwalù uya Jesus, Kaatù Mumu wechi meluntà yesak pe yekamasak màlà, weliꞌnàtok yapai iweꞌwuluukasak winà. Jesus Christ Kùyepulu kon.
Mùkkàlà yai màlà Kaatù uya ukupùppù tùneunoko pe, Christ yesek pàkànsau. Kappon yamùk tamùꞌnawolon pata yamùk yawolon kon Jew yamùk pen yatoppe uya ailon te toppe tok uya. Molopai Kaatù Maimu yawàlà tok wettoppe.
Amyamlo nàlà mùkyamlo tok tonpa Kaatù nùkàꞌmassan Jesus Christ ponalok kon pe.
Màlàpàk kaleta menuka uya sàlà tamùꞌnawàlà apyakùꞌnokon Rome pon kon, Kaatù nùꞌnùnma ton molopai inkàꞌmassan esuken tùwessan pe. Tàwà Kaatù Kùkàipùnù kon molopai Kùyepulu kon Jesus Christ elepaiꞌnokon wakù pe weꞌnàtok molopai echitonpa pe weꞌnàtok ke.
tenki tawon iulà ukàipùnù Kaatù pàk Jesus Christ yai, tamùꞌnawàlà àpàkànsauꞌnokon. Masapùla tamùꞌnawolon kon wolù yawon kon kappon yamùk uya ailon tetok auyaꞌnokon yekale yetasak pàk.
Kaatù uya yekama màlà waukayaiꞌnùk wechi ailon pe, mùkkàlà iponalok pe weꞌwotokomatok tamùꞌnawàlà uyewan ke Imu yekale yekama pàk. Eyittunàiꞌnokon iulà tàwàlàlà wàpùlema yattaiꞌne.
Kaatù tekamappoyaik tàwàlàlà, akaklanpatok kon uya yattai ke ulepa toppe ya teselu yau.
Masapùla eyenpaiꞌnokon kulu wessaik wakù Kaatù winàpaino pùlemantok ke elepatok kon pe uya Kaatù Yakkwalù yai meluntà pe ewena kon pa.
Suwa te uya naiꞌnùk, asak essattai amyamlo molopai iulà tukaik umeluntàtantok kon pe ekkaichalà, ailon tetok uya winà molopai ailon tetok auyaꞌnokon winà.
Sàlà mùttutàik utonpa yamùk, tukke itekkwa akaklanpa kon uya tepàssak uya man. Tùse utà toppe pùla yàꞌlàlà uwakkàꞌnài. Àklottauꞌnokon kappon yamùk ànpùikattàpai wechippù tok uya nàlà ailon te toppe, tùulon kon Jew yamùk pen kùlottau ikupùppù uya kasa.
Masapùla tùttuyaik, tamùꞌnawolon kon kappon yamùk pùikattàtok uya pe iwechi màlà, Greek yamùk molopai Greek yamùk pen, pukkek ton molopai pakko ton.
Màlàpàk àpàkùꞌnokon nàlà wakù itekale enekamapai kulu wessaik amyamlo Rome po tùwemassan.
wekkuliꞌma pùla man wakù itekale pàk. Masapùla Kaatù yapàikketù màlà tamùꞌnawolon kon ailon tawonnan tùpàk pùikattànài,
wapiya Jew yamùk molopai nàlà Jew yamùk pen.
Masapùla wakù itekale màlà Kaatù uya kappon yamùk yanùmù ikasa tok wechi tùpokonpe yekamanài. Ailon tetok yawolon neken màlà, iwepyattàtok motapai iwenukapù ponalà. Kaatù Maimu yau iweꞌmenukasak uya, “Mùkkàlà iwekonekasak lùppù ikasa Kaatù pokonpe ailon tetok yai wemapù màlà,” te kasa. {HAB 2:4}
Kappon Yamùk Wettok Àli Pe
weꞌnaikatok usenpoikasak man epùn winàpai. Iyàssak màlà tamùꞌnawolon àli ton molopai àli pe kappon yamùk wettok pona, mùkyamlo àli pe tùwettok kon yeselu ke ittu toppe pùla ailon wakkàssaiꞌnannùk pona.
Tùttusen yek pe Kaatù yekale yekamasak màlà kappon yamùk pàk. Kaatù uya màlà yenpoikasak tok pàk.
Tùwenukassen pen màlà Kaatù yapàikketù molopai iteselu tùusensen pen. Tùse wolù konekappù motapai, Kaatù uya yàꞌlà kasa là sàlà yamùk wechi yenpoikasak màlà tamùꞌnawolon tùnkonekappù winà. Màlàpàk mùkyamlo kappon yamùk weꞌwaputtàtok pùla iwechi màlà.
Kaatù ittunnan mùkyamlo, tùse yapulàtok molopai inamatok iponalok tùnnan pen. Tenki tawonnan pen mùkyamlo. Tok usenumenkatok wenasak màlà itenpù pe. Molopai tok usenumenkatok wenasak pakko pe molopai ewalupà pe.
Pukkek pe tiuchittusan tùse pakko ton.
Tùweliꞌchen pen Kaatù yapulànnan pen mùkyamlo molopai inamannan pen, yàꞌlàlà ikonekasak kon kappon tùweliꞌchen kasa, tolon yamùk kasa, kamo yamùk kasa molopai ululu pe tùusasan kasa, màlà yapulànnan mùkyamlo.
Màlàpàk Kaatù uya tok tùsak màlà àli ton tewan kon wettok ànkuppai kuttoppe tok uya. Molopai àli ton kuliꞌmannan kuꞌnài nan mùkyamlo tùkeꞌnokon tùtonpa kon pokonpe.
Ailon, Kaatù yekale nonkannan mùkyamlo kasei pàkànsau. Màlà Kaatù nùkonekappù ponalok pe tùweꞌwotokomasan, tùwepeimasan mùkyamlo yapulà pe, Kaatù làkku màlà yamùk konekanàippù tapulàik molopai tùnamaik pùla, mùkkàlà tàwàlàlà tapulàsen pe naiꞌnùk woton! Emen.
Kappon yamùk nùkupù wenai Kaatù uya tok nonkasak màlà, kuliꞌmanài àli ànkuppai tok wettok tùkeꞌnokon kuttoppe tok uya. Molopai nossan yamùk uya nàlà ikasa tesak kon yapulàtok tùuyaꞌnokon mùyakanmappù àli pe yapulàtok yak.
Màlà kasa làma walawotiꞌchi yamùk uya ikasa nossan yamùk yapulàtok nonkappù man molopai àli ànkuppai kulu tùwettok kon tùkeꞌnokon kussan tok tùwalaiꞌnokon pokonpe. Walawotiꞌchi yamùk wechi walawotiꞌchi yamùk pokonpe tùwekuliꞌmase pùla, molopai màlà yepeppù pe wettalumattàntok yepolo tok uya màlà ikasa pùla kulu tùwessak kon wenai.
Màlà pe neken pùla kappon yamùk uya Kaatù tùttuik weꞌnàtok yekale nulunpasak tanùnse pùla pàk, tok tùsak ya màlà àli pe tok
usenumenkatok yemyak, àli ton tùnkupù kon pen kuttoppe tok uya.
Yàꞌlà yekkwa ton nà àli pe weꞌnàtok kon yeselu ke tok wanùssak màlà, iꞌnapailà imakuyippù pe weꞌnàtok, tùusekaꞌnonkaik weꞌnàtok ke, molopai kùlùmà ke, eꞌwàpai weꞌnàtok ke, wepantaꞌmantok ke, àsà pe weꞌnàtok ke molopai ennakantok ke molopai etapankà tetok ke. Tùulon pantomù pàk tùuselupasan mùkyamlo.
Pakko ton, ikupù tùuyaꞌnokon teppù tùuyaꞌnokon lùppù kuꞌnài nan pen, tùusentuppasan pen molopai àsà pe tùuselupasan.
Àli ton eselu yamùk wenai Kaatù uya weliꞌnàtok ke talumattàntok yekale ittuiꞌma, tok wechi lùppù sàlà yamùk kupù pàk, molopai tùulon kon meluntàpannan mùkyamlo tok uya nàlà ikuttoppe.
uchi eweꞌwaputtàtok ike pùla iwechi màlà, masapùla tùulon kon pàk, suwa iwechi tawon àmàlà, àpàk wate auya pe iwechi màlà masapùla màlà lùppù tok nùkussaiꞌnùk kupù auya pàk.
Sàlà yekkwa ton kuꞌnài nan pàk ikasa suwa messaik tawon pe Kaatù wechi ittu man.
Màlàyau àmàlà, kappon pe echiiꞌma suwa man te auya tùulon kon pàk molopai màlà lùssan kupù auya yau, Kaatù uyaichi suwa messaik tetok winàpai ewepe pe mùttuyan?
Wapùla kaꞌ Kaatù wettok wakù pe kuꞌnài àmàlà iꞌnùmla lù? Wapùla pàlikantok ya molopai tùusentuppatok yau alikyek pe eyenpàtù ya. Mùttuyan uchi yàꞌlà pe iwechi pàk Kaatù wechi tùusentuppasen pe? Masapùlaichi àli pe ewettok kon winàpai ewelattà kon iꞌche tùwechi pàk.
Tùse saꞌman pe kulu eyewan man elattàpai pùla molopai màlà uya weꞌnaikantok piliꞌchak man àpona Kaatù weꞌnaikatok weyu ponalok pe ikasa suwa messaik tetok ya yattai.
Kaatù uya tamùꞌnawolon kon kappon yamùk yeꞌma màlà tok nùkupùppù pàkàlà. {PSA 62:12; PRO 24:12}
Tùulon kon kappon yamùk wakù kupù pàk tùwessan, apulàntok, namantok molopai tàwàlàlà wemaꞌnàtok iwannan. Mùkyamlo yemyak Kaatù uya tàwàlàlà wemaꞌnàtok tùlù màlà.
Tùse mùkyamlo tùpàkùꞌnokon neken tùusenumenkasan molopai ailon nulunpannan àli kuttoppe tùuyaꞌnokon pàk àsà pe Kaatù weꞌnaika màlà.
Àsà pe wettalumattàntok molopai eke pe usewankonoꞌmantok wechi màlà molo àli kuꞌnài nan winàkàik, Jew yamùk winàkàik wapiya molopai nàlà Jew yamùk pen winàkàik.
Tùse Kaatù uya apulàntok, namantok, molopai ewan wàlàkkattok tùlù màlà tamùꞌnawolon kon wakù kuꞌnài nan yemyak. Jew yamùk yemyak molopai nàlà Jew yamùk pen yemyak.
Iwalai Kaatù Uya Ittuntok
Kaatù mùkkàlà tamùꞌnawolon kon kappon yamùk yennài ekkaichalà.
Tùulon kon kappon yamùk Jew yamùk pen mùkyamlo Law ittunnan pen. Màlàpàk àli kuꞌnài nan mùkyamlo molopai tok umatta màlà màlà pùla. Jew yamùk mùkyamlo Law ittunnan, tùse àli kuꞌnài nan mùkyamlo. Màlàpàk tok ittu màlà Law winà.
Masapùla Law yeta tok uya winà neken nà ikasa kappon yamùk yanùnsak Kaatù pokonpe pen màlà, tùse làkku ikupù tok uya winà.
Jew yamùk pen mùkyamlo Law pùnon, tùse tiyiwalàꞌnokon Law maimu yawolon kon, Law pùla lànen tùwechiiꞌmaꞌnokon. Tùmàlàꞌnokon pe là Law kasa tok wechi.
Sàlà uyaichi màlà, Law wechi tok yewan yau yekama. Molopai tok usenumenkatok uya nàlà tùulon yattai ikasa tok wechi molopai ikasa pùla tok wechi yekama.
Sàlà wekkupù màlà, Kaatù uya Jesus winà tamùꞌnawolon tonantawon kon kappon yamùk yewan yawon ittutok weyu yattai. Itekale unekama uya yekama kasa.
nen Jew pe tùusesassen. Law pàk ailon tawon molopai Kaatù ittu auya pàk tùutapulàsen àmàlà.
Kaatù wettok ikupù auya iꞌche mùttuyaik, masapùla apanamasak man Law yapai, ikasa naiꞌnùk kupù pa.
Enpùnon yeꞌma yekamanài pe ewechi mùttuyaik, ewalupàttau là naiꞌnannùk weyu pe ewechi.
Pakko ton panamanài pe ewechi, molopai mule yamùk yenupanài pe. Masapùla Law yawon ittutok molopai ailon yesak pe ewechi pàk.
Àmàlà nen uchi tùulon kon panamanài, tùwepanamasen pen ken naꞌ àmàlà eyiwalà? Amak pe weꞌnà tukaik itekale yekamanài àmàlà. Amak peichi tùwessen àmàlà?
“Ànoppù pen pokonpe kettàu,” tawon àmàlà tùse ken naꞌ ànoppù pen pokonpe tùwessen àmàlà? Ailon pen kaatù yemlotopo tùwepeimasen pen àmàlà tùse ken naꞌ ipatassek yau ilapumanài àmàlà?
Law yesak pe ewechi pàk tùutapulàsen àmàlà, Kaatù pàk uchi tùweꞌnamasen pen àmàlà Law maimu ikkwàtù auya yau?
Kaatù Maimu yau iweꞌmenukasak lùppù uya, “Àpàkànsau Jew yamùk pen uya Kaatù yesek mottùnpasak man tùweꞌnamaik pùla,” tesak kasa. {EZE 36:22}
Law maimu yawàlà ewechi yau, Jew yamùk yattàtok yeselu wechi màlà tapulàsen pe. Tùse imaimu yawàlà pùla ewechi yau, yàꞌlà pe pùla iwechi màlà pùikak pe là pùla.
Tùulon kon Jew yamùk pen, Law yeselu ittunnan pen wechi imaimu yawàlà yau, Kaatù uya ken naꞌ wakù pe Jew kasa lùppù ekkaichalà tok yene pen tok yattàtok yeselu yawàlà tok yattàsak pùla lànen tùse?
pàk. 28-29 Jew kulu pen mùkkàlà polopon neken molopai iichattàtok naiꞌnùk ipippà pàk neken. Jew kulu wechi màlà ailon pe iꞌnau, attànsak màlà tùwekkussen ewan yau Wakù Akkwalù winà, polopo là ikussak lùppù imenukasak naiꞌnùk Law yawàlà pen. Molopai kappon yapulàtok màlà kappon winàpaino pen tùse Kaatù winàpaino. peichi weꞌnà wechi màlà Jew pe pùla naiꞌnùk kappon yentai lùiwa? Yàꞌlà ken wakù molo nai teposen Jew yamùk yattàtok winà?
Tukke yàꞌlàlà yawàlà! Wapiya kulu, Kaatù Maimu tùlùppù màlà Jew yamùk yemyak.
Yàꞌlà pe ken iwechi tok tonpa yamùk wechi ailon pe pùla yau? Sàlà uya kaꞌ Kaatù wechi ailon pe pùla te pe iwechi màlà lù?
Kanekku! Tàwà Kaatù ailon pe nechii, tamùꞌnawàlà kappon yamùk wechi kasei pe tùse. “Ikasaichi tùwemassen pe mechiik euselupa yau molopai eyittutok yentaikanài pe,” tukaik Kaatù Maimu yau iweꞌmenukasak kasa. {PSA 51:4}
Tùse àli pe weꞌnàtok uya Kaatù wechi wakù pe kulu yenpoika yau, yàꞌlà te ken kùuyaꞌnokon? Kaatù uya kaꞌ talumattàn yau iwalai pen mùkkàlà te lù? Uselupayaik talà kappon usenumenkatok kasa.
Kanekku! Kaatù wechi ikasa pùla yau, atta ken wolù yawon kon kappon yamùk ittu ya?
Tùse Kaatù wettok ailon pe wekkussak, kasei pe wettok yai Kaatù yapulàtok iwinà pe eke peiwa wapiya iwechippù yentai yau, yàꞌlà pe ken uchi iwechi pàk makui yawon kasa utalumattàsak sàlà?
Walai yau “Àli ikuppaiꞌnokon man, màlà kupù winà wakù uyàttoppe,” te kaꞌ sàlà lù? Masapùla tùulon kon kappon yamùk uya sàlà kasa uselupa yekamasak man. Italumattàpai kulu tok wechi màlà.
Ànùꞌlà Iwalai Kappon Pùla Man
nen uchi yàꞌlà te sàlà, kùmyamlo kaꞌ Jew yamùk wechi màlà mùkyamlo Jew yamùk pen yentai wakù peiwa lù? Kanekku! Yekamasak ina uya man Jew yamùk molopai Jew yamùk pen wechi ekkaichalà makui yoꞌno.
Kaatù Maimu yau iweꞌmenukasak kasa, “Tewinan nà kappon ikasa tùwessen pùla iwechi màlà.
Tewinan nà ittunài pùla iwechi, wapùla Kaatù iwanài pùla.
Tamùꞌnawolon kon kappon yamùk welattàsak màlà Kaatù winàpai, tamùꞌnawàlà tok utàsak màlà ikasa pùla. Ànùꞌlà iwalai kuꞌnài pùla iwechi màlà, tewinan nùkkwà là pùla. {PSA 14:1-3; 53:1-3; ECC 7:20}
Tok pùmù yeuta màlà iwuꞌnattàsak pen uluwaik walai. {PSA 5:9} Tok yani màlà eke pe kasei yapon,
molopai tok maimu maik àkài ulaliyi walai. {PSA 140:3} mùta wanùssak màlà paꞌnùꞌnàtok ke molopai maik ton ke. {PSA 10:7}
Molopai tok pùta màlà kappon mùnù ikkwanse tok yanài asseꞌne.
Iꞌnailàlà tok utàsak yau teꞌmappù kon tau, tok uya mattansak molopai usewankonoꞌmantok nàmà màlà.
Tok uya echitonpa pe weꞌnàtok yeselu ittusak pùla iwechi màlà. {ISA 59:7-8}
Kaatù namatok ya pùnon mùkyamlo.” {PSA 36:1}
Sàlàpe ittuꞌnokon man tamùꞌnawolon Law yau naiꞌnùk wechi, mùkyamlo yawàlà nemassaiꞌnannùk ponalok pe. Tamùꞌnawolon kappon weꞌwaputtàtok kon yeleutanùttok pe molopai tamùꞌnawàlà wolù yawon kon kappon yamùk nettoppe Kaatù uya ittuntok yak.
Màlàpàk ànùꞌlà kappon yanùmù ikasa Kaatù yenu yau, Law maimu yawàlà iwechi pàk pùla iwechi màlà. Law màlà kappon kuꞌnài àli kussak tùuya ittu toppe ya làkku.
Ikasa Weꞌnàtok Ailon Tetok Yai
sàlàpe ikasa weꞌnàtok Kaatù winàpaino, yekamasak màlà Law winà pùla. Tùse Law molopai Kaatù Maimu yenpoikannan nùssan nekamappù.
Sàlà ikasa weꞌnàtok màlà Kaatù winàpai tùuyàssen Jesus Christ pàk ailon tetok yai, tamùꞌnawolon kon ailon tawonnan piyak. Masapùla tùpatalà weꞌnàtok pùla kulu iwechi màlà.
Masapùla tamùꞌnawolon kon kappon yamùk wemakuimasak màlà, màlàpàk mei tok wechi Kaatù wettok wakù pe winàpai.
Tùse lepantok wakù pe Kaatù wettok winà tok yanùnsak màlà ikasa Kaatù pokonpe, mùkkàlà Christ Jesus kùpùikattànàiꞌnokon makui yapai yai.
Kaatù uya Christ tùlùppù màlà tùwelittok winà kappon yamùk makuyi pàk usentuppantok pe ailon tetok tok uya imùnù pàk yai. Kaatù uya itùlùppù màlà iwalai teselu yekama pe. Pena kappon yamùk wemakuima yenpàtùppù ya màlà tok tùtalumattàik pùla.
Màlà kupùppù Kaatù uya màlà ikasa tùwettok sàlà yattai yenpoika pe. Sàlà kasa Kaatù uya ikasa tùwechi yekama màlà molopai tamùꞌnawolon kon ailon tawonnan Jesus pàk yanùmù ya ikasa.
Yàꞌlà ken uchi molo nai utapulàntok ipàkànsau woton? Ipla man. Yàꞌlà pe iwechi pàk? Masapùla kaꞌ Law maimu yawàlà kappon wechi pàk lù? Kanekku, tùse ailon tetok kappon uya pàkàlà làkku.
Wapùla Kaatù ken naꞌ mùkkàlà Jew yamùk Kaatùyi neken? Jew yamùk pen Kaatùyi pen nàlà ken naꞌ mùkkàlà? Ewaik, Jew yamùk pen Kaatùyi nàlà mùkkàlà.
Kaatù
mùkkàlà tewinan, tamùꞌnawolon kon yennài mùkkàlà ekkaichalà, màlàpàk Jew yattàtok yesan yanùmù ya màlà ikasa tùpokonpe ailon tetok tok uya yai, molopai Jew yamùk pen yanùmù ya ikasa tùpokonpe ailon tetok tok uya yai.
Ailon te kùuyaꞌnokon pàk uchi Law wechi yàꞌlà pe pùla pe ikupù màlà? Kanekku! Tùse ailon tetok màlà Law wechi wakù pe yenpoikanài.
teꞌnokon ken uchi Abraham, kùtamo kon pàk? Yàꞌlà yeneppù ya ken?
Ikasa iwettok yak yanùnsak Kaatù pokonpe inkupùssan winà yau, iitapulàtok ipàk wechippù sàlà molo. Tùse iitapulà là Kaatù yemlotopo pùn.
Yàꞌlà tawon ken Kaatù Maimu? “Abraham uya ailon teppù Kaatù pàk, molopai ailon tetok ya pàkànsau Kaatù uya yanùmùppù ikasa.” {GEN 15:6}
Kappon mùkkàlà teꞌmasen iweꞌwotokomasak yau, yeꞌmatok màlà lepantok pe là tesassen pen, tùse itepeppù màlà.
Inkupù pàkàlà là Kaatù uya kappon yanùmù pen màlà, tùse ailon tetok ya tùpàk pàkàlà làkku àli saꞌne kappon yanùnnài mùkkàlà ikasa.
Sàlàichi màlà David nekamappù kappon utauchinpatok pàk tùuselupa yau, mùkkàlà Kaatù nanùmùppù ikasa tùwessen pe iwotokoyi winà.
“Tùutauchinpasan kulu mùkyamlo Kaatù usentuppappù àli tok nùkupùppù pàk lùssan, Imakuyi iwaputtàsak kon nùssan.
Tùutauchinpasen kulu mùkkàlà kappon Itepulu nùpattàppù imakuyi!” {PSA 32:1-2}
Sàlà ken naꞌ pùlemantok wechi màlà Jew yamùk yattàtok yeselu yawolon kon neken ponalok pe wapùla kaꞌ yawolon kon nà pen nàlà là lù? Masapùla yekamaꞌnokon neppàssan, “Abraham uya ailon teppù Kaatù pàk molopai ailon tetok ya pàkànsau Kaatù uya yanùmùppù ikasa tùwessen pe.”
Yàꞌlà yattai ken sàlà wekkupùppù? Abraham yattà Jew yamùk yattàtok yeselu yawàlà wapiya kaꞌlù wapùla iteꞌmappùtak? Iwapiya, iteꞌmappùtak pùla.
Màlà yeꞌmappùtak yattàppù màlà, molopai sàlà kupùppù màlà yentok ipàkàlà pe. Masapùla ailon tetok Abraham uya pàk Kaatù uya yanùmùppù ikasa tùwessen pe yattà wapiya. Màlàpàk Abraham mùkkàlà tamùꞌnawolon kon ailon tawonnan Kaatù pàk kàipùnù, tok yattàsak Jew yamùk yeselu yawàlà pùla lànen tùse, ikasa nàlà nen uchi tùwessan pe Kaatù uya tok yanùntoppe.
Yattàsak kon kàipùnù nàlà mùkkàlà, yattàsak kon neken nà pen, tùse kùkàipùnù kon Abraham uya ailon tetok tattà wapiya yeselu yawàlà tùwemassan kàipùnù.
Yentok Ipàkàlà Abraham Nùnàmàppù
Ikasa Weꞌnàtok Ailon Tetok Yai
uya Abraham molopai ipayan yamùk pàk wolù wechi màlà tok ponalok pe teppù màlà. Sàlà wekkupùppù màlà Law yawàlà Abraham wechi pàk pùla, tùse ailon tesak ya pàk. Màlà winà Kaatù uya nen uchi
yanùmùppù ikasa tùwessen pe.
Masapùla Law yawon kon neken yemyak ikupù tùuya tetok Kaatù uya tùsak yau, kappon uya ailon tetok wechi sàlà yàꞌlà pe pùla eppaino. Molopai Kaatù uya itùlù tùuya tetok wechi sàlà wakù pe pùla eppaino.
Masapùla Law màlà Kaatù weꞌnaikatok àsà pe neꞌnài. Tùse Law pùla iwechi yau, yawàlà weꞌnàtok pùla iwechi màlà.
Kaatù uya ikupù tùuya tetok wechi màlà ailon tetok yapon pe, Kaatù uya lepantok pe iwechi yentok ipàkàlà pe iwettoppe. Tamùꞌnawolon kon Abraham payan yamùk ponalok pe, Law yawolon kon neken pen, tùse mùkyamlo nàlà ailon tawonnan Abraham wechippù kasa. Masapùla Abraham mùkkàlà kùkàipùnù kon tamùꞌnawàlà.
Kaatù Maimu yau iweꞌmenukasak, “Àkonekasak uya sàlà tukkan pata yawon kon kappon yamùk kàipùnù pe,” tukaik kasa. {GEN 17:5} Màlàpàk kùkàipùnù kon mùkkàlà Kaatù yenu yau, ailon tawon nùppù ipàk, Kaatù mùkkàlà iweliꞌchak lùppù lepanài wemaꞌnàtok ke molopai yàꞌlàlà konekanài yàꞌlà pen yapai.
Abraham uya ailon teppù, molopai enpen iwechippù enpen weꞌnàtok ipàk pùla tùse, molopai màlà kasa iwenappù, “Màlà kasa apayan yamùk wettok woton tukke,” teppù ipàk kasa. {GEN 15:5}
100 peiwa là ikiliꞌchimoꞌchiyi iwechippù màlà. Ailon tetok ya wattuꞌmùntappù pen iwattuꞌmùntasak lànen tùse. Molopai Sarah uya mule yepolo pùla iwechi pàk iichenumenka yau.
Ailon tetok ya wechippù màlà iꞌnapailà, màlàpàk Kaatù uya ikupù tùuya teppù lùppù pàk ailon te ya pùla iwechippù pen. Ailon tetok ya wenappù meluntà pe, molopai Kaatù yapulàppù ya.
Masapùla ailon teppù ya kulu màlà Kaatù uya ikupù tùuya teppù lùppù kupù pàk.
Màlàpàk uchi Kaatù uya yanùmùppù màlà ikasa tùwessen pe ailon tetok ya yai.
Tùse kùponalok kon pe nàlà imenukasak màlà. Masapùla ikasa tùwessan pe tanùnsan pe weꞌnàꞌnokon pàk, kùmyamlo ailon tawonnan Kaatù pàk Jesus Kùyepulu kon wuluukanàippù weliꞌnàtok yapai pàk.
Kaatù uya Jesus tùlùppù màlà iwelittoppe kùmakuyi kon pàkànsau, molopai iwuluukappù màlà ikasa kùyanùntok kon pe Kaatù pokonpe.
Ikasa Weꞌnàtok Kaatù Pokonpe
tetok kùuyaꞌnokon uya ikasa kùkonekasak kon Kaatù pokonpe pàk nen uchi, echitonpa pe weꞌnàtok Kaatù pokonpe yesak pe weꞌnàꞌnokon sàlà Kùyepulu Jesus Christ yai.
Ailon tetok winà kùnessak kon ya sàlà wakù pe Kaatù wettok yak, sàlàpe yau weꞌnàꞌnokon naiꞌnùk yak. Tùutauchinpasan kùmyamlo enpen weꞌnàtok Kaatù yapulàtok pùkkù pe weꞌnàꞌnokon pàk!
Màlà neken pen, wettalumattàntok kon yau nàlà tùutauchinpasan kùmyamlo. Masapùla wettalumattàntok uya ipàlikatok
nepù ittuꞌnokon pàk.
Molopai pàlikantok kùuyaꞌnokon uya meluntà pe kùma kon màlà molopai meluntà pe wenansak màlà kùlepanàiꞌnokon enpen weꞌnàtok ke.
Sàlà enpen weꞌnàtok màlà enkuttànài pen masapùla Kaatù uya pùnùnmantok tùuya tùsak màlà kùyewan kon yak, Wakù Akkwalù yai. Mùkkàlà kùlepatok kon tùuya yai.
Masapùla attuꞌmùla ipùikattànài pùla weꞌnàꞌnokon yau, Christ welikùppù màlà àli ton ponalok pe. Kaatù nanùmùppù ikuttok tùuya yattai pe yattai.
Saꞌman pe kulu wakù kappon ponalok pe ànùꞌlà welikù wechi màlà. Yattai pùla tùulon wechi là meluntà pe itewan, wakùiwa kulu kappon ponalok pe tùwelikù pàk.
Tùse Kaatù uya eke pe kulu kùꞌnùnmatok tùuya yekamappù màlà. Makui yau lùppù weꞌnàꞌnokon tùse Christ welikùppù màlà kùponalok kon pe.
Imùnù winà nen uchi sàlà, ikasa kùyanùnsak Kaatù pokonpe, màlà yentai palà wepùikattànꞌnokon màlà Christ winà Kaatù weꞌnaikatok àsà pe winàpai.
Masapùla Kaatù yeyaton pe weꞌnàppàꞌnokon màlà, tùse kùkussak kon ya màlà tùwechiyakonnon pe Tùmu Jesus Christ welittok yai. Màlàpàk sàlàpe Kaatù wechiyakonnon pe weꞌnàꞌnokon pàk, eke peiwa kulu wepùikattàntok pe iwechi màlà Christ wemapù winà.
Molopai màlà neken pe pùla iwechi, utauchinpanꞌnokon man Kaatù yau Kùyepulu Jesus Christ yai, mùkkàlà kùkuꞌnàippùꞌnokon Kaatù wechiyakonnon pe.
wewomùppù màlà wolù yak tewinan kappon winà, molopai weliꞌnàtok uyàpùppù makui pàkàlà. Sàlà kasaichi weliꞌnàtok uyàpùppù màlà tamùꞌnawolon kon kappon yamùk pona. Masapùla tamùꞌnawolon kon kappon yamùk wemakuimasak pàk.
Law wapiya makui wechippù màlà wolù yau. Tùse wemakuimansak yau Law ikkwàssak pe pùla iwechippù màlà.
Tùse Adam wemapùppù motapai Moses motak, kappon yamùk wemapùppù weliꞌnàtok yoꞌno, mùkyamlo Adam wemakuimappù kasa iwemakuimasak kon pen nànen. Adam wechippù màlà mùkkàlà tùuyàpù woton pe naiꞌnùk yekkwa pe.
Tùse lepantok wechi màlà Adam wemakuimatok kasa pùla. Masapùla tewinan kappon wemakuimasak winà tukkan kon weliꞌchak yau, màlà yentai palà Kaatù wettok wakù pe molopai lepantok ya wechi màlà tewinan kappon, Jesus Christ yai. Màlà tùuyàssen tukkan kon pona!
Molopai tuꞌma Kaatù uya lepantok màlà tewinan kappon wemakuimasak lùppù yepeppù walai pen itepeppù. Masapùla ittuntok tewinan kappon makuyi pokolonnà uya talumattàntok nepùppù màlà. Tùse lepantok Kaatù winàpaino, tukkan makui yeꞌmappùpokon uya ikasa anùnnàtok Kaatù pokonpe nepùppù màlà.
Tewinan kappon makuyi pàkàlà kappon yamùk wemapùppù weliꞌnàtok yoꞌno, mùkkàlà tewinan kappon pàkànsau. Tùse eke peiwa kulu nen uchi màlà tamùꞌnawolon kon, eke kulu wakù pe
Kaatù wettok yanùnnài nan molopai lepantok ya ikasa weꞌnàtok yanùnnài nan wemappù màlà wemaꞌnàtok yau tewinan kappon Jesus Christ yai.
Màlàpàk uchi tewinan kappon makuyi uya tamùꞌnawolon kon kappon yamùk paꞌnùssak kasa làma, mùkkàlà Jesus nùkupùppù iwalai uya tamùꞌnawolon kon kappon yamùk pùikattà màlà. Kaatù uya tok yanùntoppe ikasa molopai tok lepa ya tàwàlàlà wemaꞌnàtok ke.
Molopai tewinan kappon wessak mayin yawàlà pùla uya tukke kappon yamùk kussak àli kuꞌnài nan pe, kasa làma tewinan kappon wettok mayin yawàlà uya tukkan kon tùlù màlà ikasa Kaatù pokonpe.
Law tùlùppù màlà iwalai pen kuttok wekattoppe. Tùse àli kuttok wekassak yau, Kaatù wettok wakù pe wekatù màlà eke peiwa kulu.
Màlàpàk uchi, makui wechippù meluntà pe weliꞌnàtok yak anài pe kasa làma Kaatù wettok wakù pe wechi màlà meluntà pe ikasa weꞌnàtok winà, tàwàlàlà wemaꞌnàtok neꞌnài pe Jesus Christ Kùyepulu kon yai.
teꞌnokon nen ken uchi? Tàwàlàlà kaꞌ wemakuiman pàk weꞌnàꞌnokon sàlà lù, Kaatù wettok wakù pe wekattoppe peiwa?
Kanekku! Weliꞌnàsakùꞌnokon sàlà makui winàpai. Yàꞌlà kasa ken màlà yentak yau wemaꞌnàꞌnokon?
Ittuichi auyaꞌnokon pùla nai Christ Jesus yau iichenpataukasak kon nùssan wechi nàlà iwelittok pùkkù pe?
Màlàpàk tewin wenansak ipokonpe weliꞌnàꞌnokon iwelikùppù kasa yau, màlà kasa làma tewin wenanꞌnokon màlà ipokonpe, kùwuluuka kon wemaꞌnàtok yak iwuluukappù kasa yau.
Masapùla sàlà ittuꞌnokon man, penalok àli ton kùyeselu kon tùlùppù inmatta toppe Christ pokonpe pulusuk po, àli eselu wannà meluntàlùkka toppe, makui yapyoto pe weꞌnàꞌnokon tukaik.
Ittuꞌnokon man iweliꞌchak kon kappon yamùk pàk meluntà pe tùwessen pe pùla makui wechi.
Weliꞌnàsakùꞌnokon Christ pokonpe yau, ailon teꞌnokon man wemaꞌnàꞌnokon nàlà ipokonpe pàk.
Masapùla ittuꞌnokon man Christ wuluukappù weliꞌnàtok yapai molopai iwelittuꞌma pen màlà. Weliꞌnàtok meluntàlù pùla nen uchi iwechi màlà itepoi.
Iweliꞌchak yau, iwelikùppù màlà àli pàkànsau tewin itekkwa molopai tamùꞌnawolon kon ponalok pe. Tùse nulà man sàlàpe Kaatù ponalok pe iwemapù.
Màlà kasa làma eusenumenka kon màlà àpàkùꞌnokon iweliꞌchak pe àli pàk tùse nulà Kaatù pàk Christ Jesus yau.
Eyesak kon tùumattasen pe naiꞌnùk yepulu pe àli kùsettak. Àli eyeselu kon wettok makui ànkuppai maimu yawàlà ewechi kon pa.
Màlà
Weliꞌnà Makui Yau, Nulà Weꞌnà Christ Yau
tùse pùla àpùkkù kon kùsapulàtàu àli ponalok pe, àli pàkànsau yapulà toppe. Tùse làkku Kaatù yemyak ettùtàk kon, kappon yamùk inessak kon weliꞌnàtok yapai wemaꞌnàtok yak kasa molopai tamùꞌnawàlà ettùtàk kon itemyak wakù iwalai ponalok pe ayapulà toppe.
Makui eyepulu kon pe kùsettak, masapùla Law yoꞌno ewechi kon pen naiꞌnùk. Tùse wakù pe Kaatù wettok yoꞌno làkku.
Ikasa Weꞌnàtok Yapyoto Ton
kupùꞌnokon ken uchi? Àli kupùꞌnokon kaꞌlù, masapùla Law yoꞌno pùla weꞌnà pàk tùse wakù pe Kaatù wettok yoꞌno weꞌnà pàk? Kanekku!
Mùttuyatàik, imaimu yawàlà ewettok kon poitolù ton amyamlo, makui maimu yawàlà ewechi kon yau weliꞌnàtok neꞌnài màlà wapùla mayin yawàlà weꞌnàtok màlà ikasa weꞌnàtok Kaatù pokonpe neꞌnài.
Tùse tenki tepaiꞌnokon Kaatù pàk, masapùla pena àli yapyoto pe ewessak kon tùse, sàlàpe tamùꞌnawàlà eyewan kon ke ailon, enupantok enepoloppù kon maimu yawàlà messatàik.
Àmokkappù kon màlà makui winàpai molopai ikasa weꞌnàtok yapyoto pe nen uchi ewenasak kon màlà.
Uselupayaik kappon nùttu yau, masapùla attuꞌmùla ewechi kon pàk. Pena tamùꞌnawàlà eyesak kon tùlùppù auyaꞌnokon màlà àli eyeselu kon yapyoto pe, miyaiwa àli yak ayanàippùꞌnokon. Màlà kasa làmaichi sàlàpe tamùꞌnawàlà eyesak kon itùtàk kon, esuken weꞌnàtok yapyoto pe.
Makui yapyoto pe ewechi kon yau, wakù pe ikasa weꞌnàtok yapyoto pe pùla ewechippù kon màlà.
Yàꞌlà ken uchi wakù mepotantàu màlà yattai, sàlàpe ipàk mekkuliꞌmayatàiꞌnùk kupù auyaꞌnokon yau? Màlà yamùk weliꞌnàtok yak anài nan.
Tùse sàlàpe àmokkasak kon man makui winàpai molopai Kaatù yapyoto pe ewenasak kon. Sàlà uya esuken wemaꞌnàtok yak ayasak kon naiꞌnùk. Molopai iwenukapù pe tàwàlàlà wemaꞌnàtok yepolo auyaꞌnokon màlà itepeppù pe.
Masapùla àli yepeppù màlà weliꞌnàtok. Tùse Kaatù uya lepantok màlà tàwàlàlà wemaꞌnàtok Christ Jesus, Kùyepulu kon yai.
Wemaliꞌmansak Pàkàlà Usenupantok
auyaꞌnokon pùla nai utonpa yamùk, masapùla law ittunnan yelupa uya sàlà. Law wechi kappon yepulu pe màlà iwemapù pàkàlà neken.
Iwemaliꞌmasak uliꞌchan mùkkàlà yentok ipà kàlà ke lepanài. Law yeselu winà tùnmaliꞌmappù itayappù pe tùwessen mùkkàlà tùwemapù yawàlà. Tùse itayappù weliꞌchak yau, law yeselu uya yaꞌchichak pen nen uchi màlà.
Màlàpàk uchi, tùulon kàyik pokonpe iwemapù pàliꞌyau lùppù tùtayappù wechi tùse yau, tùnmaliꞌmappù pen pokonpe tùwessen tukaik yesatù màlà. Tùse itayappù weliꞌchak yau, Law yapai
iwemokkasak màlà màlàpàk àli kupù ya pen, tùulon kàyik pokonpe iwemaliꞌmasak yau.
Màlà kasa nàlà iwechi màlà àpàkùꞌnokon utonpa yamùk. Eweliꞌchak kon nàlà màlà Law winàpai, masapùla Christ yesak pùkkù pe ewechi kon pàk. Molopai nen uchi sàlàpe iponalok pe ewechi kon màlà, mùkkàlà iwuluukasak lùppù weliꞌnàtok yapai. Kaatù ponalok pe tùwepetasan pe weꞌnàtok kon pe.
Masapùla wemaꞌnàꞌnokon kùyeselu kon kùyauꞌnokon naiꞌnùk yawàlà yau, àli ànkuppai weꞌnàtok yenpakasak Law uya wechippù màlà tùweꞌwotokoma pàk kùyesak kon yau, molopai weliꞌnàtok nepùppù ya.
teꞌnokon ken uchi? Law wechi màlà makui pe teꞌnokon kaꞌlù? Kanekku! Tùse Law màlà makui ittu toppe uya ukuꞌnàippù. Masapùla tùulon yemamin iꞌche weꞌnàtok wechi ikasa pùla ittuppù uya pen sàlà eppaino, Law uya, “Tùulon yemamin iꞌche kechii!” tesak pùla iwechi yau. {EXO 20:17 DEU 5:21}
Tùse makui uya màlà Law yapulàppù tamùꞌnawàlà yàꞌlà yekkwa ton nà, utonpa yemamin iꞌche wettok yenpakappù uyau. Masapùla Law pùla iwechi yau makui wechi màlà imeluntàlù pùla.
Nulà wechippù màlà pena Law ittu uya pùla iwechi yau. Tùse iyàssak yau makui wennappù molopai welikùppù.
Molopai yeneppù uya màlà wemaꞌnàtok neꞌnài pe ikussak lùppù uya weliꞌnàtok nepù upona.
Masapùla makui uya uyennakatok tùuya yattai woton yepoloppù màlà Law yai, màlà winà àli uya uwànàppù.
Màlàpàk Law màlà esukenan molopai imaimu nàlà esukenan, iwalai molopai wakù.
Sàlà ken naꞌ wakù pe naiꞌnùk uya welittok nepùppù màlà upona? Kanekku! Makui nen màlà weliꞌnàtok neꞌnàippù, wakù pe naiꞌnùk yapulà tùuya winà. Weliꞌnàtok nepùppù ya màlà uwinàkàik iꞌnai kasa kulu là makui yeselu wechi usentoppe Law winà.
Asaꞌlon Eselu Yamùk Kappon Yawon
man Law wechi akkwalù pe. Tùse iulà mùkkàlà kappon akkwalù pen makui yapyoto pe ichilanmasak.
Unkupù ittu uya pùla iwechi màlà, masapùla ànkuppai wettok kupù uya pùla iwechi pàk. Tùse uyewanma pe unkupù kupù uya.
Ànkuppai pùla wettok kupù uya yau, sàlà uya yekama màlà ewaik te uya pe iwechi Law wechi ikasa pàk.
Màlàpàk iulà kulu pen mùkkàlà sàlà yamùk kussaiꞌnùk. Tùse makui làkku màlà uyau nemassaiꞌnùk.
Tùttuyaik wakù là pùla uyau
iwechi, imakuyippù pe kappon pe wettok yau. Masapùla wakù ànkuppai wettok wechi lànen uyau tùse, ikupù uya pùla iwechi.
Masapùla wakù ànkuppai wettok kuꞌnài pen iulà. Tùse àli, ànkuppai pùla wettok kuꞌnài iulà.
Ànkuppai pùla wettok kupù uya yau, sàlà uya yekama màlà iulà wechi ikuꞌnài pe pùla. Tùse makui màlà ikuꞌnài uyau nemassaiꞌnùk.
Màlàpàk sàlà Law yeselu weꞌwotokoma tenyaik. Wakù ànkuppai wechi yau, àli wechi mei pùla upyau.
Tamùꞌnawàlà uyewan ke uwakùli pe Law, Kaatù winàpaino kuꞌnài iulà.
Tùse tùulon tuꞌma Law weꞌwotokomatok uyau tenyaik. Sàlà yeselu nepantaꞌmayaiꞌnùk usenumenkatok yeselu winàkàik. Sàlà eselu makui yapyoto pe uyau neꞌwotokomayaiꞌnùk.
Kappon saꞌne iulà tùusewankonoꞌmasen! Ànùk uya ken upùikattà sàlà uyesak welittok winàpai?
Tenki ukayaik Kaatù pàk Kùyepulu Jesus Christ yai! Màlàpàk Kaatù Maimu yawàlà eppai wessaik usenumenkatok yau, tùse kappon pe wettok yeselu ke àli maimu yawàlà wechi.
sàlàpe nen uchi mùkyamlo Christ Jesus ponalok pe tùwemassan talumattàtok ike pùla iwechi màlà, [mùkyamlo àli eselu yau nemassaiꞌnannùk pen tùse Akkwalù wettok iꞌche yawàlà tùwessan.]
Masapùla Wakù Akkwalù yeselu meluntàlù wemaꞌnàtok neꞌnài Christ Jesus ponalok kon piyak uya, upùikattàsak man makui yeselu molopai weliꞌnàtok winàpai.
Law nùkupù yentaino kupùppù Kaatù uya masapùla Law wechi attuꞌmùla pàk molopai kappon yeselu wechi attuꞌmùla pàk, ikupùppù ya màlà tùmu yeunoko tùuya winà, iyàssak lùppù kappon pe àli pàkànsau tùtùsen pe. Màlàpàk makui yattuꞌmùnkappù ya kappon pe tùwechi ke.
Sàlà kupùppù Kaatù uya màlà Law maimu yawàlà tùwemassan pe weꞌnàꞌnokon usentoppe, àli, kappon wettok iꞌche yawàlà pùla nen uchi Wakù Akkwalù yeselu yawàlà kulu.
Masapùla kappon wettok iꞌche maimu yawàlà tùwemassan wechi màlà, teselu kon wettok iꞌche itepulu pe. Tùse mùkyamlo Wakù Akkwalù maimu yawàlà tùwemassan wechi màlà, Wakù Akkwalù wettok iꞌche itepulu pe.
Àli kappon yeselu wechi màlà weliꞌnàtok neꞌnài pe. Tùse eusenumenkatok kon yepulu pe Wakù Akkwalù wettok màlà wemaꞌnàtok molopai echitonpa pe weꞌnàtok neꞌnài.
Màlàpàk àli usenumenkantok wechi Kaatù yeyaton pe màlà. Masapùla Kaatù winàpaino Law yawàlà pùla iwechi pàk, molopai imaimu yawàlà iwechi yentai iwechi màlà.
Mùkyamlo teselu kon wettok iꞌche maimu yawolon kon uya Kaatù yauchinpa yentai iwechi màlà.
Tùse
Wakù Akkwalù Meluntàlù Yau Wemaꞌnàtok
Christ wemapù ayauꞌnokon yau, àli pàkànsau lànen eyesak kon wechi iweliꞌchak pe tùse, ayakkwalù kon wechi màlà nulà, pàliꞌyau masapùla ayanùnsak kon ikasa Kaatù pokonpe pàk.
Wakù Akkwalù iwinàpaino, Jesus wuluukanàippù wemaꞌnàtok yak wechi ayauꞌnokon yau, mùkkàlà Christ wuluukanàippù weliꞌnàtok yapai, uya nàlà tùumattasen eyesak kon lepa màlà wemaꞌnàtok ke Wakù Akkwalù nemassaiꞌnùk ayauꞌnokon winà.
Màlàpàk uchi, utonpa yamùk, kùyeselu kon wettok iꞌche maimu yawàlà tùwemassan pe weꞌnàꞌnokon pen nen uchi naiꞌnùk
Masapùla ewemapù kon eyeselu kon maimu yawàlà yau ewelikù kon màlà. Tùse Wakù Akkwalù yapàikketù winà àli eyeselu kon yeleutanùssak auyaꞌnokon yau, ewemapù kon màlà.
Kaatù Yakkwalù yemyawon kon molopai inpininpa ton mùkyamlo Kaatù munkà yamùk pe tùwessan kappon yamùk.
Masapùla Wakù Akkwalù Kaatù uya elepatok kon màlà apyoto pe molopai eusenalippa kon pa tuꞌma àkuꞌnàiꞌnokon pen, tùse Wakù Akkwalù làkku màlà Kaatù munkà yamùk pe àkuꞌnàiꞌnokon. Molopai Wakù Akkwalù meluntàlù winà Kaatù pàk, “Abba! Ukàipùnù!” tawonnan kùmyamlo.
Wakù Akkwalù mùkkàlà echipatùnayi pe tùwessen kùyakkwalù kon pokonpe Kaatù munkà yamùk pe weꞌnàꞌnokon yekama pe.
Imunkà yamùk pe weꞌnàꞌnokon pàk, wakù inkupù tùponalok kon ponalok pe yesak pe weꞌnàꞌnokon màlà Christ pokonpe. Masapùla Christ wettalumattàppù kasa alikyek pe wettalumattàn pàk weꞌnàꞌnokon yau, namantok nàlà yepolo màlà ipokonpe.
Ewanawolok Kaatù Mumu Namatok
sàlàpe wettalumattànꞌnokon naiꞌnùk wechi tamùꞌnawolon namantok tùusenpoika woton kùyauꞌnokon maꞌle kulu.
Tamùꞌnawolon Kaatù nùkonekassan enpen man tùmunkà yamùk yekama ya yentok yattai màmuku pàk.
Masapùla inkonekassan wechippù màlà tapulàsen pe pùla, itùwalà pùla tùse Kaatù yiwalà, enpen weꞌnàtok yau.
Inkonekassan nùssan kupù màlà imokkasak pe kàtantok nappàtù pe pùla, molopai imunkà yamùk tonpa pe inonka inama toppe.
Masapùla ittuꞌnokon man sàlà wei tepose tamùꞌnawolon ikonekasak yaꞌnùmù tùwentusen weꞌchiꞌmosak utaimelunpa kasa.
Tùse ikonekasak neken pen, kùmyamlo nàlà Wakù Akkwalù wapiya kulu Kaatù uya lepantok yesak pe naiꞌnannùk nàlà naꞌnùnyan kùꞌnauꞌnokon. Kaatù uya tùponalok kon pe kùyesatù kon molopai tamùꞌnawàlà kùmokka kon ya kùyesak kon ukàtatok winàpai màmukuiꞌma.
Masapùla sàlà enpen weꞌnàtok yai wepùikattànsakùꞌnokon màlà. Tùse enpen weꞌnàtok ipàk yeneꞌnokon yau, enpen weꞌnàtok pe pùla nen uchi iwechi màlà. Masapùla ànùk ken enpen tùwessen itesak pe tùwettok pàk?
Tùse enpen weꞌnàꞌnokon ipla weꞌnàtok pàk yau, imàmuꞌnài nan kùmyamlo tùusetakkaik pùla.
kasa làma Wakù Akkwalù nàlà tùuyàssen kùpùikattàse, masapùla attuꞌmùla weꞌnàꞌnokon pàk, yàꞌlà kasa wàpùleman wakù pe ittuꞌnokon pùla iwechi pàk. Wakù Akkwalù mùkkàlà tùutaimelunpaik taꞌnùmùiꞌma tùwàpùlemasen kùponalok kon pe, yekama yentaino mayin yau.
Molopai Kaatù, kappon yamùk yewan yennài, mùkkàlà Wakù Akkwalù usenumenkatok ittunài. Masapùla Wakù Akkwalù mùkkàlà ipawanattànài imunkà yamùk ponalok pe iteselu yawàlà.
Masapùla ittuꞌnokon man tamùꞌnawàlà yàꞌlàlà yau Kaatù weꞌwotokoma, mùkyamlo tùꞌnùnmannan ponalok pe, wakù wekkuttoppe yai, teselu yawàlà, mùkyamlo tùnkàꞌmassan teselu yawàlà ponalok pe.
Masapùla Kaatù uya màlà tùnanùmù woton kon ittukassak pena, tùmu kasa nen uchi tok wettoppe, ipùkkù pe tok wenasak wettoppe, Tùmu wettoppe wapiyalok pe tukkan kon tùtonpa yamùk kùlottau.
Màlàpàk Kaatù uya màlà tùnùttussan wapiya kàꞌmappù. Tok kàꞌmappù ya neken pen màlà, tùse ikasa nàlà tok yanùmùppù ya tùpokonpe. Ikasa neken tok yanùmùppù ya tùpokonpe pen màlà tùse tùnamatok pùkkù pe nàlà tok kupùppù ya.
teꞌnokon ken uchi sàlà yamùk wechi kùyemloto kon po pàk. Kaatù wechi kiwinà yau, ànùk wechi ken kùyeyaton pe.
Tùmu wenai iwechippù pen màlà, tùse itùlùppù ya tamùꞌnawolon kon kùmyamlo ponalok pe iwelittoppe! Tùmu ke kùlepappù kon ya, kùlepa kon ya pen ken naꞌ uchi tamùꞌnawolon yàꞌlàlà ke wakù pe tùwettok yapai?
Ànùk uselupa ken àli pe Kaatù nanùmùssan pàk? Kaatù mùkkàlà ikasa tok wechi yekamanài!
Ànùꞌlà uya ken naꞌ uchi tok talumattà? Ànùꞌlà pùla iwechi màlà masapùla Christ Jesus mùkkàlà iweliꞌchak lùppù, molopai iwuluukasak lùppù weliꞌnàtok yapai molopai sàlàpe Kaatù yemyatù kamik pen winà man. Kaatù pawanattànài mùkkàlà kùponalok kon pe!
Ànùk uya ken uchi kùpantaka kon Christ uya pùnùnmantok winàpai? Utaimelunpatok uya kaꞌ ikupù lù, wapùla yàꞌlàlà saꞌman, wapùla talumattàntok, wapùla iwan pe weꞌnàtok, wapùla italumayippù pe weꞌnàtok, ipon pùla weꞌnàtok, wapùla yàꞌlàlà àsà pe naiꞌnùk, wapùla weliꞌnàtok?
Kane, sàlà yamùk yau tamùꞌnawolon yentaikatok yesak pe weꞌnàꞌnokon man mùkkàlà Christ kùꞌnùnmanàippùꞌnokon yau!
Masapùla tùttuyaik kulu yàꞌlàlà uya kùpantakatok kon pùla iwechi màlà pùnùnmantok ya winàpai. Weliꞌnàtok uya kùpantaka pen màlà, wapùla wemaꞌnàtok uya,
wapùla inchelù yamùk, wapùla tùulon kon kau naiꞌnannùk potolù ton molopai meluntà ton yapàikketù uya, wapùla sàlàpe naiꞌnùk wapùla ewanawolok uya.
Wapùla kawon kon uya wapùla non yoꞌnon kon uya, yàꞌlàlà pùla iwechi màlà ikonekasak lùppù yau kùpantaka kon woton Kaatù uya pùnùnmantokùꞌnokon Christ Jesus Kùyepulu kon yau naiꞌnùk winàpai.
màlà ailon. Christ ponalok iulà molopai ukaseita là pen. Wakù Akkwalù uya nàlà iꞌnapailà usenumenkatok ittu naiꞌnùk kasei pe pùla wechi.
Eke pe kulu usewankonoꞌmatok man molopai uyewan nùpokoitayan tàwàlàlà iichipittà yeselùkek pùla.
Tok pàkànsau Kaatù uya paꞌnùꞌnàtok yoꞌno wechi pe eppai man molopai Christ winàpai umatta toppe utonpa yamùk pùikattà ya yau, Israel yamùk upùkkù ton molopai umùnù ton.
Kaatù nanùmùssan mùkyamlo tùmunkà yamùk pe molopai tapulàtok pùkkù pe tok kupùppù ya tùpokonpe. Ikupù tùuya tetok tùuya kupùppù ya màlà molopai Law tùlùppù ya tok yemyak. Kaatù yapulàtok yesak ton mùkyamlo. Ikupù tùuya tetok Kaatù uya yanùmùppù tok uya màlà.
Amoko yamùk inamasak kon nùssan payan yamùk mùkyamlo, molopai Christ kappon pe iwettok yau, mùkkàlà tok winàpaino. Tàwàichi Kaatù tamùꞌnawolon yepoi itepulu pe nechii, yapulà nechii tàwàlàlà! a Emen.
Kaatù uya ikupù tùuya teppù lùppù kupù pùla man te ya pùla man, masapùla tamùꞌnawàlà là Israel winàpai iwesseposak kon pe kappon yamùk wechi, wechi Kaatù ponalok pe pen màlà.
Molopai tamùꞌnawolon kon wechi là Abraham munkà pe, ipayan yamùk pe tùwechi kon pàk pen màlà. Masapùla Kaatù uya Abraham pàk, “Isaac munkà molopai ipayan yamùk neken ittu màlà apayan pe,” tesak pàk. {GEN 21:12}
Sàlà uya màlà Abraham munkà pe là iwentusak pe tùwechi kon pàk Kaatù ponalok pe tok wechi yekama pen. Tùse mule yamùk iwentusak kon Kaatù uya ikupù tùuya teppù lùppù yoꞌno, mùkyamlo tanùnsan Abraham payan pe kulu.
Masapùla Kaatù uya ikupù tùuya teppù lùppù wekkupùppù sàlà mayin yau, “Iwalai wei yattai wennappo màlà molopai Sarah uya walawok muleppù yepolo màlà,” tawon. {GEN 18:10, 14}
Molopai sàlà neken pen. Masapùla Rebecca munkà asaꞌlon kon walawotiꞌchi kàipùnù wechippù mùkkàlà lùppù pe, kùtamo kon Isaac. 11-12 Kaatù uya màlà Rebecca yelupappù pùsamlo mule yamùk pàk tok wentu wapiya. Kaatù uya yekamappù ipàk, “Ilui wechi màlà takon yapyoto
Kaatù Molopai Inanùmùssan
a 9:5 Christ, mùkkàlà Kaatù pe naiꞌnùk tamùꞌnawolon yepoino yapulà nechii tàwàlàlà
pe,” tukaik. {GEN 25:23} Sàlà uyàpùppù màlà mule yamùk wentu wapiya, wakù là wapùla àli là yàꞌlàlà kussak tok uya wapiya, Kaatù uya anùnnàtok wechi yàꞌlàlà ikussak wakù wapùla àli là pàkàlà pùla yekamanài pe kulu, tùse teselu pàkàlà làkku.
Kaatù Maimu yau iweꞌmenukasak, “Jacob kupùppù uya uwakùli pe tùse Esau kupùppù uya uyewanma pe,” tukaik. {GEN 25:23}
Yàꞌlà teꞌnokon ken uchi? Kaatù wechi màlà ikasa pùla te kaꞌlù? Kanekku!
Masapùla Moses pàk, “Usentuppa màlà esentuppapai wettok kon ipàk pàk, molopai ànpàlikapai wettok kon pàlika uya kulu màlà,” teppù ya. {EXO 33:19}
Màlàpàk uchi kappon wettok iꞌche wapùla inkupù pàkàlà iwechi pen màlà tùse Kaatù usentuppatok pàkàlà neken.
Masapùla Kaatù Maimu uya Pharaoh pàk, “Sàlà pàkànsau àwuluukappù uya, umeluntàlù yenpoika toppe uya ayai. Molopai uyesek yekama toppe iꞌnailà là kappon yamùk non polon kon kùlottawà,” te. {EXO 9:16}
Màlàpàk uchi Kaatù tùusentuppasen ipàk esentuppapai tùwettok pàk, molopai saꞌman pe itewan ànkuppai tùwettok kuꞌnài saꞌman pe.
Kaatù Weꞌnaikatok Molopai Iichentuppatok
pùla tewin nà amyamlo uya upàk, “Sàlà kasa iwechi yau, atta ken uchi Kaatù uya iwalai pen yepolo màlà kappon yau? Masapùla ànùk uya ken Kaatù yeselu nulunpa?” te màlà.
Tùse ànùk ken uchi àmàlà kappon, Kaatù Maimu yeippàtù pa? Àinà màlà tùkaꞌnài kappon, yekamappopàꞌnài là pen, “Yàꞌlà peichi iwechi pàk kùkattai sàlà kasa?” tawon pen. {ISA 29:16; 45:9}
Mùttuyatàik àinà kaꞌnài uya, màlà lùppù àinà yapai yàꞌlà yekkwa là wei yattai neken tapulàsen pe ikoneka molopai echipalà tapulàsen pe tùusenumenkatok yawà.
Yattai pùla là Kaatù wechippù tùweꞌnaikatok molopai tùmeluntàlù enenpoikapai sàlà. Màlàyau mùkyamlo ipàk tùweꞌnaikatok pan kon pàlikappù ya, mùkyamlo tùntalumattà pan kon.
Eke kulu tapulàtok enenpoikapai tùwechi pàk tùusentuppapù ipàk ton pàk, mùkyamlo inkonekassan pena tapulàtok yanùnnài nan pe tok wettoppe.
Wateppù ya lùppù sàlà Hosea kaletayi yau. “Kappon yamùk uponalok kon pe pùla iwessak kon nùssan yesatù uya màlà ‘Uponalok kon pe.’ Kappon yamùk tùpatassek yawon kon unùꞌnùnmassan pen, yesatù uya màlà ‘Uꞌnùn ton,’ pe. {HOS 2:23}
Molopai, ‘Umunkà yamùk pen amyamlo,’ teppù ipàk ton nùssan, yesatù màlà tùweliꞌchen pen Kaatù munkà,” tukaik. {HOS 1:10}
Isaiah uselupappù Israel yamùk pàk, “Israel yamùk wechi lànen wàssàk, palau yena pon kasa tùse, tukke pùla neken tok pùikattà màlà.
Masapùla Itepulu Kaatù uya asseꞌne kulu àsà pe talumattàntok nepù màlà non pon kon pona,” teppù kasa. {ISA 10:22-23}
Isaiah uya pena, “Itepulu Kaatù Mùkkàlà neken meluntà uya kùpayan kon pùnùnmasak pùla iwechi yau, Sodom pon kon kappon yamùk molopai Gomorrah pon kon kasa weꞌnàppàꞌnokon sàlà eppaino,” teppù kasa. {ISA 1:9}
Israel Molopai Wakù Itekale
teꞌnokon ken uchi? Jew yamùk pen ikasa tùwettùlùiꞌche tùwessan Kaatù pokonpe pen, yanùmùppù màlà ikasa Kaatù pokonpe. Sàlà wekkussak wechippù màlà ailon tesak tok uya pàk.
Yanùnsak kon Israel yamùk Law yai ikasa tùtùlù kon woton Kaatù pokonpe iwannan uya yepoloppù pùla tùse.
Yàꞌlà pe iwechi pàk? Masapùla tok nùkupùppù wechi ailon tetok pàkànsau pùla tùse wotoko pàkànsau pàk. Tok tùwettataiꞌmasan “wettataiꞌmantok ipona tàk” pona
Kaatù Maimu yau iweꞌmenukasak màlà pàk kasa, “Yentàk kon, tàk tùlù uya sàlà Zion pona, kappon yamùk tataiꞌmanài pe. Tàk, ipona tok weppippotok. Tùse mùkkàlà ailon tawon ipàk wekkuliꞌma pen màlà,” tukaik kasa. {ISA 8:14; 28:16}
Utonpa yamùk, uyewan wettok iꞌche molopai wàpùlematok Kaatù pàk wechi màlà Israel yamùk wepùikattà toppe.
Ittu uya màlà Kaatù ponalok pe kulu emappai tok wechi tùse tok uya ittu pùla iwechi naiꞌnùk.
Yàꞌlà uya là Kaatù nanùmù yek pe kappon kupù ikasa ipokonpe ittusak tok uya pùla iwechippù, molopai tiyiwalàꞌnokon ikasa ekonekapai tok wechippù. Màlàpàk Kaatù uya ikasa kappon yamùk kuttok yawà, yanùmùppù tok uya pen.
Masapùla ailon pe Law nekama wechi ittunnan kùmyamlo Christ yau, tamùꞌnawolon kon ailon tawonnan tùpàk nen uchi wettoppe yanùnsak pe ikasa Kaatù pokonpe.
Wepùikattàntok Màlà Tamùꞌnawolon Kon Ponalok
màlà Moses nùmenukappù ikasa anùnnàtok Kaatù pokonpe Law maimu yawàlà weꞌnàtok winà pàk, “Kappon, Law wettok iꞌche kuꞌnài wemapù màlà imaimu yawàlà.” {LEV 18:5}
Tùse sàlà ikasa anùnnàtok Kaatù pokonpe ailon tetok yai uya “Eyewan kon yau ànùk utà epùn pona kùkatàu,” tesak màlà. Christ nesse non
pona, te ya.
“Ànùk utà ken iꞌnak non yak?” kùkatàu nàlà. {DEU 30:13} Christ nesse weliꞌnàtok yapai, te ya. {DEU 30:13}
Sàlàichi màlà watetok ya, “Itekale mei pùla man, antauꞌnokon molopai eyewan kon yau.” {DEU 30:14} Màlà ailon tetok yekale ina nekamayaiꞌnùk, te ya pe iwechi.
Anta kon ke, “Christ wechi Itepulu pe,” yekama auyaꞌnokon molopai ailon te auyaꞌnokon eyewan kon yau Kaatù uya iwuluukappù weliꞌnàtok yapai pàk yau, ewepùikattà kon màlà.
Masapùla ailon tawonnan kùmyamlo kùyewan kon yau molopai ikasa kùyanùnsak kon man Kaatù pokonpe. Kùnta kon ke àli pe weꞌnàtok yekamannan kùmyamlo Kaatù pàk molopai wepùikattànsakùꞌnokon man.
Kaatù Maimu uya, “Ànùꞌlà ailon tawon ipàk wekkuliꞌma pen màlà,” tesak màlà. {ISA 28:16}
Masapùla tùpatalà weꞌnàtok pùla iwechi màlà Jew yamùk molopai Jew yamùk pen kùlottau. Kaatù mùkkàlà, mùkkàlà lùppù tamùꞌnawolon kon Yepulu, molopai eke pe tamùꞌnawolon kon tesek yesaꞌnài nan lepanài.
Masapùla, “Tamùꞌnawolon kon Itepulu yesek yesaꞌnài nan wepùikattà màlà.” {JOEL 2:32}
Tùse atta ken tok uya itesek yesatù ailon tesak tùuyaꞌnokon ipàk pùla echiiꞌma? Molopai atta ken ailon te tok uya ipàk, itekale yetasak tùuyaꞌnokon pùla echiiꞌma? Molopai atta ken tok uya yeta, itekale yekamanài pùla tùse?
Molopai atta ken itekale yekama, itekale yekamannan yeunossak pùla tùse? Kaatù Maimu yau iweꞌmenukasak uya, “Wakù kulu màlà wakù itekale neꞌnài nan pùta!” te kasa. {ISA 52:7}
Tùse tamùꞌnawolon kon uya wakù itekale yanùnsak pùla iwechi màlà. Isaiah uya, “Uyepulu Kaatù, ànùk uya ken ailon tesak nai ina winàpai tùnetappù itekale pàk?” teppù. {ISA 53:1}
Màlàpàk ailon tetok màlà tùuyàssen itekale yeta winà, molopai itekale tùuyàssen Christ yekama yai.
Molopai tuꞌma tekamappoyaik, Kappon yamùk Israel pon kon uya ken naꞌ ittuppù pen? Moses uchi mùkkàlà wapiyalok yeiꞌnài, “Àkùlùmàlunpa kon uya màlà kappon yamùk tùpataloꞌnan winà. Asakolopa kon uya ittunnan pen kappon yamùk ke.” {DEU 32:21}
Molopai Isaiah uya tùweꞌnamaik pùla, “Uyiwannan pen uya uyepoloppù màlà. Uyekamapponnan pen piyak usenpoikappù màlà.” {ISA 65:1}
Tùse Israel pàk,
                           
“Uyemyatù yenkappù uya màlà wei tùkoꞌmankaik mayin yawolon kon pen, molopai tiyiwalàꞌnokon eppaino kon kappon yamùk winàkàik.” {ISA 65:2}
Kaatù Usentuppatok Israel Pàk
uchi, Kaatù uya ken naꞌ tùponalok kon kappon yamùk nulunpappù? Kanekku! Israel tonpa nen iulà, Abraham pa, Benjamin winàpaino kon tonpa.
Kaatù uya tùponalok kon kappon yamùk nulunpasak pùla man, mùkyamlo inanùmùssan iwepyattà motapai. Mùttuyatàik Kaatù Maimu yau Elijah uya Kaatù pawanattàppù Israel winàkàik.
Molopai “Uyepulu, amaimu yenpoikannan wànàppù tok uya molopai àponalok lepantok patassek yalakkappù tok uya, molopai iulà neken mùkkàlà iwàꞌnànsak lùppù, molopai uwànàiꞌche tok man,” tukaik. {1 KIN 19:10, 14}
Yàꞌlà tukaik ken Kaatù uya yeikuppù? “7000 pan kon kappon yamùk kussak uya man uponalok pe ailon pen tùulon kaatù Baal itesek yemlotopo iwepeimasak kon pen,” tukaik. {1 KIN 19:18}
Màlà kasa làma man sàlàpe. Tukkan kon kulu pen molo man Kaatù nanùmùssan tùusentuppatok pàkànsau.
Anùnnàtok ya màlà iichentuppatok yaino, kappon nùkupùppù yentakan pen. Masapùla Kaatù uya anùnnàtok wessak kappon nùkupùppù winà yau, iichentuppatok wechippù sàlà ailon pe pùla eppaino.
Yàꞌlà nen ken uchi? Israel uya tùnùwa kon yepoloppù pen màlà. Tukkan kon pen yeponnan nùssan yanùmùppù Kaatù uya màlà, tok tonpassan tùulon kon wenappù panattàk pe Kaatù uya tùkàꞌmatok kon winàpai.
Kaatù Maimu yau iweꞌmenukasak naiꞌnùk kasa, “Kaatù uya eꞌmolonùk pe tok wettoppe tok kupùppù. Màlàpàk sàlà tepose tok uya yene pùla iwechi tenu kon ke. Tok uya yeta pùla iwechi tùpana kon ke,” tukaik. {DEU 29:4; ISA 29:10}
Molopai David uya suwa te, “Tàwàichi tok yeipa nelattài male yeipa pe molopai tok pùlannài pe. Tàwà tok nekkawaiꞌmai, tàwà tok talumattà nechii!
Tàwà tok yenu newalumamùi, tok uya yene yentai iwettoppe, molopai tok wettoppe tànài pe tàwàlà.” {PSA 69:22-23}
Yekamappo uya sàlà, Jew yamùk wettataiꞌmasak yau ken naꞌ tok wekkawaiꞌmappù tùumattatok kon yak? Kanekku! Masapùla àli kussak tok uya pàk, wepùikattàntok uyàssak màlà Jew yamùk pen winàkàik, Jew pe naiꞌnùk kùlùmàluntok pe tok pàk.
Jew yamùk uya àli kuttok uya eke kulu wakù pe weꞌnàtok nessak wolù yawon kon pona man. Molopai tok uya
àli kuttok uya wakù pe weꞌnàtok nessak Jew yamùk pen pona. Eke peiwa wakù pe weꞌnàtok wechi màlà tamùꞌnawàlà Jew yamùk uyàssak yau nàlà!
Jew Yamùk Pen Wepùikattàtok
iulà sàlàpe Jew yamùk pen. Jew yamùk pen piyak yeunossak pe wechi yawàlà uwotokoyi kupù uya sàlà tok ponalok pe.
Masapùla utonpa yamùk ànkùlùmàlunpapai wessaik tok wepùikattà toppe.
Masapùla tok nulunpasak yau wolù yawon kon kappon yamùk wenappù màlà Kaatù pokonpe echi wechiyakon pe. Yàꞌlà pe ken uchi iwechi tok yanùnsak yau? Iweliꞌchak mùnappoka nulà weꞌnàtok yak kasaichi iwechi màlà.
Masapùla ipùkkù pe pùlomù kùloimasak wapiyalok kulu tùsak Kaatù piyak yau, tamùꞌnawàlà ipùkkù lùppù wechi nàlà màlà esuken. Molopai yei mik wechi esuken yau, ipanta yamùk nàlà wechi màlà wa.
Imainanpasak olive panta yamùk tonpa wekkwàtùppù man, molopai imainanpasak pen panta kiꞌmasak man ipatappù yak. Amyamlo Jew yamùk pen wechi màlà imainanpasak pen olive yek kasa. Molopai nen uchi Jew yamùk meluntàlù molopai wakù wemaꞌnàtok pùkkù pe ewechi kon màlà.
Màlàpàk uchi mùkyamlo iwepantalùkasak kon yei panta kasa naiꞌnannùk atalumayi kon pe kùkkuttàu. Ittutàk kon ipanta lùssan neken nen amyamlo, imik yaꞌchinnan pen, ayaꞌchinàiꞌnokon màlà imik.
Tùse, “Ipanta yamùk utakitukkappù màlà upatassek pe,” te auyaꞌnokon.
Sàlà màlà ailon. Iitakitukkappù màlà masapùla ailon te tok uya pùla iwechi pàk, molo lùppù apatassek kon yau ewechi kon tùse ailon tesak auyaꞌnokon pàk. Katapulàtàu, tùse esenalippatàk kon nàkku.
Masapùla Kaatù uya ipùkkù kulu yei panta walainon Jew yamùk kupù molo pùla iwessak yau, amyamlo nàlà kupù ya molo pen màlà.
Molopai Jew yamùk uya nàlà, ailon tukaik pùla tùwettok kon nonkasak yau, tok mùnappo màlà tok patappù yak, masapùla Kaatù mùkkàlà tapàikketù kenan tok mùnappo tukka toppe tùuya.
Amyamlo Jew yamùk pen mùkyamlo imainanpasak pen olive yek panta walainon molopai iwekkwàssak kon, molopai nen uchi, yei yeselu kasa pùla, imainanpasak olive yek pàk ekiꞌmasak kon. Jew yamùk mùkyamlo imainanpasak olive yek walainon molopai saꞌman pe maꞌle nen iwechi màlà Kaatù pona, pùsamlo Jew yamùk, iwekkwàssak kon yei panta kiꞌmatukka yau imainanpasak olive yek pàk.
Kaatù Usentuppatok Tamùꞌnawolon Kon Pàk
pen ailon molo man, utonpa yamùk, ittu auyaꞌnokon iꞌche wettok. Pukkek pe ewechi kon pe yekama auyaꞌnokon tukaik àkupù kon
ya màlà. Sàlàichi màlà kappon yamùk Israel pon kon wettok saꞌman pe itewan wechi tàwàlà tùwessen pe pùla. Tùse iꞌche weꞌnàtok kaichalà Jew yamùk pen uyàpù Kaatù piyak ponalà neken iwechi.
Molopai sàlà kasaichi tamùꞌnawàlà Israel yamùk wepùikattà màlà. Kaatù Maimu yau iweꞌmenukasak uya, “Pùikattànài uyàpù màlà Zion poi, tamùꞌnawolon àli pe weꞌnàtok yama ya màlà Jacob payan winàpai.
Ailon pe wechi màlà tok pàk. Molopai tok makuyi pàk usentuppa màlà,” te kasa. {ISA 59:20-21, 27:9; JER 31:33-34}
Masapùla wakù itekale nulunpasak tok uya pàk, Jew yamùk mùkyamlo Kaatù yeyatonnon àpàkànsauꞌnokon. Tùse Kaatù uya anùnnàtok pàkàlà, Kaatù wechiyakonnon mùkyamlo tok tamo yamùk pàkànsau.
Masapùla Kaatù mùkkàlà tùusenumenkatok mùyakanmanài pen ànùk yanùmù tùuya pàk wapùla ànùk lepatok tùuya mokkanài pen.
Amyamlo Jew yamùk pen, pena Kaatù Maimu yawàlà pùla ewechippù kon. Tùse sàlàpe Kaatù usentuppatok yanùnsak auyaꞌnokon man, masapùla Jew yamùk wessak Kaatù Maimu yawàlà pùla pàk.
Màlà kasa làma Kaatù usentuppatok yanùnsak auyaꞌnokon pàk, Jew yamùk wechi Kaatù Maimu yawàlà pùla màlà, Kaatù usentuppatok yanùntoppe tùuyaꞌnokon.
Masapùla Kaatù uya tamùꞌnawolon kon kappon yamùk kussak màlà mayin yawàlà pùla weꞌnàtok naꞌchippù pe, tùusentuppatok yenpoika toppe tùuya tamùꞌnawàlà tok pàk.
kulu màlà Kaatù yemamin! Apàikkek pe iwettok molopai pukkek pe iwettok màlà eke kulu! Ànùk wechi ken iichenumenkatok ittuiꞌche? Ànùk uya ken iteꞌmappù yeꞌmappùkapàtù?
“Ànùk ken Itepulu Kaatù usenumenkatok ittunài? Ànùk uya ken yenupappù? {ISA 40:13}
Ànùk uya là ken Kaatù lepappù yàꞌlàlà ke Kaatù nentakanma woton pe?” {JOB 41:11}
Masapùla tamùꞌnawolon yàꞌlàlà iwekkussak lùppù wechi màlà iwinon pe, mùkkàlà yai molopai iponalok pe. Tàwàichi apulàntok molopai namantok iponalok pe nechii tàwàlàlà. Emen.
Wemaꞌnàtok Kaatù Wotokoyi Yau
utonpa yamùk, Kaatù usentuppatok kùpàkùꞌnokon pàkàlà apawanattàyatàu iulà. Kaatù yemyak nulà, nulànan
tùtùsen kasa ettùtàk kon iwotokoyi yak esuken molopai yauchinpanài yek pe. Sàlàichi màlà ailon kulu namantok molopai yapulàtok àntùlù kon.
Sàlà wolù yawon kon yeselu pàk làma kettàu, tùse tàwà Kaatù amyakanmatàu ayawàꞌnokon tamùꞌnawàlà eusenumenkatok kon wemyakanmatok winà. Màlà yattai nen uchi Kaatù yeselu ittu auyaꞌnokon màlà, màlà wakù pe naiꞌnùk molopai yauchinpanài pe naiꞌnùk, molopai màlà ikasa imaimu yailà neken naiꞌnùk.
Masapùla Kaatù uya ulepatok wakù pàkànsau eyelupa kon uya sàlà. Ànùꞌlà yentai ewechi kon pe kùsekamatàu. Tùse esenumenkatàk kon kulu molopai echittutàk kon, esentàk ailon tetok auyaꞌnokon Kaatù uya elepappù kon ike yawàlà.
Tewin kùyesak kon wechi kasa, tùse tukkan ipùkkù molopai tamùꞌnawàlà ipùkkù pe tùwessan màlà tùpataloꞌnan kon iwotokoyi.
Màlà kasa làma Christ yau màlà tukke weꞌnà tùse tewin itesak weꞌnàꞌnokon molopai tamùꞌnawolon kon tonpawannà yamùk wechi màlà pùkkùwannà pe.
Kaatù uya lepansakùꞌnokon màlà tùpataloꞌnan tapulàsan lepantok ke wakù pe tùwettok yawàlà. Kùlepatok kon wechi Kaatù Maimu yekama toppe yau, ikuppaiꞌnokon uchi màlà ailon tetok itesak pe weꞌnà naiꞌnùk yawàlà.
Iwotokoyitàsak pe tùwechi yau, tàwà neꞌwotokomaik. Enupantok pe iwechi yau enupanài pe nechiik.
Ewan meluntàlùttànài pe iwechi yau, tàwà ewan meluntàlùttànài pe nechiik. Yàꞌlà pùnon saꞌne lepanài pe iwechi yau tàwà neꞌlepaik tùusàulàmaik pùla, ànùꞌlà kappon itepulu pe tùwessen, tàwà wakù pe itepulu pe nechiik molopai tàwà tùusentuppasen nùkupùi tùutauchinpaik.
Tàwà ailon pe kulu euchiꞌnùnmatok kon nechii, àli pe naiꞌnùk ikuttàk eyewanma kon pe, wakù pe naiꞌnùk kupù pàk ettàk kon.
Echiꞌnùnmatàk kon eke pe tùuchiꞌnùnmaik weꞌnà Christ yau yenpoika pe kulu, molopai àtonpa kon tùnamaik ettàk kon.
Eꞌwotokomatàk kon saꞌman pe molopai emyaꞌnek pe kettàu. Itepulu Jesus ponalok pe eꞌwotokomatàk kon tùuweleutaik pùla tamùꞌnawàlà eyewan kon ke.
Yàꞌlàlà pùla naiꞌnannùk Kaatù munkà tùmainanpaik ettàk kon, molopai kaklan yamùk yewonnùttàk àwùk kon tak.
Atalumattànnan mùpùlematàik, tok mùpùlematàik tok kùppaꞌnùttàu.
Matauchinpatàik tùutauchinpasan pokonpe, mesewankonoꞌmatàik tùusewankonoꞌmasan pokonpe.
Echitonpa pe ettàk kon tamùꞌnawolon kon pokonpe. Ànùꞌlà yentai kekkuttàu, tùse entuppaꞌno kon yanùntàk kon ewechiyakon kon pe. Pukkek pe ewechi kon pe kùsekamatàu.
Ànùꞌlà uya àli kupù ewinàkàiꞌnokon yau, àli kùsentakanmatàu àli ke. Tùttuik wakù mùkuttàik tamùꞌnawolon kon yenu yau.
Tamùꞌnawolon ànùttu kon wakù mùkuttàik tamùꞌnawolon kon pokonpe, echitonpa pe ewemapù kon pa.
Keseꞌmatàu utonpa yamùk, tùse làkku tàwà Kaatù
                                   
weꞌnaikatok nùkupùi. Masapùla Kaatù Maimu yau iweꞌmenukasak uya, “Useꞌma màlà, molopai eꞌmantok uya màlà upyawon te Itepulu Kaatù uya,” te kasa. {DEU 32:35}
Tùse làkku Kaatù Maimu yau iweꞌmenukasak uya, “Eyeyaton kon wechi iwan pe yau, mewettàik. Iweꞌnaklipasak yau mùwoppatàik. Masapùla sàlà kupù auyaꞌnokon winà, enkek apok yalàn pilipù auyaꞌnokon màlà ippai pona,” te kasa. {PRO 25:21-22}
Àli eyentaikatakùꞌnokon, tùse àli làkku mentaikatàik wakù ke.
kon uchi pata yesak pe naiꞌnannùk maimu yawàlà nechii. Masapùla yàꞌlà yek kwa là apàikkek wechi molo pùla iwechi màlà tùse Kaatù winàpaino neken. Molopai molo naiꞌnùk pata yapàikketù tùsak màlà màlà motak Kaatù winà.
Ànùꞌlà molo naiꞌnùk maimu yawolon pen, uya Kaatù nùnonkappù yentaika màlà. Molopai ànùꞌlà màlà kuꞌnài uya talumattàntok nepù màlà tùpona.
Masapùla pata yesak pe naiꞌnannùk mùkyamlo wakù kuꞌnài nan usenalippantok ipàk ton pen tùse mùkyamlo àli kuꞌnài nan usenalippatok ipàk ton. Usenalippantok pùla naꞌ eppai messatàu pata yesak tapàikketù ke naiꞌnùk pàk? Wakù pe naiꞌnùk uchi ikuttàk kon molopai ayapulà kon ya màlà.
Masapùla Kaatù yapyoto mùkkàlà neꞌwotokomayaiꞌnùk àpàkànsauꞌnokon. Tùse àli kussak auyaꞌnokon yau, esenalippatàk kon ipàk, masapùla wàntok tùuya meluntàlù yesak mùkkàlà. Kaatù yapyoto mùkkàlà molopai Kaatù weꞌnaikatok kuꞌnài àli kuꞌnài pona.
Màlàpàk uchi pata yesak pe naiꞌnannùk maimu yawàlà mettàik. Kaatù weꞌnaikatok pàkànsau neken pùla, tùse tùwanmùla wemaꞌnàtok pàkànsau nàlà.
Kaatù yapyoto pe tùweꞌwotokomasan mùkyamlo tùwotokoyi kon kupù pàk. Sàlà kasa iwechi pàk tùuseꞌmasan amyamlo pùlayatta ke pata yesan yemyak.
Tamùꞌnawàlà eweꞌwomatok kon meꞌmatàik, pata ponalok pe teꞌmasen pe iwechi yau, wapùla yàꞌlàlà yepeppù pe iwechi yau meꞌmatàik, kappon tùnamaik weꞌnàtok pe là iwechi yau, kappon mùnamatàik, wapùla kappon yapulàtok pe là iwechi yau mapulàtàik.
Pata Yesan Maimu Yawàlà Weꞌnàtok
Tùkussen Tonpawannà Winàkàik
kùꞌwomatàu, tùse echiꞌnùn pe weꞌnàtok ke neken meꞌwomatàik, masapùla ànùꞌlà kuꞌnài tùꞌnùn pe wechi màlà Law yawàlà.
Law yau màlà watesak ya, “Atayappù pen wapùla ànoppù pen pokonpe kettàu. Ànùꞌlà kappon kùꞌwàtàu. Amak pe kettàu. Ànùꞌlà yema min iꞌche kettàu.”
{EXO 20:13-15, 17; DEU 5:17-19, 21} Tamùꞌnawolon sàlà yamùk molopai tùulon kon sàlà pokonpan kon wepiliꞌchak màlà tewinan enupantok pe, “àtonpa kon ikuttàk àꞌnùn kon pe euchiꞌnùnma kon kasa,” tawon yau.
Màlàpàk ànùꞌlà, tùtonpa kuꞌnài tùꞌnùn pe uya là àli kupù iwinàkàik pen màlà. Uchiꞌnùnmantok wechi màlà tamùꞌnawolon Law maimu yawàlà.
Sàlàichi mùkuttàik, masapùla yàꞌlà yek kwa yattai là iwechi ittu auyaꞌnokon pàk. Weꞌnùnnàtok yapai aupakatok kon yattai uyàssak man. Masapùla wepùikattàntok kon yattai mei pùla lùiwa man sàlàpe ailon teppùꞌnokon wapiya yentai nen uchi.
Ewalupà wenukassak lùiwa nen uchi man, wei welepansak lùiwa man. Ewalupà ponalok yàꞌlàlà kupù pàk weꞌnàtok kon yeleutanùppaiꞌnokon man. Wepantaꞌmantok ike weinai yanùnpaiꞌnokon man.
Tàwàichi wakù pe welaikanpaiꞌnokon, kappon yamùk weinai tùwemassan kasa, tùweꞌchipottùmase là pùla wapùla wetùnnàtok pùla, nàkàlunnàtok pùla wapùla esak wettok ànkuppai pùla, wepantaꞌmantok pùla wapùla kùlùmàlunnàtok pùla.
Tùse Itepulu Jesus Christ ke epontàtàk kon, molopai kesenumenkatàu yàꞌlà kasa là àli ànkuppai ewettok kon pàk molopai yawàlà kettàu.
Attuꞌmùn Molopai Meluntà
Tewinan nà kappon uya ailon tetok màlà ikuꞌnài yàꞌlàlà nattoppe ya, tùse mùkkàlà attuꞌmùla naiꞌnùk ailon tetok yau wechi màlà kamo pun yannài pe pùla, ipànsak molopai tiyiwalà tùwattasen neken kùyali naꞌnài pe.
Mùkkàlà tamùꞌnawolon naꞌnài molopai yannài, yonpanài pen talumattàtak molopai yàꞌlà yekkwa là yonpanài pen tamùꞌnawolon naꞌnài molopai yannài talumattàtak, masapùla mùkkàlà kappon yanùnsak Kaatù uya màlà.
Ànùk ken àmàlà tùulon yapyoto pàk suwa messaik, te pa? Itepotolù nen mùkkàlà wakù kuꞌnài pe tapyoto wechi wapùla wakù kuꞌnài pe pùla iwechi ittunài, Itepotolù mùkkàlà wakù pe ken naikko tawon masapùla Itepotolù uya ikupù màlà wakù kuttoppe ya.
Kappon mùkkàlà tewin nà pata weyu tonpa wechi tùnamasen pe kulu tùulon pata weyu yentai ittunài, tùulon uya tamùꞌnawolon pata weyu wechi ekkaichalà pe ittu tùse. Tàwà ailon pe tùnùttu yawàlà nùkupùi.
Mùkkàlà pata weyu tonpa ittunài eke pe uya ikupù màlà Itepulu yapulàtok iwinà pe, mùkkàlà tamùꞌnawolon naꞌnài molopai yannài uya ikupù màlà Itepulu yapulàtok iwinà pe, masapùla tenki tawon mùkkàlà Kaatù pàk. Mùkkàlà tùulon nà kùyali nulunpanài uya ikupù màlà Itepulu yapulàtok iwinà pe, molopai tenki tawon mùkkàlà Kaatù pàk.
Masapùla ànùꞌlà wemapù tùponalok pe neken nà pen màlà molopai ànùꞌlà tùweliꞌchen tùponalok pe neken pen.
Molopai wemaꞌnàꞌnokon
yau, Itepulu ponalok pe wemaꞌnàꞌnokon màlà. Weliꞌnàꞌnokon yau, Itepulu ponalok pe weliꞌnàꞌnokon màlà. Wemaꞌnàꞌnokon wapùla weliꞌnàꞌnokon pe iwechi yau, Itepulu ponalok kon kùmyamlo.
Masapùla Christ welikùppù molopai iweꞌwuluukappù wemaꞌnàtok yak, nulànan kon molopai iweliꞌchak kon yepulu pe tùwettoppe.
Amyamlo, yàꞌlà pe iwechi pàk àtonpa kon pàk suwa man wapùla suwa pùla man te auyaꞌnokon màlà? Wapùla yàꞌlà pe iwechi pàk àtonpa kon kuꞌnài nan amyamlo atalumayi kon pe? Tamùꞌnawolon kon kùmyamlo wàꞌmùssakka màlà ittuntok Kaatù uya yapon yemlotopo.
Kaatù Maimu yau iweꞌmenukasak man. “Wemapù yawà nùkayan Itepulu. Tamùꞌnawolon kon wena teseꞌmu kon yok màlà uyemlotopo,” tukaik. “Tewin pàk tamùꞌnawolon kon usekama màlà Kaatù pàk,” tukaik. {ISA 45:23}
Màlàpàk uchi tamùꞌnawolon kon kùmyamlo uya tewin pàk echipàkàlà kùnkupùppù kon yekama màlà Kaatù pàk.
Kappon Wekkawaiꞌmatok Iwinà Woton Kùkkuttàu
uchi, suwa man molopai suwa pùla man tetok tonpawannà yamùk pàk yeleutanùppaiꞌnokon man. Tùse, eusenumenkatok kon ikonekatàk kon. Yàꞌlàlà kùkkuttàu ewettataiꞌmatok kon ipona pe wapùla ewekkawaiꞌmatok kon yak pe.
Itepulu Christ ponalok pe wechi yawàlà tùttuyaik kulu yàꞌlàlà tùnassen wapùla tansen wechi àli pe là pùla. Tùse kappon uya àli te ipàk yau, àli pe iwechi màlà ipona.
Ànùꞌlà kappon yewankonoꞌma auyaꞌnokon yàꞌlàlà annapù kon pàkàlà yau, uchiꞌnùnmantok yapai ewelaika kon pùla iwechi màlà pena ewechippù kon kasa pùla. Kappon, Christ welikùppù iponalok pe lùppù mattanùttak eyeipa kon!
Wakù pe ànùttu pàk àli pe uselupan kùsettak.
Masapùla Kaatù wettok Itepulu pe màlà tùnassen nà wapùla tinchisen nà pen, tùse ikasa weꞌnàtok, molopai echitonpa pe weꞌnàtok molopai utauchinpantok Wakù Akkwalù nùtùlù.
Màlàpàk ànùꞌlà Christ ponalok pe tùweꞌwotokomasen sàlà kasa uya Kaatù yauchinpa màlà molopai kappon uya wakù mùkkàlà te màlà ipàk.
Màlàpàk uchi màlà yamùk echitonpa pe weꞌnàtok neꞌnài iwapaiꞌnokon man tàwàlà, molopai tonpa tùmeluntàpaik weꞌnàpai.
Kùyali pàkànsau Kaatù wotokoyi kùꞌmattanùttàu. Tamùꞌnawolon kùyali wechi màlà wakù pe, tùse yàꞌlàlà napù tùulon kappon kupù woton iwekkawaiꞌma toppe àli yak wechi màlà ikasa pùla.
Wakù peiwa iwechi màlà kamo pun yanù pùla weꞌnà yau, wapùla yàꞌlà yekkwa là meluntà inchi pùla weꞌnà yau. Molopai wakù peiwa iwechi yàꞌlà yekkwa là tùulon kappon wekkawaiꞌma toppe kuꞌnài kupù pùla iwechi yau.
Màlàpàk ailon tetok auyaꞌnokon sà
yamùk pàk ikuttàk kon àmàlà molopai Kaatù pokonpe neken ànùttu pe. Yauchin pe molopai tùwanmùla tùwessen mùkkàlà kappon tùwemakuima pe tiuchittusen pen ailon tetok tùuya kupù tùuya yau!
Tùse tùwanmùn pen ailon tawon maꞌlan uchittu màlà tùwemakuima pe tùnnapù molopai tùnanù winà, iichenumenkatok uya yakùlùma màlà. Ikasa pùla iwechi pen ken naiꞌnùk ko tetok ya pùla iwechi pàk. Molopai tamùꞌnawolon ailon tukaik tanùnsen pen wechi màlà wemakuiman pe.
Tùulon Kon Yauchinpatàk Kon
meluntà pe naiꞌnannùk ailon tetok yau, wechi màlà attuꞌmùn pùikattànnan pe molopai iꞌche weꞌnàtok kon neken kasa tùwessan pe pùla.
Masaichi wemaꞌnàpaiꞌnokon, kùyakontalù kon yenu yailà wakù pe iponalok pe, meluntà pe iwena toppe ailon tetok yau.
Masapùla Christ là wechippù iꞌche tùwettok kasa pen màlà. Tùse Kaatù Maimu yau iweꞌmenukasak naiꞌnùk uya, “Àmottùnpappù mùkyamlo uya lùppù mottùnpantok, wettùsak man upona,” te kasa. {PSA 69:9}
Molopai tàwàichi Kaatù, pàlikantok molopai ewan meluntàpatok ke lepanài elepaiꞌnokon tewin echi yewan kaichalà ewechi kon pa Jesus Christ yaꞌlà ewechi kon yawà,
tewin itewan, tewin imaimu Kaatù Kùyepulu kon Jesus Christ Kàipùnù yapulà toppe.
Àtonpa kon yanùntàk kon, Christ uya ayanùnsak kon naiꞌnùk kasa Kaatù yapulàtok ipàkàlà pe.
Masapùla tekamayaik àpàkùꞌnokon Christ wenappù màlà Jew yamùk yattàsak kon yapyoto pe, Kaatù wechi ailon pe yekama pe, ikupù uya teppù tùuya lùppù tùnamasan Jew yamùk tamo yamùk pàk kusse, ailon pe iwettoppe.
Molopai Jew yamùk pen uya Kaatù yapulà toppe iichentuppatok pàkàlà. Kaatù Maimu yau iweꞌmenukasak kasa, “Màlàpàk ayapulà uya màlà Jew yamùk pen kùlottau, eyesek yapulà pe elen kupù uya,” tukaik. {2 SAM 22:50; PSA 18:49}
Molopai tuꞌma, “Atauchinpatàk kon Jew yamùk pen, Kaatù nanùmùssan iponalok kon kappon yamùk pokonpe,” te ya. {DEU 32:43}
Molopai tuꞌma, “Itepulu Kaatù yapulàtàk kon tamùꞌnawolon kon Jew yamùk pen, Itepulu Kaatù yapulàtàk kon tamùꞌnawolon kon kappon yamùk!” te ya. {PSA 117:1}
tuꞌma Isaiah uya, “Jesse pa uyàpù màlà, iwuluuka màlà Jew yamùk pen yepulu pe iwettoppe, molopai enpen tok wechi màlà ipàk,” te. {ISA 11:10}
Tàwàichi Kaatù enpen weꞌnàtok uyàttok iwinà aya nùkkatàu tamùꞌnawolon utauchinpantok ke molopai echitonpa pe weꞌnàtok ke, ailon te auyaꞌnokon ipàk yawàlà, Wakù Akkwalù meluntàlù winà enpen ewettok kon yau meluntà pe kulu ewechi kon pa.
Paul, Jew Yamùk Pen Pàk Itekale Yekamanài
yamùk, iulà uyiwalà nùttuyan wakù pe weꞌnàtok ke awanùssak kon, tamùꞌnawolon tùttusan ke molopai kappon yenupanài yek pe ewechi kon àklottauꞌnokon.
Tùse sàlà kaleta yau weꞌnamatok pùla kulu weppàssaik màlà yamùk pàk eyenu yappontà kon uya pàk. Weꞌnama pùla weppàssaik masapùla Kaatù uya ulepasak wakù pe weꞌnàtok ke pàk.
Màlàpàk Jesus Christ yapyoto pe tùweꞌwotokomasen pe wenasak man Jew yamùk pen ponalok pe. Paatele pe wechi kasa tùweꞌwotokomasen iulà, wakù itekale Kaatù winàpaino yekama pàk, Jew yamùk pen tùtoppe tùtùsen pe Kaatù nanùmù yek pe, itùsak pe Kaatù yemyak tok wettoppe Wakù Akkwalù winà.
Màlàpàk uchi Christ Jesus yau utauchinpa kulu sàlà, Kaatù wotokoyi yau weꞌwotokoma pàk.
Màlàpàk yàꞌlà yekkwa là pàk uselupaiꞌche wechi pen sàlà. Màlà neken Christ nùkupùppù uyai pàk uselupa, Jew yamùk pen nepù uya Kaatù Maimu yawàlà tok wettoppe pàk, uselupappù lùppù pàkàlà molopai unkupùppù winà.
Sàlà kupùppù uya yentok ipàkàlà molopai tensan yekkwa ton pen meluntàlù winà, molopai Wakù Akkwalù meluntàlù winà. Màlàpàk meipai Jerusalem poi Illyricum pùkkù yak, wakù itekale yekamasak uya man tamùꞌnawàlà, Christ yekale.
Jesus yekale usekamappù yau pen pata yau wakù itekale enekamapaino iulà tàwàlà, tùulon kon nùpyattàppù pàk weꞌwotokoma tukaik.
Kaatù Maimu yau iweꞌmenukasak uya, “Mùkyamlo Jesus yesek yekamappù ipàk pen ton wapiya, uya yene màlà, molopai mùkyamlo yetannan nùssan pen uya ittu màlà,” te kasa. {ISA 52:15}
Yetasak auyaꞌnokon pàk sàlà pàkànsau echipalàꞌne uwakkàppàtùppù màlà apyakùꞌnokon uyàpù tukaik.
Paul Wekkuttok Rome Kaklanpa Pàk
nen uchi uwotokoyi yenukaꞌnùssak uya man sàlà yawolon pata yamùk yau, molopai tukke kiliꞌchimoꞌchi eyenseꞌnokon àippai wessak man.
Màlàpàk “sàlàpeꞌne eyene kon uya” te uya sàlà Spain pona utà
yau. Akaklanpasak kon uya mala là tùpo, wepùikattàtok yepolo uya ewinàpaiꞌnokon pàk enpen wessaik utà toppe màlà pata motak.
Sàlàpe, utàyaik Jerusalem pona Kaatù ponalok kon kappon yamùk pùikattàse molo.
Masapùla ailon tawonnan Jesus pàk Macedonia pon kon molopai Achaia polon kon utauchinpasak man tùtùsen tùlù pàk yàꞌlà pùnon saꞌne ponalok pe Kaatù ponalok kon Jerusalem pon kappon yamùk kùlottau naiꞌnannùk pùikattàtok.
Màlà kupù pàk tok utauchinpasak wechippù màlà tiyiwalàꞌnokon. Tùse mùkyamlo yàꞌlà pùnon saꞌne pùikattà nen tok uya màlà, masapùla Jew yamùk uya wakù Kaatù winàpaino intùlùppù pùkkù pe Jew yamùk pen masak pàk, màlàpàk uchi Jew yamùk pen uya Jew yamùk pùikattà màlà itesak pe tùwettok kon ke.
Sàlà wotoko yenukaꞌnùssak uya yau, molopai tamùꞌnawàlà itùsak lùppù tok ponalok pe tùsak uya tok yemyak yau, Spain pona utà màlà molopai akaklanpa kon uya màlà, màlà motak utà pe.
Molopai tùttuyaik uyàpù apyakùꞌnokon yau, uyàpù tamùꞌnawolon Christ winàpaino wakù pokonpe.
Apawanattàyatàu iulà utonpa yamùk, Kùyepulu kon Jesus Christ winà molopai uchiꞌnùnmantok Wakù Akkwalù nùtùlù winà. Àwàpùlematok kon yau epantaꞌmatàk kon uponalok pe.
Kaatù yeselu yawàlà welepantoppe apyakùꞌnokon tùutauchinpaik kulu, molopai uyakkwalù tùkàꞌmaik àklottauꞌnokon wettoppe.
Tàwàichi Kaatù, echitonpa pe weꞌnàtok yesak, tamùꞌnawàlà apyauꞌnokon nechii. Emen.
mùkkàlà ailon tawonnan Cenchrea pon kon ponalok pe. b
Yanùntàk kon Itepulu yesek yau, Kaatù ponalok kon kappon yamùk yanùmù kasa. Molopai mùpùikattàtàik yàꞌlàlà iꞌche kulu iwettok ewinàpaiꞌnokon yau, masapùla mùkkàlà wechippù wakù pe kulu, tukkan kon kappon yamùk pùikattàsak ya màlà eke pe kulu molopai iulà nàlà.
“Wakù pe naꞌ messatàu?” tetok uya yekamatàk Priscilla molopai Aquila tawonnan pàk, weꞌwotokoma wechiyakonnon Christ Jesus wotokoyi yau.
Upàkànsau àsà yak tùwemattok kon nonkaiwannan nùssan mùkyamlo. Tenki ukayaik tok pàk, iulà neken pen. Tùse tamùꞌnawolon kon Jew yamùk pen soꞌchi tawon kon nàlà tenki nùkayan.
“Wakù pe naꞌ messatàu?” ukayaik nàlà soꞌchi pàk tùwepiliꞌchan tok yùwùk tak pàk.
“Wakù Pe Naꞌ Messatàu?” Tetok
1 Kùpachi kon Phoebe tekamayaik àpàkùꞌnokon, tùweꞌwotokomasen
b 16:1 Phoebe wechippù màlà ailon tawonnan yepulu pe.
“Wakù pe naꞌ messan?” ukayaik Epaenetus uwechiya kon kulu pàk, wapiya lok kappon, ailon tawon Christ pàk, Asia yawon pata yau.
“Wakù pe naꞌ messan?” te uya Mary pàk, iweꞌwotokomasak lùppù saꞌman pe kulu àponalok kon pe pàk.
“Wakù pe naꞌ messatàu?” te uya Andronicus molopai mùkkà là nossan, Junias tawon nan pàk, utonpa yamùk Jew yamùk, patikiꞌchi tau iwessak kon upokonpe, tùttu san kulu mùkyam lo yeu nossak kon Christ yapyoto ton winà, molopai ailon teppù tok uya Christ pàk màlà uwapiya.
“Wakù pe naꞌ messan?” te uya Ampliatus pàk uꞌnùn pe kulu unkupù Itepulu yau.
“Wakù pe naꞌ messan?” te uya Urbanus pàk weꞌwotokoman Christ wotokoyi yau tonpa, molopai Stachys uwe chiya kon kulu pàk.
“Wakù pe naꞌ messan?” te uya Apelles pàk, ailon pe iwettok Christ pàk ittusak lùppù. “Wakù pe naꞌ messatàu?” ukayaik Aristobulus tonpa yamùk, itùwùk tau naiꞌnannùk pàk.
“Wakù pe naꞌ messan?” te uya Herodion pàk, utonpa Jew, molopai Narcissus yùwùk tawon kon pàk.
“Wakù pe naꞌ messatàu?” te uya Tryphena molopai Tryphosa tawonnan, nossan yamùk saꞌman pe tùweꞌwotokomasan Itepulu wotokoyi yau pàk. Molopai Persis nàlà uꞌnùn kulu uwechiyakon pe tùwessen nossan pàk “Wakù pe naꞌ messan?” katàk kon, mùkkàlà eke pe kulu iweꞌwotokomasak lùppù Itepulu ponalok pe.
“Wakù pe naꞌ messan?” te uya Rufus pàk, mùkkàlà wakù kulu tùweꞌwotokomasen Itepulu wotokoyi yau, molopai ichan, usan pe nàlà iwessak lùppù.
“Wakù pe naꞌ messatàu?” te uya Asyncritus, Phlegon, Hermes, Patrobas, Hermas tawonnan pàk, molopai tamùꞌnawolon kon tùulon kon tok pokonpe ailon tawonnan pàk.
“Wakù pe naꞌ messatàu?” te uya Philologus molopai Julia tawonnan pàk, molopai Nereus molopai iwàlichi lùkkwà molopai Olympas tawonnan pàk molopai tamùꞌnawolon kon Kaatù ponalok kon kappon yamùk tok pokonpe naiꞌnannùk pàk.
Itepulu yesek yau uchi tùutauchinpaik messepotàik. c Tamùꞌnawolon kon ailon tawonnan Christ pàk “Wakù pe naꞌ messatàu?” tetok tùuyaꞌnokon yeunossan.
c 16:16 Sàlà motau nen màlà tonpawannà kisma te ya. Màlà yattai kàyik yamùk là wechippù màlà tùwekkismasan pe, echiꞌnùn pe wapùla echitonpa pe tùwechi kon yekama pe.
iulà utonpa yamùk, elannek pe ettàk kon mùkyamlo wepantakantok kuꞌnài nan, molopai kappon yamùk uya ailon tetok yaimelunpannan pàk. Mùkyamlo uya ananùmùppù kon enupantok, kupù tùwakùli kon pe pen màlà, tok tonpa pe kettàu.
Masapùla mùkyamlo yekkwa ton wechi Kaatù poitolù pe pen màlà, tùse tesak kon wettok neken iꞌche pàk tok usenumenka. Wakù pe tùuselupatok kon winà molopai ennakan pe uselupantok ke ittunnan pen yennakannan.
Tamùꞌnawolon kon uya mayin yawolon kon pe ewechi kon yekale yetasak man màlàpàk utauchinpayaik àpàkùꞌnokon. Wakù pe naiꞌnùk tùttuik ewechi kon iꞌche wessaik, tùse àli pe naiꞌnùk kuꞌnài pe pùla.
Molopai Kaatù, echitonpa pe weꞌnàtok yesak uya sàlàpeiwa Settan yamoklopù màlà atta kon yoꞌno. Wakù pe weꞌnàtok Kùyepulu Jesus winàpaino wechi apyauꞌnokon màlà.
Timothy, weꞌwotokoma yakon, “Wakù pe naꞌ messatàu?” tetok tùuya yeunossan apyakùꞌnokon, molopai nàlà Lucius, Jason tawonnan molopai Sosipater, utonpa yamùk uwalainon Jew yamùk.
Iulà, Tertius, sàlà kaleta menukanài, “Wakù pe naꞌ messatàu?” tetok yeunossan Itepulu yai.
Wakù pe weꞌnàtok Kùyepulu Jesus Christ winàpai no wechi apyauꞌnokon màlà tamùꞌnawàlà. Emen.
Paul Wàpùlematok Kaatù Yapulà Pe
yapulàtàk kon! Meluntà pe ewechi kon pa àkupù kon ya màlà tapàikketù ke, wakù itekale unekama Jesus Christ yekale yai. Tachin pe pena sàlà itekale kupùppù màlà tonantau.
Tùse sàlàpe nen uchi, sàlà itekale yekamasak man molopai tàwàlàlà tùwemassen Kaatù uya tùmaimu yenpoikannan yapyontàppù màlà imenuka toppe tok uya, tamùꞌnawolon kon kappon yamùk uya ailon te toppe molopai imaimu yawàlà tok wettoppe.
Tewinan neken pukkek Kaatù piyak, apulàntok molopai namantok tùlù nechiik Jesus Christ yai tàwàlàlà molopai tàwàlàlà! Emen.
Wapiyalok Corinth Pon Kon Piyakan
Sàlà Kaleta Yawon Corinth pon kon ailon tawonnan pàk màlà Christ ponalok pe weꞌnà yau tùkussan molopai iwalai ailon tetok tok uya yekamappù Paul uya, masapùla utaimelunpantok wesseposak wechippù màlà soꞌchi tau. Corinth pon soꞌchi wechi ppù màlà inpàmàppù pe màlàpàk màlà tawon kon kappon yamùk panamappù ya. Corinth wechippù màlà pata Greece yau. Eke pe iwechippù. Yàꞌlàlà chilanmatok molopai yàꞌlàlà yeꞌmatok yau pe iwechippù, molopai àli pe imakuyippù pe tùwelaikasan pata pe iwechippù molopai tukke tùpatalàꞌne tok kaatùyi yamùk wechi ppù. Iwepantapàssak pe echitonpa pe pùla weꞌnà molopai àli pe imakuyippù pe welaikantok soꞌchi tawon pe echiiꞌma pàk kulu tok yenupappù ya. Yàꞌlà kasa iwemaliꞌma sak kon pen yeselu wechi molopai yàꞌlà kasa iwemaliꞌma sak kon wemattok yeselu pàk ekamappontok kon pàk iichelupappù. Yàꞌlà kasa là soꞌchi tau ikasa welaikantok pàk tok yelupappù ya molopai wakù ton Wakù Akkwalù nùtùlù, uchiꞌnùnmantok màlà tamùꞌnawolon lepantok yentaino. Jesus weꞌwuluukappù molopai tok weꞌwuluukatok woton pàk tok panamappù ya. Ipantapàssak Iwepyattàtok 1:1-9 Tùsoꞌchiyi kon tau iwepantapàssak pe tok wechi 1:10—4:21 Àli yeselu molopai wemaliꞌmantok 5:1—7:40 Wakù yeselu àli pata yau 8:1—11:1 Soꞌchi tawon pe weꞌnàtok yeselu 11:2—14:40 Weꞌwuluukantok 15:1-58 Iwenukattok 16:1-24
kaleta màlà Paul, Kaatù yeselu winà ikàꞌmasak lùppù Christ Jesus ponalok pe yeunossak winàpaino molopai kùtonpa kon Sosthenes winàpaino.
Kaatù soꞌchiyi Corinth pon piyak, mùkyamlo iwekonekasak kon wakù pe Christ Jesus yau molopai ikàꞌmasak kon esuken tok wettoppe piyak,
tamùkke tamùꞌnawolon kon kappon yamùk pokonpe mailàlà Kùyepulu kon Jesus Christ yesek yesaꞌnài nan, tok yepulu molopai kùyepulu kon.
Tàwà Kaatù Kùkàipùnù kon molopai Itepulu Jesus Christ elepaiꞌnokon tùwinàpaino wakù pe weꞌnàtok molopai echitonpa pe weꞌnàtok ke.
tawon iulà Kaatù pàk tàwàlà àpàkànsauꞌnokon masapùla wakù kussak ya àponalok kon pe Christ Jesus yai pàk.
Masapùla mùkkàlà yau tamùꞌnawolon yesak pe ewenasak kon man, tamùꞌnawolon yau, tamùꞌnawàlà euselupatok kon yau molopai tamùꞌnawàlà ittutok auyaꞌnokon yau.
Masapùla Christ yekale wechi ailon pe kulu yenpoikappù màlà ayauꞌnokon.
Màlàpàk iꞌnai yekkwa là lepantok Wakù Akkwalù winàpaino pùla ewechi kon pen màlà, Kùyepulu kon Jesus Christ usenpoika màmuku pàk ewechi kon yau.
Meluntà pe àkupù kon ya màlà iwenukapù ponalà, iwalai pen nà pùla ewechi kon pa Kùyepulu kon Jesus Christ weyu yattai.
Kaatù, àkàꞌmanàippù kon echitonpa pe ewechi kon pa tùmu Jesus Christ Kùyepulu kon pokonpe, mùkkàlà wechi màlà ailon pe.
Wepantakantok Soꞌchi Tau
iulà utonpa yamùk, Kùyepulu kon Jesus Christ yesek yau, tamùꞌnawàlà tewin iichenumenkatok ewechi kon pa wepantakantok wechi molo àklottauꞌnokon tukaik, echitonpa pe ettàk kon tewin neken iichenumenkatok.
Utonpa yamùk, Chloe tonpa yamùk uya yekamasak man upàk, usàulàmantok wechi molo àklottauꞌnokon.
Sà kasa te uya uya wate. Tewinan nà uya, “Paul yaꞌlon iulà” te, tùulon uya, “Apollos yaꞌlon iulà” te, tùulon uya, “Cephas, Peter tukaik tesassen yaꞌlon iulà” te, molopai tùulon uya, “Christ yaꞌlon iulà” te.
Ipantakapàssak pe naꞌ màlà Christ wechi? Paul wànàppù naꞌ màlà pulusuk po àponalok kon pe? Eusenpataukappù kon ken naꞌ Paul yesek yau?
Tenki ukayaik Kaatù pàk eyenpataukasak kon uya pùla iwechi pàk, tùse Crispus molopai Gaius tawonnan neken.
Ànùꞌlà uya eusenpataukappù kon uyesek yau te pen màlà.
Ewaik, Stephanas yùwùk tawon kon yenpataukappù uya nàlà màlà, tùse ànùꞌlà tuꞌma yenpataukappù uya ittu uya pùla man.
Masapùla Christ uya uyeunoko enpataukanse pùn, tùse wakù itekale yekamase, kappon pukketù winon mayin ke pùla, màlà kasa iwechi yau Christ welittok pulusuk po meluntàlù pùla iwena tukaik tamùꞌnawàlà.
Christ Mùkkàlà Kaatù Yapàikketù
Christ welittok pulusuk po yekale màlà woꞌmattantok mùkyamlo tùumattasan pona, tùse kùmyamlo iwepùikattàsak kon
pona Kaatù yapàikketù pe iwechi màlà.
Màlàpàk uchi, iꞌnai mùkkàlà pukkek kappon? Wapùla tùusenupasen? Wapùla pukkek pe tùuselupasen sàlà yattai? Kaatù uya sàlà wolù pukketù wechi woꞌmattantok pe yenpoikasak màlà!
Masapùla Kaatù uya tùpukketù yai kappon yamùk kupùppù wolù pukketù yau tùttutok tok uya pùla. Tùse làkku Kaatù wekkupùppù mùkyamlo ‘yàꞌlà pen kasa nùsetayaiꞌnùk’ itekale pàk ailon tawonnan pùikattà toppe tùuya.
Jew yamùk mùkyamlo tensan yekkwa ton pen yentok ipàkàlà iꞌche tùwessan molopai Jew yamùk pen mùkyamlo pukkek iwannan.
Tùse ina mùkyamlo Christ welikùppù pulusuk po yekale yekamannan, Jew yamùk wettataiꞌmatok ipona, molopai woꞌmattantok Jew yamùk pen pona.
Tùse mùkyamlo Kaatù nùkàꞌmassan pona, asaklàma Jew yamùk molopai Greek yamùk pona, Christ wechi Kaatù meluntàlù pe molopai ipukketù pe.
Masapùla Kaatù woꞌmattatok wechi màlà pukkek peiwa kappon pukketù yentai, molopai Kaatù wettok attuꞌmùla wechi màlà meluntà peiwa kappon yamùk meluntàlù yentai.
Utonpa yamùk, yàꞌlà kasa là ewechippù kon ittutàk kon àkàꞌma kon yau. Tukke pùla ewechippù kon pukkek pe wapùla meluntà pe wapùla eke ton kappon yamùk munkà pe.
Tùse Kaatù uya yàꞌlà pe pùla tùttusen wolù yau yanùmùppù màlà pukkek pe tùwessan wekkuliꞌma toppe, molopai attuꞌmùla tùttusen wolù yau yanùmùppù màlà meluntà ton wekkuliꞌma toppe.
Wolù yau tenpàssan molopai tùnulunpasan yanùmùppù ya màlà, yàꞌlà pe pùla wolù yawon kon nùttu, molopai yàꞌlà pe kulu nen uchi wolù yawon kon nùttu mattanùttoppe tùuya.
Sàlà uya tewinan nà kappon utapulà pùla iwechi Kaatù yemlotopo yekama màlà.
Tùse Kaatù uya enessak kon man Christ Jesus ponalok pe weꞌnàtok yak, molopai Kaatù uya Christ kussak man ittutok kùuyaꞌnokon pe. Mùkkàlà Christ winà Kaatù pokonpe ikasa kùtùlù kon màlà, esuken molopai kùpùikattà kon àli kuttok winàpai.
Màlàpàk uchi, Kaatù Maimu yau iweꞌmenukasak kasa, “Tàwà ànùꞌlà tùutapulàsen nùtapulài Itepulu yau.” {JER 9:24}
Christ Wechi Pulusuk Po Yekale
yamùk, apyakùꞌnokon uyàssak Kaatù Maimu yekamase yau, eke ton nà mayin molopai eke ton usenupansak maimu yapulà uya pùn àpàkùꞌnokon.
Masapùla wekkussak wechippù màlà yàꞌlàlà ittutok uya pùla apyauꞌnokon wechi yau, tùse Jesus Christ molopai
ipukapàttok pulusuk po neken kulu.
Màlàpàk uyàssak apyakùꞌnokon yau, attuꞌmùla wechippù molopai kùkùkù pe kulu wechippù wettalipa ke.
Uselupatok molopai itekale unekama màlà pukkek molopai wakù mayin pokonpan pen, tùse Kaatù winàpaino Wakù Akkwalù meluntàlù yenpoikatok pokonpan.
Ailon tetok auyaꞌnokon wechi kappon pukketù yau pe iwechi tukaik, tùse Kaatù yapàikketù yau làkku.
Wakù Akkwalù Winàpaino Pukkek
tùse, ina uselupa pukkek pe weꞌnà yekale pàk iichemokkasak kon kùlottau. Tùse, sàlà wolù winàpaino pukkek pàk pùla wapùla sàlà wolù yepulu ton pàk pùla. Pùsamlo mùkyamlo yàꞌlà pùla nenayaiꞌnannùk.
Tùse ina uselupa naiꞌnùk Kaatù pukketù tùttusen pen pàk, pukkek tonantau iwessak lùppù. Kaatù uya tonanse ikupùppù. Sàlà kupùppù ya màlà pata wepyattà wapiya, yapulàtok kon pe.
Ànùꞌlà sàlà wolù yepulu ton uya sàlà ittuppù pen màlà. Tok uya ittusak yau, Itepulu Jesus eke kulu pukapàtùppù tok uya pulusuk pona pen sàlà eppaino.
Walà tùse, Kaatù Maimu yau iweꞌmenukasak kasa iwechi, “En uya là yensak pùla iwechi wapùla pana uya là yetasak pùla iwechi. Ànùꞌlà usenumenkatok yau iwekonekasak pùla iwechi màlà, màlà Kaatù nùkonekappù mùkyamlo tùꞌnùnmannan ponalok pe” te kasa. {ISA 64:4}
Tùse Kaatù uya yenpoikappù màlà kùpàkùꞌnokon Takkwalù winà. Wakù Akkwalù mùkkàlà tamùꞌnawolon iwanài, iꞌnapailon kulu nàlà Kaatù yeselu yamùk iwanài.
Ànùꞌlà uya tùulon kappon usenumenka ittu pen tùse, kappon yau naiꞌnùk màlà yakkwalù iichenumenkatok ittunài. Màlà kasa làma, Wakù Akkwalù neken mùkkàlà Kaatù usenumenkatok ittunài.
Wolù winon akkwalù yeposak kùuyaꞌnokon pen naiꞌnùk, tùse Akkwalù Kaatù winàpaino, Kaatù uya lepansakùꞌnokon naiꞌnùk ittutok kon ke.
Sàlàichi màlà mayin ina nùselupayaiꞌnùk kappon pukketù winà ina yenupappù lùppù pen. Tùse, Akkwalù winà ina usenupappù lùppù, Akkwalù winàpaino yamùk yekama toppe ina uya mùkyamlo Akkwalù yesak pe tùwessan pàk.
Akkwalù pùn kappon mùkkàlà lepantok kon yamùk Kaatù Yakkwalù winàpaino yanùnnài pen, masapùla yàꞌlà pe pùla màlà yamùk wechi tùpona pàk. Molopai màlà yamùk ittu ya pùla iwechi màlà masapùla Akkwalù winà neken tùttusan pe iwechi pàk.
“Masapùla ànùk ken Itepulu usenumenkatok ittukaꞌnài, suwa ekkà te toppe tùuya ipàk.” {ISA 40:13}
Tùse Christ usenumenkatok yesak pe weꞌnàꞌnokon man. yamùk, uselupa pùla iwechi màlà àpokonpeꞌnokon Akkwalù yesan pokonpe uselupa kasa, tùse kappon yeselu yau wemaꞌnà kasa, mule yamùk lùkkwà Christ yau naiꞌnannùk kasa.
Manak ke elepatantàu iulà, saꞌman kùyali ke pùla, masapùla yanùmù auyaꞌnokon yeselùkek pùla ewechi kon pàk. Walà tùse yanùmù auyaꞌnokon yeselùkek pùla lùppù messatàik.
Wolù ponalok kon kasa lùppù. Masapùla àkùlùmàluntok kon molopai àusàulàmatok kon wechi àklottauꞌnokon pàk. Màlà uya ken naꞌ sàlà wolù yawon kappon yamùk pe ewechi kon ànkuppai ewettok kon yawàlà yekama pen màlà?
Masapùla tewinan nà uya, “Paul yaꞌlon iulà,” te molopai tùulon uya, “Apollos yaꞌlon iulà,” te. Kappon yeselu neken kuꞌnài nan kasa naꞌ ewelaika kon pen màlà?
Ànùk ken uchi mùkkàlà Apollos? Molopai ànùk ken mùkkàlà Paul? Kaatù yapyoto ton neken nen mùkyamlo, eneꞌnàippù kon iwinàkàik ailon te kon pa. Itepulu nùtùlùssan mùkyamlo iponalàꞌne iwotokoyi.
Itenappà pàmàppù uya màlà, Apollos uya ikipùppù, tùse Kaatù mùkkàlà iwatta toppe ikuꞌnàippù.
Ipànnài molopai ikiꞌnài tawonnan mùkyamlo yàꞌlà ton kulu pen. Tùse Kaatù neken mùkkàlà yàꞌlàlà yek watta toppe ikuꞌnài.
Tùpatalàꞌne là ipànnài molopai ikiꞌnài tawonnan wechi pen naiꞌnùk. Molopai tok yeꞌmatok wechi màlà tok kaichalà tewin pàk tok wotokoyi lùppù pàkàlà.
Masapùla ina mùkyamlo Kaatù weꞌwotokoma tonpa yamùk, amyamlo nen uchi Kaatù tumà. Kaatù yùwùk nàlà amyamlo.
Wakù pe Kaatù wettok yai ulepappù lùppù ike yapulà pe, ittunài uya ikupù kasa tamùsen yapon tùkonekatai molopai tùulon nen uchi màlà pona namùyan. Tùse yamùnnan tàwà tùttuik nechii yàꞌlà kasa là yamù tùuyaꞌnokon yau.
Masapùla ànùꞌlà uya tùulon tuꞌma là yamùtok ipo nonkatok pùla iwechi màlà, mùkkàlà neken Jesus Christ itùkassak lùppù.
Ànùꞌlà kappon sàlà yamùtok ipo po yamù toppe tùuya kolù, chilùpa, epekkek ton tàk, yei, wanak wapùla kumya yapulànài wechi yau,
iwotokoyi lùppù yenpoika màlà iꞌnai yek kwa pe là iwechi. Masapùla Wei uya inepù màlà akkwa yak. Apok ke yenpoika màlà, molopai apok uya màlà tewin pàk kappon wotokoyi lùppù ittu iꞌnai kasa là iwechi.
Walùppù ànùꞌlà namùppù wechi iyatùppù pùla yau, eꞌmantok yepolo ya màlà.
Tùse ànùꞌlà wotokoyi uyassak yau iweꞌlaꞌchima màlà, tùse iwepùikattà màlà apok winàpai tùwepesen kasa.
Mùttuyatàu uchi amyamlo nàlà wechi Kaatù yùwùk pe, molopai Kaatù Yakkwalù wemapù ayauꞌnokon?
Màlàpàk ànùꞌlà uya Kaatù yùwùk mattanùpù yau, Kaatù uya mùkkàlà mattanùpù màlà. Masapùla Kaatù yùwùk màlà esukenan molopai amyamlo nàlà mùkyamlo itùwùk ton.
                               
18 Eyiwalàꞌnokon kesennakatàu. Ànùꞌlà àklottauꞌnokon naiꞌnùk uchittu pukkek pe sàlà wolù yeselu nùkupù winà yau, tàwà “pakko pe” nenai pukkek pe tùwena toppe.
Masapùla pukkek pe sàlà wolù nùttu màlà yàꞌlàlà pen Kaatù yenu yau. Kaatù Maimu yau iweꞌmenukasak, “Kaatù mùkkàlà, pukkek yaꞌchinài ittu tùuyapetukaik iwettok yau,” tawon kasa. {JOB 5:13}
Molopai tùulon tuꞌma, “Itepulu Kaatù mùkkàlà pukkek usenumenkatok wechi yàꞌlà pe pùla ittunài,” tawon. {PSA 94:11}
Ànùꞌlàichi kùttapulàtak kappon yamùk nùkupù pàk. Masapùla tamùꞌnawolon màlà àponalok kon.
Paul wapùla Apollos wapùla Cephas, Peter tukaik tesassen wapùla sàlà wolù wapùla wemaꞌnàtok wapùla weliꞌnàtok wapùla sàlàpe naiꞌnùk wapùla ewanawà naiꞌnùk, tamùꞌnawàlà sàlà yamùk màlà àponalok kon.
Molopai Christ ponalok kon amyamlo, molopai Christ mùkkàlà Kaatù ponalok.
uchi, ina yene kappon yamùk uya màlà Christ yapyoto yamùk pe, molopai Kaatù nùwotokoyittàssan, tùttusen pen ailon yenpoikannan pe ikussak kon pe.
Màlàpàk mùkyamlo iwotokoyittàsak kon wechi màlà ailon pe tok wechi tùttusan pe.
Yàꞌlà pe pùla iwechi màlà suwa man te auyaꞌnokon yau, wapùla kappon winà là kottù yau wechi yau. Uyiwalà là yàꞌlà kasa wechi ittuiꞌche tùwessen pen iulà.
Tùwanmùla nen usenumenkatok man, tùse màlà uya yàꞌlàlà àli kuꞌnàippù pe pùla ukupù pen màlà. Itepulu nen mùkkàlà uyittunài.
Utonpa yamùk, sàlà yamùk tesak uya màlà iulà molopai Apollos tawonnan pàk ittutok auyaꞌnokon ipàkàlà pe. Ina winà eusenupa kon pa, yàꞌlà te là “Imenukasak yawàlà neken ekkà itentak pùla,” tawon uya ittu kon pa. Molopai nen uchi ànùk yekkwa kappon wechi tùulon yentai te auyaꞌnokon tukaik.
Masapùla ànùk ken tùpatalà, tùulon kon yentai ewechi kon pa àkuttantàu? Yàꞌlà ken molo nai itesak pe ewettok kon enepoloppù kon pen? Molopai yepolo tùpo yàꞌlà pe iwechi pàk autapulà kon màlà yeponàippù pen kasa.
Tamùꞌnawolon iꞌche ewettok kon yesak pe mekkassatàik. Temamin ke ewenakassak kon man! Ina pùla echiiꞌma Kin yamùk pe ewenasak kon man! Kin pe kulu là ewechi kon iꞌche wessaik, kin pe nàlà ina wettoppe àpokonpeꞌnokon!
Masapùla Kaatù uya ina, yeunossak kon nonkasak màlà àkàmlàk, kappon yamùk tùsak tok welittoppe naiꞌnùk kasa. Tamùꞌnawolon kon nene pe ina kussak màlà wekkuliꞌmantok yak, inchelù yamùk molopai kappon yamùk là nene
Yeunossak Kon Christ Ponalok Pe
pe.
Christ pàkànsau pakko pe ina kupù naiꞌnùk, tùse pukkek ton pe ewechi kon màlà Christ yau. Attuꞌmùnon ina molopai teyaꞌnomasan tùse meluntà ton amyamlo. Tùnamasan amyamlo, molopai ina tùnamasan pen.
Sàlà wei tepose napàkkàssan molopai ina neꞌnaklipayan. Pon poippà yau ina man. Ina ippoppàssak man. Ipatassek pùla ina man.
Temyatù kon ke saꞌman pe tùweꞌwotokomasan ina. Tùpaꞌnùssak kon yau wakù pe tùwessan ina tùpaꞌnùnàippù kon pàk. Tùwettalumattà kon yau, ina ipàlikannan.
Ina pàk uselupan àli pe yau, màlà yeiꞌnài nan ina àsà pe pùla. Sàlà tepose àlitta kasa ina man non po, wolù yàliyi yekkwa ina.
Sàlà menuka uya naiꞌnùk àkuliꞌmapaiꞌnokon wechi pàk pùla, tùse eyekamappo kon pe uꞌnùn ton kulu umunkà yamùk kasa.
Masapùla 10,000 pe lànen eyenupannan Christ pàk yesak pe ewechi kon, tùse tukke àkàipùnù kon wechi pen. Masapùla àkàipùnù kon pe wenasak màlà itekale winà.
Màlàpàk apawanattàyatàu iulà uyeselu kasa eyeselu kon nechii, kùpatakatàik.
Sàlà kasa iwechi pàk Timothy teunossaik apyakùꞌnokon, umu uꞌnùn pe unkupù, ailon pe tùwessen mùkkàlà Itepulu yau. Christ Jesus yau wemattok yekama tukka ya màlà àpàkùꞌnokon, enupantok uya tamùꞌnawàlà iꞌnailà là soꞌchi yamùk tau kasa iwechi ittu kon pa.
Tùulon kon nùtapulàyan àklottauꞌnokon, apyakùꞌnokon uyàpù pen kasa tùttuik.
Itepulu Jesus yeselu pe iwechi yau, uyàpù màlà apyakùꞌnokon tachin pe kulu tùpo pùla, molopai nen uchi yàꞌlà kupù là pùsamlo tùutapulàsan kappon yamùk uya yene uya màlà iulà pe, molopai yàꞌlà yekkwa là meluntà wechi tok piyau tok uselupatok yau neken pùla!
Masapùla Kaatù wettok Itepulu pe màlà uselupantok neken pen, tùse meluntà.
Yàꞌlà kupù uya làkku ken iꞌche messatàu? Eyippottok kon uya nepù uya kaꞌ màlà uyàpù yau lù wapùla àꞌnùnmatok kon uya molopai wakù pe yakkwalù?
Àli Pe Tùwessen Yenpakkatok
wechi àklottauꞌnokon usetasak man, àli pe kulu man, ailon Kaatù ittunnan pen kùlottau tùwekkussen pen màlà. Masapùla yekamasak man upàk kàyik wemapù tùkàipùnù noppù pokonpe.
Ànùꞌlà yentai mekkussatàik! Eusewankonoꞌma kon pùlanpeꞌnai? Tàwà mùkkàlà, màlà yekkwa kuꞌnàippù yenpakka nechii àklottapaiꞌnokon.
Kappon pe apyauꞌnokon wechi pùla tùse, uyakkwalù yau apyauꞌnokon wessaik molopai mùkkàlà màlà yekkwa àli kuꞌnàippù pàk ikasa pùla man tekassak uya màlà, molo apyauꞌnokon wechi kasa kulu.
Kùyepulu Jesus yesek yau ewepiliꞌchak kon yau molopai iulà wechi apyauꞌnokon uyakkwalù yau, molopai Kùyepulu kon Jesus meluntàlù wechi molo yau,
Settan yemyak pùsàlà kàyik mùtùtàik ipun umatta toppe, yakkwalù wepùikattà toppe Itepulu Weyu yattai.
6 Ikasa pùla iwechi màlà autapulà kon yau. Ittuichi auyaꞌnokon pùla nai malalon nùkkwà yapuluwetanùttok ike weꞌwotokomasek tamùꞌnawàlà pùlomù yau.
Ipoippà apuluwetanùꞌnài imokkakà, emennak pe nen uchi ewechi kon pa apuluwetanùꞌnài pùla, messatàiꞌnùk kasa kulu. Masapùla Christ kùponalok kon Entakaꞌnàppà kaliniluyi lùkkwà wàsak pàk.
Màlàpàk uchi utaꞌlettàntok ikuppaiꞌnokon ipoippà apuluwetanùꞌnài pàk pùla, àli pe molopai wakù pe pùla weꞌnà toppe kuꞌnài. Tùse yapuluwetanùꞌnài pùn pùlomù pusak, esuken weꞌnà toppe molopai ailon pe weꞌnà toppe kuꞌnài pàk làkku.
Kaleta umenukappù yau àpàkùꞌnokon, “Tùnàkàlunsan kappon yamùk pokonpe kettàu,” teppù uya.
Sàlà wolù yawon kon nà tùnàkàlunsan pe tùwessan, wapùla tùusekaꞌnonkasan, wapùla amak ton wapùla ailon pen kaatù yemlotopo tùwepeimasan te uya pen. Màlà kasa nen iwechi yau sàlà wolù nàmà auyaꞌnokon màlà.
Yàꞌlà woton pe ken soꞌchi tawon kon pen nà kottùma uya? Soꞌchi tawon kon ailon tawonnan neken ku walai mùkyamlo ànkottùma kon?
Kaatù uya nen màlà soꞌchi tawon kon pen talumattà. “Àli kappon yenpakkatàk àklottapaiꞌnokon” te Kaatù Maimu uya kasa. {DEU 17:7; 19:19; 21:21; 22:21; 24; 24:7}
Kottù Pàk Ailon Tawonnan Nepù
kon peꞌ àtonpa kon ailon tawon pokonpe yau, yanài nan amyamlo àli ton kappon yamùk yemlotopona kottù pàk? Wapùla kaꞌ Kaatù ponalok kon piyak yanài nan amyamlo lù?
Kaatù ponalok kon uya ken naꞌ sàlà wolù kottùmatok woton ittu auyaꞌnokon pùla nai? Màlà kasaichi iwechi pàk, sàlà wolù yawon kon kottùma auyaꞌnokon pe iwechi pàk, malalon yàꞌlàlà kottùmanài yek pe pùla ken naꞌ ewechi kon màlà?
Inchelù yamùk kottùmannan pe ken naꞌ uchi weꞌnà ittu auyaꞌnokon pùla nai? Yàꞌlà kasa nen uchi sàlà wemaꞌnàtok yau naiꞌnannùk!
Yàꞌlà pe ken iwechi pàk àusàulàmatok kon sàlà yamùk pàk yanài nan amyamlo, soꞌchi tawon kon nùttu wakù pe iteselu pen ton piyak kottù pàk?
Wate uya sàlà àkuliꞌma kon pe. Ànùꞌlà ken naꞌ uchi pukkek pe tùwessen pùla nai àklottauꞌnokon, usàulàmantok ailon tawonnan kùlottau kottùma woton.
Tùse nen uchi tewinan nà utà màlà law yekalepàk tùulon kottùma toppe, molopai ailon tawonnan pen yemlotopona.
Tamùꞌnawàlà eweꞌlaꞌchimakassak kon màlà àtonpa kon yasak auyaꞌnokon kottù pàk yau. Wakù peiwa iwechi màlà ikasa pùla ewinàkàik
iwessak molopai alapumasak ya yau.
Tùse amyamlo pe lànen tùulon kon mùlapumayatàik molopai àli pe tok kupù auyaꞌnokon, molopai mùkyamlo ailon tawonnan winàkàik nàlà là wa ewechi kon.
Ittuichi auyaꞌnokon pùla nai àli ton uya Kaatù wettok itepulu pe patassek yepolo pe pùla iwechi? Kesenkuttàtàu uchi. Tùnàkàlunsan, wapùla ailon pen kaatù yemlotopo tùwepeimasan, wapùla tùulon noppù pokonpe tùwessan, wapùla tùwalai pokonpe àli kuꞌnài nan, kàyik pokonpe tùwessen kàyik,
wapùla amak pe tùwessan, wapùla tùusekaꞌnonkasan, wapùla tùwetùnsan, wapùla tùulon kon pàk tùuselupasan àli pe, wapùla lapumannan uya Kaatù wettok itepulu pe yepolo pen màlà.
Molopai tùulon kon amyamlo wechippù màlà wa. Tùse àkukasak kon màlà, àtùsak kon Kaatù yemyak. Ikasa ayanùnsak kon màlà Kaatù pokonpe Kùyepulu kon Jesus Christ yesek yai molopai Kùkaatùyi winàpaino Wakù Akkwalù winà.
wechi màlà unkupù yek pe là” tùse tamùꞌnawolon wechi pùikattànài pe pen màlà. “Tamùꞌnawolon wechi unkupù yek pe là” tùse yàꞌlàlà uya tapyoto pe ukuttoppe ikupù uya pen màlà.
“Kùyali màlà lotta ponalok molopai lotta kùyali ponalok,” tùse Kaatù nùmattanùppù ton màlà asaklàma. Esak wannà màlà nàkàlunnàtok ponalok pen tùse Itepulu ponalok, molopai Itepulu esak wannà ponalok.
Tùmeluntàlù winà Kaatù uya Itepulu wuluukappù màlà weliꞌnàtok yapai, molopai kùwuluuka kon ya nàlà màlà.
Ittuichi auyaꞌnokon pùla nai Christ pùkkù pe eyesak kon yamùk wechi? Christ pùkkù yamùk naꞌ mokka uya màlà molopai kàyik yamùk yemyak tùweꞌchilanmasen nossan pùkkù pe ima uya? Kane. Iwekkupù pen!
Ittuichi auyaꞌnokon pùla nai, mùkkàlà, kàyik yamùk yemyak tùweꞌchilanmasen nossan pùkkù pe nenayaiꞌnùk wechi tesak kon yau tewin ipokonpe? Kaatù Maimu uya, “Asaꞌlon kon wena màlà tewin ipun,” te kasa. {GEN 2:24}
Tùse mùkkàlà Itepulu pùkkù pe nenayaiꞌnùk wechi màlà tewin ipokonpe akkwalù yau.
Nàkàlunnàtok winàpai epetàk kon. Tamùꞌnawàlà tùulon kon yamùk àli ton wechi màlà tesak ke pùla kappon nùkupù pe, tùse nùnàkàlunyaiꞌnùk wemakuima màlà tùpun winàkàik.
Ittuichi auyaꞌnokon pùla nai àpun kon wechi Wakù Akkwalù yùwùk pe, nemassaiꞌnùk ayauꞌnokon, Kaatù winà enepoloppù kon? Àponalok kon pen amyamlo.
Epekkek pe yeꞌmasak kon amyamlo. Màlàpàk uchi àpun kon ke Kaatù inamatàk kon.
Ekamappontok Wemaliꞌmantok Pàk
enmenukappù kon nùppù yawon pàkànsau uselupa sàlà. “Wakù pe iwechi màlà kàyik wechi nossan tappàsse pùla yau.”
Tùse eke pe kulu nàkàlunnàtok wechi molo pàk, tàwà kàyik yamùk
wechi màlà tùponalà tùnoppù keꞌne, molopai nossan yamùk wechi tùponalà tùtayappù keꞌne.
Tàwàichi tùnoppù kenan tùnkupù kupùi tùnoppù winàkàik molopai tùtayappù kenan nàlà màlà kasa làma tùtayappù pàk.
Keꞌnulunpatàu uchi, tùse “Masa kaꞌ tàwà weꞌnà lù mala là wàpùleman toppe,” te neken nà. Molopai lànen uchi ànkupù kon kupù kon pa, ipàlikatok auyaꞌnokon pùla ewechi kon yau Settan uya ittuntok yak ewettùlù kon tukaik.
Sàlà yekama uya “Sàlà ikukkà,” te toppe pùla, tùse ikupù làichi auyaꞌnokon màlà te toppe.
Tamùꞌnawàlà lànen kàyik yamùk wechi ukasa iꞌche wessaik. Tùse iponalàꞌne kappon yamùk lepatok wechi màlà Kaatù winàpaino, tewinan lepatok sà yekkwa, molopai tùulon mà yekkwa.
Iwemaliꞌmappù pùnon molopai itayappù iweliꞌchak kon pàk te uya. Wakù peiwa iwechi màlà tùwemaliꞌmaik pùla ukasa tok wechi yau.
Tùse tùutamùipatok pàlikanài pe pùla tùwechi kon yau, tok wemaliꞌma màlà, wakù peiwa wemaliꞌman wechi màlà ànkuppai weꞌnàtok uya ekaꞌnonkan yentai lùiwa.
Iwemaliꞌmasak kon ponalok pe sàlà elupantok tùtùyaik, uwinàpaino pen, tùse Itepulu winàpaino, tùtayappù kenan uya tùtayappù nonka pen màlà.
Tùse tùtayappù nonkasak tùuya yau, tàwà tùwemaliꞌmaik pùla nechii wapùla tàwà nennappoi tùtayappù piyak. Molopai tùnoppù nonka tùnoppù kenan uya pen màlà.
Tùulon kon pàk waukayaik, Itepulu pe pùla nen uchi. Ailon tawon kàyik wechi ailon tawon pen inoppù pe yau, molopai ipyau tùwemapù pàk iichenumenkasak yau, inonka ya pen màlà.
Molopai ailon tawon nossan wechi ailon tawon pen kàyik itayappù pe yau, molopai ipyau tùwemapù pàk iichenumenkasak yau, inoppù uya inonka pen màlà.
Masapùla tùnoppù kenan ailon tawon pen, konekasak màlà esuken inoppù winà, molopai tùtayappù kenan ailon tawon pen konekasak màlà esuken itayappù winà. Màlà kasa pùla iwechi yau àmunkà kon yamùk wechi màlà àli pe, tùse màlà kasa esuken tok wechi màlà naiꞌnùk.
Tùse ailon tawon pen wechi tùwechiyakon ànnonkapai yau, tàwà nùkupùi. Ailon tawon kàyik wapùla nossan wechi yewattàsak pe pen màlà, màlà kasa iwechi yau Kaatù uya kàꞌmansakùꞌnokon màlà wakù pe tùutaimelunpaik pùla wemaꞌnà toppe.
Yàꞌlà kasa ken ittu auya, tùtayappù kenan, atayappù pùikattà auya pe là iwechi? Wapùla yàꞌlà kasa ken ittu auya, tùnoppù kenan, ànoppù pùikattà auya pe là iwechi?
                           
Emattàk Kon Kaatù Uya Àkàꞌmappù Kon Kasa
tamùꞌnawolon kon nemapùi Itepulu uya tùlepatok kon lepantok yawàlà, Kaatù uya tùkàꞌmappù kon kasa. Sàlàichi màlà unekama
tamùꞌnawàlà soꞌchi yamùk tau.
Jew yamùk yeselu yau naꞌ kàyik yattàkassak pe iwechippù màlà ikàꞌma yattai? Tùwemyakanmaiꞌche iwechi pen màlà. Kàyik yattàsak pe pùla naꞌ iwechippù màlà ikàꞌma yattai? Yattà kùsettak.
Masapùla usattàn molopai usattànsak pùla iwechi wechi màlà yàꞌlà pe pùla. Kaatù uya enupantok yawàlà làkku nen weꞌnà màlà yàꞌlà.
Tàwàichi tamùꞌnawolon kon tùkàꞌma kon Kaatù uya yattai tùwechippù kon kasa nechii.
Tepotolù keichi ewechippù kon Kaatù uya àkàꞌma kon yattai? Tàwà nechii kataimelunpatàu, tùse itepotolù pùla wenantok yattai yesak pe ewechi kon yau yapulàtàk kon kulu.
Masapùla tepotolù kenan, Itepulu uya tùkàꞌma yattai mùkkàlà Itepulu nùmokkappù, màlà kasa làma itepotolù pùn tùkàꞌma yattai wechi màlà Christ yapyoto pe.
Eyeꞌmappù kon màlà epekkek ke, kappon yamùk poitolù pe kenatàu.
Utonpa yamùk, emennak pe ewemattok kon yau ettàk kon àkàꞌma kon Kaatù uya yattai ewechippù kon kasa.
Kàyik Nappàtùppù Ton Pen Emaꞌnomiꞌchi
ittunnan nùssan pen yelupatok uya woton Itepulu winàpaino pùla lànen man. Tùse usenumenkatok yekama uya sàlà Itepulu Kaatù usentuppatok yai ipàk enpen weꞌnàtok.
Sàlà yattai saꞌman pe pata weyu wechi pàk, messatàiꞌnùk kasa lùppù ewechi kon yau wakù peiwa iwechi tukaik usenumenkayaik.
Iwemaliꞌmasak pe ewechi kon yau eweꞌnonkaiꞌcheꞌnokon kettàu. Iwemaliꞌmasak pe pùla ewechi yau, ànoppù woton kichiwai.
Tùse ewemaliꞌma kon yau, ewemakuimasak kon pen màlà. Molopai walawok ittunàippù pen uliꞌchan wemaliꞌma yau, iwemakuimasak pen màlà. Tùse iwemaliꞌmasak kon uya màlà tukkan utaimelunpantok yepolo sàlà wemaꞌnàtok yau. Molopai sàlà yekkwa ton winàpai àpùikattà kon uya iꞌche wechi sàlà.
Utonpa yamùk, tok kwen pata weyu man te uya naiꞌnùk. Sàlà motapai tàwà tùnoppù kenan kon wemapù màlà ipla tùwechi kon kasa.
Mùkyamlo sàlà wolù yawon mamin yapulànnan yapulàtok tùuyaꞌnokon pùla iwechi kasa. Masapùla sàlà wolù sàlàpe yene naiꞌnùk, ukoꞌmamù tachin pe kulu pen màlà.
Autaimelunpa kon iꞌche pùla wessaik. Inoppù pùn kàyik mùkkàlà tùusenumenkasen Itepulu wotokoyi pàk neken, yàꞌlà kasa là Itepulu yauchinpatok tùuya pàk.
Tùse tùnoppù kenan kàyik mùkkàlà tùusenumenkasen sàlà wolù yawon kon pàk, yàꞌlà kasa là tùnoppù yauchinpatok tùuya pàk.
Molopai iichenumenkatok wechi asaꞌlà. Itayappù pùn nossan wapùla walawok ittunàippù pen uliꞌchan wechi màlà tùusenumenkasen
pe Itepulu wotokoyi pàk, masapùla ettùpai tùwechi Itepulu ponalok pe pàk asaklàma tesak molopai takkwalù yau. Tùse tùtayappù kenan nossan mùkkàlà tùusenumenkasen sàlà wolù yawon kon pàk, masapùla tùtayappù anauchinpapai tùwechi pàk.
Wate uya naiꞌnùk masapùla àpùikattàpaiꞌnokon wechi pàk. Yàꞌlàlà saꞌman tùkussen tùlùiꞌche wechi àponaꞌnokon pen. Tùse làkku Itepulu yemyak iwettùsak pe iwalai yawà ewemapù kon pa tùweꞌwanittàpaik pùla.
Ànùꞌlà, mùkkàlà tùnoppù pe iwechi teppù tùuya lùppù emaꞌnon winàkàik wakù pe pùla tùwelaikatok ittunài wechi yau molopai emaliꞌmapai tùwechi yau, tàwà ànkuppai tùwettok kupùi. Iwemakuima pen màlà. Tok wemaliꞌma màlà.
Tùse mùkkàlà tiyiwalà tùusenumenkatok yau màlà yekkwa yeleutanùꞌnài kàyik, ekaꞌnonkantok yoꞌnon pen tùse tiyiwalà teselu yesak pe tùwessen molopai iichenumenkasak emaꞌnon tanùnse tùnoppù pe pùla tùwettoppe, pùsàlà nàlà kàyik uya màlà iwalai kupù.
Màlàpàk mùkkà là nùnoppùtayaiꞌnùk uya màlà iwalai kupù, tùse mùkkàlà tùunoppùtaik pùla naiꞌnùk wechi màlà itentai lùiwa wakù pe. a
Tùtayappù kenan nossan yewattàsak màlà itayappù pàk iwemapù yawàlà. Tùse tùtayappù weliꞌchak yau tàwà emaliꞌmapai tùwechi yau nemaliꞌmatukkai iꞌche tùwettok pokonpe, tùse Itepulu yau neken.
Walà tùse, tùutauchinpaik lùiwa nen iwechi màlà tùtayappù ke pùla tùwechi yau te uya màlà molopai Kaatù Yakkwalù yesak pe wechi pe tùttuyaik.
Kùyali Ailon Pen Kaatù Yemyak Itùsak
ailon pen kaatù yemyak itùsak lùppù kùyali yekale pàk uselupa. Ittuꞌnokon man tamùꞌnawàlà ittutok yesak pe weꞌnà. Ittutok màlà kappon kuꞌnài eke pe tukaik iitapulà toppe, tùse uchiꞌnùnmantok màlà pùikattànài pe kuꞌnài.
Kappon yàꞌlàlà ittu tùuya pe nekamayaiꞌnùk uya ittu pùla iwechi màlà ittutok tùuya kasa.
Tùse kappon Kaatù pùnùnmanài mùkkàlà Kaatù nùttu.
Màlàpàk uchi kùyali ailon pen kaatù yemyak itùsak lùppù napù yau, ittuꞌnokon man ikonekasak kaatù wechi yàꞌlà pe pùla kulu tamùꞌnawàlà sàlà wolù yau. Molopai tewinan neken Kaatù wechi molo.
Masapùla, kaatù tukaik lànen tesassan wechi molo kau wapùla non po tùse, molopai tukke lànen pùsamlo kaatù yamùk molopai itepulu yamùk wechi molo.
Tùse molo man kùponalok kon tewinan neken Kaatù,
a 7:36-38 Wapùla,
Ikasa pùla nossan pe iwenasak eyenchi wemaliꞌma toppe pùla ikupù auya ittu auya yau, tàwà nemaliꞌmai. Ikasa pùla ewechi pen naiꞌnùk.
Tùse eusenumenkasak iwemaliꞌma pen watta tukaik eyenchi pàk yau. Ikasaiwa iwechi màlà eyenchi wemaliꞌma pùla iwechi yau. Yàꞌlàlà iwalai pen nà kupù auya pen màlà
Màlàpàk iwemaliꞌma toppe itù nài wechi màlà ikasa tùse wemaliꞌman pùla iwechi wechi màlà wakù peiwa.
Kùkàipùnù kon, tamùꞌnawolon yàꞌlàlà konekanàippù, molopai iponalok pe wemaꞌnàtokùꞌnokon. Molopai molo man tewinan neken Itepulu, Jesus Christ, tamùꞌnawolon yàꞌlàlà wekonekappù iwinà lùppù, molopai wemaꞌnàtokùꞌnokon iwinà.
Tùse tamùꞌnawolon kon uya sàlà ittu pen naiꞌnùk. Tùulon kon kappon yamùk pona ailon pen kaatù wechippù takkwalù kenan kasa màlà. Màlàpàk sàlà pata weyu tepose màlà yekkwa ton kùyali napù tùuyaꞌnokon yau, ailon pen kaatù yemyak itùsak lùppù pe tok uya yekama, tok usenumenkatok wechi attuꞌmùla màlà tùwanmùla pùla tok wechi molopai àli pe iwechi tok pona.
Tùse kùyali uya mei pùla Kaatù piyak kùnepù kon pen màlà. Yàꞌlà kasa là kuꞌnà utaꞌlettàn pùla iwechi uya pen màlà, wapùla wakù peiwa là weꞌnà utaꞌlettàn yau pen.
Elannek peichi ettàk kon, masapùla inapù auya yeselùkek naiꞌnùk uya attuꞌmùla tùwessan ailon tetok tùuyaꞌnokon yau weppippotok ipona pe iwechi tùwemakuimatok kon yak tukaik.
Masapùla ànùꞌlà attuꞌmùn iichenumenkatok uya ittunnan pe echiiꞌma autaꞌlettà kon ailon pen kaatù yùwùk tau yene yau, sàlà uya ken naꞌ imeluntàlùnpa kùyali ailon pen kaatù yamùk yemyak itùsak lùppù nattoppe ya pen?
Màlàpàk pùsàlà attuꞌmùn àtonpa kon, Christ welikùppù iponalok pe lùppù umattasak màlà ittutok auyaꞌnokon winà.
Molopai sàlà kasa àtonpa kon attuꞌmùn iichenumenkatok usenumenkatok ikkwàssak auyaꞌnokon yau, Christ winàkàik ewemakuimasak kon pe iwechi màlà.
Jesus Christ Neunokoppù Wotokoyi
woton pùn ku? Yeunossak lùppù pen uchi iulà? Kùyepulu kon Jesus yennàippù pen uchi iulà? Itepulu ponalok pe unkupùppù uwotokoyi yapaino kon pen uchi amyamlo?
Yeunossak pe tùulon kon uya uyanùmù pùla lànen tùse, ailon ukayaik uyanùmù auyaꞌnokon pàk! Masapùla amyamlo mùkyamlo, ewemattok kon Itepulu Jesus yau pàkàlà yeunossak pe wechi yekamannan.
Sàlà kasaichi uwenai yeiꞌnài iulà uyekamappopàtù kappon yamùk uya yau.
Ina yeipa molopai ina uku tawon yepolo ina uya wechi ken naꞌ uchi ikasa pùla màlà?
Tùulon kon yeunossak kon nùkupù kupùꞌnokon wechi ken naꞌ uchi ikasa pùla màlà, kùnoppù kon yalà kùyaꞌlàꞌnokon, Itepulu Jesus yakonnon molopai Cephas, Peter tukaik tesassen yamùk kasa?
Wapùla Barnabas molopai iulà tawonnan neken kaꞌ wechi màlà tùweꞌwotokomasan pe lù tùwemattok kon yepotoppe tùuyaꞌnokon?
Ànùk ken soicha tiyiwalà tùuseꞌmasen? Ànùk ken umà pànnài molopai màlà yawon naꞌnài pen? Ànùk ken kaalinilu mainanpanài molopai imanatù yeuku inchinài pen?
naꞌ kappon usenumenkatok winà wate uya naiꞌnùk? Law nàlà ku màlà watawon nàma?
Masapùla Law Moses winàpaino Kaatù Maimu yau iweꞌmenukasak màlà, “Paaka mùta kùsaulontàu aꞌnaik yeppa ya tùse,” tukaik. {DEU 2:4} Paaka pàk kulu naꞌ Kaatù usenumenka màlà?
Kùpàkànsauꞌnokon ken naꞌ sàlà yamùk pàk iichelupa pen naiꞌnùk? Kùpàkànsauꞌnokon iweꞌmenukasak màlà. Masapùla umà yakanài molopai ipiliꞌnài nan wechi màlà tùwotokoyi kon yepeppù pe ipùkkù yepolo tùuyaꞌnokon pàk enpen tùwessan pe.
Kaatù winàpaino wakù pànsak ina uya àklottauꞌnokon yau yàꞌlàlà mamin yeponnan yek pe pùla naꞌ ina wechi naiꞌnùk ewinàpaiꞌnokon?
Molopai ewinàpaiꞌnokon tùwepùikattàtok kon yeponnan pe tùulon kon wechi, wechi ikasa yau, màlà yentai palà ken naꞌ yeponnan yek pe pùla ina wechi màlà? Tùse sàlà kussak ina uya pùla man. Tùse làkku ina uya tamùꞌnawolon yàꞌlàlà pàlikasak man Christ yekale wakkàtù ina uya tukaik.
Ittuichi auyaꞌnokon pùla nai mùkyamlo paatele yamùk uya teipa kon yepolo Kaatù yùwùk tapai, molopai mùkyamlo tùweꞌwotokomasan kamo pottà pàk ipottàtok patassek yau uya ipottàsak pùkkù yepolo?
Màlà kasa làma Itepulu Jesus uya màlà mùkyamlo wakù itekale yekamannan kussak tùwemattok kon yepotoppe tok uya itekale yekama tùuyaꞌnokon winà.
Tùse iꞌnai yekkwa là sàlà yamùk yapulàsak uya pùla man. Molopai sàlà menuka uya enpen wechi yàꞌlà yamùk là kupù auyaꞌnokon uponalok pe iꞌche wechi pàk pen naiꞌnùk. Welikù làkku nen iꞌche wessaik utapulàtok iwinà pàk ulapuma ànùꞌlà uya wapiya.
Wakù Itekale yekama uya pàkàlà là utapulàtok pùla iwechi màlà. Masapùla Itekale yekama toppe uya kulu màlà ukussak molopai ikupù uya pùla iwechi yau utalumattà màlà!
Uwotokoyi kussak uya uyiwalà alikyek pe yau, uyepeppù wechi màlà molo. Tùse uyiwalà pùla iwechi yau, uwotokoyi unkupù pe itùsak lùppù kupù uya pe iwechi màlà.
Yàꞌlà yekkwa ken uchi eꞌmantok yepolo uya? Wakù Itekale yekamanài iulà Itepulu Jesus pàk itepeppù tennaik pùla, unepolo yek tepose pùla.
Ànùꞌlà yapyoto pen iulà, tùse tamùꞌnawolon kon yapyoto pe wekkupù sàlà tukkeiwa kappon yamùk nettoppe uya Christ piyak.
Jew yamùk kùlottau weꞌwotokoma yau Jew kasa tùwemassen iulà tok nettoppe uya Christ piyak. Molopai Law pùla lànen wechi tùse, tùwemassen iulà yawàlà wechi kasa kulu mùkyamlo Law yawolon kon kùlottau weꞌwotokoma yau, tok nettoppe uya Christ piyak.
Màlà kasa làma Jew yamùk pen kasa tùwemassen iulà, Law pùnon wemapù kasa, tok nettoppe uya Christ piyak. Sàlà uya Kaatù Law maimu yawàlà pùla wechi te pen màlà, masapùla Christ Law yoꞌno wechi màlà.
Attuꞌmùla tùwessan kùlottau wechi yau attuꞌmùla tùwenasen iulà, attuꞌmùnon nettoppe uya Christ piyak. Màlàpàk tamùꞌnawolon pe tùwenasen iulà tamùꞌnawolon kon kappon yamùk pàk tùulon kon nà wepùikattà toppe.
                           
sàlà kuꞌnài iulà wakù itekale pàkànsau, pùlemantok kon iponalok pùkkù pe wettoppe.
Ittuichi auyaꞌnokon pùla nai waplùnnàtok yau tamùꞌnawàlà tùwaplùnsan waplùmù, tùse tewinan neken uya tepeppù yepolo? Màlàpàk uchi aitun pe itàtàk eyepeppù kon yepolo kon pa.
Tamùꞌnawàlà aitun pe tùutàsan mùkyamlo tesak kon wotokomannan saꞌman pe màlà ponalok pe. Màlà kupù tok uya màlà tachin pe tùwessen pen alok yepotoppe tùuyaꞌnokon, tùse kùmyamlo uya ikupù màlà naiꞌnùk tàwàlàlà tùwemassen alok yepotoppe.
Màlàpàk waplùmù sàlà iwoton pe pùla là naplùnyaiꞌnùk kàyik kasa pùla. Molopai wepantaꞌma suwalà temyatù tenuꞌmapàsse kakàik tùwepantaꞌmasen kàyik kasa pùla.
Uyoꞌno uyesak ànkuppaino iulà molopai uyapyoto pe iwettoppe, tùulon kon pàk Itekale yekama tùpo inulunpasak pe wechi uyepeppù winàpai tukaik.
auyaꞌnokon iꞌche wessaik utonpa yamùk, kùtamo kon yamùk wechippù màlà tamùꞌnawàlà katupluk yoꞌno molopai tamùꞌnawàlà tok utàppù palau yakletawà.
Tamùꞌnawàlà tok usenpataukappù màlà katupluk yau molopai palau kau Moses nenupa ton pe.
Tamùꞌnawàlà tok uya màlà lùppù akkwalù yeipa napùppù.
Molopai akkwalù wuku inchippù, masapùla tok uya inchippù màlà akkwalù Tàpu taꞌlàꞌnokon iitàsak yapai. Molopai màlà Tàk wechippù màlà Christ pe.
Walà tùse Kaatù yauchinpasak tamùꞌnawolon kon nùiwa lànen uya pùla iwechippù. Màlàpàk tok yàkàpù màlà solokappù màttawà wontaik yawà.
Sàlà yamùk wekkupùppù màlà yentok kùuyaꞌnokon ipà kàlà pe, kùyewan kon tùlù àli ton kuttok yak tukaik, tok wechippù kasa.
Ailon pen kaatù yamùk kùsapulàtàu, tùulon kon tok tonpa yamùk wechippù kasa. Kaatù Maimu yau iweꞌmenukasak uya, “Kappon yamùk weleutappù ataꞌlettàse molopai tinchisen inchise. Molopai tok weꞌwuluukappù àli pe amanùnse,” te kasa. {EXO 32:6}
Nàkàlunnàꞌnokon kùsettak, tùulon kon wechippù kasa. Molopai tewin wei yau 23,000 pe tok welikùppù. {NUM 25:1-18}
Ittuntok yak itepulu tùlù kùsettakùꞌnokon, tùulon kon uya ikupùppù kasa, molopai tok uꞌmatùppù àkài yamùk kamo pe. {NUM 21:6}
Molopai kàsàulàmatàu, tùulon kon wechippù kasa, molopai tok uꞌmatùppù màlà mattanùꞌnài inchelù kamo pe.
Sàlà yamùk wekkupùppù màlà yentok kùuyaꞌnokon ipàkàlà pe, molopai màlà yamùk menukappù màlà kùyekamapponàiꞌnokon pe. Masapùla wemaꞌnàꞌnokon man pata weyu wenukattok uyàpù winàkàik iwechi yau.
Màlàpàk meluntàk àwàꞌmùssakkasak pe ittu auya yau, tùttuik mechiik ewekkawaiꞌma tukaik.
Tamùꞌnawolon amùipantok ewinàkàik nùyàssaiꞌnùk màlà tùulon kon kappon yamùk winàkàik tùuyàssen yekkwa. Tùse Kaatù mùkkàlà ikupù tùuya tetok tùuya kuꞌnài. Molopai emeluntàlù
yentai kulu là eyittutok uyàttoppe àpona ikupù ya pen màlà. Molopai iꞌnai kasa là eyittutok yamùk winàpai ewepetok yawà woton yekama ya màlà.
Màlàpàk utonpa yamùk, ailon pen kaatù yamùk winàpai ettàk kon.
Ittunnan kappon yamùk pokonpe uselupa kasa uselupa sàlà, ailon pe wate uya ittutàk kon eyiwalàꞌnokon.
Tenki tawonnan kùmyamlo ipùlemasak kon pàk. Màlà wechi màlà Christ welikù mùnù pùkkù pe weꞌnà yekamanài pe. Molopai pùlomù pusak ipilikaꞌnokon naiꞌnùk wechi Christ pun pùkkù pe weꞌnà yekamanài pe.
Masapùla tewin pùlomù pusak wechi pàk, kùmyamlo tukkan kon wechi màlà tewin. Masapùla tewinan pùlomù pusak napùꞌnokon naiꞌnùk tamùkke.
Israel yamùk pàk esenumenkatàk kon. Ipottà toppe ku itùsak pùkkù lùppù yannài nan mùkyamlo, masapùla ipùkkù pe tùwechi kon pàk.
Ailon pen kaatù yemyak itùsak lùppù wechi màlà yàꞌlà pe kulu te uya naꞌ naiꞌnùk wapùla ailon pen kaatù wechi màlà ànùk pe te uya kaꞌlù?
Kane! Tùse Kaatù ittunnan pen wechi màlà tùtùsen tùnnan pe àli akkwalù yamùk yemyak, Kaatù yemyak pùla. Molopai àli akkwalù yamùk pùkkù pe ewechi kon iꞌche pùla nen wessaik.
Itepulu kokù yapai inchi auyaꞌnokon molopai àli akkwalù yamùk kokù yapai tuꞌma pen nen màlà. Asaklàma, Itepulu utaꞌlettà yapon molopai àli akkwalù yamùk utaꞌlettà yapon tawonnan po autaꞌlettà kon pen màlà.
Itepulu kùlùmàpaiꞌche kaꞌ weꞌnàꞌnokon naiꞌnùk lù? Meluntà pe kaꞌ itentai weꞌnàꞌnokon nai lù?
Tamùꞌnawolon wechi màlà tùkussen pe tùse tamùꞌnawàlà wakù pe iwechi pen màlà. Tamùꞌnawolon wechi màlà tùkussen pe tùse tamùꞌnawolon wechi kulu là meluntàlùnpanài pe pen màlà.
Tùulon kon tenumenkaik, tok tùttuse weꞌnàꞌnokon nechiik wakù pe, pàk wannà neken nà tùusenumenkaik pùla.
Makitti tau tichilanmasen kanpà mantàik, ikasa wapùla ikasa pùla tùusenumenkaik pùla.
Masapùla, “Non molopai tamùꞌnawàlà yawon kon màlà Itepulu ponalok.” {PSA 24:1}
Ailon tawon pen uya àkàꞌmasak kon utaꞌlettàntok yak molopai itàpai ewechi kon yau, yàꞌlàlà eyemloto kon pona ichalattàsak inattàk kon, eusenumenka kon pàk yàꞌlàlà pe iwechi tekamappopàsse pùla.
Tùse àpàkùꞌnokon ànùꞌlà uya, “Sàlà màlà ailon pen kaatù yemyak itùsak lùppù,” te yau kùꞌnattàu, mùkkàlà kappon yekamanàippù àpàkùꞌnokon usenumenkatok pàkànsau. Molopai usenumenkantok pàkànsau.
Tenki teiꞌma Kaatù pàk uyeipa napù uya, yàꞌlà pe iwechi pàk ànùꞌlà uya uyàulàma tenki tukaik là yanùmù uya tùse?
Yàꞌlàlà kupù auyaꞌnokon yau, autaꞌlettà kon wapùla àwuku kon nà inchi auyaꞌnokon pe iwechi yau, tamùꞌnawolon ikuttàk kon Kaatù yapulà
                                   
auyaꞌnokon pe.
Ànùꞌlà wettataiꞌmatok ipona woton kùkkonekatàu, Jew yamùk pe là iwechi wapùla Jew yamùk pen nà wapùla Kaatù soꞌchiyi tawon kon nà.
Ukasa. Tamùꞌnawolon yau tamùꞌnawolon kon pàk wakù pe welaikaiꞌche tùwessen iulà unkupù yau. Masapùla wakù pe neken nà uwinàkàik weꞌnà iꞌche wechi pen, tùse tamùꞌnawolon kon pàkànsau, tok wepùikattà toppe.
Ukasa emattàk, Christ kasa wemassaiꞌnùk kasa.
iulà masapùla tamùꞌnawolon yau uyittu auyaꞌnokon pàk molopai enupantok unepoloppù lùppù ke eyenupasak kon uya kupù auyaꞌnokon pàk.
Tùse ittu auyaꞌnokon iꞌche wessaik Christ wechi tamùꞌnawolon kon kàyik yamùk ippai pe, molopai nossan ippai pe kàyik wechi, molopai Christ ippai pe Kaatù wechi.
Ànùꞌlà kàyik tùppai wapu ke tùwàpùlemasen wapùla Kaatù Maimu yenpoikanài uya màlà tùppai kuliꞌma.
Molopai ànùꞌlà nossan tùppai wapu ke pùla tùwàpùlemasen wapùla Kaatù Maimu yenpoikanài uya màlà tùppai kuliꞌma, ippai nasak lùppù kasa iwechi màlà.
Molopai nossan uya tùppai waputtà pùla iwechi yau, tàwà tùnsek yattài. Molopai kuliꞌmanài pe nossan uya tùnsek yattàsak wapùla tùppai nasak wechi yau, tàwà tùppai waputtài.
Kàyik uya tùppai waputtà pen kulu màlà, masapùla Kaatù kasa molopai inamatok neꞌnài pe iwechi màlà. Tùse nossan wechi màlà kàyik namatok neꞌnài pe.
Masapùla kàyik konekappù nossan yapai pen màlà tùse nossan konekappù làkku màlà kàyik yapai.
Kàyik konekappù nossan ponalok pe pen màlà, tùse nossan konekappù làkku màlà kàyik ponalok pe.
Màlà kasaichi iwechi pàk, molopai inchelù yamùk pàkànsau nossan uya màlà tùppai waputtà, tepotolù ke tùwechi yekamanài pe.
Walà tùse, Itepulu yau, nossan wechi tiyiwalà kàyik winàpai pen màlà, wapùla kàyik wechi tiyiwalà nossan winàpai pen.
Masapùla nossan konekappù màlà kàyik yapai. Màlà kasa làma kàyik wentuppù màlà nossan yai. Tùse tamùꞌnawolon màlà tùuyàssen Kaatù winàpai.
Ittutàk kon uchi eyiwalàꞌnokon. Ikasa naꞌ iwechi màlà nossan wàpùlema Kaatù pàk ippai wapu pùla echiiꞌma yau?
Wemaꞌnàtok yau ku kuliꞌmak walawok wechi tùnsek ke tùwessen.
Tùse nossan wechi kusan pe inchek yau, itemaꞌnomù là màlà. Inchek màlà iwapu pe itùsak lùppù.
Ànùꞌlà wechi sàlà pàk eꞌnaikapai yau, sàlà kasa neken màlà tamùꞌnawàlà Kaatù soꞌchiyi yamùk tau màlà yamùk wekkupù, tùpatalon eselu woton pùla iwechi màlà.
Itepulu Ittuiꞌma Utaꞌlettàntok
tekamayaiꞌnùk àpàkùꞌnokon, ayapulà kon uya pen sàlà. Masapùla ewepilippàttok kon uya eke pe kulu mattanùꞌnàsak man wakù
yentai.
Wapiya, ewepiliꞌchak kon soꞌchi tak yau iwepantapàssak pe àklottauꞌnokon ewechi kon yekale tetayaik, molopai itonpa pe tùulon kon nà wechi ailon pe pe tùttuyaik.
Wakù pe iwechi màlà, tùpatalà àklottauꞌnokon ewettok kon uya màlà ànùk wechi kulu là ikasa Kaatù yenu yau yentoppe yenpoika.
Màlàpàk tamùkke ewepiliꞌchak kon yau, Itepulu ittuiꞌma ataꞌlettàse tùuyàssan pen amyamlo.
Masapùla autaꞌlettà kon yau, eyiwalàꞌnokon tùutaꞌlettàsan amyamlo ànùꞌlà tùmàmusse pùla, tùulon wapàkkassak tùwessen molopai tùulon wetùnsak.
Masapùla àpàkùꞌnokon tekamatainùk màlà Itepulu winàpai unepoloppù. Itepulu Jesus uya teimippo yewalupàyi tau, pùlomù pusak yanùmùppù màlà.
Tenki te tùpo ipilipàtùppù ya, molopai, “sàlà màlà upun àponalok kon, sàlà mùkuttàik uyittutok auyaꞌnokon ipàkàlà pe,” teppù ya.
Màlà kasa làma kok yanùmùppù ya màlà utaꞌlettàn tùpo. “Sàlà kok màlà emennak ikupù tùuya tetok Kaatù uya umùnù yau, sàlàichi mùkuttàik, inchi auyaꞌnokon kaichalà uyittutok auyaꞌnokon ipàkàlà pe,” teppù ya.
Masapùla yàꞌlà yekkwa yattai là sàlà pùlomù pusak napù auyaꞌnokon yau, molopai sàlà kok yapai tinchisen inchi auyaꞌnokon yau, Itepulu welikùppù yekama pe ikupù auyaꞌnokon màlà iyàpù ponalà.
Màlà kasaichi iwechi pàk ànùꞌlà Itepulu ittu pe pùlomù pusak naꞌnài molopai tinchisen inchinài sàlà kok yapai ikuttok yawàlà tùnamase pùla echiiꞌma wechi àli pe màlà Itepulu Jesus pun molopai imùnù winàkàik.
Tàwà kappon nùsenei, tewan iwai pùlomù pusak napù tùuya wapiya molopai sàlà kok yawon inchi tùuya wapiya.
Masapùla ànùꞌlà tùutaꞌlettàsen molopai sàlà kok yawon inchinài Itepulu yesak ittuiꞌma pùla uya, talumattàntok nepù màlà tùpona.
Màlà kasaichi iwechi pàk tukke eꞌnek pe ewechi kon naiꞌnùk molopai attuꞌmùla molopai nàlà tùulon kon uꞌmatùppù man.
Wapiya usennà molopai kùyewan kon iwa kùuyaꞌnokon yau, talumattàntok yoꞌno weꞌnàꞌnokon pen màlà.
Tùse Itepulu uya ekamappon molopai talumattàn ya yau, ikupù ya màlà wolù yawon kon pokonpe kùtalumattà tukaik.
Màlàpàk uchi, utonpa yamùk, ewepiliꞌchak kon tamùkke Itepulu Jesus ittu pe tùnassen nasse yau, àtonpa kon mùmàmuttàik.
Molopai ànùꞌlà wapàkkassak yau, tàwà nùtaꞌlettài tùpata po, Kaatù uya atalumattà kon tukaik ewepilipù kon tamùkke pàk. Tùulon kon upàk enekamappoppù kon yeleutanùpù uya màlà uyàssak yau suwa mettàik te toppe uya.
                               
Wakù Akkwalù Winàpaino Lepantok Kon
yamùk Akkwalù winàpaino kon pàk, ittunnan pen kasa ewechi kon iꞌche pùla wessaik utonpa yamùk.
Mùttuyatàik Kaatù ittunnan pe pùla ewechi kon yau, ailon pen, tùuselupasan pen kaatù yamùk winàkàik autatùppù kon.
Ittu auyaꞌnokon iꞌche wessaik, ànùꞌlà Wakù Akkwalù winà tùuselupasen uya, “Tàwà Jesus paꞌnùpù nechii,” te pùla iwechi màlà. Molopai ànùꞌlà uya, “Jesus mùkkàlà Itepulu,” tetok tiyiwalà pùla iwechi màlà, tùse Wakù Akkwalù winà neken.
Tùpataloꞌnan lepantok kon wechi màlà molo, tùse mùkkàlà lùppù Akkwalù.
Tùpataloꞌnan weꞌwotokomantok yawà wechi màlà molo, tùse mùkkàlà lùppù Itepulu.
Tùpataloꞌnan tùkussan wechi màlà molo, tùse mùkkàlà lùppù Kaatù uya tamùꞌnawolon wotokoma tamùꞌnawàlà kappon yamùk yau.
Iponalàꞌne lepansak màlà Wakù Akkwalù wechi molo yekamanài ke, tùulon kon pùikattàtok iwinà pe.
Tewinan nà piyak pukkek pe weꞌnà yekale tùlù màlà Akkwalù yai, tùulon yemyak ittutok yekale mùkkàlà lùppù Akkwalù winà,
tùulon piyak ailon tetok mùkkàlà lùppù Akkwalù winà, tùulon yemyak ipittàntok yamùk meluntàlù mùkkàlà tewinan Akkwalù winà,
tùulon yemyak tensan yekkwa ton pen meluntà yamùk, tùulon yemyak Kaatù Maimu yenpoikatok ike, tùulon yemyak Wakù Akkwalù winàpaino molopai iwinon pen wechi tùpatalà ittutok ike. Tùulon piyak tùpataloꞌnan mayin yau uselupantok, tùulon piyak yàꞌlà te là tùpatalon mayin uya yekamatok ike.
Tamùꞌnawàlà sàlà yamùk màlà tewinan molopai mùkkàlà lùppù Akkwalù wotokoyi, molopai tewin pàk tok lepanài mùkkàlà iꞌche tùwettok yawàlà.
Tewinan Kappon Tukkan Tùpùkkù Yamùk Pokonpe
yesak màlà tewinan, tukke ipùkkù yamùk wechi tùse. Molopai tukke lànen ipùkkù yamùk wechi tùse tewinan esak winàpaino pe iwechi màlà. Màlà kasa làma Christ wechi màlà.
Masapùla tamùꞌnawàlà usenpataukaꞌnàppàꞌnokon màlà tewinan Akkwalù yau tewin itesak weꞌnàtok kon pe, Jew yamùk molopai Jew yamùk pen, tepotolù kenan kon molopai itepotolù pùnon tukaik, molopai tewinan Akkwalù ke lepaꞌnàppàꞌnokon màlà inchi toppe.
Masapùla esak màlà tewinan neken nà yapai ikonekasak pen, tùse tukkan màlà.
Molopai pana uya, “En pe wechi pùla wechi pàk ipùkkù pen iulà,” te yau, màlà uya esak pùkkù pe pùla ikupù pen màlà.
Tamùꞌnawàlà esak wechi en pe neken yau, iꞌnailà ken yetatok ike wechi? Tamùꞌnawàlà esak wechi pana pe neken yau, iꞌnailà ken ikàtun yetatok ike wechi?
Tùse Kaatù
uya tùpatalàꞌne tewin pàk esak pùkkù yamùk tùlùppù màlà iꞌche tùwettok yawàlà.
Tamùꞌnawolon wessak tewin neken yau, iꞌnailà nen ken uchi sàlà esak wechi eppaino?
Naiꞌnùk kasa, pùkkù yamùk wechi màlà molo tukke tùse tewin itesak.
En uya, “Eyiꞌche pùla wessaik,” te mùyak pàk pùla iwechi màlà! Molopai puppà uya, “Eyiꞌche pùla wessaik,” te pùta pàk pùla iwechi màlà.
Tùse esak pùkkù yamùk attuꞌmùla kasa nichittuyaiꞌnannùk wechi màlà iꞌche kulu weꞌnàtok kon pe.
Molopai màlà esak pùkkù yamùk wekkuliꞌmantok neꞌnài wechi màlà eke peiwa tùmainanpasen pe, màlà yamùk tensan pen màlà tùnamasan, tùmainanpasen molopai tùwaputtàsen.
Màlà yamùk tùwaputtàsan pen pùkkùwannà yamùk mainanpaiꞌma kulu pùla. Tùse Kaatù uya màlà tiyiwalà kappon pùkkù yamùk kapùppù tamùkke, màlà kasa yàꞌlà pe pùlaiwa nùsenyaiꞌnùk pùkkùwannà yamùk wechi tùnamasan pe.
Iwepantapàssak pe pùla esak wettoppe, tùse tùwemainanpaik tùwessan pe màlà yamùk wettoppe echipùkkù pe.
Tewin ipùkkù wechi eꞌnek pe yau, tamùꞌnawàlà tùulon kon itonpa yamùk wechi màlà eꞌnek pe ipokonpe, tewinan yapulàsak yau, tamùꞌnawàlà itonpa yamùk màlà tùutauchinpasan ipokonpe.
Christ yesak pùkkù ton uchi amyamlo, molopai tewin pàk ewechi kon yawàlà ipùkkù ton amyamlo.
Molopai soꞌchi tau màlà, Kaatù uya tamùꞌnawolon kon wotokoyittàsak, wapiya kulu yeunossak kon, yakon pe Kaatù Maimu yenpoikannan, icholùwano pe enupannan, molopai nen uchi mùkyamlo tensan yekkwa ton pen kuꞌnài nan. Molopai nàlà ipittàntok yamùk meluntàlù ke, tùulon kon pùikattànnan pe, tùulon kon ennài nan pe weꞌnàtok ke molopai tùulon mayin yau uselupantok ke.
Tamùꞌnawolon kon wechi naꞌ yeunossak kon pe? Tamùꞌnawolon kon wechi naꞌ Kaatù Maimu yenpoikannan pe? Tamùꞌnawolon kon wechi naꞌ tensan yekkwa ton pen kuttok meluntàlù yesak pe?
Tamùꞌnawolon kon wechi naꞌ eꞌnek ipittàtok yamùk meluntàlù yesak pe? Tamùꞌnawolon kon uselupa naꞌ tùpataloꞌnan mayin yau? Tamùꞌnawolon kon uya naꞌ yàꞌlà te là mayin yamùk uya yekama? Kane!
Tùse Kaatù uya lepantok kon kùlottapai wakù ton nùiwa iꞌche ettàk ton. Wakù kulu tamùꞌnawolon yepoino yekama uya sàlà.
                         
yamùk molopai inchelù yamùk maimu yau lànen tùuselupasen pe wechi tùse, uchiꞌnùnmantok pùla wechi yau, sanpula tàwù kasa uselupatok wechi màlà molopai sanpana tàwù kasa.
Lepantok, Kaatù Maimu yenpoikanài yesak pe wechi yau, tamùꞌnawolon pukkek pe weꞌnàtok yesak pe molopai tùttusan pen yamùk là ittu uya, tamùꞌnawolon ailon tetok yesak pe wechi, wùk yamùk yama toppe
uya, tùse uchiꞌnùnmantok pùla wechi yau, yàꞌlàlà pùla wechi màlà.
Tamùꞌnawàlà lànen itesak pe wettok tùlù uya entuppaꞌno kon yemyak. Molopai wettùlù upottà toppe tùse uchiꞌnùnmantok pùla wechi yau, yàꞌlàlà yepolo uya pen màlà.
Uchiꞌnùnmantok màlà pàli ka nài, molopai tùu sentuppa sen. Tùkùlùmàlunsen pen màlà wapùla tùutapulàsen pen wapùla ànùꞌlà yentai tùwekkussen pen.
Àli pe tùuselupasen pen màlà, wapùla tùpàk neken tùusenumenkasen pen, wapùla asseꞌne tùwessakolopasen pen, iwalai pen kussak tiwinàkàik lùppù pàk tùusenumenkasen pen.
Uchiꞌnùnmantok màlà àli pàk tùutauchinpasen pen, tùse ailon pàk tùutauchinpasen.
Tamùꞌnawolon pàlikanài, ailon tawon tàwàlàlà, enpen tùwessen tàwàlàlà, tùweleutasen pen.
Uchiꞌnùnmantok màlà tùwenukassen pen. Tùse Kaatù Maimu yenpoika toppe lepantok màlà tùwenukassan, lepantok tùulon mayin yau uselupantok pe weleuta màlà. Iꞌnailàlà ittutok ike wechi, wechi molo yau ipla tùwenasen màlà.
Masapùla ipùkkù pe neken ittuꞌnokon man molopai ipùkkù pe Kaatù Maimu yenpoika.
Ikasa tùwessen wechi molo yau ipùkkù lùppù pe naiꞌnùk pùla iwena màlà. b
Sàlàpe yeneꞌnokon naiꞌnùk katupluk pe wanamali yau akkwalùppù yene kasa, tùse yeneꞌnokon nen uchi màlà itenpatak. Sàlàpe tùttuyaiꞌnùk ipùkkù pe neken ittu uya màlà tamùꞌnawàlà nen uchi, tamùꞌnawàlà uyittu naiꞌnùk kasa.
Molopai sàlàpe sàlà yamùk àsolùwawon màlà, ailon tetok, enpen weꞌnàtok, molopai uchiꞌnùnmantok. Tùse sàlà yamùk yentaino kulu màlà uchiꞌnùnmantok.
Wakù Akkwalù Winàpaino Lepantok Yekale
yeselu eyeselu kon pe nechii molopai Wakù Akkwalù winàpaino lepantok iꞌche kulu ettàk kon, Kaatù Maimu yenpoikatok ike ke lepantok kulu làkku.
Mùkkàlà tùulon mayin yau tùuselupasen uselupa kappon yamùk pokonpe pen màlà tùse Kaatù pokonpe neken. Masapùla ànùꞌlà uya yàꞌlà te ya là ittu pen màlà. Tùttusen pen yekama ya màlà Wakù Akkwalù ke.
Tùse mùkkàlà Kaatù Maimu yenpoikanài uselupa màlà kappon yamùk pokonpe, tok lepa ya pùikak ke, meluntàtantok molopai ewan ipittàtok ke.
Mùkkàlà tùuselupasen tùulon mayin yau wepùikattà neken màlà, tùse mùkkàlà Kaatù Maimu yenpoikanài uya, tamùꞌnawàlà soꞌchi tawon kon pùikattà màlà.
b 13:10 Tùse tamùꞌnawolon wenukassak yau, ipùkkù lùppù pe naiꞌnùk pùla iwena màlà.
messatàiꞌnùk yawà euselupa kon tùulon mayin yau iꞌche kasa wessaik, tùse làkku Kaatù Maimu yenpoika auyaꞌnokon iꞌche wessaik. Masapùla mùkkàlà Kaatù Maimu yenpoikanài wechi màlà eke peiwa tùulon mayin yau tùuselupasen yentai lùiwa, ànùꞌlà wechi neken molo yàꞌlà te ya yekamanài pe yau, tamùꞌnawàlà soꞌchi tawon kon wepùikattà màlà.
Màlàpàk utonpa yamùk, apyakùꞌnokon uyàssak molopai tùulon mayin yau uselupa yau, yàꞌlà ken wakù kupù uya màlà ewinàkàiꞌnokon? Ipla, tùse Kaatù nenpoika yàꞌlàlà nepù uya yau neken, wapùla pukkek, wapùla Kaatù Maimu wapùla enupantok.
Yàꞌlàlà, yakkwalù pùn tùtàulùnpasen kamo yàppù yapai ikonekasak yekkwa wapùla tukkan itewa wai tàwù ikasa pùla yau, yàꞌlà kasa ken ànùꞌlà uya itàulùnpa naiꞌnùk tàwù ittu?
Molopai tuꞌma paaka letù walai tàwù ikasa pùla yau, ànùk weꞌletima ken tùwepantaꞌma toppe?
Màlà kasa làma ewechi kon màlà, ànùꞌlà nùttu pen mayin yau euselupa kon yau yàꞌlà kasa ken ànùk uya meselupayatàiꞌnùk ipàk ittu? Yàꞌlà woton pe pùla amaimu kon utà pe iwechi màlà assetun yau.
Ailon pe iwechi màlà tukkan tùpataloꞌnan mayin yamùk wechi molo sàlà wolù yau, tùse ittutok ipàkàlà pùla là màlà yamùk wechi pen màlà.
Ànùꞌlà uselupa ittu uya pùla wechi yau, tùuselupasen pona toto pe wechi màlà, molopai toto pe upona iwechi.
Màlà kasaichi ewechi kon màlà. Wakù Akkwalù uya lepantok iꞌche kulu ewechi kon pàk, màlà yamùk pùikattànài pe naiꞌnannùk lepantok yapulàtàk kon soꞌchi tawon kon meluntàtanùꞌnài pe.
Màlà kasaichi iwechi pàk ànùꞌlà tùulon mayin yau tùuselupasen wàpùlema màlà yàꞌlà te là tùuya yekama toppe tùuya.
Masapùla wàpùlema tùpatalon mayin yau yau, uyakkwalù wàpùlema màlà tùse usenumenkatok wechi ipùkkù pe pen màlà.
Màlàpàk yàꞌlà kupù uya ken? Wàpùlema màlà uyakkwalù ke molopai usenumenkatok ke nàlà wàpùlema màlà, uselenpa màlà uyakkwalù ke molopai usenumenkatok ke nàlà uselenpa màlà.
Tenki te auyaꞌnokon Kaatù pàk ayakkwalù kon ke yau, yàꞌlà kasa ken ittu ya pùla naiꞌnùk uyàssak uya “Emen” te ittuiꞌma pùla, tenki tetok auyaꞌnokon Kaatù pàk pàk?
Wakù pe lànen tenki tetok auyaꞌnokon wechi tùse, tùulon kappon pùikattàsak ya pùla iwechi màlà.
Tenki ukayaik Kaatù pàk use lupa tùu lon mayin yamùk yau eyentaiꞌnokon pàk.
Tùse soꞌchi tau wechi yau mùyak etoiken neken nà itesek eselupapai tùwessen iulà tùttusen yau, tùulon kon yenupa toppe uya, tukkan kulu mayin tùttusen pen yau uselupa yentai.
Utonpa yamùk, mule yamùk lùkkwà mùkyamlo àli ittunnan pen. Tok kasa ettàk kon tùse eusenumenkatok kon yau tok kasa kettàu, tùse kàyik pe ettàk kon eusenumenkatok kon yau.
Law yau Kaatù Maimu yau iweꞌmenukasak màlà,
                               
“Tùpataloꞌnan imaimu ton molopai kaklan yamùk mùta yai, pùsamlo kappon yamùk yelupa uya màlà. Tùse kan tok uya uyeta pen màlà,” nùkayan Itepulu tawon. {ISA 28:11-12}
Màlàpàk uchi, uselupantok tùulon mayin yau wechi màlà ailon tawonnan ponalok pe pùla tùse ailon tawonnan pen uya yentok ipàkàlà pe, tùse Kaatù Maimu yenpoikatok wechi màlà ailon tawonnan ponalok pe, ailon tawonnan pen ponalok pe pùla.
Màlàyau tamùꞌnawàlà soꞌchi tawon kon wepiliꞌchak tamùkke yau molopai tamùꞌnawolon kon uselupa tùulon mayin yau tùse ittunnan pen wapùla ailon tawonnan pen wewonsak yau, tok utayaupasak màlà naiꞌnùk te naꞌ tok uya pen eppaino?
Amak pe iichenumenkatok nepù màlà ayupona, molopai teseꞌmuyok iwena màlà Kaatù yemlotopo, “Ailon pe Kaatù àklottauꞌnokon man,” teiꞌma.
te uya ken sàlà, utonpa yamùk? Kaatù yapulàse ewepiliꞌchak kon yau, tamùꞌnawolon kon wechi telemu ke, wapùla enupantok yesak pe, tenpoikasen yesak pe, wapùla itekale yesak pe tùulon mayin yau, wapùla yàꞌlà tesak lùppù yekamatok yesak pe. Tamùꞌnawàlà sàlà yamùk wechi màlà Kaatù ponalok kon meluntàtanùꞌnài pe tùkussen pe.
Ànùꞌlà uselupa tùulon mayin yau pe iwechi yau, tàwà asaꞌlon kon wapùla àsolùwawon kon nùselupaik esseꞌmappù pàk, molopai ànùꞌlà inekamappù lùppù uya yàꞌlà te là yekamaik.
Tùse yàꞌlà te ya là yekama woton ànùꞌlà pùla iwechi yau tàwà eppana tok nechii soꞌchi tau, tùse tùpokonpe neken nà nùselupaik molopai Kaatù pokonpe neken.
Asaꞌlon kon wapùla àsolùwawon kon Kaatù Maimu yenpoikannan tàwà nùselupai, tùulon kon uya iichelupatok yau iwalai wechi ittu tùse.
Tùse chichiu pe wepiliꞌnàtok yau naiꞌnùk uya ànùꞌlà pàk itekale yenpoikasak yau, mùkkàlà wapiya iichelupasak lùppù weleuta màlà.
Masapùla tamùꞌnawàlà là Kaatù Maimu yenpoika auyaꞌnokon màlà esseꞌmappù pàk, tamùꞌnawolon kon usenupa toppe molopai tok meluntàtanùttok pe ya.
Itekale Kaatù winàpaino yekamatok ke lepantok wechi màlà yekamanài meluntàlù yoꞌno. Tùuselupatok kon yattai tùttuik wapùla tùselupaik pùla tùwettok kon yattai tùttuik tùwessan pe tok wechi màlà.
Masapùla Kaatù mùkkàlà utaimelunpantok Kaatùyi pen tùse tùwanmùla weꞌnàtok Kaatùyi. Tamùꞌnawàlà soꞌchi tawon kon kùlottau nossan yamùk eppana tùwessan.
Màlà kasa nossan yamùk eppana nechii soꞌchi yamùk tau.
Tok uselupa toppe tok kupù pen màlà tùse Law nekama yawàlà tok wechi màlà molopai itepulu yoꞌno.
Yàꞌlà ànùttupai tùwechi kon yau, tàwà tùtayappù kon pàk tok nekamappoi tùpata kon po. Kuliꞌmanài pe màlà nossan uselupa wechi soꞌchi tau.
Kaatù Maimu uyàssak naꞌ ewinàpaiꞌnokon pe iwechi màlà? Wapùla amyamlo neken wechi kaꞌ màlà inepolossan pe lù?
Ànùꞌlà Kaatù winàpaino itekale yenpoikanài pe tùwechi wapùla Wakù Akkwalù yesak pe tiuchittusen wechi yau, tàwà nùttui sàlà tùmenukayaiꞌnùk apyakùꞌnokon wechi Itepulu winàpaino imaimu yawàlà weꞌnàtok pe.
Tùse ànùꞌlà uya sàlà yeta pùla iwechi yau, imaimu yeta pen nàlà màlà. c
Màlàpàk uchi, utonpa yamùk, eyewan kon itùtàk kon Kaatù Maimu yenpoikatok pàk, tùse tùulon mayin yau uselupantok kùseleutanùttàu.
Tùse tàwà tamùꞌnawolon nekkupùi wakù pe molopai utaimelunpantok pùla.
yamùk eyenu kon anappontàpai wessaik wakù itekale unekamappù lùppù àpàkùꞌnokon pàk, ananùmùppù kon lùppù, molopai ailon tetok auyaꞌnokon wettok meluntà pe ipàk.
Sàlàichi wakù itekale winà ewepùikattàsak kon màlà, itekale unekamappù lùppù pàk meluntà pe autaꞌchi kon yau, màlà kasa pùla iwechi yau iwoton pe pùla ailon tesak auyaꞌnokon pe iwechi màlà.
Unanùmùppù tùlùppù uya apyakùꞌnokon, sàlà eke pe kulu naiꞌnùk. Christ welikùppù màlà àli pe weꞌnàtok yepek pe, Kaatù Maimu yau iweꞌmenukasak kasa.
Iwuꞌnattàppù màlà molopai iwuluukappù icholùwano wei yattai, Kaatù Maimu yau iweꞌmenukasak kasa.
Iichenpoikappù màlà Cephas, Peter tukaik tesassen piyak, molopai nen uchi
pan kon yeunossak kon piyak.
Màlà tùpo, iichenpoikappù màlà
yentaino kon taꞌlon kon piyak màlà yattai lùppù là. Tamùꞌnawàlà lùiwa nulà lùppù tok man, tùulon kon welikùppù là tùse.
Màlà tùpo iichenpoikappù màlà James piyak, molopai nen uchi tamùꞌnawolon kon yeunossak kon piyak.
Molopai àkàmlàk lùppù nen uchi upyak nàlà iichenpoikappù màlà, tùwentutok yattai pùla iwentusak lùppù kasa wechi tùse.
Masapùla yeunossak kon maꞌlan kulu iulà, molopai yeunossak pe yesatù yeselùkek pùla wechi sàlà, masapùla Kaatù soꞌchiyi talumattàppù uya màlà.
Tùse wakù pe Kaatù wettok winà wessaiꞌnùk pe wechi sàlà naiꞌnùk, molopai wakù pe iwettok wechippù yàꞌlà woton pe pùla là pen màlà. Ànùꞌlà yeunossak kon yentai lùiwa saꞌman pe weꞌwotokomasak man, iulà pen, tùse wakù pe Kaatù wettok upàk weꞌwotokoma naiꞌnùk.
c 14:38 wapùla sàlà ittunài pe pùla iwechi yau tàwà ittunài pe pùla nechii.
làichi, iulà pe iwechi wapùla mùkyamlo pe iwechi yau, sàlàichi màlà ina nekama molopai ailon teppù auyaꞌnokon nùppù.
Iweliꞌchak Kon Weꞌwuluukatok
Christ weꞌwuluukappù pe itekale yekamasak yau, yàꞌlà pe ken uchi iwechi pàk tùulon kon uya iweliꞌchak weꞌwuluuka pen màlà te naiꞌnùk?
Iweliꞌchak lùppù weꞌwuluukatok pùla iwechi yau, Christ weꞌwuluukappù pe pùlaichi iwechi màlà.
Molopai Christ wuluukappù pùla iwechi yau, ina nekama itekale wechi iwoton pe pùla pe iwechi màlà, molopai ailon tetok nàlà auyaꞌnokon wechi.
Màlà yentai, Kaatù winàkàik ina ukaseitasak pe iwechi màlà, masapùla ina uya Kaatù uya Christ wuluukappù teppù màlà. Tùse iwuluukappù ya pe pùla iwechi màlà, iweliꞌchak kon wuluukasak pe pùla iwechi yau.
Masapùla iweliꞌchak kon wuluukasak pùla iwechi yau, Christ wuluukappù pe pùla nàlàichi iwechi màlà.
Molopai Christ wuluukappù pùla iwechi yau, ailon tetok auyaꞌnokon wechi màlà yàꞌlà pùla, molopai amakuyi kon yau lùppù ewechi kon pe iwechi.
Màlàyau nen uchi Christ yau iweliꞌchak kon weꞌlaꞌchimasak pe iwechi màlà.
Sàlà neken wemaꞌnàtok ponalok pe enpen weꞌnà Christ pàk yau, entuppak kulu tùwessan pe weꞌnàꞌnokon màlà tamùꞌnawolon kon kappon yamùk yentai.
Tùse ailon pe nen wapiyalok pe Christ wuluukappù màlà weliꞌnàtok yapai, mùkyamlo iweꞌnùnsak kon weliꞌnàtok yau weꞌwuluukatok ipàkàlà pe.
Masapùla weliꞌnàtok uyàpùppù kàyik winà kasa làma, weliꞌnàsak wuluukatok uyàpùppù màlà kàyik winà.
Masapùla Adam yau tamùꞌnawolon kon welikù kasa làma, Christ yau tamùꞌnawolon kon kupù màlà pàliꞌyau.
Tùse tamùꞌnawolon kon wechi màlà esseꞌmappù pàk, Christ tamùꞌnawolon kon wapiyalok molopai nen uchi iyàpù yattai mùkyamlo iponalok kon.
Molopai nen uchi pata wenukattok uyàpù màlà, Kaatù Tùkàipùnù yemyak itepulu pe weꞌnàtok tùlù ya, tamùꞌnawolon epulu ton molopai apàikkek ton molopai meluntà ton mattanùpùppù tùuya yeꞌmappùtak.
Masapùla itepulu pe iwechi màlà Kaatù uya tamùꞌnawàlà teyatonnon yentaika molopai tùtta yokkoik tok nonka ya ponalà.
Àkàmlàꞌno lùppù eyaton inmattanùpù woton màlà weliꞌnàtok.
Masapùla Kaatù Maimu uya, “tamùꞌnawolon tùsak màlà itta yokkoik,” tesak màlà. {PSA 8:6} Tùse, “tamùꞌnawolon” te yau Kaatù pokonpe te ya pen màlà, mùkkàlà tamùꞌnawolon tùnàippù Christ yokkoik.
Màlà wekkussak yau uchi Kaatù uya tamùꞌnawolon yepoi tùwettoppe tùnonkasak pàk Imu wechi màlà yoꞌno, molopai tamùꞌnawolon yau Kaatù wettoppe.
Màlàpàk yàꞌlà pe ken mùkyamlo kappon yamùk wechi iichenpataukasak kon iweliꞌchak kon ponalok pe? Iweliꞌchak kon wuluukappù pùla iwechi yau, yàꞌlà pe ken iwechi pàk tok ponalok pe kappon yamùk
                                 
yenpatauka màlà?
Molopai ina nen uchi, yàꞌlà pe ken iwechi pàk mei pùla mattantok kupù ina uya naiꞌnùk pata weyu kaichalà?
Utonpa yamùk, ailon pe weliꞌnàtok yemlotopon iulà wei kaichalà! Wemaꞌnàtok Christ Jesus Kùyepulu kon yau utapulà toppe àpàkànsauꞌnokon ukussan.
Yàꞌlà yepolo uya ken “elannek kamo yamùk” pokonpe wepantaꞌma yau Ephesus po, kappon yeselu yau? Iweliꞌchak wuluuka pùla iwechi yau, “Utaꞌlettànpaiꞌnokon molopai kùwuku kon inchipaiꞌnokon, masapùla ewanawà weliꞌnàꞌnokon màlà.” {ISA 22:13}
Eyennaka kon kùsettak “Àli iwechiyakon pe weꞌnà màlà wakù eselu mattanùꞌnài.”
Ennappotàk kon wakù pe eusenumenkatok kon yak, molopai àli kuttok auyaꞌnokon yeselu yeleutanùttàk kon. Sàlà te uya sàlà ewekkuliꞌma kon pa, masapùla tùulon kon molo man àklottauꞌnokon Kaatù ittunnan pen.
Weꞌwuluukan Màlà Weliꞌnàtok Yapai
Pakko ton amyamlo! Kùyali yenappà pànsak auyaꞌnokon yau, màlà tùwenuttasen pen tùwatta toppe, tùse iweliꞌchak yau neken.
Àwàppàmà kon yau itek pe iwechi pànnài nan pen amyamlo, tùse itenappà neken, yattai pùla paali là wapùla tùulon pe là iwechi yau.
Tùse Kaatù mùkkàlà itek tùnài iꞌche tùwettok kasa, iponalàꞌne itenappà lepa ya màlà iwalai itek ke.
Masapùla tamùꞌnawolon pun wechi ekkaichalà pen màlà, kappon yamùk wechi tewin ipun, kamo yamùk tùulon pe, tolon yamùk tùulon pe, molopai molok yamùk tùulon pe ipun.
Kau nàlà tùwemassan molo man molopai non po tùwemassan, kak yawon kon ponalok wakù pe weꞌnàtok wechi màlà tewin, molopai non pon kon ponalok wakù pe weꞌnàtok wechi tùulon pe.
Wei màlà wakù pe tùwettok yesak, kapùi tùulon pe wakù pe iwettok, molopai chilùkà yamùk tùulon pe wakù pe iwettok. Molopai chilùkà yamùk kùlottau lànen tùpataloꞌnan wakù pe iwettok kon molo tùwessen.
Màlà kasaichi iwechi màlà iweliꞌchak kon wuluu kasak yau. Esak wuꞌnattàsak màlà tùukàtasen, iwuluukasak yau iikàta pen màlà.
Tùwuꞌnattàsen pe iwechi màlà àli pe, tùweꞌwuluukasen pe wakù pe. Tùwuꞌnattàsen pe iwechi attuꞌmùla, tùweꞌwuluukasen pe meluntàk.
Tùwuꞌnattàsen pe iwechi màlà kappon pe, iweꞌwuluuka akkwalù pe. Esak tùpun kenan wechi molo yau, esak nàlà akkwalù wechi màlà molo.
Màlà kasa iweꞌmenukasak màlà, “Wapiyalok kàyik, Adam wenappù nulà tùwessen pe,” tawon, tùse àkàmlàꞌno Adam mùkkàlà Akkwalù, wemaꞌnàtok tùnài. {GEN 2:7}
Wapiya akkwalù uyàpùppù pen tùse itesak, molopai nen uchi akkwalù.
Wapiyalok kàyik konekappù màlà non ippunuppù yapai,
iteꞌmappù pokon kàyik epùn winàpaino.
Tamùꞌnawolon kon kappon yamùk non pon kon wechi màlà mùkkàlà non yapai ikonekasak kasa, mùkkàlà epùn winàpai iyàssak lùppù kasa màlà tamùꞌnawolon kon epùn ponalok kon wechi.
Kappon yamùk non pon kon yeselu kuꞌnài nan kùmyamlo sàlà yattai, tùse màlà yattai nen uchi epùn yapai iyàssak lùppù kasa weꞌnàꞌnokon màlà.
Sàlà tekamayaik àpàkùꞌnokon utonpa yamùk, pun molopai mùn uya Kaatù wettok itepulu pe yepolo pen màlà, molopai tùukàtasen uya tùukàtasen pen yepolo pùla iwechi màlà.
Sàlà ittusak pen yetatàk kon. Tamùꞌnawàlà weliꞌnàꞌnokon pen màlà, tùse tamùꞌnawàlà wemyakanmanꞌnokon màlà.
Asseꞌne kulu pikiu te kasa, àkàmlàꞌno paaka letù walai wai tàwù yau. Masapùla itàwù yau, iweliꞌchak kon weꞌwuluuka màlà tùukàtasan pe pùla molopai tamùꞌnawàlà kùmyamlo wemyakanma màlà.
Masapùla tùukàtasen pe naiꞌnùk wemyakanma màlà tùukàtasen pen yak, molopai tùweliꞌchen pe naiꞌnùk wemyakanma màlà tùweliꞌchen pen yak.
Màlàpàk màlà kappon tùukàtasen pe naiꞌnùk wemyakanmasak tùukàtasen pen yak yau, molopai tùweliꞌchen pe naiꞌnùk wemyakanmasak tùweliꞌchen pen yak yau, imenukasak lùppù wekkupù ailon pe màlà, “Weliꞌnàtok mattanùssak man entaikantok yau,” tawon. {ISA 25:8}
“Iꞌnailà entaikantok auya nai, Weliꞌnàtok? Iꞌnailà chippontok auya nai, Weliꞌnàtok?” {HOS 13:14}
Weliꞌnàtok uya chippontok màlà makui, molopai Law màlà makui meluntàlù ke lepanài.
Tùse Kaatù pàk tenki te sàlà! Kùlepanàiꞌnokon mùkkàlà entaikantok ke Kùyepulu kon Jesus Christ yai.
Màlàpàk uchi, uꞌnùn ton utonpa yamùk, meluntà pe ettàk kon, katamatàu. Tamùꞌnawàlà tàwàlàlà Itepulu wotokoyi yak ettùtàk kon. Masapùla Itepulu yau àwotokoyi kon wechi iwoton pe pùla là pen màlà.
Ailon Tawonnan Ponalok Pe Tanùnsen
pùlayatta Kaatù ponalok kon kappon yamùk pùikattà toppe tanùnsen pàk uselupaiꞌche. Unekamappù Galatia pon soꞌchi yamùk pàk ikuttàk kon.
Wapiyalok wei Suntayakka yau, tamùꞌnawolon kon amyamlo uya màlà àpùlayattayi kon tonpa nonka enepoloppù kon yapai. Molopai mùmainanpatàik, pùlayatta pilipùiꞌche ewechi kon tukaik uyàssak yau.
Molopai welepansak yau, ananùmùppù kon kàyik yamùk yemyak kaleta unmenukappù tùlù uya màlà molopai tok yeunoko uya Jerusalem pona lepantok auyaꞌnokon pokonpe.
Wakù pe nàlà utà wechi pe iwechi yau, tok utàichi màlà uyaꞌlà.
màlà apyakùꞌnokon Macedonia yawà utà tùpo, masapùla utà sàlà Macedonia yawà.
Malalà ukoꞌmamù eppaino apyauꞌnokon, wapùla iko
pe iwettok yawàlà apyauꞌnokon wechi. Molopai upùikattà kon pa uyeꞌma tawàlà iꞌnailà là utàtok yau.
Utà pe neken nà asseꞌne eyenpaiꞌnokon pùla wessaik. Tachin pe lùiwa nen ukoꞌmamù apyauꞌnokon pàk enpen wessaik, Itepulu Jesus yeselu pe iwechi yau.
Tùse Ephesus po wechi màlà Pentecost yattai utaꞌlettàntok ponalà.
Masapùla eke manatta utakkokasak man wotoko kuttoppe uya talà, tùse tukke uwakkàꞌnài nan man.
Timothy uyàssak apyakùꞌnokon yau, manùntàik àklottakùꞌnokon iichenalippa tukaik, masapùla iweꞌwotokoma màlà naiꞌnùk ukasa làma Itepulu Jesus ponalok pe.
Ànùꞌlà uya nen uchi inulunpa pen màlà. Meunottàik iteꞌmatawà wakù pe tùwanmùla iwennappo toppe upyak. Masapùla iwennappo pàk enpen wessaik tùulon kon tonpawannà yamùk pokonpe.
Apollos utà toppe apyakùꞌnokon tekamappotai, molopai imeluntàpappù uya akaklanpatok kon pe ya tùulon kon tonpawannà yamùk pokonpe, tùse iità yeselùkek pùla man sàlàpe. Tùutàtok yattai yeposak tùuya yau iità màlà.
Tewin Itekkwalok Lùppù Mayin
pe ettàk kon, ailon tetok yau meluntà pe ettàk kon, katamatàu, tùusenalippaik pùla ettàk kon.
Tamùꞌnawolon ikuttàk kon uchiꞌnùnmantok yau.
Mùttuyatàik Stephanas molopai itùwùk tawon kon wechi wapiyalok kon iwepùikattàsak kon pe Christ yau Achaia po. Molopai tok wettùsak màlà tiyiwalàꞌnokon Kaatù ponalok kon kappon yamùk ponalok pe tùweꞌwotokomatok kon yak.
Apawanattàyatàu iulà utonpa yamùk, pùsamlo yekkwa yoꞌno mettàik molopai ànùꞌlà tùweꞌwotokomasan tok pokonpe yoꞌno.
Utauchinpatai kulu Stephanas, Fortunatus molopai Achaicus tawonnan uyàpù pàk, apatappù kon yau tok uya upùikattàsak pàk.
Molopai tok uya uyauchinpasak man, ayauchinpappù kon tok uya kasa làma. Pùsamlo yekkwa kàyik yamùk mùkyamlo tapulàsan.
Kaatù ponalok kon kappon yamùk Asia yawolon kon “Wakù pe naꞌ messatàu?” tetok tùuyaꞌnokon yeunossan. Pùsamlo mùkyamlo Aquila molopai Priscilla molopai tùulon kon soꞌchi tawon kon tùwepiliꞌchan tok yùwùk tau nàlà wanùkayan.
Tamùꞌnawàlà talonkonnà tonpawannà yamùk “Wakù pe naꞌ messatàu?” tetok tùuyaꞌnokon yeunossan. Itepulu yesek yau uchi tùutauchinpaik messepotàik àtonpa kon pokonpe. d
Uyemyatù ke sàlà tùmenukayaik nùkayan iulà, Paul.
d 16:20 Sàlà motau nen màlà tonpawannà kisma te ya. Màlà yattai kàyik yamùk là wechippù màlà tùwekkismasan pe, echiꞌnùn pe wapùla echitonpa pe tùwechi kon yekama pe.
Itepulu pùnùnmanài pen wechi yau, tàwà paꞌnùꞌnàtok ipo nechii. Maranatha. Àikkà Itepulu!
Tàwà wakù pe weꞌnàtok Itepulu Jesus winàpaino apyauꞌnokon nechii.
Àꞌnùnmatok kon uya teunossaik tamùꞌnawolon kon Christ Jesus yau naiꞌnannùk piyak. [Emen.]
Yakon Corinth Pon Kon Piyakan
Sàlà Kaleta Yawon Sàlà kaleta menukappù ya màlà soꞌchi tawon kon tonpa yamùk kùlottau saꞌman yepolo tùuya yawàlàꞌne. Àsà pe tok wechi ppù màlà Paul pàk tùse wakù pe tok pokonpe tùwettoppe ekonekapai iwechi ppù màlà. Yàꞌlà pe iwechi pàk àsà pe soꞌchi tawon kon yàulàma ppù tùuya yekama ya naiꞌnùk. Màlà kasa iwessak pàk tok welattà sak àli teselu kon winàpai wechi ppù molopai tok wekoneka ppù ipokon pe. Màlà tùpo Judea pon kon entuppaꞌno kon ailon tawonnan pùikattàtok woton pùlayatta yennappù ya. Tùkaletayi wenuka pù pe màlà Paul uya Christ neunokoppù pe kulu tùwechi yeka ma ppù. Tùulon kon Corinth pon kon iichennaka màlà molopai ailon pen mùkkàlà tawonnan tùpàk pàk, yekama ppù ya tùwotokoyi, tùwettalumattàtok, weꞌneppàꞌnàtok walainon molopai tok pùnùnmatok tùuya. Ipantapàssak Iwepyattàtok 1:1-11 Paul molopai Corinth pon soꞌchi 1:12—7:16 Judea pon kon ponalok tùtok 8:1—9:15 Paul wechi ailon pe Christ neunokoppù pe kulu 10:1—13:10 Iwenukattok 13:11-13
màlà kaleta Paul winàpaino, Christ Jesus neunokoppù Kaatù yeselu yawà nùmenukappù, molopai kùtonpa kon Timothy winàpaino. Kaatù soꞌchiyi Corinth pon piyak, molopai tamùꞌnawolon kon Kaatù ponalok kon kappon yamùk Achaia yawolon kon piyak.
Tàwà Kaatù kùkàipùnù kon molopai Itepulu Jesus Christ elepaiꞌnokon wakù pe weꞌnàtok molopai echitonpa pe weꞌnàtok ke.
Paul Uya Tenki Te Kaatù Pàk
tepaiꞌnokon uchi Kaatù Kùyepulu kon Jesus Christ Kàipùnù pàk, Kùkàipùnù kon Kaatù tùusentuppasen tamùꞌnawolon ewan ipik uyàttok iwinàpai pàk!
ipittà toppe ina uya, màlà ewan ipik Kaatù uya ina yewan ipittàppù lùppù ike ke.
Tukkan Christ talumattàtok pùkkù pe ina wechi kasa làma, Christ yai nàlà ina yewan ipik wechi màlà eke pe.
Ina wettalumattà yau, eyewan kon ipik pe iwechi màlà molopai ewepùikattàtok kon iwinà pe. Ina yewan ipittàsak yau, eyewan kon ipik pe iwechi màlà talumattàntok ina nùpàlikappù yekkwa lùppù pàlika auyaꞌnokon yau.
Enpen ina wettok àpàkùꞌnokon meluntà pe man. Masapùla ina nùttuyan ina wettalumattàtok pùkkù pe ewechi kon kasa làma, ina yewan ipittàtok pùkkù pe nàlà ewechi kon.
Ina wettalumattàppù Asia po ittu auyaꞌnokon iꞌche ina man utonpa yamùk. Eke pe kulu wettalumattàntok wechippù ina po, ipàlika ina uya yentai, màlàpàk tùwelikù kon pe ina uya ittuppù.
Tewan kon yau tùwelikù kon pe ittuppù ina uya. Tùse sàlà wekkupùppù màlà tùpàkùꞌnokon enpen ina wechi tukaik, tùse Kaatù iweliꞌchak kon wuluukanài pàk neken enpen ina wettoppe.
Àsà kulu weliꞌnàtok yapai ina mokkappù Kaatù uya, molopai ina mokka ya màlà. Enpen ina wettok tùsak ina uya man ipàk ina mokkatukkatok ya pàk.
Àwàpùlema kon winà nàlà ina ipùikattàtàk kon. Màlà kasaichi iwechi màlà àwàpùlematok kon ina pona useiku molopai Kaatù uya ina pùlema màlà, tukkan kon uya tenki te toppe ina pàkànsau.
Paul Wekkuttok Ikupù Pàk Wemyakanmatok
màlà ina yauchinpanài. Ina usenumenkatok nekamayan tamùꞌnawolon ina nùkupùppù sàlà wolù yau, ailon pe wakù pe ina wechippù ànùꞌlà tennakaik pùla, ina welaikatok ewinàkàiꞌnokon yau kulu. Ina wessak man enpen Kaatù pàk ina pùikattà toppe ya, sàlà non pon yapàikketù ke pùla. 13-14 Masapùla emenukanàiꞌnokon ina enene kon molopai ànùttu kon neken pàk. Sàlàpe wakù pe ina ittu auyaꞌnokon pen, tùse Itepulu Jesus Weyu yattai tamùꞌnawolon ittu auyaꞌnokon màlà wakù pe. Ina yapulà kon pa, ina uya ayapulà kon kasa làma.
Sàlà ittuiꞌma kulu akaklanpa kon pàk wekkupùppù wapiya, autauchinpa kon pa asak itekkwa.
Masapùla akaklanpa kon pàk wekkussak man Macedonia pona utà pe molopai tuꞌma wennappo pe upùikattàtok auyaꞌnokon yau utà toppe Judea pona.
Sàlà kupù pàk naꞌ wekkupù yau, usennaka pe mekamatantàu? Unkupù kupù uya yau naꞌ ikuꞌnài iulà kappon kasa, “Ewaik, ewaik,” molopai “Kane, kane,” te toppe uya màlà yattai lùppù?
Kaatù wechi ailon pe kasa, ikupù uya tetok uya àpàkùꞌnokon wechippù màlà, “Ewaik” molopai “Kane,” tawon pe pùla essattai.
Masapùla Jesus Christ, Kaatù Mumu, yekamasak lùppù àpàkùꞌnokon Silas, Timothy, molopai iulà tawonnan nekamappù, mùkkàlà “Ewaik” molopai “Kane” tetok pen. Tùse làkku “Ewaik” mùkkàlà tàwàlàlà.
Christ uchi mùkkàlà “Ewaik” tetok Kaatù uya ikupù tùuya tetok yau. Sàlà wenai uchi Jesus Christ yau “Emen” te màlà, Kaatù yapulàtok iwinà pe.
Masapùla Kaatù mùkkàlà ina kuꞌnài ailon pe kulu ina wettoppe, àpokonpeꞌnokon, wemaꞌnàtokùꞌnokon Christ yau pàk. Kaatù uchi mùkkàlà kùyamanàippù tùponalok pe.
Mùkkàlà tùponalok pe weꞌnàꞌnokon yentok ipàkàlà tùnài kùpàkùꞌnokon, molopai Wakù Akkwalù ke kùlepanàiꞌnokon kùyewan kon yak tamùꞌnawolon itesak pe tùwettok lepantok tùuya kùponalok kon pe yentok ipàkàlà pe.
Kaatù teka mappoyaik uyeka ma nài pe, uyewan ittunài mùkkàlà. Usentuppa àpàkùꞌnokon pàk Corinth pona utà pùn.
Ailon tetok auyaꞌnokon yepulu pe ina wechi pen sàlà. Tùse autauchinpatok kon ponalok pe làkku ina weꞌwotokoma sàlà àpokonpeꞌnokon, masapùla meluntà pe ewechi kon pàk ailon tetok yau.
Màlàyau use nu men kappù sàlà pàk. Utà tukka pen màlà apyakùꞌnokon eyewankonoꞌmaseꞌnokon.
Masapùla eyewankonoꞌma kon uya pe iwechi yau, ànùk wechi ken molo uyauchinpanài pe? Tùse amyamlo neken unewankonoꞌmassan wechi màlà molo!
Màlàpàk uchi kaleta menukappù uya, apyakùꞌnokon uyàssak yau esewankonoꞌmapai pùla wechi pàk mùkyamlo kappon yamùk uyauchinpanài pan kon winà. Masapùla ailon ukayaik, utauchinpa yau, tamùꞌnawàlà nàlà nen uchi autauchinpa kon.
Emenukappù kon uya eke pe kulu tùusewankonoꞌmase molopai emeꞌnek pe itewan, molopai eke pe itenu palu echiiꞌma, eyewankonoꞌmanàiꞌnokon pe pùla, tùse eke pe tamùꞌnawàlà àꞌnùnma kon uya ittu kon pa.
Usentuppantok Iwalai Pen Kuꞌnàippù Pàk
uya tùulon ànùꞌlà yewankonoꞌmasak yau, uwinàkàik ikussak pen màlà, tùse tamùꞌnawàlà ewinàkàiꞌnokon, wate uya sàlà saꞌman pe kulu àsà pe eppai pùla wechi ipàk pàk.
Eichilà man pùsàlà kappon talumattàppù tamùꞌnawolon kon nùiwa lànen amyamlo uya.
Sàlà peichi mesentuppatàik ipàk molopai itewan mipittàtàik, ipla kulu iichewankonoꞌma tukaik molopai iweꞌnonka tukaik.
Apawanattàyatàu uchi iulà, àꞌnùn kon pe kulu iwechi yekama kon pa ipàk.
Kappon pàk eusentuppa kon àli inkupùppù pàkànsau yau, ipàk nàlà usentuppa màlà. Usentuppasak ipàk lùppù wechi yau, usentuppasak màlà àpàkànsauꞌnokon Christ yemlotopo.
Settan uya kùyentaika kon tukaik, masapùla ikupù pàk iwekkuttok ittuꞌnokon man.
Troas pona welepansak Christ yekale yekamase yau, Itepulu uya asanta yakkokasak uponalok pe yepoloppù uya màlà.
Tùse utaimelunpappù
kulu màlà, masapùla utonpa Titus yepoloppù uya pùla iwechi pàk molo. Màlàpàk kappon yamùk nàmàppù uya màlà màlà motau molopai Macedonia pona utàppù.
tàwà tenki tetok Kaatù pàk molo nechii! Masapùla Kaatù uya ina yalà màlà entaikantok yak Christ yai. Kaatù uya ina yai tekale yeunoko màttawàlà tùkàꞌnùnsen kàꞌnùmù iꞌnailà là kasa.
Masapùla wakù pe tùkàꞌnùnsen tùpottàsen walainon ina Christ nùpottà Kaatù ponalok pe tùutàsen mùkyamlo tùwepùikattàsan piyak molopai àli pe weꞌnàtok yawon kon piyak.
Ikàꞌnùntok màlà mùkyamlo àli pe weꞌnàtok yawon kon pona weliꞌnàtok, tùse mùkyamlo tùwepùikattàsan pona wemaꞌnàtok neꞌnài. Ànùk ken sàlà yekkwa wotoko kuꞌnài yek pe nai?
Tukkan kon tùulon kon kappon yamùk walainon pen ina mùkyamlo Kaatù Maimu yapulànnan temamin molopai iꞌche tùwettok kon yepotok tùuyaꞌnokon iwinà pe neken, tùse Kaatù uya ina yeunossak pàk, tùuselupasan ina ailon pe itemlotopo, Christ yapyoto pe.
Emennak Kaatù Nùkupù Yapyoto Ton
naꞌ nùsetayan ina utapulà tuꞌma tùpàkùꞌnokon kasa làma? Tùulon kon kappon yamùk kasa kaꞌ ina uya apulàntok kaletayi iꞌche kulu ina nai apyakùꞌnokon lù wapùla apyapaiꞌnokon?
Amyamlo là mùkyamlo ina kaletayi, imenukasak lùppù ina yewan pàk, tamùꞌnawolon kon nùttu molopai tok nene pe.
Yenpoikasak auyaꞌnokon man kaleta Christ winàpaino pe ewechi kon, ina wotokoyi yepeppù pe. Imenukappù màlà kaleta menukatok palu ke pùla molopai tàk pàk pùla, tùse kappon yewan yamùk pàk Wakù Akkwalù tàwàlà tùwemassen Kaatù winàpaino ke.
Ina uya sàlà te màlà masapùla ailon tetok ina uya wechi Kaatù yau pàk Christ yai.
Masapùla yàꞌlàlà pùla man ina yau ina kupù woton sàlà wotoko kuꞌnài pe tùmeluntàlù ke ina wettoppe. Meluntà itesak pe ina naiꞌnùk màlà tùuyàssen Kaatù winàpai.
Masapùla mùkkàlàichi mùkkàlà ina kuꞌnàippù meluntà pe emennak ikupù tùuya tetok Kaatù uya ponalok pe ina weꞌwotokoma toppe, imenukasak lùppù Law winàpaino pen, tùse Akkwalù winàpaino. Màlà imenukasak lùppù màlà weliꞌnàtok neꞌnài, tùse Akkwalù mùkkàlà wemaꞌnàtok ke lepanài.
Tùse màlà uya weliꞌnàtok nepùppù. Law menukappù màlà tàk pàk, màlà kasa làma Kaatù yakkwayi usenpoikappù màlà itùsak yau. Kaatù yakkwayi waliwomùppù lànen tùse, Moses yenpata pon akkwa wechippù màlà meluntà pe kulu Israel yamùk uya tenu kon kupù ipàk pùla iwechippù.
Màlà yentai lùiwa ken naꞌ uchi wakù pe kulu wotoko Akkwalù yau naiꞌnùk wechi pen?
Law, kappon yamùk talumattàtok iwinà wechippù
màlà tùnamasen pe, tùnamasen peiwa wotoko iwalai neꞌnài wechi màlà!
Masapùla ekeiwa namantok wechi molo pàk, namantok akkwa pe kulu iwessak lùppù pena waliwomùpù man te là ina uya.
Masapùla namantok wechippù mala là iikoꞌmansak lùppù yau, eke peiwa namantok wechi màlà molo tàwàlàlà tùwemassen yau!
Màlàpàk enpen tùwettok kon yesak pe tùwechi kon pàk, ina usenalippa pùla iwechi màlà.
Moses walainon pen ina, mùkkàlà tenpata waputtànàippù Israel yamùk uya akkwa waliwomù yene tukaik.
Tok usenumenkatok utakkosak kulu wechippù màlà. Molopai sàlà tepose tok usenumenkatok waputtàsak màlà lùppù kaleta yamùk penalok ikupù tùuya tetok Kaatù uya yawon uya man. Masapùla Christ yau neken màlà yamappù màlà.
Sàlàpe lànen Law yene tok uya yau, màlà waputtànài tok usenumenkatok waputtàyan lùppù.
Tùse ànùꞌlà welattàsak Itepulu winàkàik pe iwechi yau, waputtànài yamasak màlà.
Itepulu uchi mùkkàlà naiꞌnùk Akkwalù molopai Itepulu Yakkwalù wettok imotau yau, iwemokkasak pe weꞌnàtok wechi màlà molo.
Tamùꞌnawàlàichi kùmyamlo mùkyamlo Itepulu yakkwayi yenpoikannan itenpata wapu pùla echiiꞌma, molopai ikasa tùwemyakamasan tàwàlàlà tùwessen akkwa pokonpe. Itepulu winàpai nùyàssaiꞌnùk uchi mùkkàlà Akkwalù.
Tamùꞌnawolon tonantau tùkussen molopai kuliꞌmanài eselu yamùk kuꞌnài nan pen ina, ànùꞌlà yennakannan pen, ailon pe Kaatù Maimu yenpoikannan. Tùse làkku Kaatù uya màlà ailon pe ina uselupa yene molopai kappon yamùk uya nàlà ailon pe ina wechi ittu.
Masapùla wakù itekale ina nekamayaiꞌnùk wechi yonansak pe yau, yonansak màlà mùkyamlo iitassak kon pona.
Sàlà wolù yepulu uya ailon tawonnan pen usenumenkatok yewalumankasak màlà. Wakù itekale yakkwayi Christ winàpaino yene tok uya tukaik, mùkkàlàichi Kaatù usentok.
Masapùla tekale kon yekamannan pen ina, tùse Jesus Christ wechi Itepulu pe yekamannan ina, molopai ina nen uchi ayapyoto kon Jesus pàkànsau.
Masapùla Kaatù uya, “Tàwà akkwa nùlenpamùi ewalupàttapai!” teppù, mùkkàlà lùppù Kaatù uya takkwayi lenpankasak man kùyewan kon yau, Kaatù namatok yakkwayi, ittutok yakkwayi nettoppe tùuya kùpyakùꞌnokon Christ yenpatau iilenpamù. {GEN 1:3}
Tùse sàlà mamin Kaatù winàpaino yesak pe ina man àinà yau, tamùꞌnawolon meluntà yentaino meluntà wechi Kaatù ponalok pe yenpoikanài pe, molopai ina ponalok pe pùla iwechi.
Ina yelemlussak là man saꞌman pe sàwinàꞌne, tùse ina yamoklosak pùla man. Ina yaimelunpa là tùse ina weꞌnonka pen.
Italumattàsak pe, tùse inonkasak pe pùla ina
man molopai àsà pe nàlà iwàpàssak pe, tùse ina mattanùssak pùla iwechi.
Tàwàlà Jesus welittok pininpannan ina tauꞌnokon, Jesus wemattok usentoppe nàlà ina yesak yau.
Ina wemattok yau, tàwàlà weliꞌnàtok yak tùtùsan pe ina wechi màlà Jesus pàkànsau, iwemattok usenpoika toppe tùukàtasen ina pun yau.
Màlàpàk weliꞌnàtok tùweꞌwotokoma pàk man ina yau, tùse wemaꞌnàtok tùweꞌwotokoma pàk man ayauꞌnokon.
Kaatù Maimu yau iweꞌmenukasak màlà, “Ailon teppù uya màlà, màlàpàk uselupappù màlà,” tawon. {PSA 116:10} Màlà yekkwa làma akkwalù ailon tetok ike ke nàlà ina tùuselupasan, masapùla ailon te tùuyaꞌnokon pàk.
Masapùla ina nùttuyan mùkkàlà, Itepulu Jesus wuluukanàippù weliꞌnàtok yapai uya nàlà ina wuluuka pe Jesus pokonpe, molopai ina nepù ya tamùkke àpokonpeꞌnokon temlotopona.
Tamùꞌnawàlà sàlà yamùk wekkupùppù màlà àpàkànsauꞌnokon. Molopai wakù pe weꞌnàtok Kaatù winàpaino uya tukke molopai tukkeiwa kappon yamùk yepolo. Màlà uya tenki tetok Kaatù pàk nettoppe eke peiwa yapulà pe.
Wemaꞌnàtok Ailon Tetok Winà
ina weꞌnonka pen màlà. Polopo lànen ina ukàta tùse, tauꞌnokon ina wena màlà emennak pe wei kaichalà.
Molopai malalon tachin pe tùukoꞌmansen pen ina nùpàlika talumattàntok uya eke molopai tàwàlàlà tùukoꞌmansen apulàntok nepù màlà ina ponalok pe, talumattàntok yentaino kulu.
Masapùla tensan pe naiꞌnannùk pàk tenu kon tùsak ina uya pen naiꞌnùk, tùse yene pùla naiꞌnannùk pàk làkku. Màlà tensan pe naiꞌnannùk màlà tùukoꞌmansan tachin pe pen, tùse tensan pe pùla naiꞌnannùk màlà tùukoꞌmansen tàwàlàlà.
Masapùla ittuꞌnokon man sàlà tapùi itau wemaꞌnàꞌnokon naiꞌnùk, kùyesak kon non po naiꞌnùk yalakkasak yau, Kaatù winàpaino tapùi tàwàlàlà tùwemassen epùn pon yesak pe weꞌnàꞌnokon màlà, kappon yemyatù nùkonekappù pen.
Sàlà motau aꞌnùnnàꞌnokon man pontànꞌnokon iꞌche kulu kùyùwùk kon epùn pon ke.
Masapùla wepontànsakùꞌnokon yau, ipon pùla kùyepolo kon pen màlà.
Sàlà non pon tapùi tau lùppù wemaꞌnàꞌnokon yau taꞌnùnsan kùmyamlo tùusewankonoꞌmaik, kùyesak kon sàlà non pon enenuꞌmapai weꞌnà pàk pùla, tùse epùn pon ke kùpontà kon iꞌche weꞌnàꞌnokon pàk, tùukàtasen pe naiꞌnùk yeunoꞌma toppe tàwàlàlà wemaꞌnàtok winà.
Kaatù uchi mùkkàlà kùkonekanàippù sàlà wemyakanmantok ponalok pe, molopai kùlepasak kon ya Akkwalù tiwinàpaino ke tamùꞌnawolon itesak pe tùwettok lepantok tùuya kùponalok kon yentok ipàkàlà pe.
Màlàpàk uchi tàwàlà meluntà pe, tùwettalipaik pùla tùwessan kùmyamlo. Ittuꞌnokon man talà kùyesak kon yau weꞌnàꞌnokon yau, Itepulu patassek winàpai weꞌnàꞌnokon.
Masapùla wemaꞌnàꞌnokon sàlà ailon
tetok winà, yentok winà pùla.
Meluntà pe molopai tùwettalipasan pe pùla weꞌnàꞌnokon man sàlà kùyesak kon nàntok pàk, tùse kùpata kon po Itepulu piyau kulu eppai weꞌnàtok kon pàk.
Màlàpàk uchi kùnkupù kon kuppaiꞌnokon kulu man yauchinpa pe, sàlà motawon kùpata kon yau wapùla epùn po là Itepulu pokonpe weꞌnà yau.
Echitonpa Pe Weꞌnàtok Kaatù Pokonpe Christ Yai
nùttuyan yàꞌlà pe usenalippantok Kaatù pàk wechi, màlàpàk ina uya itekale yekama sàlà kappon yamùk pàk ailon te toppe tok uya. Kaatù mùkkàlà ina ittunài tamùꞌnawàlà, molopai enpen wessaik eyewan kon yau uyittu auyaꞌnokon pàk nàlà.
Tùpàkùꞌnokon tuꞌma eyelupaiꞌcheꞌnokon ina wechi pen sàlà. Tùse làkku ina yapulàtok auyaꞌnokon ipàkàlà ke elepa kon ina uya. Mùkyamlo yeiku kon pa tensen pàk tùutapulàsan ewan yawon yentai.
Iitayaupasak kon pe kulu ina wechi yau Kaatù yapulà toppe iwechi màlà. Wapùla iitayaupasak pe pùla ina wechi yau àpàkànsauꞌnokon wa iwechi màlà.
Masapùla yàꞌlà yekkwa là ina nùkupù wechi màlà Christ uya pùnùnmantok pe, tewinan kappon welikùppù tamùꞌnawolon kon kappon yamùk ponalok pe ittuꞌnokon pàk, tamùꞌnawolon kon wechi iwelittok pùkkù pe màlà te ya pe iwechi màlà.
Tamùꞌnawolon kon ponalok pe iwelikùppù màlà mùkyamlo tùwemassan wemapù tùponalok kon pe tukaik, tùse mùkkàlà iweliꞌchak lùppù molopai iwuluukasak lùppù tùpàkànsau neken ponalok pe.
Màlàpàk sàlà motapai kappon uya ittutok yawà ànùꞌlà ittunnan pen ina. Pena lànen Christ ittuppù ina uya kappon uya ittuntok yawà. Màlà kuꞌnài nan pen nen uchi ina.
Ànùꞌlà wechi Christ ponalok pe yau emennak pe iwechi màlà, tamùꞌnawàlà penalok utàppù màlà, emennak uyàssak màlà.
Sàlà màlà tamùꞌnawolon iwekkussak lùppù Kaatù winà, mùkkàlà Christ yai kùmyakanmanàippù teyatonnon pe weꞌnàtok yapai tùwechiyakonnon pe, molopai ina wotokoyittàppù ya tùulon kon koneka toppe nàlà ina uya tùwechiyakonnon pe.
Màlàichi Kaatù uya tamùꞌnawolon kon kappon yamùk koneka màlà tùwechiyakonnon pe Christ yai, tok makuyi pàk tùusenumenkasen pen tok winàkàik. Molopai ina lepasak ya tok koneka tùuya tùwechiyakonnon pe yekale ke.
Màlàpàk uchi Christ ponalok pe tùuselupa kon pàk ina man, Kaatù uya ina yai apawanattà kon kasa. Christ pàkànsau apawanattà kon ina uya sàlà, tàwà Kaatù amyakanmatàu tùwechiyakonnon pe!
Mùkkàlà imakuyi pùn kupùppù Kaatù uya màlà kùmakuyi kon yepek pe tùtùsen pe. Iwinà nen uchi Kaatù wettok ikasa pùkkù pe weꞌnàtok kon pe.
Kaatù pokonpe tùweꞌwotokoma kon yawàlà ina apawanattàyatàu. Wakù pe weꞌnàtok Kaatù winàpaino yanùmù auyaꞌnokon yàꞌlà woton pe pùla là tukaik.
Masapùla Kaatù uselupatok, “Iꞌche wettok yattai eyetappù kon uya. Epùikattàpai ewechi kon yattai àpùikattàppù kon uya,” tawon. {ISA 49:8} Àpàkùꞌnokon tekamayaik, sàlàichi màlà yanùntok yattai, sàlàichi màlà wepùikattàntok weyu!
Ànùꞌlà uya iwa lai pen yepolo ina wotokoyi yau iꞌche pùla ina man, màlàpàk ànùꞌlà wakkàtùiꞌche ina wechi pen sàlà.
Tùse làkku tamùꞌnawolon ina nùkupù yau Kaatù yapyoto ton pe ina wechi yenpoikannan ina, talumattàntok yau, saꞌman ton yau, molopai utaimelunpantok pàlikatok yau.
Ippoppàꞌnàtok yau, patikiꞌchi tau weꞌnàtok yau, molopai kappon yamùk weꞌnaikasak yenpatau, saꞌman wotoko yau, weꞌnùnnà pùla weꞌnàtok yau molopai wapàkkaꞌnàtok yau.
Wakù pe weꞌnàtok yau, pukkek pe weꞌnàtok yau, pàlikantok yau, molopai usentuppantok yau, Wakù Akkwalù yau, molopai ailon pùnùnmantok ina uya yau,
ailon pe uselupantok yau, molopai Kaatù yapàikketù yau. Wakù pe weꞌnàtok yau wepantaꞌmantok ike yesak pe kamik pen mùyak yau, molopai kamik mùyak yau iwapu.
Namantok yau molopai kuliꞌmantok yau, àli pe uselupantok tùpàkùꞌnokon yau molopai wakù pe tapulàtok kon yau. Kasei ton tukaik tesattok kon yau, tùse ailon pe ina wechi.
Tùttusan pe, tùse ànùk pen kasa ina wechippù, iwelikù kasa, tùse ina wemapù. Ippoppàssak pe, walà tùse iwàsak pùla.
Tùusewankonoꞌmase tùse tàwàlà tùutauchinpaik, itemamin pùla tùse tukkan kon ma ina uya temamin ke, yàꞌlàlà pùla tùse tamùꞌnawolon yesak pe.
Ina tonpa yamùk Corinth pon kon! Ina uselupasak man àpokonpeꞌnokon ailon pe yàꞌlàlà tonanse pùla, ina uya tewan kon yakkokasak man eke pe.
Ina uya tamùkke weꞌnàtok àpokonpeꞌnokon pùnùnma ewinàpaiꞌnokon pùla man, tùse mùꞌnùnmayatàik ina winàpai.
Uselupayaik umunkà yamùk pe ewechi kon kasa, àꞌnùnmatok kon ina uya yekkwa yenpoikatàk ina winàkàik. Eyewan kon yakkokatàk kon eke pe kulu.
tawonnan pen pokonpe tamùkke echipatùnayi pe kettàu. Yàꞌlà kasa ken iwalai molopai iwalai pen weꞌwotokoma tamùkke? Yàꞌlà kasa ken akkwa molopai ewalupà wemapù tamùkke?
Yàꞌlà kasa ken Christ molopai Belial, Settan tawonnan usenumenka tamùkke ekkaichalà? Yàꞌlà ken molo nai ailon tawon molopai ailon tawon pen nùkupù ekkaichalà?
Yàꞌlà kasa ken tamùkke Kaatù yùwùk wechi ailon pen kaatù yamùk pokonpe? Masapùla tàwàlà tùwemassen Kaatù yùwùk kùmyamlo! Kaatù uya tiyiwalà,
“Tok piyau wemapù màlà molopai tok kùlottawà wechi màlà. Tok Kaatùyi pe wechi màlà, molopai upemonkonù pe tok wechi màlà,” teppù màlà. {LEV 26:12; JER 32:38; EZE 37:27}
“Àkàipùnù kon pe wechi màlà, molopai umu yamùk pe molopai uyenchi ton pe ewechi kon, te Itepulu Kaatù Mùkkàlà neken Meluntà uya màlà.” {2 SAM 7:8, 14}
Sàlà yamùk Kaatù uya ikupù tùuya tetok wechi màlà kùponalok kon pe, utonpa yamùk! Màlàpàk uchi esuken wenanpaiꞌnokon makui pùla, tamùꞌnawolon yàꞌlàlà àli pe naiꞌnùk kupù yeleutanùpù winà, molopai yàꞌlàlà àli pe kùyesak kon wapùla kùyakkwalù kon kuꞌnài inonkapaiꞌnokon. Màlàpàk uchi tamùꞌnawàlà wettùnꞌnokon sàlà Kaatù yemyak masapùla inama pàk.
kon yau ina iꞌnùnmatàk kon. Iwalai pen là kussak ina uya pùla man. Ànùꞌlà mattanùssak ina uya pùla man, wapùla ànùꞌlà yenkuttà ina uya pùn.
Sàlà te uya naiꞌnùk atalumattà kon pe pùla. Masapùla wateppù uya wapiya kasa, ina pùnùn pe kulu messatàik màlàpàk tamùkke tàwàlà weꞌnàꞌnokon man wemaꞌnàꞌnokon yau wapùla weliꞌnàꞌnokon yau.
Enpen kulu wessaik àpàkùꞌnokon, kùyauchinpa yatàik. Tamùꞌnawolon ina talumattàtok yau meluntà pe ina man. Wanùssak man utauchinpantok ke.
Masapùla Macedonia pona ina welepansak yau ina wàlàkkapù pùn. Wettalumattàntok molopai utaimelunpantok wechippù molo iꞌnailà là. Usàulàmantok wechippù molo tùulon kon pokonpe, molopai usenalippantok wechippù ina yewan yau.
Tùse Kaatù tùusewankonoꞌmasan yewan ipittànài, ina yewan ipittàtai Titus uyàttok winà.
Iyàttok winà neken pùla là, tùse itewan ipittàppù nàlà auyaꞌnokon winà. Ina pàk yekamappù ya uyenpai kulu ewechi kon, molopai iꞌnapailà eusewankonoꞌma kon. Molopai ewekonekasak kon uwenai ewechi kon pàk utauchinpatok wettoppe eke peiwa.
Masapùla uka le tayi uya là eyewankonoꞌma sak kon tùse, usewankonoꞌma pùla man imenukasak uya pàk. Wapiya là usewankonoꞌmasak tùse ukaletayi uya eyewankonoꞌmappù kon, tùse tachin pe kulu pùla là.
Tùse sàlàpe utauchinpayaik eyewankonoꞌmasak kon uya pàk pùla, tùse eusewankonoꞌmatok kon uya eyeselu kon mùyakanmasak pàk Kaatù wettok iꞌche kasa. Màlàpàk uchi yàꞌlà kasa là ina winà ewettalumattàsak
kon kulu pùla iwechi màlà.
Usewankonoꞌmantok Kaatù winàpaino màlà wemyakanmatok neꞌnài wepùikattàntok yak. Molopai àli pe là usenumenkantok neꞌnài wemyakanmansak pàk pen. Tùse wolù yawon usewankonoꞌmantok màlà weliꞌnàtok neꞌnài.
Yentàk kon, Kaatù winàpaino usewankonoꞌmantok uya iꞌnai kasa là ayauꞌnokon àkussak kon. Àli pe pùla ewechi kon enenpoikapai kulu ewechippù kon. Eusewankonoꞌmappù kon molopai ewessakalopappù kon. Alikyek pe ewechippù kon mùkkàlà àli kuꞌnàippù talumattà pàk. Eusekamasak kon man yàꞌlàlà iwalai pen pùla ewechi kon sàlà yau.
Emenukappù kon uya là man, tùse ànùꞌlà iwalai pen kuꞌnàippù pàkànsau là pùla wapùla iwalai pen pàkànsau nettalumattàyaiꞌnùk pàk pùla. Tùse làkku Kaatù yemlotopo eyiwalàꞌnokon yene kon pa ina pùnùnmatok auyaꞌnokon.
Sàlà yamùk winà ina yewan umeluntàtappù màlà. Ina yewan umeluntàtasak pilipù pe, Titus utauchinpasak yene tùuyaꞌnokon yau ina nùtauchinpatai. Masapùla tamùꞌnawàlà amyamlo uya iichenumenkatok yàlàkkaꞌnùssak pàk.
Ayapulàppù kon uya ipàk molopai ukuliꞌmasak auyaꞌnokon pùla man. Tamùꞌnawàlà ina nekamatainùk àpàkùꞌnokon kasa iwechi màlà ailon pe. Màlà kasaichi ayapulàtok kon ina uya Titus pàk uya ailon pe iwechi yenpoikasak nàlà màlà.
Màlàpàk àꞌnùnmatok kon ya nenayan meluntà peiwa, tamùꞌnawàlà alikyek pe enupantok ya maimu yawàlà ewechippù kon yenumenka tùuya yau, yanùmùppù auyaꞌnokon tùusenalippaik molopai tùplànàiꞌnùnse.
Utauchinpayaik kulu àpàkùꞌnokon enpen wechi pàk tamùꞌnawolon yau.
Kaatù Ponalok Kon Weꞌlepatok
tonpa yamùk, wakù pe weꞌnàtok Kaatù nùkupùppù Macedonia pon soꞌchi yamùk ponalok pe ittu auyaꞌnokon iꞌche ina man.
Eke pe tok ittuppù màlà talumattàntok tok utàppù lùppù yawà ke, tùse tok utauchinpatok wechippù eke pe kulu. Màlàpàk alikyek pe tok wechippù tùweꞌlepa kon pàk itesak pe tùwettok kon yapai, yàꞌlà pùla lànen echiiꞌmaꞌnokon.
Ittu uya pàk yekama uya sàlà, tok weꞌlepappù ikuttok tùuyaꞌnokon kaichalà molopai màlà yentai nàlà lànen, alikyek pe tiyiwalàꞌnokon.
Tok uya ina pawanattàppù lepantok tùuyaꞌnokon yanùntoppe ina uya Kaatù ponalok kon pùikattàtok yattai yesak pe tùwettok kon pe.
Enpen ina wettok ipàk yentai iwechippù màlà! Wapiya tok wettùlùppù tiyiwalàꞌnokon Itepulu yemyak, molopai nen uchi ina yemyak Kaatù yeselu winà.
Màlàpàk Titus pawanattàppù ina uya, sàlà wotoko piyattànàippù, àpùikattàtok kon pe ya yenukaꞌnùppù pàk, sàlà pùnùnmantok auyaꞌnokon wotokoyi.
Tamùꞌnawolon yau tùulon kon yentai messatàik ailon tetok yau, uselupantok yau molopai pukkek pe weꞌnàtok yau, tùulon kon ànpùikattàpai ewettok kon yau, molopai ina pùnùnmatok auyaꞌnokon
yau. Màlàpàk nàlàichi tùulon kon yentai tùweꞌlepasan pe mettàik sàlà weꞌwotokomantok pùnùnmantok yau.
Mùkuttàik, te uya pùla man. Tùse tùulon kon wechi alikyek pe pùikattàn pàk yekama winà, eke pe pùnùnmantok auyaꞌnokon wechi ittuiꞌche wechi sàlà naiꞌnùk.
Masapùla mùttuyatàik wakù Kùyepulu Jesus Christ nùkupùppù, tamùꞌnawolon yesak pe lànen tùwechi tùse, àpàkànsauꞌnokon yàꞌlàlà pùla iwenappù, yàꞌlà pùla iwenatok winà nen uchi tamùꞌnawolon yesak pe ewena kon pa.
Wotoko yenukaꞌnùttàk kon! Itesak pe ewettok kon yapai eusenumenkatok kon kulu kussak auyaꞌnokon usentoppe yenukaꞌnùssak auyaꞌnokon yau.
Masapùla eꞌlepapai kulu ewechi kon yau, Kaatù uya eweꞌlepatok kon yanùmù màlà itesak pe ewettok kon yawà àntùlù kon, itesak pe pùla là ewettok kon pen. 13-14 Tùulon kon pùikattàiꞌma àponaꞌnokon saꞌman pe inonka uya pen sàlà. Tùse sàlàpe tukke temamin ke ewechi kon pàk, wakù pe iwechi màlà pùikak pe ewechi kon mùkyamlo yàꞌlà pùla naiꞌnannùk winàkàik yau. Ipla ewettok kon yau molopai tok wechi tukke itesak pe yau, tok uya àpùikattà kon màlà. Sàlà kasa ekkaichalà weꞌnàtok wechi màlà molo.
Kaatù Maimu yau iweꞌmenukasak kasa, “Mùkkàlà tukke ipiliꞌnàippù wechippù tukke itesak pe pen màlà. Molopai mùkkàlà tukke pùla ipiliꞌnàippù wechippù tukke pùla kulu là itesak pe pen màlà,” tawon. {EXO 16:18}
Ina ten ki nùkayan Kaatù pàk Titus kussak ya ali kyek pe àpùikattàpaiꞌnokon ina kasa kulu pàk.
Ina uya tùpawanattàtok yanùmùppù ya neken pen màlà, tùse alikyek pe kulu àpùikattàpaiꞌnokon iwechippù. Màlàpàk iichenumenkappù màlà tiyiwalà molopai nùtàyan apyakùꞌnokon.
Yaꞌlà tùweꞌwotokoma kon tonpa yeunossan ina. Mùkkàlà tùnamasen tamùꞌnawolon soꞌchi yamùk tau iwotokoyi wakù itekale yekama ya winà.
Molopai nàlà pùsàlà yanùnsak màlà soꞌchi yamùk uya iità toppe ina yaꞌlà. Weꞌlepantok yalà ina uya yaꞌlon pe. Sàlà wakù kulu wotoko kupù ina uya naiꞌnùk Itepulu yapulàtok iwinà pe, molopai pùikak pe eppai ina wechi yenpoikanài pe.
Elannek pe kulu ina man yàꞌlà yek kwa là usàulàmantok nepù tùuyaꞌnokon tukaik sàlà alikyek pe itùsak lùppù lepantok kuttok ina uya pàk.
Masapùla wakù kupù tùuyaꞌnokon iꞌche ina man, Itepulu yenu yau neken pùla, tùse kappon yamùk yenu yau nàlà.
Màlàpàk tùweꞌwotokoma kon tonpa yeunossan ina tok pokonpe, ina uya ittusak man tukke itekkwa alikyek pe kulu iwechi pùikattàntok pàk. Enpen nen uchi àpàkùꞌnokon tùwechi pàk, àpùikattàpaiꞌnokon kulu
                           
iwechi màlà.
Titus mùkkàlà upatùnayi molopai weꞌwotokoma yakon àklottawàꞌnokon, màlà kasa làma tùulon kon tonpawannà yamùk yaꞌlà naiꞌnannùk wechi màlà. Mùkyamlo wechi màlà soꞌchi yamùk neunokoppù pe, molopai apulàntok neꞌnài nan pe Christ ponalok pe.
Màlà pùnùnmantok auyaꞌnokon yenpoikatàk kon tok winàkàik molopai yàꞌlà wenai là ina uya ayapulàtok kon usentoppe, soꞌchi yamùk uya yentoppe.
Pùikattàntok Ailon Tawonnan Ponalok
1 Emenukatok 2 Tùttuyaik
kon uya ipàkànsau pùla man, Kaatù ponalok kon pùikattàtok pàk. alikyek pe ewechi kon pùikak pe ewettok kon pàk. Molopai ayapulàsak kon uya man Macedonia pon kon pàk. Tok pàk yekamappù uya, nùtàtainùk kiliꞌchimoꞌchi yau amyamlo Achaia pon kon wepyattàppù eweꞌlepa kon pàk molopai alikyek pe ewettok kon uya tukkan kon tok tonpa yamùk yewan yapàssak man.
Pùsamlo tonpawannà yamùk teunossaik ina uya ayapulàtok kon wechi iwoton pe pùla là sàlà yau tukaik, tùse iwekonekasak pe pùikattàntok yau ewechi kon pa, wa ewechi kon teppù uya kasa.
Masapùla Macedonia pon kon uyàssak uyaꞌlà molopai iwekonekappù pùla eyeposak kon tok uya pe iwechi yau, ina wekkuliꞌma kulu màlà! Masapùla enpen ina wechippù àpàkùꞌnokon. Ewekkuliꞌma kon nàlà nen màlà.
Màlàpàk tùkussen pe kulu iwechi pàk pùsamlo tonpawannà yamùk tùpawanattàyaik tok utà toppe uwapiya molopai lepantok konekase itùlù teppù auyaꞌnokon lùppù. Molopai nen uchi iwekonekasak pe lepantok wettoppe eꞌlepapai weꞌnàtok yau itùsak pe, àntùpai pùla là echiiꞌma itùsak pe pùla.
Sàlàichi ittutàk kon, ànùꞌlà tukke pùla nàppànyaiꞌnùk uya màlà mala lùkkwà itepelu yepolo molopai ànùꞌlà tukke nàppànyaiꞌnùk uya màlà tukke nàlà itepelu yepolo.
Tàwàichi tamùꞌnawolon kon neꞌlepaik tùusenumenka kasa, tùusewankonoꞌmaik pùla wapùla eyekaꞌnonka kon pàk pùla. Masapùla Kaatù mùkkàlà tùutauchinpaik tùweꞌlepasen pùnùnmanài.
Molopai Kaatù wechi màlà iꞌche ewettok kon yentai elepanàiꞌnokon pe. Iꞌche kulu ewettok kon yesak pe ewechi kon pa molopai tamùꞌnawolon yàꞌlà yekkwa là wakù wotoko kupù kon pa.
Kaatù Maimu yau iweꞌmenukasak kasa, “Lepantok tùuya yamùk tùnài mùkkàlà yàꞌlàlà pùnon piyak màttawàlà. Iichentuppatok màlà tùukoꞌmansen tàwàlàlà.” {PSA 112:9}
Mùkkàlà kùyali yenappà ke ipànnài lepayaiꞌnùk molopai itu ke ilepanài, uya màlà elepa kon iꞌche ewettok kon yawàlà kùyali yenappà ke molopai iwepeta toppe ikupù ya màlà eke peiwa wakù ànkupùppù kon winà.
Tamùꞌnawolon yesak pe ewena kon màlà tamùꞌnawolon yawàlà, tùulon kon lepa kon pa alikyek pe kulu tàwàlà. Molopai eweꞌlepatok kon ina yai uya màlà tenki tetok Kaatù pàk nepù.
yamùk ànkupù kon uya neken nà Kaatù ponalok kon pùikattàsak pen màlà. Tùse tukkan kon uya nàlà màlà tenki te Kaatù pàk.
Sàlà kupù auyaꞌnokon yau kappon yamùk uya Kaatù yapulà màlà ailon tetok auyaꞌnokon winà molopai Christ yekale maimu yawàlà ewettok kon winà. Molopai eke pe tok lepasak auyaꞌnokon pàk molopai tamùꞌnawolon kon nàlà lepasak auyaꞌnokon pàk Kaatù yapulà tok uya.
Màlàpàk tok nàpùlemayan àponaꞌnokon tùwakùli kon pe kulu ewechi kon pàk, masapùla eke wakù pe weꞌnàtok Kaatù nùtùlùppù ayauꞌnokon tùwessen wechi pàk.
molopai wakù pe Christ wettok winà, apawanattàyatàu iulà. Iulà Paul “àssàꞌmùn” apyauꞌnokon wechi yau, tùse “meluntà” apyauꞌnokon pùla wechi yau.
Apawanattà kon uya, apyakùꞌnokon uyàssak yau meluntà pe wechi pe uyittu auyaꞌnokon tukaik, mùkyamlo sàlà wolù yeselu yamùk yau ina welaika kasa ittunnan pàk wettok woton kasa.
Masapùla wolù yau là wemaꞌnàꞌnokon tùse, ina wepantaꞌmatok wechi wolù yawon kasa pùla màlà.
Ina ulapayi yamùk ina wepantaꞌmatok ike màlà wolù yawon kon nà pen. Tùse meluntà Kaatù wepantaꞌmatok ike màlà, eyaton usoꞌnantok yak saꞌman mattanùꞌnài pe iwechi.
Usàulàmantok kon molopai tamùꞌnawolon uselupantok Kaatù ittutok wakkàꞌnài mattanùꞌnài nan ina. Tamùꞌnawàlà usenumenkantok yaꞌchinnan ina, Christ maimu yawàlà iwettoppe.
Màlàpàk tamùꞌnawolon yau imaimu yawàlà eppai ewechi kon yau, ànùꞌlà nen uchi imaimu yawolon pen talumattà ina uya màlà.
Eyemloto kon po naiꞌnùk yentàk kon! Ànùꞌlà Christ pona lok pe tiuchittusen wechi yau, tàwà nùsenumenkatuꞌmai tùkasa làma Christ ponalok pe ina wechi pàk.
Masapùla wekkuliꞌma pùla man, Itepulu uya ina lepatok apàikkek pàk lànen utapulàsak tùse. Sàlà apàikkek wechippù màlà ayamùtok kon ina uya pe, ayalakkatok kon pe ina uya pùla.
Eyenalippaicheꞌnokon ukaletayi yamùk ke wechi yeselùkek ànùꞌlà usenumenka iꞌche pùla wessaik.
Tùulon kon uya, “Paul kaletayi màlà àsà molopai meluntà, tùse kùpyauꞌnokon iwechi kappon pe yau, attuꞌmùn mùkkàlà molopai imaimu màlà yàꞌlà pen!” te.
Tàwà mùkyamlo yekkwa nùttui tùpatalon pùla iwechi ina kaletayi ina nùmenuka apyauꞌnokon pùla echiiꞌma yau, molopai ina nùkupù woton yau molo ina wechi apyauꞌnokon yau.
Wakù pe kulu tiuchittusan kaichalà ina man te uya pen sàlà, tiyiwalàꞌnokon tiuchittusan mùkyamlo teselu kon winà. Ittunnan pen mùkyamlo.
Suwalà ina utapulàtok ipàk woton pùla man tùse ina nùtapulàyan wotoko Kaatù nùtùlùppù ina nùkupù pe yau neken. Màlà wotoko
Paul Wechi Tùwotokoyi Wenai
pùkkù pe messatàik.
Tùutapulàtok kon yau mei kulu ina utà pen sàlà eyeponàippùꞌnokon pen kasa là, masapùla ina wechippù wapiyalok kon pe tùuyàpù kon apyakùꞌnokon Christ yekale pokonpe yau.
Màlàpàk tùulon kon nùkupùppù wotoko pàk ina utapulà pùla man. Tùse làkku enpen ina man ailon tetok auyaꞌnokon wekatù pàk, molopai eke peiwa ina wotokoyi wettoppe àklottauꞌnokon.
Màlàpàk nen uchi ina uya wakù itekale yekama toppe tùulon kon pata yamùk àwoino kon yau, tùulon kon wotokoyi ikukkassak lùppù tùulon pata yamùk yau pàk ina utapulà tukaik.
Tùse, “Tàwà ànùꞌlà atapulàpaino Itepulu nùkupùppù yapulài.” {JER 9:24}
Masapùla kappon yanùnsak kulu màlà Itepulu uselupa wakù pe ipàk yau, tùmàlà pe tùpàk wakù pe iichelupa pàk pùla.
Paul Molopai Ailon Pen Pàk Enupannan
tàwà auyaꞌnokon iꞌche wessaik upokonpe, pakko pe kasa lànen wechi tùse. Ipàlikatàk kon tàwà!
Ukùlùmàlunyaik ewenaiꞌnokon Kaatù kùlùmàlu kasa làma. Masapùla esukenan emaꞌnon kàyik nappàtùppù pen kasa ewechi kon pàk molopai àyàwàꞌnùpù kon uya tewin itayappù Christ piyak teppù uya ipàk lùppù pe ewechi kon pàk.
Usenalippayaik àkài uya Eve yennakappù kasei, ennakantok tùuya ke, kasa làma tamùꞌnawàlà ailon molopai esuken ewettùtok kon Christ yemyak winàpai eusenumenkatok kon lattà yeselùkek iwechi pàk.
Masapùla ànùꞌlà uyàpù apyakùꞌnokon molopai tùpatalon Jesus yekale ina nekamappù walai pen yekama tok uya yau, wapùla tùpatalon akkwalù enepoloppù kon walai pen yepolo auyaꞌnokon, wapùla tùpatalon Itekale ananùmùppù kon lùppù walai pen yanùmù auyaꞌnokon yau, saꞌman pe pùla yak mettùyatàik.
Tùse mùkyamlo “wakù ton yeunossak kon” maꞌle uchittu pùla man.
Iichenupasak pe pùla là wechi uselupa toppe tukkan kon yemlotopo, tùse ittutok uya yesak pe wessaik. Tamùꞌnawolon yau wakù pe kulu yekamasak ina uya man àpàkùꞌnokon.
Kaatù yekale yekamappù uya àpàkùꞌnokon epeꞌmùla. Àssàꞌmùla wenappù eke pe àkuttok kon pe uya. Ikasa pùla naꞌ wessak màlà?
Tùulon kon soꞌchi yamùk lapumappù uya màlà uyeꞌmatok tok uya yekkwatù ke tok winàpai àpùikattàtok kon uya ike pe.
Ailon pe Christ wechi pàk ailon yekama uya sàlà ànùꞌlà Achaia yawolon kon pata yamùk yawon kon uya sàlà pàk utapulàtok yau uyeleutanùpù pen màlà.
Yàꞌlà pe ken uchi iwechi pàk wate uya
sàlà? Àꞌnùnma kon uya pùla kaꞌ iwechi pàk lù? Kaatù nùttuyan àꞌnùnma kon uya.
Tùkussaiꞌnùk kupù pàk lùppù wechi màlà, mùkyamlo tùulon kon “yeunossak kon” nuttà toppe uya, tùweꞌwotokomatok kon pàk ina kaichalà lùppù tùwechi kon kasa tiyiwalàꞌnokon tok utapulàtok winàpai.
Masapùla pùsamlo yekkwa kàyik yamùk wechi màlà ailon pe yeunossak kon pe pùla. Kasei pe tùwessan tùwotokoyi kon pàk molopai tùwepontàsan pe tok wechi Christ neunokossan kasa.
Enumenkanài pe pùla iwechi màlà, masapùla Settan lànen wechi màlà tùwepontàsen pe akkwa inchelùyi kasa.
Màlàpàk enumenkanài pe pùla màlà iwechi, itapyoto yamùk wepontà wakù pe tùwessan apyoto yamùk kasa yau. Iwenukattok yattai tùweꞌwotokomappù kon yepeppù yepolo tok uya màlà.
Paul Wettalumattàtok Christ Neunokoppù Pe
uchi ànùꞌlà pakko pe wechi pe kùsekamatak. Tùse wa eusenumenka kon yau, tàwàichi kùyanùntàk kon pakko yanùmù auyaꞌnokon kasa, mala lùkkwà là utapulà toppe.
Sàlà yau utapulà pe uselupayaiꞌnùk màlà pakko uselupatok walai, Itepulu yapàikketù kasa pùla naiꞌnùk.
Tùpàkùꞌnokon tukkan kon utapulà wolù yeselu yau pe iwechi yau, iulà nàlà utapulà màlà.
Pukkek pe kulu ewechi kon pàk pakko ton pàlikannan amyamlo.
Ànùꞌlà apyoto pe àkuꞌnàiꞌnokon pàlikannan amyamlo, wapùla mùkkàlà eyekaꞌnonkanàiꞌnokon yàꞌlàlà kupù kon pa, wapùla yàꞌlàlà itesak pe ewettok kon mokkanài, wapùla tùtalumayi pe eyennàiꞌnokon, wapùla eyenpataꞌmonàiꞌnokon.
Wekkuliꞌmayaik attuꞌmùla ina wessak yekama uya sàlà yau pàk! Tùse yàꞌlàlà pàk ànùꞌlà utapulà pe iwechi yau. Utapulàtok nàlà lànen tùse uselupa sàlà pakko kasa.
Hebrew yamùk naꞌ mùkyamlo? Iulà nàlà nen mùkkàlà Hebrew. Israel payan naꞌ mùkyamlo? Iulà nàlà nen mùkkàlà Israel pa. Abraham payan naꞌ mùkyamlo? Iulà nàlà nen mùkkàlà Abraham pa.
Christ yapyoto yamùk ken naꞌ mùkyamlo? Iitayaupasak kappon kasa uselupayaik, tùse iulà nen mùkkàlà wakùiwa apyoto! Saꞌman peiwa nen weꞌwotokomasak màlà, patikiꞌchi tau wessak tukkeiwa itekkwa. Uyippoppàssak màlà tukke itekkwa. Molopai echipalàꞌne welikùiwapàssak màlà.
Mùyak etoiken itekkwa
peꞌne uyippoppàttok yepoloppù uya màlà Jew yamùk winàpai.
Àsolùwau itekkwa uyippoppàtùppù màlà yei ke molopai tewin itekkwa uwàpàtùppù tàk yamùk ke. Àsolùwau itekkwa kanau wekkwàssak tuna po yau wechippù, tewin ewalupà molopai tewin wei tukaik palau kau ukoꞌmamùppù.
Tukke itekkwa uyeꞌma tau tunaꞌma uya utalumattàtok yau wechippù molopai amak ton kùlottau. Utonpa yamùk là winà àsà yau wechippù molopai Jew yamùk pen winà. Àsà wechippù màlà pata yamùk yau, àsà wechippù umà yau, àsà wechippù
palau po. Molopai àsà wechippù ailon pe tùwessan pen kappon yamùk upatùnayi yamùk kùlottau.
Weꞌwotokomasak màlà saꞌman pe molopai usetakkasak. Weꞌnùmù pùla wechippù echipalà. Wapàkkassak wechippù màlà molopai weꞌnaklipasak. Iteipa pùla wessak màlà echipalà, iko pe molopai ipon pùla wechippù.
Màlà yamùk là kùlottapailà, wei kaichalà usenumenkatok tamùꞌnawàlà soꞌchi yamùk pàk emeꞌnek pe kulu upo man.
Attuꞌmùla ànùꞌlà wechi yau attuꞌmùla nàlà tiuchittusen iulà, ànùꞌlà wennapposak àli pe weꞌnàtok yak yau, tùutaimelunpasen iulà.
Utapulà pe iwechi yau, utapulà màlà màlà yamùk attuꞌmùla wechi yenpoikannan pàk.
Kaatù, Itepulu Jesus Kàipùnù mùkkàlà tapulàsen pe naiꞌnùk tàwàlàlà, nùttuyan kasei pe pùla wechi.
Damascus po Kin Aretas yoꞌno kopùna uya pata mùlatta yesak ton nonkappù uyaꞌchi toppe tok uya.
Tùse unuttàppù màlà waliꞌcha lùmà yau, Pata weꞌna yaino winto yai, molopai wepeppù iwinàpai.
wechi màlà, yàꞌlàlà wakù kupù ya pùla là tùse. Uselupa sàlà weꞌneppàꞌnàtok walainon molopai yenpoikasak kon lùppù Kaatù winàpaino pàk.
pe kiliꞌchimoꞌchi utàppù man mùkkàlà yalàppù kawon kulu epùn pona tùpo. Sàlà wekkupùppù pe kulu iwechi ittu uya pùla man wapùla weꞌneppàꞌnàtok walai yeneppù ya pe iwechi, Kaatù neken nùttuyan.
Molopai pùsàlà kàyik yalàppù Kaatù tumà yak tùttuyaik, ittu uya pùla man sàlà wekkupùppù pe kulu iwechi wapùla weꞌneppàꞌnàtok walai yeneppù ya pe iwechi, Kaatù neken nùttuyan.
Molopai yekama yentaino kon yamùk yetappù ya, kappon mùta nekama yentaino kon.
Màlàpàk utapulà sàlà pùsàlà kàyik pàk, tùse uyiwalà utapulà pen màlà, tùse uyattuꞌmùnù pàk neken.
Atapulàpai là wechi yau, pakko pe wechi pen màlà, masapùla ailon pe uselupa pàk. Tùse atapulàpai pùla wessaik masapùla ànùꞌlà usenumenka eke pe upàk tùnene molopai tùneta yentai unekama yau iꞌche pùla wechi pàk.
Sàlà yamùk eke ton kulu Kaatù nenpoikassan pàk eke pe utapulà tukaik iwinàpai ukuꞌnài pe, àmàꞌnà ke ulepappù uyattùkanài pe. Màlà uyàpùppù màlà Makui winàpai utalumattàse.
Àsolùwau itekkwa Itepulu pawanattàppù uya imokka toppe ya uwinàpai.
Tùse upàk, “Wakù kuttok uya wechi màlà tamùꞌnawàlà àponalok pe, masapùla umeluntàlù wena màlà wakù pe kulu attuꞌmùla ewechi yau,” teppù ya. Màlàpàk utauchinpa kulu màlà utapulà attuꞌmùla wettok yau pàk, Christ meluntàlù wettoppe upo.
Màlà kasa iwechi pàk Christ pàkànsau utauchinpasak man attuꞌmùla weꞌnàtok yau, àli pe uselupantok yau, saꞌman ton yau, talumattàntok kon yau molopai àsà ton yau. Masapùla attuꞌmùla wechi yau, meluntà pe nen uchi wechi màlà.
Paul Wettok Corinth Pon Kon Ànpùikattàpai
kasa welaikayaik, tùse wa wetoppe ukussak auyaꞌnokon màlà. Amyamlo làkku nen wechi màlà wakù pe upàk tùuselupasan pe. Masapùla mùkyamlo “wakù ton kulu yeunossak kon,” maꞌle kulu wechi pen nen naiꞌnùk ànùk pe pùla lànen wechi tùse.
Ailon pe yeunossak pe weꞌnà usentok iwinà kupùppù uya màlà àklottauꞌnokon eke pàlikantok yai. Enumenkannan molopai tensan yekkwa ton pen, yentok ipàkàlà yamùk kupùppù uya Kaatù yapàikketù yekamannan.
Yàꞌlà kasa ken tùulon kon soꞌchi yamùk maꞌle ewechippù kon? Yàꞌlàlà mokka uya pùn ku ewinàpaiꞌnokon? Upàk tàwà esentuppatàk kon sàlà iwalai pen kussak uya pàk.
Sàlàpe icholùwano itekkwa pe akaklanpatok kon pe uya wekonekasak man. Molopai eyekaꞌnonka kon uya pen màlà masapùla eyiꞌcheꞌnokon wechi sàlà, àpùlayattayi kon pen. Mule yamùk mùkyamlo tùkàipùnù kon yamùk mainanpannan pen, tùse mule yamùk mainanpa làkku màlà tok kàipùnù yamùk uya.
Utauchinpa kulu nen màlà tamùꞌnawolon itesak pe wettok yapulà uya àponalok kon pe pàk molopai nàlà iulà pe weꞌwotokomayaik àpùikattàtok kon pe uya. Mala kulu ken naꞌ uꞌnùnma auyaꞌnokon eke pe là àꞌnùnma kon uya tùse?
Esenumenkatàk kon, yàꞌlàlà mokka uya pùn ewinàpaiꞌnokon. Tùse tùulon uya là, “Paul wechippù ennakanài molopai enkuttànài pe kasei pe tùwettok ke,” te.
Yàꞌlà ken tùkuttai kàyik yamùk uneunokossan winà yàꞌlàlà yepotoppe uya ewinàpaiꞌnokon?
Titus pawanattàppù uya iità toppe miyalà, molopai tùulon ailon tawon yeunokoppù uya yaꞌlà. Titus ken naꞌ yàꞌlàlà yepotai ewinàpaiꞌnokon? Kane! Mùkkàlà lùppù ken naꞌ Akkwalù yesak ton pen ina molopai màlà lùppù yawà tùnkupù kon yau tùwessan pen?
Sàlà pàk uchi eusenumenka kon pàk messatàu tùwenaiꞌnokon ina wechi kasa tùttuse? Kane, màlà kasa pùla man. Christ ponalok kon kasa ina tùuselupasan, Kaatù yemlotopo. Molopai utonpa yamùk tamùꞌnawolon ina nùkupù wechi màlà eumeluntàtatok kon iwinà pe.
Masapùla usenalippayaik miyalà uyàssak yau eyiꞌcheꞌnokon wettok kasa pùla eyepolo kon uya yeselùkek iwechi pàk. Molopai uyepolo auyaꞌnokon uyiꞌche ewettok kon kasa pùla. Usenalippayaik usàulàmantok, kùlùmà, molopai weꞌnaikantok, amlek pe weꞌnàtok, àli pe uselupantok, molopai tùulon kon pantomù pàk uselupantok, utapulàntok molopai utaimelunpantok yepolo uya àklottauꞌnokon yeselùkek iwechi pàk.
Akaklanpatukkasak kon uya yattai Ukaatùyi uya ukuliꞌma eyemloto kon po yeselùkek iwechi pàk usenalippayaik. Ukalawù màlà tukkan kon, iwemakuimasak kon nùssan pena molopai iwelattàsak kon pe pùla naiꞌnùk àli ton winàpai
wenai, àli pe tùwemattok kon yau tùwessan, tùnàkàlunsan molopai esak wettok ànkuppai kuꞌnài nan wenai. màlà icholùwano itekkwa pe uyàpù akaklanpaseꞌnokon. “Yàꞌlà yekkwa là uselupantok ànùꞌlà winàkàik yekama màlà asaꞌlon kon wapùla àsolùwawon kon kappon yamùk uya.” {DEU 19:15} Kaatù Maimu uya wate kasa.
Yakon itekkwa pe apyauꞌnokon wettainùk yattai eyekamappotantàu iulà. Wate tuꞌma uya sàlà apyauꞌnokon pùla nen uchi echiiꞌma. Wennapposak yau mùkyamlo wapiya iwemakuimasak kon nùssan pàk usentuppa pen màlà.
Christ uselupa uyai yekamanài iꞌche ewechi kon màlà. Eyittu kon tùuya yau attuꞌmùn pen mùkkàlà, tùse tùmeluntàlù yenpoikanài àklottauꞌnokon.
Masapùla iwànàppù màlà pulusuk po attuꞌmùla iwettok yau, tùse tùwemapù pàk iwechi màlà Kaatù meluntàlù winà. Màlà kasa làma attuꞌmùla ina wechi Christ yau tùse, Kaatù meluntàlù winà ina wemapù màlà ipokonpe àpùikattà kon ina uya yau.
Echittutàk kon ailon tetok yau ewechi kon pe iwechi. Ittuichi auyaꞌnokon pùla nai Christ Jesus wechi ayauꞌnokon, eyittutok kon yentaikasak auyaꞌnokon pe neken iwechi yau?
Molopai yeunossak kon pe ina wechi entaikantok yau ittu auyaꞌnokon pe tùttuik enpen wessaik.
Ina nàpùlemayan. Kaatù yekamappoyan ina iwalai pen kupù auyaꞌnokon tukaik. Iwalai kupù auyaꞌnokon wakù pe ina weꞌwotokomasak yekamanài pe neken nà iꞌche pùla ina man. Tùse iwalai kupù auyaꞌnokon iꞌche ina man ina uya ikupù pùn kasa là iwessak tùse.
Masapùla ailon winàkàik yàꞌlàlà kupù ina uya yentai iwechi màlà, tùse iponalok pe neken yàꞌlàlà kupù ina uya.
Màlà pàkànsau sàlà yamùk menuka uya sàlà apyauꞌnokon pùla echiiꞌma, miyalà uyàssak yau àsà pe usàulàma tukaik. Itepulu yapàikketù intùlùppù upyak anapulàpai wessaik meluntà pe amatok kon pe uya, atalumattàtok kon pe pùla.
Iwenukapù pe Utonpa yamùk, eichilà man! Apawanattàtok kon uya yetatàk kon, tamùꞌnawàlà wakù pe naiꞌnùk winàkàik itàtàk kon, tewin iichenumenkatok ettàk, echitonpa pe emattàk kon. Molopai Kaatù pùnùnmantok molopai echitonpa pe weꞌnàtok yesak wechi màlà apyauꞌnokon.
Itepulu yesek yau uchi tùutauchinpaik messepotàik. a
Tamùꞌnawàlà Kaatù ponalok kon “Wakù pe naꞌ messatàu?” nùkayan.
Iwenukapù Yau Ekamappontok
a 13:12 Sàlà motau nen màlà tonpawannà kisma te ya. Màlà yattai kàyik yamùk là wechippù màlà tùwekkismasan pe, echiꞌnùn pe wapùla echitonpa pe tùwechi kon yekama pe.
Itepulu Jesus Christ wettok wakù pe, molopai Kaatù uya pùnùnmantok, molopai Wakù Akkwalù pokonpe echitonpa pe weꞌnàtok apyauꞌnokon nechii.
Sàlà Kaleta Yawon Jew yamùk pen pàk Jesus yekale yekama ppù màlà, molopai tùulon kon uya yanùmùppù. Tùse tùulon kon uya, Jew yamùk pen uya nen màlà Law, Moses winàpaino kupù, teppù. Kaatù nanùmù yek pe tùwettok kon pe, tok yattà màlà Jew yamùk yeselu yawàlà, teppù tok uya. Kane, ailon tetok Christ pàk yai neken màlà tamùꞌnawolon kon kappon yamùk yanùmù ikasa Kaatù pokon pe teppù Paul uya. Law maimu yawàlà tok wessak yau tamùꞌnawolon Law maimu, yawàlà tok wechi màlà molopai Law ya pyoto pe tok wechi, teppù ya. Màlàyau ikasa pùla enu pannan uya, Paul wechi Kaatù neunokoppù pe kulu pen naiꞌnùk teppù. Màlàpàk Paul uya Kaatù nanùmùppù iulà, kappon nanùmùppù pen, Jew yamùk pen pàk wakù itekale yekama toppe uya teppù. Itekale, Paul nekama uya màlà kappon yamùk yanùmù ikasa Kaatù pokonpe wechi ailon tetok tok uya Jesus pàk yai teposen pe. Molopai wakù pe welaikantok Kaatù wettok iꞌche kasa màlà tùuyàssen wemaꞌnàtok Wakù Akkwalù yapàikketù winà molopai Kaatù Maimu yawàlà weꞌnà pàkàlà tawon. Ipantapàssak Iwepyattàtok molopai yeunossak pe Paul wechi meluntàlù 1:1—2:21 Law molopai ailon tetok 3:1—4:31 Wakù Akkwalù yau wemaꞌnà 5:1—6:10 Iwenukattok 6:11-18
màlà Paul molopai tamùꞌnawolon kon kùtonpa kon yamùk ailon tawonnan winàpaino. Paul teunossen, yeunottok uyàpùppù màlà kappon winàpai wapùla kappon winà pùla. Tùse Jesus Christ molopai Kaatù kùkàipùnù kon winàpai, mùkkàlà iweliꞌchak yau iwuluukanàippù.
Imenukasak Galatia Pon Soꞌchi Tawon Kon Piyak
Kaatù kùkàipùnù molopai Itepulu Jesus Christ elepaiꞌnokon wakù pe weꞌnàtok molopai echitonpa pe weꞌnàtok ke.
Christ wettùlùppù màlà tùmàlà pe kùmakuyi kon ponalok pe kùpùikattà toppe tùuya sàlà italumayippù pata weyu winàpai, Kùkaatùyi
kon molopai kùkàipùnù kon wettok iꞌche yawàlà.
Tàwà Kaatù piyau apulàntok nechii tàwàlàlà molopai tàwàlàlà! Emen.
kulu auyaꞌnokon man! Masapùla tachin pe pùla mùkkàlà Christ wettok wakù pe winà àkàꞌmanàippùꞌnokon non ka auyaꞌnokon pàk, molopai ewelattà kon pàk tùulon itekale pàkàlà.
Itekale pen kulu màlà. Tùse tùulon kon kappon yamùk utaimelunpantok yak àtùyatàu molopai Christ yekale mùyakanmaiꞌche tok man.
Tùse ina là, wapùla epùn poino là inchelù uya itekale yekama tùpatalà, ina nekamappù àpàkùꞌnokon kasa pùla yau tàwà ipaꞌnùssak pe nechii tàwàlàlà.
Wapiya ina uya wateppù molopai sàlàpe tuꞌma waukayaik. Ànùꞌlà uya tùpatalon itekale ananùmùppù kon walai pen yekama yau, tàwà ipaꞌnùssak pe nechii tàwàlàlà.
Kappon yamùk yapulàtok nepùiꞌche naꞌ wechi sàlà, wapùla Kaatù? Wapùla kappon yamùk yauchinpaiꞌche naꞌ wechi sàlà? Kappon yamùk yauchinpaiꞌche lùppù wechi yau, Christ yapyoto pe wechi pen màlà.
Yàꞌlà Kasa Paul Wenappù Teunossen Pe
auyaꞌnokon iꞌche wessaik utonpa yamùk, wakù itekale tekamatainùk àpàkùꞌnokon màlà kappon nùkonekappù pen.
Ànùꞌlà kappon winàpai yepolo uya pùn, wapùla ànùꞌlà uya ipàk uyenupa pùn. Tùse, Jesus Christ uya yenpoikasak yanùmùppù uya.
Wapiya yàꞌlà kasa là wemapùppù yetappù auyaꞌnokon man Jew yamùk uya enupantok yawàlà wechi yau, tùusentuppaik pùla Kaatù soꞌchiyi talumattàppù uya molopai imattanùpùiꞌche wechippù.
Jew yamùk uya enupantok yawàlà wechippù tukkan kon uwalainon yentai. Ina tamo yamùk yeselu lùppù kupùppù uya eke pe.
Tùse Kaatù uya, wakù pe tùwettok yau, uyanùmùppù màlà wentu wapiya, molopai iitauchinpasak wechippù
Tùmu yenpoika pàk uyau, tekale yekama toppe uya Jew yamùk pen pàk, ànùꞌlà yekamapposak uya pùla man sàlà pàk.
Wapùla utà pùn Jerusalem pona mùkyamlo yeunossak kon uwapiya yense. Tùse utàppù asseꞌne Arabia pona, molopai nen uchi wennappoppù Damascus pona.
Àsolùwau kiliꞌchimoꞌchi tùpo utàppù màlà Jerusalem pona, Cephas, Peter tukaik tesassen pokonpe essepose, molopai ukoꞌmamùppù ipyau
pe wei.
Sàlà tùmenukayaiꞌnùk màlà ailon. Kaatù yemlotopo kasei pe wechi pen màlà.
Màlà tùpo utàppù Syria molopai Cilicia pona.
Christ yawon kon Judea pon soꞌchi yamùk tawon kon uya uyittu pùla iwechippù.
Tok
uya neken yekama yetappù, “Kàyik kùtalumattànàippùꞌnokon nen uchi ailon tetok itekale yekamayan, màlà imattanùpùiꞌche tùwechippù lùppù!” tukaik.
Màlàpàk tok uya Kaatù yapulàppù upàkànsau.
pe kiliꞌchimoꞌchi tùpo utàtuꞌmappù màlà Jerusalem pona, sàlà yattai Barnabas pokonpe. Titus yalàppù uya nàlà uyaꞌlà.
Utàppù màlà masapùla Kaatù uya utà toppe yenpoikasak pàk. Molopai itekale unekamappù lùppù Jew yamùk pen pàk yekamappù uya màlà tok pàk. Tùse sàlà kupùppù uya màlà amak yai tok yennài nan pe tukaik tùwessan pokonpe. Masapùla pena wapùla sàlàpe unkupùppù uwotokoyi wechi yàꞌlà woton pe pùla iꞌche pùla wechi pàk.
Uyaꞌlonnà Titus, yekaꞌnonkappù Jew yamùk yeselu yawà yattà toppe pen màlà, Greek pe lànen tùse.
Sàlà kasa iwechippù màlà masapùla tùulon kon ina tonpa yamùk pe tukaik tùusennakasan uyàpùppù màlà ina kùlottak tùwanmùla Christ Jesus yau ina wemapù yense amak yai, molopai apyoto pe ina kusse.
Ina wettùlùppù mala là tok yemyak pen màlà, ailon pe itekale wettok wettoppe apyauꞌnokon.
Mùkyamlo nàlà eke ton ennài nan pe tukaik tùwessan, ànùk pe là tok wessak uya tùpatalà tok kussak pùla iwechi màlà upona. Masapùla Kaatù mùkkàlà polopo usennàtok pàk ittunài pen. Mùkyamlo là kàyik yamùk uya uselupatok tonpattàpàssak pùla man.
Tùse làkku Kaatù uya màlà ulepasak sàlà wotoko ke yeneppù tok uya. Itekale yekama pàk wettoppe Jew yamùk pen pàk. Màlà Itekale Peter lepappù tùuya lùppù ike Jew yamùk ponalok pe kasa.
Màlàpàk Kaatù yapàikketù winà yeunossak pe ukupùppù màlà Jew yamùk pen winàkàik, Peter kupùppù Jew yamùk piyak yeunossak pe kasa.
James, Cephas Peter tukaik tesassen molopai John tawonnan eke ton itepulu pe tùwessan nùttutai, Kaatù uya sàlà wotoko ke ulepasak. Màlàpàk ina yemyatù yaꞌchitai tok, Barnabas molopai iulà tawonnan. Echitonpa pe tamùkke tùweꞌwotokomatok kon pe, Jew yamùk pen kùlottak ina utà toppe, molopai mùkyamlo Jew yamùk kùlottak.
Entuppaꞌno kon puttàkaꞌnùpù ina uya tukaik neken tok uya ina yekamappoppù, màlà kulu ànkuppai wechippù.
Paul Molopai Tùulon Kon Yeunossak Kon
Paul Uya Peter Yàulàma Antioch Po
uyàssak Antioch pona yau, yàulàmappù uya itenpatak, masapùla ikasa pùla kulu iwechi pàk.
Kàyik yamùk uyàpù James piyapai wapiya, Peter wechippù tùutaꞌlettàsen pe Jew yamùk pen pokonpe. Tùse tok welepansak yau, iitamappù tok winàpai molopai Jew yamùk pen pokonpe pùla iwechippù, masapùla iichenalippappù màlà Jew yamùk usattà yeselu yawàlà Jew yamùk pen anattàpai tùwessan pàk.
Tùulon
kon Jew yamùk wenappù iichennaka tonpa pe. Màlà tok usennakatok winà Barnabas nàlà wechippù tok kasa!
Tok utà ailon Itekale yeselu yawàlà pùla yene uya pàk, Peter pàk, tamùꞌnawolon kon yemlotopo, “Jew àmàlà, tùse Jew yamùk pen kasa memassaik, Jew kasa pùla. Yàꞌlà kasa ken uchi Jew yamùk pen yekaꞌnonka auya màlà Jew yamùk yeselu yawàlà tok wemattoppe?” teppù uya.
Kùmyamlo mùkyamlo Jew yamùk wentuꞌnàppà winà, makui yawon kon Jew yamùk pen kùlottapaino kon pen.
Ina nùttuyan kappon yanùnsak ikasa Kaatù pokonpe ailon tetok ya Jesus Christ pàk yai neken, Law yawà weꞌnà winà pùla. Kùmyamlo uya nàlà ailon tesak man Christ Jesus pàk Kaatù pokonpe ikasa anùnnà toppe Christ yai, Law yawàlà weꞌnà winà pùla. Masapùla ànùꞌlà yanùntok ikasa Kaatù pokonpe Law yawàlà iwechi winà pùla iwechi màlà.
Tùse kappon yanùntok ikasa Kaatù pokonpe iwaꞌnokon Christ yai yau, kùmakuyi kon usenpoika yau, Jesus uya ken naꞌ wemakuiman toppe ikupù màlà? Kanekku!
Masapùla màlà yamùk unnonkappù kuttuꞌma uya yau, makui yau wechi pe iwechi yekama uya màlà.
Màlàpàk Law winà weliꞌchak man. Law uya uwàsak, Kaatù ponalok pe wemattoppe.
Upukapàtùppù màlà Christ pokonpe nulà wechi tukaik, tùse Christ nemassan uyau. Sàlà esak yau wemaꞌnàtok yau wemassaik ailon tetok uya Kaatù Mumu pàk yau, mùkkàlà uꞌnùnmanàippù molopai iwettùsak lùppù uponalok pe.
Ailon Tetok Wapùla Law Yawàlà Weꞌnàtok
ton Galatia pon kon! Ànùk uya ken ayayaupasak kon màlà? Eyemloto kon po ku yene kon pa Jesus Christ pukapàtùppù pulusuk pona yekamappù uya àpàkùꞌnokon?
Sàlà tewinan nà ànùttupai wessaik ewinàpaiꞌnokon. Wakù Akkwalù uchi mepotantàu Law yawàlà ewechi kon winà, wapùla kaꞌ Itekale yeta molopai ailon te auyaꞌnokon winà lù?
Atta ken uchi pakko pe kulu ewechi kon màlà! Akkwalù pokonpe ewepyattà kon tùpo naꞌ eyiwalàꞌnokon kappon yeselu yau yenukaꞌnùpùiꞌche ewechi kon màlà?
Iwoton pe pùla naꞌ ewettalumattàppù kon kulu màlà, iwoton pe pùla kulu iwechi yau?
Kaatù naꞌ mùkkàlà elepanàiꞌnokon Takkwalù ke molopai tensan yekkwa ton pen kuꞌnài àklottauꞌnokon. Masapùla Law yawàlà ewechi kon pàk, wapùla kaꞌ Itekale yetasak auyaꞌnokon pàk ailon tesak auyaꞌnokon pàk lù?
Masa Abraham wechippù yenkà “Ailon teppù ya Kaatù pàk molopai màlà yanùmùppù ikasa tùwessen pe.” {GEN 15:6}
Màlàpàk ittutàk kon, mùkyamlo ailon nùkayaiꞌnannùk mùkyamlo Abraham munkà yamùk.
Kaatù Maimu uya yekamappù pena iwekkupù wapiya Kaatù uya Jew
yamùk pen yanùntok woton ikasa tùpokonpe, ailon tetok tok uya winà. Molopai Itekale yekamappù ya màlà Abraham pàk pena, “Tamùꞌnawolon kon kappon yamùk pùlema màlà ayai,” tukaik. {GEN 12:3; 18:18; 22:18}
Màlàpàk mùkyamlo ailon tawonnan pùlemasak màlà kàyik, ailon tawon Abraham pokonpe.
Mùkyamlo Law winà tùwepùikattàiꞌche tùwessan wechi màlà paꞌnùꞌnàtok yoꞌno. Masapùla Kaatù Maimu yau iweꞌmenukasak uya, “Ànùꞌlà tamùꞌnawàlà iweꞌmenukasak naiꞌnùk Law yapon kaleta pàk, yawàlà tùwessen pen wechi màlà ipaꞌnùssak pe,” tesak màlà. {DEU 27:26}
Ailon màlà ànùꞌlà kappon yanùmù ikasa Kaatù pokonpe pen, Law yawà iwechi winà. Masapùla Kaatù Maimu uya, “Mùkkàlà ikasa tùwessen wemapù màlà ailon tetok tùuya winà,” tesak pàk. {HAB 2:4}
Ailon tetok pokonpan pen màlà Law. Tùse kappon Law yawàlà tùwessen wemapù màlà ipàk. {LEV 18:5}
Tùse Christ uya kùpùikattàsak kon sàlà paꞌnùꞌnàtok Law nùnepùppù winàpai, ipaꞌnùssak pe tùwenaik kùponalok kon pe. Kaatù Maimu yau iweꞌmenukasak uya, “Ànùꞌlà yei pàk ikaiwattàsak wechi màlà ipaꞌnùssak pe,” te kasa. {DEU 21:23}
Pùikattànsak ya pùlemantok Abraham piyak itùsak lùppù uyàttoppe Jew yamùk pen piyak Christ Jesus winà, molopai kùmyamlo uya Akkwalù itùlù màlà teppù lùppù yanùntoppe ailon tetok yai.
Law Molopai Kaatù Uya Ikupù Tùuya Tetok
yamùk, kappon yeselu yapulà uya sàlà yentok ipàkàlà pe. Ànùꞌlà uya kappon uya ewaik tàwà wa nechii tetok mùyakanma wapùla itonpattà pen màlà ikukkassak tùse, màlà kasa sàlà wechi màlà.
Kaatù uya, “Ikupù uya,” tetok tùuya kupùppù màlà Abraham pàk molopai ipa pàk. “Molopai ipayan yamùk pàk” te ya pùn, tùse “Molopai apa pàk” tesak ya, tewinan neken kappon Christ pàk. {GEN 12:7; 13:15; 24:7}
Suwa te uya màlà naiꞌnùk, Law
pe kiliꞌchimoꞌchi, Abraham tùpo iichenpoikasak lùppù uya, “Ikupù uya màlà,” teppù Kaatù uya lùppù yama wapùla imyakanma pen màlà ikukkassak ya tùse.
Pùlemantok yesak pe weꞌnà Law yawàlà weꞌnà winà yau, enpen weꞌnà, “Ikupù uya màlà,” teppù Kaatù uya lùppù pàk pen màlà. Tùse wakù pe tùwettok yau Kaatù uya Abraham lepappù màlà, “Ikupù uya màlà” tetok tùuya winà.
Yàꞌlà woton pe ken uchi Law wechippù màlà? Itùlùppù màlà wemakuiman pàk weꞌnà pàk, mùkkàlà nàlà Abraham pa ikupù uya màlà teppù lùppù ipàk uyàpù ponalà neken tùwessen pe. Law tùlùppù màlà inchelù yamùk uya akletawon yemyak (Moses).
Tùse yakletau tùwechi woton iꞌche weꞌnà pen màlà tewin kappon wechi yau molopai tewinan mùkkàlà Kaatù.
21 Sàlà ken naꞌ Law wechi màlà Kaatù uya ikupù uya màlà teppù lùssan wakkàꞌnài pe? Kanekku! Masapùla Law tùsak wemaꞌnàtok tùnài pe yau, ikasa weꞌnàtok uyàpùppù kulu sàlà eppaino Law winà.
Tùse Kaatù Maimu uya tamùꞌnawolon kon kappon yamùk wechi màlà makui meluntàlù yoꞌno tesak màlà. Màlàpàk itùlù tùuya teppù Kaatù uya, itùsak lùppù ailon tetok Jesus Christ pàk winà tùlù màlà ailon tawonnan piyak.
Ailon tetok uyàpù wapiya Law yoꞌno weꞌnàppà màlà imeluntàlù yoꞌno, sàlà ailon tetok usenpoika ponalà.
Màlàpàk Law wechippù màlà kùyesak kon pe, kùyenupanàiꞌnokon pe Christ uyàpù ponalà, ikasa anùnnà toppe Kaatù pokonpe ailon tetok yai.
Sàlàpe nen uchi ailon tetok uyàssak man, Law yoꞌno làma pùla nen uchi weꞌnà man.
Masapùla tamùꞌnawolon kon mùkyamlo iichenpataukasak naiꞌnannùk Christ yak, wepontàsak màlà Christ yak.
Màlàpàk tùpatalà weꞌnàtok pùla iwechi màlà Jew yamùk molopai Jew yamùk pen kùlottau, apyoto ton molopai apyoto ton pen kùlottau, kàyik yamùk molopai nossan yamùk kùlottau, tamùꞌnawàlà tewin ewechi kon màlà Christ Jesus yau.
Christ ponalok pe ewechi kon yau, Abraham payan pe kulu ewechi kon màlà, molopai Kaatù uya itùlù tùuya teppù lùppù yanùmù auyaꞌnokon.
Tùse sàlà ittutàk kon. Walawok muleppù tùkàipùnù yemamin yanùmù woton tùkussen apyoto kasa mule pe iwechi yau, tamùꞌnawolon yesak pe lànen iwechi tùse.
Tennài nan ke iwechi màlà molopai tenupannan ke, ikàipùnù nùkupùppù wei ponalà neken.
Màlà kasa làma là weꞌnàppàꞌnokon màlà. Sàlà wolù yeselu yapàikketù yapyoto pe.
Tùse iwalai iweyu uyàssak yattai, Kaatù uya Tùmu yeunokoppù. Iwentuppù màlà nossan yai molopai Law yoꞌno,
mùkyamlo Law yoꞌno tùwessan pùikattàse, Kaatù munkà pe wenantok kon pe.
Masapùla tùmunkà pe ewechi kon pàk Kaatù uya Tùmu Yakkwalù yeunokoppù màlà kùyewan kon yak, Akkwalù mùkkàlà yekamapponài “Abba, Ukàipùnù,” tukaik.
Màlàpàk Kaatù yai apyoto pe làma ewechi pen nen uchi màlà tùse imu pe. Molopai imu pe ewechi pàk, àkàipùnù yemamin yanùntok auya woton.
Paul Usenumenkatok Galatia Pon Kon Pàk
Kaatù ittu auyaꞌnokon pùla ewechi kon yau, kaatù yamùk iwalainon pen yapyoto pe ewechippù kon màlà.
Tùse sàlàpe Kaatù mùttuyatàik, wapùla, màlà yentak Kaatù eyittuyatàu, yàꞌlà pe ken uchi iwechi pàk ennappopai ewechi kon màlà attuꞌmùnon molopai italumayiꞌchan eselu yamùk yak? Itapyoto pe tuꞌma kaꞌ eppai messatàu miyalà lùppù lù?
Tùpataloꞌnan wei yamùk yapulànnan amyamlo, kapùi yamùk, pata weyu
yamùk molopai kiliꞌchimoꞌchi yamùk!
Usenalippayaik, yàꞌlà woton pe pùla àpàkùꞌnokon weꞌwotokomasak yeselùkek iwechi pàk.
Apawanattàyatàu iulà, utonpa yamùk, ukasa enatàk kon. Akasaꞌnokon wenasak pàkànsau. Yàꞌlàlà iwalai pen kussak auyaꞌnokon uwinàkàik pùla man.
Mùttuyatàik eꞌnek pe wechi pàk itekale yekamappù uya àpàkùꞌnokon wapiya.
Eꞌnek pe wechi yau uyenpàtù auyaꞌnokon pùn wapùla unulunpa auyaꞌnokon pùn, uyeꞌnetù pe tùwessen upun yau pàkàlà wanittà pe wechi tùse. Tùse làkku kùyanùntantàu Kaatù inchelùyi yanùmù auyaꞌnokon kasa, kùyanùntantàu Christ Jesus yanùmù auyaꞌnokon kasa!
Yàꞌlà pe ken autauchinpatok kon wechippù nai? Yekama uya sàlà màlà kasa ikupù auyaꞌnokon yau eyenu kon mokkappù sàlà auyaꞌnokon eppaino, molopai itùlù kon pa uyemyak.
Eyeyaton kon pe naꞌ wenasak nai ailon yekama uya winà?
Tùulon kon kappon yamùk mùkyamlo tùusennakasan kulu ayaꞌchitok kon pe neken tùuyaꞌnokon tukaik, tùse wakù ponalok pe pùla. Uwinàpai apantakaiꞌcheꞌnokon tok wechi màlà tùponalok kon pe neken ewechi kon pa.
Wakù pe iwechi màlà kappon yamùk wechi kulu eyiꞌche yau wakù pàkànsau. Tùse tàwàlàlà apyauꞌnokon neken nà wechi yau pùla.
Mule yamùk uꞌnùn ton amyamlo, àponalok kon pe saꞌ eꞌnek weꞌchiꞌmonsak walai yau tuꞌma wessaik, Christ yeselu yanùmù auyaꞌnokon eyewan kon yak ponalà.
Apyauꞌnokon kulu eppai wessaik sàlàpe, tùulon pe eyelupatok kon pe uya. Utaimelunpasak kulu man àpàkùꞌnokon.
upàk yekamatàk mùkyamlo Law yoꞌno eppaino kon, yàꞌlà tesak là naꞌ Law uya yekamappù pùla nai àpàkùꞌnokon?
Kaatù Maimu yau iweꞌmenukasak màlà Abraham wechippù asaꞌlon kon imunkà, tewinan apyoto nossan yaino molopai yakon apyoto pen nossan yaino, tukaik.
Apyoto nossan wentuppù màlà imu ke wentunsek kasa là, tùse apyoto pen nossan wentuppù màlà imu ke Kaatù uya ikupù tùuya teppù lùppù winà.
Sàlà yamùk wechi màlà yentok ipàkàlà pe, pùsamlo nossan yamùk mùkyamlo asaꞌlon ikupù tùuya teppù Kaatù uya yekamannan. Tewinan nà mùkkàlà Sinai Tùpù winàpaino, tùumunkàtasen apyoto yamùk pe. Pùsàlà mùkkàlà Hagar.
Tùse Jerusalem epùn po naiꞌnùk mùkkàlà apyoto pen, molopai kùsan kon mùkkàlà.
Masapùla iweꞌmenukasak màlà, “Mule ke iwentusak lùppù pen nossan, atauchinpakà, Eke pe entaimekà autauchinpa pe, àmàlà wentuntoppe weꞌchiꞌmonsak ittunàippù pen!
Masapùla nossan inonkasak lùppù umunkàta màlà tukke, nossan tùtayappù kenan yentai,” tukaik. {ISA 54:1}
Tùse utonpa yamùk, amyamlo mùkyamlo Isaac kasa Kaatù uya ikupù tùuya teppù lùppù munkà.
Màlà yattai mùkkàlà mule wentunsek kasa iwentusak lùppù uya, Akkwalù meluntàlù winà iwentusak lùppù talumattàppù, molopai walùppù man sàlàpe.
Tùse yàꞌlà tesak ken Kaatù Maimu uya nai? “Apyoto nossan molopai imle yenpakkakà. Masapùla apyoto nossan mule uya tùkàipùnù yemamin pùkkù yepolo pen màlà apyoto pen nossan mule pokonpe,” tesak ya man. {GEN 21:10}
Màlàpàk nen uchi, utonpa yamùk, apyoto nossan munkà pen kùmyamlo, tùse apyoto pen munkà.
Christ Yau Imokkasak Pe Weꞌnàtok
pe weꞌnà toppe sàlà Christ uya kùmokkasakùꞌnokon. Meluntà pe àꞌmùssakkatàk kon molopai apyoto pe tuꞌma weꞌnàtok yak kettùtàu.
Yetatàk kon, iulà Paul nekamayan àpàkùꞌnokon, ayattàtok kon pe ewekkupù kon Jew yamùk yattàtok yeselu yawàlà yau, iwoton pe pùla Christ wechi màlà àpona.
Wate uya tuꞌma sàlà ànùꞌlà kàyik yattàsak Jew yamùk yattàtok yeselu yawàlà pàk, “Tamùꞌnawolon Law yawàlà nechiik,” te uya.
Amyamlo Kaatù pokonpe ikasa tùwekkupùiꞌcheꞌnokon naiꞌnannùk Law yawàlà tùwechi kon winà wepantakasak màlà Christ winàpai. Wakù pe Kaatù wettok yapai ewemokkasak kon màlà.
Tùse ailon tetok yai kulu imàmuku sàlà, ikasa weꞌnàtok Akkwalù winà enpen ipàk weꞌnà naiꞌnùk.
Masapùla Christ Jesus ponalok pe weꞌnà yau, Jew yamùk yattàtok yeselu yawàlà yattàsak pe weꞌnà wapùla yattàsak pe pùla weꞌnà uya tùpatalàꞌne kuꞌnàsak pen màlà. Tùse ailon tetok màlà tùttusen kulu tùusenpoikasen uchiꞌnùnmantok yai.
Wakù yeꞌma tawàlà ku mettantàu! Ànùk eyeleutanùttantàu molopai àkuttantàu ailon yawàlà ewettok kon pe pùla?
Kaatù àkàꞌmanàiꞌnokon winà iwekkussak pen màlà.
“Malalon nùkkwà màlà yapuluwetanùttok tamùꞌnawàlà pùlomù kùloimasak yau tùweꞌwotokomasen.”
Tùttuyaik Itepulu yau tùulon usenumenkantok yanùmù auyaꞌnokon pùla iwechi, molopai mùkkàlà utaimelunpantok yak àtùyatàiꞌnùk talumattà màlà, ànùk pe là iwechi yau.
Utonpa yamùk, yàꞌlà pe ken iwechi pàk utalumattà sàlà Jew yamùk yattàtok wechi iꞌche kulu weꞌnàtok pe yekama pàk lùppù wechi yau? Màlà wechi ailon pe yau, Christ wettalumattàtok pulusuk po yekama pàk wettok uya tùulon kon utaimelunpatok kupù pen màlà.
Mùkyamlo ayaimelunpanài pe naiꞌnannùk utà Jew yamùk yattàtok yentak iꞌche wessaik, tàwà tok nùsattàkapùi.
13 Amyamlo utonpa yamùk kàꞌmappù màlà apyoto pe pùla weꞌnàtok yak. Tùse sàlà apyoto pe pùla ewettok kon kùsapulàtàu àli ànkuppai ewettok yak ayanàiꞌnokon pe. Tùse làkku tùwepùikattàse ettàk kon uchiꞌnùnmantok yau.
Masapùla tamùꞌnawolon Law piliꞌchak màlà tewinan usenupantok uya, “Ayakontalù iꞌnùnmakà eyiwalà mechiꞌnùnmayaiꞌnùk kasa,” tawon. {LEV 19:18}
Ayakontalù pokonpe euchikkapàtù kon pàk, ausanù kon pàk ewechi kon yau, masa yentàk, aumatta kon màlà eyiwalàꞌnokon.
uchi wate uya sàlà, Akkwalù yau emattàk kon molopai àli ànkuppai ewettok kon yawàlà ewechi kon pen màlà.
Masapùla àli ànkuppai weꞌnàtok wechi màlà Akkwalù wettok iꞌche pe pùla molopai Akkwalù wechi màlà àli ànkuppai weꞌnàtok wettok iꞌche pe pùla. Echiꞌche pùla tok wechi màlà. Màlàpàk iꞌche ewettok kon kupù auyaꞌnokon pen.
Tùse Akkwalù uya ayalà kon yau, Law yoꞌno ewechi kon pen màlà.
Àli kùyeselu kon yau welaikantok màlà tensen ayupo, nàkàlunnàtok, esuken pùla weꞌnàtok, àli neken ànkuppai kulu weꞌnàtok,
ikonekasak kaatù yemlotopo wepeimantok, molopai meluntà àli akkwalù winàpai yeposak yapulàtok, tùulon kon yewanmaꞌlàtok, wakù pe tonpa pokonpe weꞌnà pùla weꞌnàtok, kùlùmàk pe weꞌnàtok, weꞌnaikantok, molopai amlek pe weꞌnàtok, tùusàulàmaik weꞌnàtok, iwepantapàssak peꞌne,
tùulon yemamin iꞌche kùlùmàlunnàtok, [wànnan pe] wetùnnàtok, tamùkke kuliꞌmak akùlù pe kulu welaikantok molopai tùulon kon sàlà yekkwa ton kuꞌnài nan. Eyekamappoyatàu iulà wapiya eyekamappoppù kon uya kasa. Mùkyamlo sàlà yamùk kuꞌnài nan uya Kaatù wettok itepulu pe yepolo pen màlà.
ten pe weꞌnàtok, molopai esak yepulu pe weꞌnàtok. Sàlà yamùk winàkàik law pùla iwechi màlà.
Molopai mùkyamlo Christ Jesus ponalok kon uya tamùꞌnawolon àli ànkuppai tùwettok kon pukapàssak màlà pulusuk pona iteselu yamùk pokonpe.
Akkwalù uya lepansakùꞌnokon wemaꞌnàtok ke yau, Akkwalù wenaimapaiꞌnokon uchi.
Tùulon kon yentai pe tukaik wekkuꞌnà kùsettak, wapùla tonpawannà pàk wessakolopan kùsettak, wapùla kùlùmàk pe weꞌnà kùsettak.
Àtonpa Kon Ipùikattàtàk Kon
yamùk, ànùꞌlà wemakuimasak pe iwechi yattai, amyamlo akkwalù yau naiꞌnannùk wechi màlà àsà yai pùla innapponnan pe
iwalai yak. Molopai elannek pe mettàik, amyamlo nàlà usetaluipa àli ànkuppai tukaik.
Inalà pe naiꞌnùk yalà pàk àtonpa kon ipùikattàtàk kon. Molopai sàlà kasa màlà Christ law yawàlà ewechi kon.
Ànùꞌlà uchittu ànùꞌlà yentai, ànùk pe pùla echiiꞌma yau, tiyiwalà iichennaka màlà.
Tamùꞌnawolon kon uya màlà tùwelaikatok kon ittu tiyiwalàꞌnokon. Wakù pe iwechi yau, iitauchinpaichi màlà tùnkupùppù pàk, tùulon kon nùkupùppù pokonpe yàꞌlà kasa là iwechi tense pùla.
Masapùla tamùꞌnawolon kon uya tewincha tùnalà kon yalà pàk.
Ànùꞌlà mayin ke tenupatok yanùnnài pe naiꞌnùk, tàwà tenupanài lepai wakù ton itesak pe tùwettok tonpa ke.
Kesennakatàu kesenkuttàtàu, ànùꞌlà uya Kaatù mottùnpa pen màlà. Kappon uya màlà tùnpàmàppù mokka.
Mùkkàlà àli pe eppai tùwettok ke nàppànyaiꞌnùk uya màlà àli teselu yepeppù pe wettalumattàntok yepolo, tùse mùkkàlà Akkwalù wettok iꞌche ke nàppànyaiꞌnùk uya màlà Akkwalù winàpai tàwàlàlà wemaꞌnàtok yepolo.
Màlàpàk wakù kupù pàk usetakkanꞌnokon kùsettak, masapùla iwalai iweyu yattai ipànsak lùppù mokka màlà usemyaꞌnùnpansak pùla iwechi yau.
Màlàpàk uchi ikuttok yattai wechi molo kùlottau wakù ikuppaiꞌnokon tamùꞌnawolon kon pàk, mùkyamlo kulu ailon tetok yau naiꞌnannùk pàk.
Yentàk kon eke ton pe lùmà kaleta menuka uya sàlà apyakùꞌnokon, uyemyatù ke!
Mùkyamlo teselu kon polopon yentoppe enenpoikapai naiꞌnannùk wechi màlà Jew yamùk yattàtok yeselu yawàlà ayattàtok kon pe eyekaꞌnonkaiꞌcheꞌnokon. Sàlà kupù tok uya màlà Christ pulusukù pàkànsau tùtalumattà kon tukaik.
Mùkyamlo nàlà Jew yamùk yattàtok yeselu kuꞌnài nan lànen mùkyamlo Law yawàlà tùwessan pen. Wa là tùse tok wechi màlà ayattà kon iꞌche, eyesak kon yattàsak pàk tùutapulàtok kon pe.
Tùse iulà, utauchinpa nen màlà Kùyepulu kon Jesus Christ weliꞌchak pulusuk pona pàk neken, màlà winà wolù iweliꞌchak kasa man upona molopai iulà iweliꞌchak kasa man wolù pona.
Yàꞌlà pe pùla kappon yattàsak Jew yamùk yattà yeselu yawàlà wechi màlà, wapùla yattàsak pùla là iwechi wechi. Tùse làkku emennak pe ikonekasak pe weꞌnàtok.
Echitonpa pe weꞌnàtok molopai usentuppantok wechi màlà tamùꞌnawolon kon sàlà yawàlà tùwemassan po, Kaatù ponalok kon Israel yamùk po.
Uselupa wenukapù pe, ànùꞌlà uwa nittàpatak, masapùla uyesak pattàpàssak yàlùppù man upolo Jesus ponalok pe wechi yekamanài pe.
Kùyepulu kon Jesus Christ wettok wakù pe ayak kwalù kon yesak pe nechii, utonpa yamùk. Emen.
                                 
Sàlà Kaleta Yawon Paul uya sàlà kaleta menukappù màlà patikiꞌchi tau echiiꞌma. Kaatù nùkupù tamùꞌnawolon kon nettok ya tamùkke yekama ppù ya, Jew yamùk molopai Jew yamùk pen soꞌchiyi tau. Christ yekamappù ya tamùꞌnawolon yau ippai pe. Molopai Paul uya màlà ailon tawonnan Christ pàk uya eke pùlemantok yepolo yekama sak Jesus yau. Tok makuyi pàk usentuppan sak màlà molopai Kaatù ponalok pe tok wechi, Kaatù munkà pe. Jesus uya màlà iꞌche tok wettok ke tok lepa tok wemattoppe tùponalok pe. Settan pantaꞌmatok tùuyaꞌnokon ike tùulapayi kon ke tok wechi màlà. Paul uya màlà tùttu san tapulàse yàꞌlà kasa là Christ wechi yeka ma ppù. Tamùꞌnawàlà kappon tùppai ke naiꞌnùk kasa màlà Soꞌchi wechi, Christ wechi ippai pe. Soꞌchi wechi màlà Christ noppù pe. Christ wechi màlà soꞌchi wakapuli pe, yessettànài pe. Sàlà kaleta yau Christ yanùn sak màlà kakàik yentoppe. Pùnùnmantok ya, tùwemattok tùtok ya, tùu sentuppaik iwettok, wakù kuttok ya molopai esuken iwettok yenpoika sak màlà sàlà kaleta yau. Ipantapàssak Iwepyattàtok 1:1-2 Christ molopai soꞌchi 1:3—3:21 Emennak wemaꞌnàtok Christ yau 4:1—6:20 Iwenukattok 6:21-24
kaleta màlà Paul, Kaatù wettok iꞌche yawàlà Christ Jesus neunokoppù winàpaino, Kaatù ponalok kon [Ephesus po] tùwemassan piyak, mùkyamlo ailon ton tùwemattok kon Christ Jesus yau piyak inmenukappù.
Tàwàichi Kaatù Kùkàipùnù kon molopai Itepulu Jesus Christ elepaiꞌnokon wakù pe weꞌnàtok tùwinàpaino molopai echitonpa pe là weꞌnàtok ke.
Lepantok Christ Ponalok Pe Weꞌnàꞌnokon Pàk
lepantok epùn pon ke kùlepa kon tùuya yawàlà, masapùla Christ ponalok pe weꞌnàꞌnokon pàk.
Kaatù uya kùyanùnkassak kon wechippù màlà tùponalok pe Christ yau, wakù pe esuken weꞌnàtok kon pe temloto po. Pena wolù wessepolo wapiya pùnùnmantok tùuya pàkàlà,
Kaatù wekkussak wechippù màlà tùmunkà pe Jesus Christ yai kùnepù kon tùuya tùpyak pàk. Sàlà wechippù màlà iitauchinpa toppe molopai iꞌche iwettoppe.
Kaatù yapulàpaiꞌnokon uchi man wakù kulu usentuppantok Kaatù winàpaino tenumenkaik, Tùmu tùꞌnùn pe tùnkupù ke lepantok ya tense!
Masapùla Christ yau, imùnù yai, wepùikattànsakùꞌnokon màlà, kùmakuyi kon pàk usentuppansak màlà eke kulu Kaatù wettok wakù pe yawàlà,
Eke pe kulu kùlepasak kon ya naiꞌnùk ike wechi màlà!
Tamùꞌnawolon tùpukketù ke molopai ittutok tùuya ke iꞌche tùwettok yawà, Kaatù uya ikupù pàk tùwekkupùppù kupùppù, molopai ànùꞌlà nùttu pe pùla naiꞌnùk tùusenumenkatok yekamappù ya kùpàkùꞌnokon, tùnkupù yenukaꞌnùpù pàk man Christ yai.
Kaatù uya ikupù màlà yenukaꞌnùpù ya iwalai iweyu yattai, tamùꞌnawolon kon tùnkonekassan nepù ya tamùkke, tamùꞌnawolon kon epùn pon kon molopai non pon kon, màlàyau Christ wechi nen uchi màlà tamùꞌnawolon yepoi.
Kaatù mùkkàlà ikupù tùuya teppù tùuya kuꞌnài màlàpàk Christ yapyontàppù ya màlà ina yanùntoppe ya.
Sàlà kupùppù ya màlà ina Jew yamùk uya Kaatù namatok nettoppe iponalok pe molopai wapiya kulu enpen weꞌnàtok yeponnan nùssan pe Christ pàkànsau!
Molopai amyamlo nàlà uya ailon teppù màlà Christ pàk, ailon itekale yetasak auyaꞌnokon yau. Wakù Itekale wepùikattàntok neꞌnàippù apyakùꞌnokon, molopai Kaatù uya tùponalok pe ewechi kon yentok ipàkàlà tùlùppù màlà àpàkùꞌnokon Wakù Akkwalù tùlù tùuya apyakùꞌnokon winà, itùlù tùuya teppù lùppù tùuya.
Wakù Akkwalù màlà Kaatù uya wakù ton kùnepolo kon, itùlù tùuya tùponalok kon piyak teppù yanùmù kùuyaꞌnokon yentok ipàkàlà, Kaatù uya tùneꞌmappù yanùmù tùponalok pe weyu ponalà, wakù pe iwettok yapulà toppe.
wenai, ailon tetok auyaꞌnokon Itepulu Jesus pàk molopai tamùꞌnawolon kon Kaatù ponalok kon pùnùnmatok auyaꞌnokon yetasak uya motapai,
àponaꞌnokon wàpùlematok yeleutanùssak uya pùla man Kaatù pàk tenki te uya yau. Eyittunàiꞌnokon iulà wàpùlema yau,
Kùyepulu Jesus Christ Kaatùyi Kùkàipùnù wakù pe tùwessen tapulàtok yau, yekamapponài iulà Wakù Akkwalù uya pukkek pe àkonekatok kon pe molopai Kaatù ittu kon pa yekama toppe ya àpàkùꞌnokon.
Eusenumenkatok kon ike utakkoka toppe itakkwayi yene kon pa yekamapponài iulà, màlà enpen weꞌnàtok yak àkàꞌmasak kon ya naiꞌnùk ittu kon pa. Eke kulu màlà
wakù kuttok ya itùlù tùuya teppù ya lùppù tùponalok kon pàk.
Eke kulu màlà neꞌwotokomayaiꞌnùk kùmyamlo ailon tawonnan ponalok pe. Sàlà meluntà kùyauꞌnokon naiꞌnùk màlà eke kulu tùweꞌwotokomasen imeluntàlù walai
màlà yapàikketù inapulàppù Christ wuluuka tùuya weliꞌnàtok yapai yau, molopai yeleutanùpùppù ya kamik pen temyatù winà epùn po.
Christ Itepulu wechi màlà molo tamùꞌnawolon kon epùn pon kon itepulu yamùk yepoi, apàikkek ton, meluntà ton, molopai tamùꞌnawolon kon tùulon kon itepulu yamùk yepoi. Tamùꞌnawolon eke ton esek yamùk wolù yawon kon yepoino mùkkàlà molopai ewanawolok tùuyàssen pata yepoino.
Kaatù mùkkàlà tamùꞌnawolon tùnài Christ pùta yokkoik molopai itùnài soꞌchi yepulu pe tamùꞌnawolon yepoi.
Sàlà Soꞌchi wechi màlà Christ pun pùkkù pe, tamùꞌnawàlà ikuꞌnài pe tamùꞌnawolon yanùkkanài pe iꞌnai yekkwa yawàlà là.
eweliꞌchak kon wechippù màlà, Kaatù Maimu yawàlà pùla ewettok kon molopai amakuyi kon yau.
Màlà yattai wolù yawon kon yeselu kupùppù auyaꞌnokon màlà, kawon kon yepulu, àli maimu yawàlà ewechippù kon, Kaatù Maimu yawàlà pùla tùwessan yepulu mùkkàlà.
Tamùꞌnawolon kon kùmyamlo wechippù tok kasa màlà, àli pe usenumenkantok kon wettok iꞌche kupùppùꞌnokon kùwakùli kon pe. Tùulon kon kasa, tamùꞌnawàlà kùmyamlo nàlà wechippù màlà Kaatù weꞌnaikatok yoꞌno.
Tùse Kaatù usentuppatok molopai pùnùnmantok ya màlà eke kulu.
Weliꞌnàsak wechippù mayin yawàlà pùla weꞌnàtok yau tùse kùnepùppù ya màlà nulà weꞌnàtok yak Christ wuluuka tùuya winà. Kaatù wettok wakù pe winà ewepùikattàsak kon man.
Molopai Christ Jesus yau kùwuluukasak kon Kaatù uya màlà Itepulu pe iwettok pùkkù pe weꞌnàtok kon pe chichiu pe ipyau epùn po.
Sàlà kupùppù Kaatù uya màlà ewanawolok yattai eke kulu wakù pe tùwettok, pùnùnmantok tùuya yau tùnekamappù kùpàkùꞌnokon Christ Jesus yau yekama toppe tùuya.
Yàꞌlàlà ipàkàlà autapulàtok ipàk woton pùla iwechi màlà, eweꞌwotokomatok yepeppù pe pùla iwechi.
Kaatù mùkkàlà kùkonekanàippùꞌnokon. Molopai Christ Jesus yau emennak pe weꞌnà toppe kùkonekappù kon ya màlà, wakù kùnkupù kon woton pe inkupùppù pena, kuttok kon pe wemaꞌnà yawà.
Weliꞌnàtok Yapai Wemaꞌnàtok Yak
Tewin Christ Yau Weꞌnàtok
Jew yamùk pen ewentutok kon winà, Jew yamùk yattàtok yawà yattàsak kon pen tukaik Jew yamùk nesatù ton. Mùkyamlo Jew
yattàtok yawà yattàsak kon tukaik tùusesassan, màlà esak pàk tùkussen kappon yamùk yemyatù ke. Yàꞌlà kasaichi ewechippù kon wapiya ittutàk kon.
Màlà yattai mei Christ pàk ewechippù kon màlà. Toto yamùk pe, Israel yamùk tonpa pe pùla. Itùlù tùuya teppù Kaatù uya lùppù tùponalok kon pàk pùkkù pe ewechippù kon pen. Sàlà non po ewemapùppù kon enpen weꞌnàtok pùla, molopai Kaatù pùla.
Tùse sàlàpe, Christ tonpa pe ewechi kon màlà, amyamlo mei iwessak kon nùssan nessak man mei pùla Christ Jesus mùnù winà.
Masapùla Christ uya màlà echitonpa pe weꞌnàtok nepùppù kùpyakùꞌnokon, Jew yamùk molopai Jew yamùk pen kupù tùuya tewin winà. Tùke là tok pantakanài molopai tok kuꞌnài esseyaton pe ikkwàtùppù ya.
Law, Moses winàpaino yeleutanùpùppù ya, inenupa molopai sà ikukkà tetok ya pokonpe, tùpatalon kon kappon yamùk konekappù ya tau tewin tok wettoppe echitonpa pe.
Tùwelikù pulusuk po winà Christ uya esseyaton pàk weꞌnàtok yeleutanùpùppù màlà. Tùwelikù pulusuk po winà nàlà asaꞌlon kon tùpataloꞌnan kon kappon yamùk kupùppù ya tewin molopai tok mùnappoppù ya Kaatù piyak.
Màlàpàk Christ uyàpùppù màlà. Wakù Itekale echitonpa pe weꞌnàtok yekamaik tamùꞌnawolon kon pàk. Amyamlo Jew yamùk pen Kaatù winàpai mei iwessak kon pàk molopai Jew yamùk mei pùla tùpàk iwessak kon pàk.
Christ yai màlà tamùꞌnawolon kon kùmyamlo, asaklàma, Jew yamùk molopai Jew yamùk pen uyàttok wechi màlà tewinan Wakù Akkwalù yai Kùkàipùnù kon yemlotopona.
Màlàpàk uchi amyamlo wechi toto yamùk pe pùla nen uchi màlà meyon kon pe pùla. Tùse Kaatù ponalok kon tonpa pe nen uchi ewechi kon molopai Kaatù munkà yamùk tonpa pe ewechi kon.
Amyamlo nàlà yamùsak màlà yeunossak kon molopai Kaatù Maimu yenpoikannan nùssan nùnonkappù po, Christ Jesus ipanaꞌmu yawon iwakapuli pe.
Mùkkàlàichi mùkkàlà tamùsen yamùk yaꞌchinài tamùkke, wakù esukenan Kaatù yùwùk pe itùsak, Itepulu yapulàtok iwinà pe.
Christ yau itonpa pe ewechi kon màlà. Amyamlo nàlà yamù màlà tamùkke tamùꞌnawolon kon tùulon kon pokonpe Wakù Akkwalù winà tapùi Kaatù wemattok itau pe.
Paul Wotokoyi Jew Yamùk Pen Ponalok
kasa iwechi pàk iulà Paul, wechi naiꞌnùk yaꞌchichak pe, amyamlo Jew yamùk pen pàkànsau.
Ewaik yetappù auyaꞌnokon wakù pe tùwettok yau Kaatù uya, sàlà wotoko tùsak uyemyak ikuttoppe uya, àponalok kon pe.
Kaatù uya tùttusen pen tùnkupù yenpoikappù molopai yekamappù ya upàk. Sàlà pàk uselupappù mala là emenuka kon uya wapiya.
Molopai unmenukappù yene auyaꞌnokon yau Christ yekale tùttusen pe pùla naiꞌnùk ittu auyaꞌnokon màlà.
Pena kappon
yamùk pàk sàlà tùttusen pen yekamappù pen màlà, tùse Kaatù uya yenpoikasak man sàlàpe Wakù Akkwalù winà wakù ton esukenan kon tùneunokossan molopai tùmaimu yenpoikannan nùssan pàk.
Sàlàichi màlà tùttusen pen, wakù itekale winà Jew yamùk pen wechi màlà Jew yamùk pùkkù pe Kaatù uya pùlemantok yau. Tewin ipun tok wechi màlà molopai Kaatù uya itùlù tùuya teppù lùppù pùkkù pe tok wettoppe màlà ikussak Christ Jesus yau.
Wakù Itekale yapyoto pe wenappù màlà Kaatù uya lepantok winà, intùlùppù uyemyak tùmeluntàlù weꞌwotokoma winà.
Iulà mùkkàlà tamùꞌnawolon kon Kaatù ponalok kon kappon yamùk maꞌlan kulu. Tùse Kaatù uya ulepappù sàlà wakù wotoko ke wakù itekale yatoppe uya Jew yamùk pen piyak tùwenukapù woton pen wakù ton Christ piyawon kon mamin yekamase.
Molopai tamùꞌnawolon kon pàk tùttusen pe pùla naiꞌnùk yeselu Kaatù piyawon yekama toppe uya tok uya yentoppe. Kaatù, tamùꞌnawolon yàꞌlàlà konekanàippù uya màlà kappon yamùk wapiyalok kon winàpai tùttusen pen kupùppù mailà tonantau,
sàlàpe, soꞌchi tawon kon yai, Kaatù pukketù tùpataloꞌnan yekama toppe inchelù yamùk pàk itepulu ton molopai apàikkek ton epùn yawolon kon pàk.
Mùkkàlà yai nen uchi Kaatù yemlotopona uyàꞌnà sàlà tùwettalipaik pùla kùyanùmù kon ya ittuiꞌma ailon tetok kùuyaꞌnokon ipàk yau.
Apawanattàyatàu uchi iulà kesewankonoꞌmatàu wettalumattà pàk. Àpàkànsauꞌnokon iwechi naiꞌnùk. Eumeluntàtatok kon pe iwinà.
uchi uyeseꞌmu yok tùwenasen iulà Kùkàipùnù kon yemlotopo.
Tamùꞌnawolon epùn pon kon molopai non pon kon konekanàippù mùkkàlà molopai tesek kon yepotok tok uya iwinàpai.
Kaatù yekamapponài iulà, tukkan wakù ton epùn pon ke elepatok kon pe ya meluntà Wakù Akkwalù yai, meluntà pe ewechi kon pa ayakkwalù kon yau.
Molopai Christ wemattoppe eyewan kon yau ailon tetok auyaꞌnokon yai. Wàpùlemayaik iꞌnak aukalata kon pa uchiꞌnùnmantok yai.
Molopai amyamlo tamùkke tamùꞌnawolon kon Kaatù ponalok kon kappon yamùk pokonpe, pukkek pe ewechi kon pa eke pe, kusan pe, kau, molopai iꞌnau Christ uya pùnùnmantok wechi ittu kon pa.
Christ uya pùnùnmantok ittu auyaꞌnokon iꞌche wessaik tamùꞌnawàlà. Ittu yentai lànen eke pe kulu là iwechi tùse awanùpù kon pa tamùꞌnawolon Kaatù yeselu ke.
Kaatù yapulàpaiꞌnokon uchi, eke pe kulu yen natok kùuyaꞌnokon yentai yàꞌlàlà ke lepanài, wapùla usenumenkantok kon yentai ikuꞌnài tùmeluntàlù neꞌwotokomayaiꞌnùk kùyauꞌnokon winà.
Tàwàichi Kaatù
yapulài soꞌchi, Christ Jesus yau, tachin pe, tàwàlàlà molopai tàwàlàlà. Emen. uchi iulà, iulà yaꞌchichak naiꞌnùk masapùla Itepulu Jesus ponalok pe weꞌwotokoma pàk. Àkàꞌma kon tùuya yau Kaatù nùkupùppù yawàlà weꞌnàtok pe, pàkàlà ayakkwalù kon yemakkwatàk kon.
Àssàꞌmùla ettàk kon, àsà pe pùla, molopai pàlikanài pe tàwàlà. Pùnùnmantok auyaꞌnokon yenpoikatàk kon àtonpa kon yeselu pàlika auyaꞌnokon winà.
Ànùttu kon ikuttàk kon tewin ewettok kon Wakù Akkwalù nùtùlù kupù kon pa echitonpa pe weꞌnàtok ayaꞌchinàiꞌnokon tamùkke winà.
Tewinan màlà esak molopai tewinan Akkwalù, tewinan enpen weꞌnàtok Kaatù uya àkàꞌmappù kon yak walai.
Tewinan Itepulu molo man, tewinan ailon tetok, tewinan usenpataukantok.
Tewinan Kaatù molo man molopai tamùꞌnawolon kon kappon yamùk Kàipùnù mùkkàlà. Tamùꞌnawolon kon Yepulu mùkkàlà, tamùꞌnawolon kon yai tùweꞌwotokomasen molopai tamùꞌnawolon yawon.
Tùse Christ uya tamùꞌnawolon kon lepappù tùpataloꞌnan lepantok ke, yàꞌlàlà itesak pe weꞌnà iꞌche tùwettok yawà.
Màlàpàk Kaatù Maimu uya, “Iwenukuppù kakàik tukkan kon yaꞌchichak kon yalàppù ya tùpokonpe. Lepantok tùlùppù ya kappon yamùk yemyak,” te kasa. {PSA 8:18}
Yàꞌlà te ken màlà iwenukuppù te uya? Iwuttàppù màlà iꞌnawon non yaꞌmu yak.
Màlàpàk mùkkàlà iwuttàsak lùppù mùkkàlà iwenussak lùppù kakàik kak yepoi molopai miya itentak, tamùꞌnawolon yanùkkase molo tùwechi ke.
Mùkkàlàichi mùkkàlà “kappon yamùk lepanàippù lepantok yamùk ke” tùulon kon kappon yamùk yanùmùppù ya teunossan pe, tùulon kon Kaatù maimuppù yenpoikannan pe, tùulon kon wakù itekale yekamannan pe, tùulon kon soꞌchi yesan pe, molopai tùulon kon enupannan pe.
Sàlà kupùppù Christ uya màlà tamùꞌnawolon kon Kaatù ponalok kon kappon yamùk koneka toppe tùuya, tùwotokoyi kuttoppe tok uya. Molopai ailon tawonnan tùpàk yamù toppe tùuya.
Màlàpàk tamùkke tewin weꞌnàtok yak uyàꞌnàtok kon pe ailon tetok kùuyaꞌnokon yau molopai Kaatù Mumu ittutok kùuyaꞌnokon yau. Christ walainon kappon yamùk pe wenanꞌnokon màlà, sàlà kasa iwechi màlà Christ kasa kulu usemokkan ponalà.
Màlàyau mule yamùk kasa welaikan kùsettakùꞌnokon. Kappon yamùk ennakantakùꞌnokon ailon pen pàk enupan tùuyaꞌnokon ke, yàꞌlà yekkwa ton nà enupantok tùuyaꞌnokon ke aimelunpantak tok, meluntà assetun uya tàntànman kasa.
Tùse làkku ailon pe uselupan uchiꞌnùnmantok
                           
winà, usemokkanpaiꞌnokon tamùꞌnawolon yawà Christ kasa, mùkkàlà tesak ippai pe naiꞌnùk.
Itepulu pe iwettok yoꞌno tamùꞌnawolon tùpataloꞌnan esak pùkkù yamùk tùwessen tùpatassek kon yau tamùkke, molopai tamùꞌnawolon esak yaꞌchichak màlà iicheseꞌmuttàpàttok uya, màlà yamùk uya ipùikattànài pe ikussak. Màlàpàk tamùꞌnawolon ipùkkù uya tùwotokoyi kupù wakù pe, tamùꞌnawolon esak tùwekassen molopai tùusemokkasen uchiꞌnùnmantok yai.
Emennak Wemaꞌnàtok Christ Yau
molopai iichenumenkatok ewalupàttau naiꞌnannùk kasa. Kaatù nùtùlù wemaꞌnàtok pùkkù pe pùla tok wechi màlà, masapùla ittunài pe pùla tok wechi molopai saꞌman pe tok yewan wechi pàk.
Tok uya tamùꞌnawàlà wekkuliꞌman ittutok laꞌchimappù màlà. Àli ànkuppai weꞌnàtok yak tok wettùsak màlà. Molopai yàꞌlà yekkwa ton nà akùlùmannan kupù tok uya tùweleutaik pùla.
Màlà yekkwa pen màlà Christ pàk eusenupappù kon!
Yetappù auyaꞌnokon molopai eyenupappù kon ipàk ailon, Jesus yau naiꞌnùk, yawà inenupa ton pe messatàiꞌnùk pàk.
Apanamappù kon màlà penalok eyeselu kon nonka kon pa, ikasa pùla ewemapù kon pa àkuꞌnàippù kon. Amattanùꞌnàippù kon lùppù enkuttànài ànkuppai weꞌnàtok kon winà.
Eyewan kon molopai eusenumenkatok kon wena toppe emen nak pe kulu.
Emennak eyeselu kon pe yepotàk kon, Kaatù kasa ikonekasak lùppù, molopai tùusenpoikasen ailon wemaꞌnàtok yau màlà iwalai molopai wakù esukenan.
Tàwàichi kasei pe weꞌnàtok pùla nechii! Tàwà tùtonpa kon pàk tamùꞌnawolon kon uselupatok ailon pe nechii, masapùla tamùꞌnawolon kon kùmyamlo mùkyamlo tewinan itesak.
Tùwemakuimaik keꞌnaikatàu. {PSA 4:4} Molopai tùweꞌnaikase kasapontàtàu.
Makui, kùꞌlepatàu yàꞌlàlà kuttok ya yattai ke.
Amak pe tùwessen pe ewechi yau amak pe ewettok yeleutanùkkà. Ailon pe ekkà molopai saꞌman pe eꞌwotokomakà yàꞌlà pùnon kappon yamùk yemyak àntùlù woton wettoppe molo.
Àli mayin kùsapulàtàu euselupatok kon yau. Pùikattànài neken mayin yapulàtàk kon, iꞌche kulu weꞌnàtok neꞌnài, molopai ewan ipittànài eyetannan pùikattà toppe euselupatok uya.
Molopai Wakù Kaatù Yakkwalù kùsewankonoꞌmatàu. Masapùla Wakù Akkwalù mùkkàlà Kaatù wettok eyesak kon pe yentok ipàkàlà, Kaatù uya eyepeppù kon tùlù Weyu ponalà.
Tamùꞌnawolon àli pe usàulàmantok, molopai weꞌnaikantok inonkatàk kon. Wentaimepàꞌnàtok wapùla wemottùnpantok nàlà inonkatàk kon! Esseyaton pàk weꞌnàtok pùla nechii àklottauꞌnokon.
Tùse
                             
làkku tùusentuppaik ettàk kon molopai saꞌman pe pùla itewan echiwinàkàik, molopai esentuppatàk kon àpàkùꞌnokon Kaatù usentuppasak àpàkùꞌnokon Christ yau kasa.
munkà yamùk iꞌnùn ton pe kulu ewechi kon pàk, ikasa ettàk kon
uchiꞌnùnmantok ewemattok yau nechii, Christ uya kùꞌnùnmappù kon molopai iwettùlùppù kùponalok kon pe kasa, wakù pe tùkàꞌnùnsen tùtùsen Kaatù yauchinpanài pe kasa.
Tùse esukenan kon Kaatù ponalok kon pe ewechi kon pàk, nàkàlunnàtok molopai tamùꞌnawolon àli, ànùꞌlà yemamin iꞌche weꞌnàtok kùsettak àklottauꞌnokon. Sàlà yekkwa ton winàpai mettàik. Màlà yekkwa pe là uselupan kùsettak.
Ikasa pùla nàlà àli pe uselupantok, pakko pe àli mayin yapulàtok, àli pe woꞌmattantok wechi màlà, màlàpàk kùsapulàtàu. Tùse làkku tenki katàk kon Kaatù pàk.
Sàlà ittu auyaꞌnokon màlà, masapùla ànùꞌlà tùnàkàlunsen, esukenan pen wapùla tùusekaꞌnonkasen uya yàꞌlàlà yepolo pen màlà Christ molopai Kaatù patassek yau, masapùla ànùꞌlà yemamin iꞌche weꞌnàtok wechi màlà wepeiman màlà yamùk yemlotopo kasa.
Ànùꞌlà eyenkuttàtakùꞌnokon suwalai là ailon pen mayin ke. Sàlà yamùk pàkànsau uchi màlà Kaatù weꞌnaikatok uyàpù mùkyamlo imaimu yawàlà pùla naiꞌnannùk pona.
Màlàpàk mùkyamlo yekkwa pokonpe kettàu.
Amyamlo wechippù ewalupàttau màlà, tùse Itepulu Kaatù ponalok kon kappon yamùk pe ewenasak kon pàk akkwa yau ewechi kon màlà. Màlàpàk uchi emattàk kon kappon yamùk akkwa yau tùwemassan kasa.
Masapùla akkwa màlà eke pe kulu tamùꞌnawolon yàꞌlà yekkwa là kuꞌnài, wakù pe weꞌnàtok, ikasa weꞌnàtok molopai ailon.
Màlà Itepulu Kaatù yauchinpanài iwakùli ittuiꞌche ettàk kon.
Àli kuꞌnài nan kappon yamùk pùkkù pe kettàu, màlà yamùk ewalupà ponalok kon. Tùse làkku pùsamlo pàk ikasa pùla tok wechi yekamatàk kon.
Sàlà yamùk tok nùkussaiꞌnùk amak yai kuliꞌmak man yekama yentai kulu.
Masapùla akkwa màlà tamùꞌnawolon yàꞌlàlà weyuttànài yentoppe. Màlàpàk, “Apakakà tùweꞌnùnsen, eꞌwuluukakà weliꞌnàtok yapai! Molopai Christ uya màlà eweyuttà,” tesak màlà.
Màlàpàk tùttuik kulu emattàk kon. Ittunnan pen kappon yamùk kasa kemattàu, tùse làkku pukkek ton kasa emattàk kon.
Tamùꞌnawolon eweyu kon yapulàtàk kon tùttuik pukkek pe, masapùla sàlà wei yamùk màlà àli ton.
Pakko peichi kettàu, tùse Itepulu Jesus wettok ikupù auyaꞌnokon iꞌche ittuiꞌche ettàk kon.
Wain ke ketùntàu, amattanùpù kon ya neken màlà. Tùse làkku Wakù Akkwalù ke anùttàk kon.
Àtonpa kon pokonpe eselupatàk kon David
                                 
yelemu maimu yau, elen yamùk Wakù Akkwalù winàpaino yekkwa ton pàk eselenpatàk kon Kaatù winàkàik, yapulàtok itewan yau echiiꞌma.
Tàwàlàlà tenki katàk kon tamùꞌnawolon pàk Kaatù Kùkàipùnù kon pàk, Kùyepulu kon Jesus Christ yesek yau.
Àtonpa kon yoꞌno echittutàk kon ànùk yentai pùla, Christ namatok auyaꞌnokon yau.
Tayappù Yamùk Molopai Noppù Yamùk
kenan kon, atayappù kon yentai kettàu, Itepulu yemyawon kon pe messatàiꞌnùk kasa ettàk kon.
Masapùla tùnoppù kenan mùkkàlà tapàikketù kenan tùnoppù yepoi Christ wechi tapàikketù ke soꞌchi tawon kon yepoi kasa. Molopai soꞌchi nàlà màlà Christ yesak.
Màlàpàk uchi tùtayappù kenan kon nàlà tùtayappù kon yentai kùsettak yàꞌlà yekkwa motau là, soꞌchi wechi Christ yemyau kasa kulu.
Tùnoppù kenan kon, ànoppù kon iꞌnùnmatàk kon Christ uya soꞌchi pùnùnmappù molopai iwettùlùppù tok ponalok pe kasa.
Soꞌchi konekappù ya màlà wakù pe tùmaimu yapàikettù winà, molopai wakù pe ikonekappù ya ikolùka tùuya tuna ke winà.
Christ uya màlà sàlà kupùppù soꞌchi koneka toppe tùuya tùponalok pe, tamùꞌnawàlà wakù pe, molopai yàꞌlàlà iwalai pen pùla, ikopposak pùla molopai ikosokkosoꞌmasak pe pùla, tamùꞌnawàlà wakù pe.
Màlà kasa làma tàwà tùnoppù kenan kon tùnoppù kon pùnùnmai tiuchiꞌnùnma kon kasa. Tùnoppù pùnùnmanài mùkkàlà tiyiwalà tiuchiꞌnùnmasen.
Ànùꞌlà tewanma pe tùpun kuꞌnài pùn. Tùse tùusewessen làkku mùkkàlà molopai tùwemainanpasen, Christ uya soꞌchi kupù kasa kulu.
Masapùla kùmyamlo wechi màlà itesak pùkkù pe.
Kaatù Maimu uya wate kasa, “Sàlà wenai kàyik uya tùkàipùnù molopai tùsan nàmà màlà, molopai tùnoppù pùkkù pe iwena, molopai pùsamlo asaꞌlon kon wena màlà tewin,” te kasa. {GEN 2:24}
Sàlà màlà eke kulu ailon ittusak lùppù pen tùse yenpoikasak, uselupayaik Christ molopai soꞌchi tawon pàk.
Tùse tàwà tamùꞌnawolon kon tùnoppù kenan kon tùnoppù kon pùnùnmai tiuchiꞌnùnma kon kasa, molopai tàwà tamùꞌnawolon kon tùtayappù kenan kon tùtayappù kon namai.
Mule Yamùk Molopai Tok Sanon Yamùk
yamùk, asan kon molopai àkàipùnù kon maimu yawàlà ettàk kon Itepulu ponalok pe, masapùla sàlàichi màlà iwalai ànkupù kon.
“Àkàipùnù kon molopai asan kon inamatàk kon,” tawon uchi màlà wapiyalok usenupantok, ikupù uya màlà tetok pokonpan.
“Tamùꞌnawolon wettoppe wakù pe apyauꞌnokon, molopai ewemapù kon pa sàlà pata yau tachin pe,” tawon. {DEU 5:16}
Papai yamùk, àmunkà kon pàk àsà pe kettàu, tok kùssakolopatàu. Tùse làkku, tok yemokkatàk kon Itepulu yaꞌlon uya ekamappontok ke molopai enupantok ke.
Apyoto Yamùk Molopai Tok Yepotolù Yamùk
Sàlàichi ikuttàk kon eyene kon tok uya yattai neken nà pùla, tok yauchinpapa kon pa neken nà pùla. Tùse tamùꞌnawàlà eyewan kon ke Kaatù wettok iꞌche ikuttàk kon, Christ yapyoto ton pe.
Àwotokoyi kon ikuttàk kon kappon tepotolù kenan weꞌwotokoma kasa tùutauchinpaik, Itepulu Tamùꞌnawolon wepantaꞌman pon yapyoto pe eweꞌwotokoma kon kasa, yak epontàtàk kon. (6:11-17) molopai kappon yamùk ponalok pe pùla.
Ittutàk kon uchi Itepulu uya tamùꞌnawolon kon yeꞌma, ànùk yekkwa là apyoto wapùla apyoto pen, wakù wotoko inkupù yepeppù pe.
Potolù yamùk, màlà kasa làmaichi ettàk kon ayapyoto kon winàkàik. Tok kùttalipapàttàu. Mùttuyatàik, mùkkàlà epùn pon wechi mùkyamlo molopai amyamlo Yepotolù pe. Tamùꞌnawolon kon kuꞌnài mùkkàlà ekkaichalà.
Tamùꞌnawolon Kaatù Winàpaino Wepantaꞌman Pon
pe, wate uya sàlà meluntà pe ettàk kon Itepulu yau, molopai itapàikketù eke kulu winà.
Tamùꞌnawolon wepantaꞌman pon Kaatù uya elepatok kon yak epontàtàk kon, meluntà pe ewechi kon pa, àli, Makui uya enkuttàntok yentaika kon pa.
Masapùla wepantaꞌmanꞌnokon kappon yamùk pokonpe pen sàlà, tùse àli ton akkwalù meluntàlù kak yawolon kon pokonpe, itepulu yamùk, apàikkek ton, molopai sàlà ewalupà yawon kon itepulu yamùk tensan pen meluntàlù pokonpe.
Màlàpàk uchi Kaatù winàpaino tamùꞌnawàlà wepantaꞌman pon yak epontàtàk kon sàlàpe! Molopai nen uchi àli weyu uyàpù yau, eyeyaton kon uya pantaꞌmantok yentaika kon pa. Molopai ewepantaꞌma kon iwenukapù ponalà tùpo, meluntà pe lùppù ewechi kon pa.
Màlàpàk tùwekonekaik ettàk kon. Ailon ke epokùlùyittàtàk kon. Ikasa weꞌnàtok itùtàk kon àplopo kon wapu pe.
Molopai iwekonekansak
pe wakù itekale echitonpa pe weꞌnàtok yekamatok attassa kon pe.
Tàwàlàlà ailon tetok yatàk kon awapu kon pe. Màlà ke tamùꞌnawolon pàlàu yamùk ulenpansak, Ene Makui uya pukantok yàꞌnùpù kon pa.
Molopai wepùikattàntok yanùntàk kon appai kon wapu pe, molopai Kaatù Maimu akasupalayi kon pe Wakù Akkwalù uya elepatok kon.
Àwàpùlema kon yau sàlà yamùk ikuttàk kon tamùꞌnawàlà Kaatù uya, pùikattàntok yennaiꞌma. Tàwàlàlà àpùlematàk kon Wakù Akkwalù meluntàlù yau. Màlàpàk tùwekonekaik ettàk kon. Keꞌnonkatàu, màpùlematàik tamùꞌnawolon kon Kaatù ponalok kon kappon yamùk pona.
Molopai upona nàlà màpùlematàik, Kaatù uya ulepa toppe itekale ke, uselupa pàk wekonekasak yau, uselupa toppe meluntà pe tùusenalippaik pùla. Molopai wakù itekale yawon tùttusen pen yekama toppe uya.
Sàlà wotoko kuttoppe uya uyeunossak naiꞌnùk molopai màlà pàkànsau sàlà patikiꞌchi tau wechi. Àpùlematàk kon meluntà pe tùusenalippaik pùla uselupa toppe wakù itekale yekama uya yau.
“Wakù Pe Naꞌ Messatàu?” Tetok
kùꞌnùn kùtonpa kon molopai ailon kulu apyoto Itepulu wotokoyi yau uya, elepa kon màlà tamùꞌnawolon uyekale ke, atta wechi molopai yàꞌlà kupù uya ittu kon pa.
Màlàpàk uchi yeunoko uya sàlà apyakùꞌnokon. Atta là tamùꞌnawolon kon ina wechi yekama toppe ya àpàkùꞌnokon, molopai màlà kasa eyewan kon meluntàtanùpù kon pa.
Tàwàichi Kaatù Kùkàipùnù kon molopai Itepulu Jesus Christ echitonpa pe weꞌnàtok molopai uchiꞌnùnmantok tùlùi ailon tetok pokonpe, tamùꞌnawolon kon ailon tawonnan piyak.
Tàwà wakù pe weꞌnàtok Kaatù winàpaino tamùꞌnawolon kon Kùyepulu Jesus Christ pùnùnma pàk naiꞌnannùk po nechii.
Philippi Pon Kon Piyakan
Sàlà Kaleta Yawon Paul uya màlà kaleta menukappù Philippi pon kon piyak tenki te pe, masapùla tùpùikattà sak tok uya iꞌche kulu tùwettok ke pàk, yàꞌlà kasa là tùwechi patikiꞌchi tau yekale enekamapai tùwechi pàk. Molopai tok yewan enmeluntàpapai tùwechi pàk. Yattai pùla là tùtalumattàtok kon yepotok tok uya ewanawolok yau yekamappù ya. Molopai màlà iwekkussak naiꞌnùk uya wakù itekale utà toppe miyaiwa ikussak màlà teppù ya. Tùtalumattàtok kon yau meluntà pe tok wettoppe tok meluntàpappù ya. Molopai nàlà tùulon kon uya iwalai pen pàk enupan yekamappù ya. Tùse kappon yanùntok ikasa Kaatù pokonpe wechi màlà ailon tetok yai neken Jew yamùk yeselu maimu yawàlà weꞌnà winà pùla. Sàlà kaleta uselupasak màlà utauchin pantok, tùutaimelunpaik pùla weꞌnàtok molopai ailon tetok, tawonnan pàk. Wakù pe welaikantok Kaatù wettok iꞌche kasa màlà tùuyàssen Jesus yau wemaꞌnà yau. Ipantapàssak Iwepyattàtok molopai Paul wemapù yekale 1:1-26 Christ yau wemaꞌnà 1:27—2:18 Timothy molopai Epaphroditus 2:19-30 Ikasa kulu weꞌnàtok 3:1—4:9 Tenki tetok molopai iwenukattok 4:10-23
màlà kaleta Paul molopai Timothy tawonnan, Christ Jesus yapyoto ton winàpaino. Tamùꞌnawolon kon Christ Jesus ponalok kon pe tùwemassan Philippi po piyak imenukasak, tamùkke soꞌchi yennài nan molopai tok pùikattànnan ponalok.
Tàwà Kaatù Kùkàipùnù molopai Kùyepulu Jesus Christ elepaiꞌnokon wakù pe weꞌnàtok molopai echitonpa pe weꞌnàtok ke.
Paul Wàpùlematok Tùnenupa Ton Pona
ukayaik Kaatù pàk tamùꞌnawàlà àpàkùꞌnokon, tàwàlàlà àpàkùꞌnokon usenumenka yau.
Molopai tamùꞌnawàlà àponaꞌnokon wàpùlema yau tùwàpùlemasen iulà tùutauchinpaik tàwàlàlà.
upatùnayi pe ewessak kon Itekale yekama uya yau, wepyattà motapai sàlà tepose pàk.
Màlàpàk sàlà tùttuyaik kulu. Kaatù, sàlà wakù wotoko piyattànàippù ayauꞌnokon, wechi màlà ikupù pàk iwenukapù tepose Christ Jesus Weyu ponalà.
Tàwàlà uyewan pe tùwessan amyamlo! Màlàpàk ikasa iwechi màlà sàlà kasa usenumenka tamùꞌnawàlà àpàkùꞌnokon yau. Masapùla Kaatù uya ulepatok wakù pe weꞌnàtok pùkkù pe ewessak kon pàk. Sàlàpe patikiꞌchi tau wechi yau wapùla polopo iwenai wechi pe wakù itekale wechi ailon pe yekama pàk wechi yau.
Kaatù mùkkàlà ittunài wate uya wechi ailon pe, eke pe kulu tamùꞌnawàlà àꞌnùnmatok kon uya tùuyàssen Christ Jesus winàpai te uya yau.
Molopai sàlà màlà wàpùlematok, echiꞌnùn pe ewettok kon wena toppe eke peiwa màlà yentak ittutok ke molopai miya lùiwa iꞌnapailà yentok ke.
Wakù pe kulu neken naiꞌnùk yanùmù kon pa. Molopai nen uchi esuken ewemattok kon wettoppe, wakù pe eyekale kon wettoppe Christ wennappo sàlà motak ponalà.
Jesus Christ uya àkupù kon màlà wakù eselu kupù pàk ewechi kon pa. Sàlà uya Kaatù yapulàtok molopai inamatok nepù màlà.
Christ Ponalok Iulà Wemapù Yawà
auyaꞌnokon iꞌche wessaik, utonpa yamùk, màlà yamùk iwekkussak kon uwinàkàik uya kulu wakù itekale utà toppe miyaiwa upùikattàsak pàk.
Màlàpàk tamùꞌnawolon kon potolù pata yelasu ton molopai tamùꞌnawolon kon talonkonnà Christ yapyoto pe wechi pàk patikiꞌchi tau wechi ittuyan.
Molopai patikiꞌchi tau wettok uya tamùꞌnawolon kon nùiwa ailon tawonnan utonpa yamùk kussak man ailon tetok tùuyaꞌnokon tùtoppe tok uya Christ yak. Meluntà peiwa Kaatù Maimu yekamatok tùuyaꞌnokon yau tùwenatok kon pe tàwàlà tùusenalippaik pùla.
Ewaik, tùulon kon mùkyamlo Christ pàk tùuselupasan masapùla kùlùmàk pe tùwechi kon pàk, tewanma kon pe ukupù tùuyaꞌnokon pàk. Tùse tùulon kon tùuselupasan ipàk tamùꞌnawàlà wakù pe iteselu.
Pùsamlo mùkyamlo Christ yekale pàk tùuselupasan, wakù pe iteselu uchiꞌnùnmantok yapai. Masapùla Kaatù uya ulepasak sàlà wakù itekale wenai wettoppe.
Tùulon kon mùkyamlo Christ yekale pàk tùuselupasan, ailon pe wakù pe itewan pùla, amlek peiwa, enekamapai pùla lùiwa echiiꞌma, eke peiwa utaimelunpantok koneka tùuyaꞌnokon kasa tùttuse patikiꞌchi tau wechi tùse.
Yàꞌlà pe pùla iwechi màlà! Màlà kasa iwechi pàk utauchinpayaik walà tùse Christ yekale usekama toppe iꞌnai kasa là, iwalai pen wapùla iwalai là iteselu pe. Ewaik, utauchinpa pàk lùppù wechi màlà.
Masapùla àwàpùlematok kon molopai pùikattàntok Jesus Christ Yakkwalù nùtùlùppù winà sàlà yau wessaiꞌnùk yapai wemokka pe tùttuyaik.
Masapùla iꞌnapailà uyewan wettok iꞌche molopai enpen wettok màlà yàꞌlàlà unkupù
yau wekkuliꞌma tukaik ukuꞌnài. Tùse tàwàlà molopai sàlàpe kulu umeluntàta màlà, tamùꞌnawàlà uke, Christ yapulàtok nettoppe uya, wemapù pe iwechi yau wapùla welikù pe là iwechi yau.
Masapùla yàꞌlà ken màlà wemaꞌnàtok? Christ mùkkàlà wemaꞌnàtok upona. Weliꞌnàtok nen uchi màlà wakùiwa neꞌnài.
Tùse wemapù yau wotoko kupù uya màlà eke peiwa, màlàpàk iꞌnai kulu là yanùmù uya ittu uya pùla man.
Asaklàma sàlà yamùk yakletau wessaik, tùulon yattai emappai wechi, tùulon yattai emappai pùla. Masapùla Christ piyak kulu itàpai uchittu utauchinpa kulu màlà eke pe talà wechi yentai.
Tùse pàliꞌyau wechi, wechi màlà wakù peiwa kulu, àpàkànsauꞌnokon kan.
Ewaik, uyiꞌche lùppù weꞌnàtok talà man. Sàlà non po wemapù pe lùppùiwa tùttuyaik, àpùikattà kon pàk, eumeluntàta kon pa molopai tùutauchinpaik ewechi kon pa, ailon tetok auyaꞌnokon yau.
Màlàyau akaklanpa tukkasak kon uya yau autauchinpa kon màlà molopai Jesus Christ yapulà auyaꞌnokon pàliꞌyau ukussak ya pàk.
Tùse yàꞌlà pe là wechi pe iwechi yau, Christ yekale nekama yawà memattàik tàwàlà. Màlàyau nen uchi eyenseꞌnokon utà wapùla utà pùla là iwechi tùse eyekale kon neken nà yeta toppe uya, tamùkke tewin itewan, tewin iichenumenkatok, molopai meluntà pe ewechi kon wakù itekale ponalok pe yeta toppe uya.
Kesenalippatàu eyeyaton kon pàk. Molopai sàlà uya yekama màlà tok pàk tok uya eyentaika kon pen, molopai tok yentaika auyaꞌnokon. Masapùla Kaatù mùkkàlà entaikantok ke elepayatàiꞌnùk!
Masapùla elepasak kon màlà Christ Jesus yapyoto pe ewettok kon ke, ailon tetok neken auyaꞌnokon ipàk winà pùla, tùse nàlà ewettalumattàtok kon iponalok pe winà.
Màlàpàk uchi sàlà wepantaꞌmantok yau weꞌnàpai man tamùkke. Sàlà màlà màlà lùppù ipantaꞌma uya mentantàunùk pena, molopai màlà lùppù ipantaꞌma pàk wessaiꞌnùk, yeta auyaꞌnokon kasa.
Christ Wettok Àssàꞌmùla Patakatok
Màlà kasa iwechi yau apawanattàyatàu iulà, kùyauchinpatàk kon kulu nen uchi ekkaichalà usenumenkantok yesak pe ewechi kon winà, pùnùnmantok winà molopai tùweꞌwotokomaik tamùkke tewin itewan ewechi kon winà.
Amlek pe kettàu. Tùulon kon yentai pe tukaik kekkuttàu. Àssàꞌmùla ettàk kon tùulon kon yentai tiuchittuik pùla.
Àponalok kon pe neken ànkupù kon pàk kesenumenkatàu, tùse alikyek pe ettàk kon tùulon kon pùikattà pàk eusenumenka kon pàk.
Eusenumenkatok kon yau Jesus Christ kasa ettàk.
là mùkkàlà tàwàlà. Tùse Kaatù pokonpe ekkaichalà tùwenaiꞌche iwechippù pen.
Tùse làkku, tiyiwalà tamùꞌnawolon nonkappù ya. Molopai apyoto pe iwenappù kappon pe kùkasa.
Kappon pe là iwechippù. Àssàꞌmùla iwenappù màlà. Molopai mayin yawàlà weliꞌnàtok yanùmùppù ya, pulusuk po weliꞌnàtok.
Sàlà wenai Kaatù uya iwuluukappù kawon pata yak, namantok patassek yak. Molopai ilepappù ya tùulon kon esek yamùk yentaino esek ke.
Tamùꞌnawolon kon epùn pon kon, molopai non pon kon, molopai non yoꞌnon kon wena toppe teseꞌmu kon yok.
Molopai tamùꞌnawolon kon uya ayupo yekama màlà, Jesus Christ wechi Itepulu pe, Kaatù Kùkàipùnù yapulà toppe.
uchi, utonpa yamùk, tàwàlà mayin yawàlà ewechippù kon apyauꞌnokon wechi yau. Tùse sàlàpe apyauꞌnokon pùla là wechi tùse màlà yentak lùiwa yawàlà ewechi kon màlà. Màlàpàk eꞌwotokomatàk kon, tùweꞌnamaik molopai kùkùkù pe Kaatù ponalok pe ewechi kon yekama pe.
Masapùla Kaatù mùkkàlà tùweꞌwotokomasen ayauꞌnokon tàwàlà, alikyek pe molopai meluntà pe amatok kon pe tùuya, teselu yawàlà ewechi kon pa.
Tamùꞌnawolon ikuttàk kon, tùusàulàmaik pùla wapùla tùwesseippàsse pùla.
Àli kuꞌnài nan pe pùla esuken Kaatù munkà pe, wakù pe tùwemassan pe ewechi kon pa. Molopai ikasa pùla àli pe kulu tùwemassan kappon yamùk wolù yawon kon kùlottau elenpantàk kon. Chilùkà yamùk ulenpansak kak yau kasa.
Wemaꞌnàtok yekale yekamaiꞌma tok pàk. Màlà pàkànsau àpàkùꞌnokon utauchinpatok yesak pe wechi màlà Christ Weyu yattai, màlà uya yekama màlà yàꞌlà woton pe pùla là weꞌwotokomappù pe pùla iwechi.
Ailon tetok auya Itepulu yau molopai eweꞌwotokomatok màlà lepantok walai Kaatù pona. Molopai umùnù wekkwamù sàlà lepantok pona. Sàlà wekkupù yau utauchinpa màlà, molopai tamùꞌnawàlà àpokonpeꞌnokon utauchinpa.
Màlà kasa làma atauchinpatàk kon, molopai utauchinpanpaiꞌnokon upokonpe.
Timothy Molopai Epaphroditus
ukayaik Itepulu Jesus pàk sàlàpeꞌne là Timothy yeunoko uya apyakùꞌnokon pe iwechi pàk, umeluntàta toppe eyekale kon winà.
neken mùkkàlà uyewan kaichalon itewan àpùikattà kon pàk alikyek pe kulu tùwessen.
Masapùla tamùꞌnawolon kon mùkyamlo tùnkupù kon pàk neken tùusenumenkasan, Jesus Christ pàkànsau pùla.
Tùse Timothy mùttuyatàik. Tùweꞌwotokoma pàk iwessak man upokonpe, tùkàipùnù pokonpe imu weꞌwotokoma kasa. Ina weꞌwotokomasak man tamùkke, wakù itekale pàkànsau.
Apyakùꞌnokon kan yeunoko uya ukayaik, yàꞌlà kasa là talà tamùꞌnawolon wechi uwinàkàik ittusak uya yau.
Molopai Itepulu Jesus pàk ailon te uya sàlà, iulà nàlà uyàpù pe tiuchittuik apyakùꞌnokon tachin pe tùpo pùla là.
Kùtonpa kon, Epaphroditus yeunoko uya kulu apyakùꞌnokon pàk usenumenkasak man. Iweꞌwotokomasak lùppù ukaichalà molopai iwepantaꞌmasak lùppù upyau, amaimuppù kon yekamanài nàlà eneunokoppù lùppù upùikattà toppe ya.
Eyenpaiꞌnokon kulu man tamùꞌnawàlà molopai iichewankonoꞌmasak man eꞌnek pe tùwechi yekale yetasak auyaꞌnokon pàk.
Ewaik eꞌnek pe kulu iwechippù, iwelikùiwappù. Tùse Kaatù usentuppappù ipàk. Molopai mùkkàlà pàk neken pùla, tùse upàk nàlà. Molopai upùikattàppù ya màlà yentak usewankonoꞌmatok yapai.
Eneunoppai kulu wessaik apyakùꞌnokon, autauchinpa kon pa tuꞌma yene auyaꞌnokon yau. Molopai usewankonoꞌmatok pùla iwena toppe.
Manùntàik uchi, tamùꞌnawàlà tùutauchinpaik, àtonpa kon pe Itepulu yau. Tamùꞌnawolon kon pùsàlà yekkwa ton kappon yamùk mùnamatàik.
weꞌnonka pe nen uchi, utonpa yamùk, tàwàichi Itepulu elepaiꞌnokon eke pe utauchinpantok ke. Tùusetakkasen pen iulà màlà lùppù wapiya unmenukappù lùppù menuka tuꞌma uya pàk. Àpùikattà kon ya màlà ittu kon pa kulu.
Elannek pe ettàk kon mùkyamlo àli ton kuꞌnài nan pàk, mùkyamlo aꞌa yamùk walainon kappon yamùk, Jew yamùk yeselu yawà esak yattà màlà tawonnan.
Masapùla kùmyamlo mùkyamlo ipùkkù yattàsak kon kulu, Kaatù ponalok pe weꞌnà yekamanài pe Yakkwalù winà yapulànnan molopai tùutauchinpasan Christ Jesus yau. Molopai kiyiwalàꞌnokon tùutapulàsan pen kùmyamlo kùnkupùppù kon pàk, molopai kappon yeselu pàk.
Màlà yekkwa pàk lànen utapulà eppaino. Ànùꞌlà uchittu tùutapulàtok ipàkànsau yesak pe tùse itentai upyau iwechi màlà.
Law yeselu yawà uyattàppù màlà
pe ikuꞌnài wei yattai. Israel pa iulà utamo winà, Benjamin kok, esukenan Hebrew. Màlàpàk Law winà Pharisee iulà.
Law yawàlà kulu eppai wechippù màlà. Màlàyau ailon tawonnan Christ pàk talumattàppù uya màlà eke pe kulu. Tamùꞌnawolon Law kupùppù uya, màlàpàk iwalai pen pùla wechippù.
Tùse tamùꞌnawàlà màlà
yamùk unepoloppù kasa unkupù tùkussaik yenuꞌmasak kasa sàlàpe Christ pàkànsau.
Yàꞌlàlà wakù, Christ Jesus Uyepulu tùttuyaiꞌnùk walai pùn. Tamùꞌnawolon nonkasak uya sàlà. Molopai tenuꞌmasen àlitta kasa ikupù uya, Christ neken nen uchi iꞌche wechi.
Molopai iponalok pe wechi ittu uya. Law winà wakù pe ikasa wettok pàkànsau Kaatù uya uyanùmùppù pen màlà. Sàlàpe nen uchi wakù pe weꞌnàtok, ikasa, Kaatù winàpai teposen ailon tetok Christ pàk yai yesak pe wessaik.
Christ neken ànùttupai wessaik molopai iweꞌwuluukatok meluntàlù. Iwettalumattàppù pùkkù pe eppai wessaik molopai ikasa enapai iwelittok yau.
Enpen echiiꞌma, iulà nàlà, uwuluuka toppe ya weliꞌnàtok yapai wemaꞌnàtok yak.
Aitun Pe Utàn Teposen Yekalepàk
wenakassak pùla man, tùse unepolo lùppù molo man masapùla Christ Jesus uya uyaꞌchichak man.
Ewaik, utonpa yamùk, yepokassak uya pe uchittu pùla man. Tùse tewinan nà kuꞌnài iulà, màlà unpoi winà naiꞌnùk puttàkaꞌnùpù uya molopai tamùꞌnawolon unùttu kupù uya uyemlotopon yepotoppe uya.
Màlàpàk tossalà aitun pe utàyaik teposen winàkàik. Kaatù uya kàꞌmantok Christ Jesus yai wemaꞌnàtok epùn po, yepotoppe uya uyepeppù pe.
Tamùꞌnawolon kon uchi kùmyamlo iichemokkasak kon nùsenumenkaik tàwàlà sàlà kasa. Molopai yàꞌlà yekkwa yau là tùpatalà eusenumenka kon yau, Kaatù uya yekama màlà àpàkùꞌnokon.
Tùse utànpaiꞌnokon, màlà yepose utàn naiꞌnùk yeꞌma tawàlà.
Utonpa yamùk, yentok ipàkàlà pe unkupùppù yawàlà ewechi kon iꞌche wessaik. Molopai mùkyamlo màlà yentok ipàkàlà pe ina nùkupùppù àponalok kon pe yawàlà kulu naiꞌnannùk winàpai esenupatàk.
Wapiya sàlà yekamapàtùppù uya àpàkùꞌnokon echipalà, molopai sàlàpe tekamatuꞌmayaik uyenu palu kùlottawàlà. Tukkan kon nemassan Christ welikùppù pulusuk po yeyaton pe.
Tok utà màlà mattantok yak. Masapùla eke pe ataꞌlettàpai tok wettok màlà tok kaatùyi. Tùwekkuliꞌmatok kon yek làkku pàk tùutapulàsan mùkyamlo. Molopai sàlà non pon neken yàꞌlà yamùk là, pàk tùusenumenkasan.
Tùse kùmyamlo mùkyamlo epùn pon ipata ton. Molopai Kùpùikattànài uyàpù miyàlàpai màmuku pàk kulu weꞌnàꞌnokon man, Itepulu Jesus Christ.
Attuꞌmùnon saꞌne kùyesak kon mùyakanma ya màlà. Molopai kùkoneka kon ya wakù pe tesak kasa, meluntà yapulà pe tamùꞌnawolon nettok tùuya iwinà pe naiꞌnùk itepulu pe tùwettok yoꞌnokoik.
12 Sàlà yau yenukaꞌnùssak uya man te uya pùla man, wapùla wakù pe kulu
nen uchi utonpa yamùk, uꞌnùn pe kulu messatàik. Molopai eyenpaiꞌnokon wessaik, masapùla utauchinpatok pe ewechi kon màlà, utapulàtok iwinà pe. Uwechiyakonnon, ailon pe ettàk kon Itepulu pàk.
2 Amyamlo asaꞌlon kon nossan yamùk Euodia molopai Syntyche tàwà ekkaichalà tùusenumenkaik ettàk kon Itepulu Jesus pàkànsau.
Molopai àmàlà nàlà ailon weꞌwotokoma yakon, pùsamlo nossan yamùk pùikattà auya iꞌche wessaik. Masapùla tok weꞌwotokomasak man saꞌman pe upokonpe wakù itekale yekama pàk Clement pokonpe tamùkke molopai tamùꞌnawolon kon tùulon kon weꞌwotokoma yakonnon, wemaꞌnàtok yapon Kaatù kaletayi yau itesek naiꞌnannùk.
Tàwàlàlàichi tùutauchinpaik ettàk kon Itepulu Jesus ponalok pe ewemapù kon yawàlà. Wate uya tuꞌma, tùutauchinpaik ettàk kon!
Tùutaimelunpaik kettàu yàꞌlàlà pàk, tùse àwàpùlematok kon yau. Kaatù yekamappotàk kon, iꞌche kulu ewettok kon yennatàk ipàk, tenki tetok itewan pe tàwàlà.
Molopai Kaatù winàpaino echitonpa pe weꞌnàtok, kappon nùttu yentaino uya eyewan kon molopai eusenumenkatok kon mainanpa màlà wakù pe Christ Jesus yau.
Wenukapù pe, utonpa yamùk, eusenumenkatok kon pe màlà yamùk ailon pe naiꞌnannùk nechii. Molopai tapulàsen pe naiꞌnùk, ikasa naiꞌnùk, esuken naiꞌnùk, molùnpak naiꞌnùk, wakù pe kulu naiꞌnùk, molopai tapulàsan yek pe naiꞌnùk molopai tùnamasen pe naiꞌnùk.
Màlà eusenupappù kon ipàk molopai ananùmùppù kon uwinàpai ikuttàk kon, asaklàma umaimu molopai uyeselu yapai eneneppù kon. Molopai Kaatù elepanàiꞌnokon echitonpa pe weꞌnàtok ke wechi apyauꞌnokon màlà.
Tenki Tetok Lepantok Pàk
pe kulu utauchinpantok yesak pe wessaik wemattok yau Itepulu Jesus yau. Masapùla tachin pe tùpo lùkkwà là upùikattà tuꞌma auyaꞌnokon pàk. Tùttuyaik yàꞌlàlà eneunoppai kulu ewechippù kon upyak, tùse mala là ikupù auyaꞌnokon yentai iwechippù.
Molopai iꞌche wechi pàk là wate uya pen sàlà, masapùla ittusak uya man uyewan tàlàkkaꞌnùsse wechi yàꞌlàlà itesak pe wettok pàk.
Tùttuyaik yàꞌlà kasa là yàꞌlàlà pùla weꞌnà wechi, wapùla tukke là yàꞌlàlà yesak pe weꞌnà, iꞌche weꞌnàtok yentai. Sàlà ittusak uya man iꞌnai là. Wapùla yàꞌlà yattai là, uyewan tàlàkkaꞌnùsse wettoppe, takkole là wechi yau wapùla iwan pe là, tukke là yàꞌlàlà yesak pe wechi yau, wapùla mala là itesak pe wechi yau.
Tamùꞌnawolon kupù uya màlà Christ yai, umeluntàlù ke ulepanài yai.
Tùse wakù pe mettantàu upùikattà pàk wettalu mattàtok yau.
Amyamlo Philippi pon kon nùttuyan Macedonia nànsak uya yau, wapiya kulu wakù itekale yekama pàk wechi yau, amyamlo neken soꞌchiyi tawon kon wechippù upùikkattàn nan pe. Amyamlo neken wechippù ulepannan pe molopai lepantok yeponnan pe uwinàpai.
Thessalonica po echiiꞌma upùikattà iꞌche wechi yattai tewin itekkwa neken pùla yeu           
nokoppù auyaꞌnokon upyak.
Lepantok yamùk neken nà enekkwappai wechi pàk pùla. Tùse àntùlùppù kon pàkàlà làkku itepeppù wenasak eke pe enenpai wechi pàk sàlà yamùk lepantok tùsak auyaꞌnokon pàk.
Tamùꞌnawolon ulepatok auyaꞌnokon yeposak uya man. Molopai iꞌche wettok yentai kulu nettai. Molopai sàlàpe tamùꞌnawolon iꞌche wettok yesak pe wessaik, Epaphroditus uya tamùꞌnawàlà ulepatok nessak man upyak apyapaiꞌnokon. Sàlà yamùk wechi màlà wakù appoiꞌnan tùtùsen kasa Kaatù pona, itùsak yau Kaatù nanùmù pe naiꞌnùk molopai yauchinpanài pe naiꞌnùk kasa.
Molopai Kaatù Ukàipùnù uya iꞌche kulu ewettok kon tùlù màlà itesak pe tùwettok yawà tapulàtok yau, Christ Jesus winà.
Tàwà Kaatù Kùkàipùnù kon tapulàtok yepoloi tàwàlàlà molopai tàwàlàlà. Emen.
“Wakù Pe Naꞌ Messatàu?” Tetok
pe naꞌ messatàu?” tetok uya tamùꞌnawolon kon Kaatù ponalok kon pàk tùlù uya sàlà, Christ Jesus yai. Utonpa yamùk, talonkonnà upyawon kon kulu “Wakù pe naꞌ messatàu?” nùkayan àpàkùꞌnokon.
Tamùꞌnawolon kon Kaatù ponalok kon talonkonnà “Wakù pe naꞌ messatàu?” nùkayan Kin Caesar, yùwùk tawon kon kulu.
Tàwà wakù pe weꞌnàtok Itepulu Jesus Christ yau tamùꞌnawolon kon piyau nechii. [Emen.]
Sàlà Kaleta Yawon Sàlà kaleta menuka ppù màlà Paul uya Colosse pon kon piyak yaꞌchichak pe patikiꞌchi tau echiiꞌma. Colosse wechi ppù Ephesus piyawon pata. Molo màlà iwalainon pen tiꞌcha yamùk wechi ppù. Jesus pàk ailon tetok pe neken iwechi pen nen màlà tawonnan. Ailon tawonnan wechi màlà kùyali nattok yeselu yawàlà, Jew yamùk usattà yeselu kasa tok usattà, yàꞌlà yekkwa weyu yamùk là kupù tok uya molopai inchelù yamùk yapulà pe tok wepeima teppù tok uya. Paul uya màlà sàlà iwalai pen enupantok pàkàn sau iwinàkàik kaleta menukappù. Màlà yekkwa ton uya ewan mùyakamattok pùla iwechi màlà. Jesus mùkkàlà tamùꞌnawolon konekanàippù molopai soꞌchi ippai, wapiya kulu iweꞌwuluu ka sak lùppù, tùpokon pe ikasa kappon kuꞌnài. Jesus mùkkàlà ailon tawon wettok iꞌche. Paul uya màlà emennak Christ yau weꞌnà yeselu yekamappù, molopai ailon tawonnan wemattoppe yawàlà yekamappù ya, ipoippà makui yau weꞌnà yeselu yawàlà pùla.
Paul molopai Timothy kùtonpa kon sàlà kaleta menukayan, iꞌche tùwettok kasa Kaatù nanùmùppù lùppù iulà, Christ Jesus neunoko pe.
Sàlà màlà kaleta Kaatù ponalok kon Colosse pon kon, ailon pe tùusetakkaik pùla tùwessan ina tonpa yamùk Christ yau piyak ina nùmenukappù. Tàwà Kaatù Kùkàipùnù kon elepatàu wakù pe weꞌnàtok tùwinàpaino ke molopai echitonpa pe weꞌnàtok ke.
tenki tawonnan ina Kaatù pàk, Kùyepulu kon Jesus Christ Kàipùnù pàk, àponaꞌnokon ina wàpùlema yau.
Masapùla ailon tetok auyaꞌnokon Christ Jesus pàk yekale yetasak ina uya man. Molopai tamùꞌnawolon kon Kaatù ponalok kon pùnùnmatok auyaꞌnokon yekale yetasak ina uya. 5-6 Ailon itekale, wakù itekale uyàssak apyakùꞌnokon wapiya kulu yau, enpen weꞌnàtok inekama metatantàu. Màlàpàk ailon tetok auyaꞌnokon molopai pùnùnmantok auyaꞌnokon nùsenpoikayaiꞌnùk enpen ewettok kon pokon. Màlà àponalok kon pe ikupù naiꞌnùk epùn po. Wakù
Itekale wakù pùlemantok Kaatù winàpaino nessan molopai miyaiwa nùtàyan tamùꞌnawàlà pata yawà àklottauꞌnokon pena iwechippù kasa. Kaatù wettok wakù pe yetappù auyaꞌnokon motapai molopai ittuppù auyaꞌnokon iwessek kasa kulu kasa.
Sàlà ittuppù auyaꞌnokon Epaphras ina tonpa, ina pùnùn kulu, ina weꞌwotokoma Christ ponalok pe tonpa winàpai, ailon pe kulu tùusetakkaik pùla tùweꞌwotokomasen àpàkànsauꞌnokon.
Wakù Akkwalù uya elepatok kon uchiꞌnùnmantok yekamappù ya nàlà màlà ina pàk.
Màlàyau nen uchi Itepulu Kaatù wettok iꞌche kasa tùwemassan pe ewechi kon màlà. Molopai yauchinpanài pe naiꞌnùk kupù auyaꞌnokon. Ewemattok kon wechi nen uchi tepelu ke màlà, wakù ton yàꞌlà yekkwa là wotoko kupù auyaꞌnokon yau. Molopai Kaatù ittutok auyaꞌnokon yau eusemokka kon.
Imeluntàlùttàsak pe tamùꞌnawolon itapàikketù ke, wakù imeluntàlù meluntàlù yau yàꞌlàlà yentaika kon pa molopai ipàlika kon pa molopai tùutauchinpaik ewechi kon pa.
Molopai tenki tawonnan pe Kùkàipùnù kon pàk. Mùkkàlà àkuꞌnàippùꞌnokon tùnkupùppù tùponalok kon ponalok pe wakù akkwa pata yau, ipùkkù pe ewechi kon pa.
Masapùla kùpùikattàppù kon ya ewalupà meluntàlù winàpai molopai neꞌnàsak kon ya itepulu pe tùꞌnùn Tùmu wettok yak pàk.
Mùkkàlà yai kùmokkasak kon naiꞌnùk molopai kùmakuyi kon pàk usentuppansak [tùmùnù yai.]
Kappon Pe Christ Wettok Molopai Iwotokoyi
wechi màlà ànùk yekkwa pe Kaatù tùusensen pen wechi yenpoikanài pe. Iwentusak lùppù wapiyalok pe, tamùꞌnawolon kon ikonekasak kon yentaino mùkkàlà.
Masapùla mùkkàlà winà Kaatù uya tamùꞌnawolon epùn pon molopai non pon konekappù màlà, tensan molopai tensan pen, akkwalù yamùk meluntàlù nàlà, itepulu yamùk, molopai apàikkek ton. Kaatù uya màlà tamùꞌnawolon konekappù iwinà molopai iponalok pe.
Christ wechippù màlà molo tamùꞌnawolon yàꞌlàlà wapiya. Molopai iwinà tamùꞌnawolon wechi màlà molo tùpatassek yau.
Ailon tawonnan soꞌchi tukaik tesassan ippai mùkkàlà, mùkyamlo wechi màlà ipùkkù pe. Tamùꞌnawolon màlà iwinàpaino. Wapiya kulu iweꞌwuluukasak lùppù mùkkàlà weliꞌnàtok yapai. Màlàpàk Jesus wechi màlà tamùꞌnawolon yentai.
Masapùla tamùꞌnawàlà tùmàlà pe Tùmu yau eppai Kaatù wechippù màlà.
Tùmu yai nen uchi, Kaatù uya tamùꞌnawolon yàꞌlàlà nepù tùuya tùpyak pàk, echitonpa pe weꞌnàtok konekappù màlà Tùmu welikù pulusuk po winà. Molopai màlà kasa nen uchi tamùꞌnawolon yàꞌlàlà nepùppù ya imùnù yai tùpyak, asaklàma non po molopai epùn po nàlà.
mei ewechippù kon màlà Kaatù winàpai. Molopai iteyaton pe ewechippù kon àli pe eusenumenkatok kon winà.
Tùse sàlàpe nen uchi, Tùmu yàkàpù winà, Kaatù uya tùwechiyakonnon pe àkussak kon man esuken enettok kon pe tùuya. Wakù pe itekale eyesek kon wettoppe.
Tùse ailon tetok auyaꞌnokon wechi meluntà pe molopai iꞌnak kulu ikala iꞌche weꞌnà man. Enpen ewettok kon ananùmùppù kon wakù itekale enetappù kon kùꞌnonkatàu. Sàlà wakù itekale yekamappù màlà sàlà non pon kon tamùꞌnawolon kon kappon yamùk pàk. Molopai iulà, Paul, wenappù màlà sàlà wakù itekale yapyoto pe.
Paul Weꞌwotokoma Kaatù Ponalok Kon Ponalok Pe
sàlàpe utauchinpayaik wettalumattàsak àpàkànsauꞌnokon pàk. Sàlà yamùk wettalumattàtok yanùmù uya naiꞌnùk uyesak yau, Christ wettalumattàtok yenukaꞌnùpù pe soꞌchi ponalok pe. Soꞌchi mùkyamlo Christ pùkkù.
Soꞌchi yapyoto pe Kaatù uya ukussak man. Sàlà wotoko ke ulepappù ya màlà tamùꞌnawàlà wakù itekale yekama toppe uya àpàkùꞌnokon.
Tachin pe sàlà itekale wechippù màlà tùttusen pe pùla tamùꞌnawolon kon winàpai ikussak pe molopai yonansak pe nàlà. Tùse yenpoikasak ya nen uchi sàlà Kaatù ponalok kon kappon yamùk yenu yak.
Kaatù uya sàlà kupùppù màlà masapùla Jew yamùk pen uya sàlà wakù kulu molopai tùttusen pen ittu iꞌche tùwechi pàk. Molopai màlà tùttusen pen màlà Christ wemapù ayauꞌnokon molopai mùkkàlà, mùkkàlà enpen ewettok kon Kaatù yapulàtok pùkkù pe ewechi kon pàk.
Màlàpàk Christ yekamannan ina tamùꞌnawolon kon kappon yamùk pàk. Tamùꞌnawolon kon yekamapponnan ina molopai tok yenupannan, tamùꞌnawolon pukkek ke, tamùꞌnawolon kon nettoppe Kaatù yemlotopona wakù pe tamùꞌnawàlà ipùkkù pe neken pùla Christ kasa kulu nen uchi.
Sàlà wekkuttoppe tùweꞌwotokomasen iulà saꞌman pe, eke meluntà Christ nùtùlù yapulà pe, neꞌwotokomayaiꞌnùk uyau.
Saꞌman pe kulu saꞌ weꞌwotokoma àpùikattà kon pàk ittu auyaꞌnokon iꞌche wessaik. Molopai Laodicea pon kon pùikattà uya nàlà sàlà, molopai tamùꞌnawolon kon tùulon kon yàꞌlà yattai là uyennài nan nùssan pen pùikattàiꞌche wessaik.
Sàlà kuꞌnài iulà tok yewan wena toppe meluntà peiwa. Echiꞌnùn pe tok wettoppe tamùkke, tamùꞌnawàlà wakù ton yepotoppe tok uya ittu tùuyaꞌnokon tamùꞌnawàlà ipùkkù pe neken pùla winà. Màlà kasa tok uya Kaatù nùkupù tùttusen pe pùla ittu màlà, mùkkàlàichi Christ.
Tamùꞌnawàlà wakù ton Kaatù ittutok molopai ipukketù tùttusen pe pùla inkupù wechi màlà Mùkkàlà yau.
Màlàpàk uchi tekamayaik àpàkùꞌnokon. Ànùꞌlà eyennakatakùꞌnokon ailon pen pàk wesseippàꞌnàtok yau, wakù pe ikasa kasa lànen iwechi tùse.
Masapùla apyauꞌnokon pùla lànen wechi tùse, uyakkwalù yau
apyauꞌnokon wessaik. Utauchinpayaik mùkussatàiꞌnùk wechi wakù pe pàk. Molopai ailon tetok auyaꞌnokon Christ pàk wechi meluntà pe pàk.
Tamùꞌnawàlà Christ Yau Wemaꞌnàtok
Iꞌnak akalatatàk kon Christ yak. Ewemattok kon yapon pe nechii. Molopai meluntà pe lùiwa ewena kon pa ailon tetok auyaꞌnokon yau, eyenupappù kon kasa. Molopai tenki tetok auyaꞌnokon ke anùttàk kon.
Elannek peichi ettàk kon! Molopai ailon tetok auyaꞌnokon kùꞌmattatak, kappon pukketù là yàꞌlà pen molopai ennakantok tok uya penalok kon uya enupantok winà, molopai kawon kon akkwalù yamùk yeselu winàpaino là winà. Tùse Christ uya làkku enupantok yetatàk kon.
Masapùla tamùꞌnawolon Kaatù yau naiꞌnùk wechi màlà Christ yau.
Màlàpàk tamùꞌnawolon Christ winàpaino yesak pe ewechi kon màlà, iponalok pe ewechi kon pàk. Eke kulu mùkkàlà itepulu akkwalù yamùk yentaino molopai apàikkek pe weꞌnàtok yepoino.
Christ ponalok pe ewechi kon yekama auyaꞌnokon màlà ailon te auyaꞌnokon ipàk winà. Eyesak kon yattà Jew yamùk usattàtok yawàlà pùla. Tùse Christ uya attàntok winàpaino yentok ipàkàlà winà màlà àpùikattàsak kon àli ànkuppai àkuꞌnài meluntàlù winàpai.
Masapùla eusenpatauka kon yau, àwuꞌnattàppù kon màlà Christ pokonpe. Molopai usenpataukantok yau àwuluukappù kon nàlà màlà Christ pokonpe ailon tetok auyaꞌnokon yai Kaatù yapàikketù yau. Iwuluukanàippù weliꞌnàtok yapai wemaꞌnàtok yak yapàikettù yau.
Eweliꞌchak kon wechippù màlà masapùla tùmakuyi ke ewechi kon pàk, molopai Kaatù ponalok kon pe pùla ewechi kon pàk. Tùse Kaatù uya pàliꞌyau amasak kon màlà Christ pokonpe! Kaatù usentuppasak màlà tamùꞌnawolon kùmakuyi kon pàk.
Imenukasak lùppù winà kàik wannà “Ikasa pùla messaik,” tawon, mokkappù ya màlà, molopai imattanùpùppù ya tamùꞌnawàlà kulu ipukapàtù tùuya pulusuk pona winà.
Molopai màlà pulusuk po Christ uya itepulu ton àli akkwalù yamùk molopai apàikkek ton yentaikappù. Tok kupùppù ya tensan pe ayupo tok yentai tùwechi ke.
Màlàpàk àli pe ànùꞌlà kùsselupatak annapù kon wapùla eninchi kon pàk, wapùla Jew yamùk nùkupù tùnamasen kupù auyaꞌnokon pùla iwechi pàk, utaꞌlettàntok yekkwa wapùla kapùi wepakkasak emennak pe yattai tùkussan, molopai tùnamasan Jew yamùk wàlàkkattok yattaino kon pàk.
Tamùꞌnawolon sàlà yamùk màlà ewanawolok kon yakkwalùppù neken. Jesus Christ nen mùkkàlà ailon.
Kappon yamùk là, wakù pe tukaik molopai àssàꞌmùla pe tukaik tùusennakasan molopai inchelù yamùk pàk tùwàpùlemasan teseꞌmu kon yok tùwenase eyennakatakùꞌnokon.
Molopai alapumatakùꞌnokon eꞌmantok winàpai. Weꞌneppàꞌnà walai yene tùuyaꞌnokon pàk tùuselupasan mùkyamlo tùutapulà kon pe. Pùsamlo yekkwa ton ikasa pùla messatàik kùkkatak àpàkùꞌnokon. Ittutok ya pùnon mùkyamlo, pakko pe tùuselupasan masapùla kappon pe tok usenumenka pàk.
Christ pùkkù pe tok wechi pen nen uchi màlà. Christ mùkkàlà esak ippai molopai esak meluntàlùttànài màlàpàk useseꞌmuttàpàꞌnàtok, kala yamùk yapulànài tamùkke ikuꞌnài pe Kaatù yapàikketù yau iichemokka tùse.
Weliꞌnà Molopai Wemaꞌnà Christ Pokonpe
kon màlà Christ pokonpe màlàpàk àpùikattàsak kon màlà kawon kon akkwalù yamùk meluntàlù winàpai. Yàꞌlà pe iwechi pàk sàlà yekkwa ton maimu yawolon kon amyamlo?
Sà pàk kettàu. Màlà kùsonpatàu. Molopai sà kùsappàttàu tawon.
Sàlà yamùk màlà tapulà ke tùupoippàtasan molopai tùumattasan, tapulàsen pe pùla nen uchi. Kappon nùkonekappù molopai enupantok tok uya ike neken nen màlà.
Sàlà yamùk maimu yawàlà weꞌnà usene ikasa kasa. Eke peiwa Kaatù pùnùnmatok auyaꞌnokon pùikattà ya kasa iwechi molopai àsà pe pùla euchittu kon. Molopai àsà pe eyesak kon talumattà auyaꞌnokon. Tùse eyesak wettok ànkuppai yapàikketùkkatok auyaꞌnokon meluntàlù pùla iwechi màlà.
kon man wemaꞌnàtok yak Jesus Christ pokonpe. Eyewan kon uchi itùtàk kon màlà yamùk epùn po naiꞌnannùk pàk, Christ wettok chichiu pe tapon po kamik pen Kaatù yemyatù winà.
Eusenumenkatok kon ikuttàk kon màlà yamùk epùn po naiꞌnannùk pàk, sàlà motawon kon yàꞌlàlà pàk pùla.
Masapùla eweliꞌchak kon man, molopai ewemattok kon yonansak man Christ pokonpe Kaatù yau.
Christ mùkkàlà ewemattok kon kulu, molopai iichenpoika yau, amyamlo nàlà usenpoika màlà ipokonpe molopai yapulàtok yau ewechi kon màlà.
Esuken Wemaꞌnàtok Yeselu
Penalok Molopai Emennak Wemaꞌnàtok
yamùk àli ànkuppai weꞌnàtok neꞌwotokomayaiꞌnùk ayauꞌnokon inonkatàk kon. Nàkàlunnàtok, esuken pùla weꞌnàtok, ipàlika yentai àli ànkuppai weꞌnàtok màlàwannà ke, tùusekaꞌnonkaik weꞌnàtok inonkatàk. Masapùla tùusekaꞌnonkaik weꞌnàtok màlà tùulon kaatù yemlotopo wepeiman walai.
Kaatù mùkkàlà tùweꞌnaikasen [tùmaimu yawolon kon pen kappon yamùk pàk.]
Molopai màlà kasa tùwemassan pe ewechippù kon màlà àli ton ànkuppai weꞌnàtok wechi ewemattok kon yau yau.
Tùse sàlàpe sàlà yamùk inonkatàk kon. Weꞌnaikantok, tonpa yewanmaꞌlàtok molopai àli pe weꞌnàtok, àsà wekkupù iꞌche kettàu àtonpa kon
Echiwinàkàik kakaseitatàu, masapùla penalok eyeselu kon nonkappù auyaꞌnokon màlà inkupù yamùk pokonpe.
Molopai àmàlà pe emennak eyeselu yeposak auyaꞌnokon naiꞌnùk. Pùsàlàichi mùkkàlà emennak kappon, Kaatù ikonekanàippù nùkonekayaiꞌnùk tùkasa, enettok kon pe tùuya tùttutok kulu auyaꞌnokon yak.
Màlàpàk, tùpatalàꞌne weꞌnàtok Jew yamùk pen molopai Jew yamùk kùlottau pùla iwechi màlà, mùkyamlo Jew yattàtok yesak molopai ipùnon kùlottau, kaklan yamùk molopai àsà ton kappon yamùk kùlottau, apyoto ton molopai apyoto ton pen kùlottau. Tùse Christ mùkkàlà tamùꞌnawolon. Molopai Christ mùkkàlà tamùꞌnawolon yawon. a
Kaatù uya àꞌnùnma kon màlà molopai tùponalok kon pe kulu ayanùnsak kon ya. Màlàpàk esuken emattàk, tùusentuppaik, wakù pe, àssàꞌmùla, ten pe molopai pàlikannan pe.
Eyeselu kon tùpàlikaik ettàk, molopai ànùꞌlà kappon pàk esentuppatàk, ànùꞌlà àklottawon kon usàulàmasak tùulon kon winàkàik yau. Ànùꞌlà pàk mesentuppatàik Itepulu Jesus usentuppasak àpàkùꞌnokon naiꞌnùk kasa làma.
Molopai tamùꞌnawolon sàlà yamùk yentaino ke itonpattàtàk uchiꞌnùnmantok ke tamùꞌnawolon kuꞌnài tamùkke tewin.
Tàwà echitonpa pe weꞌnàtok Christ nùtùlù eyewan kon yesak pe nechii. Masapùla sàlà echitonpa pe weꞌnàtok yak Kaatù uya àkàꞌmasak kon màlà tamùkke tewin itesak. Molopai tenki tawon pe ettàk kon.
Tàwà Christ uya enupantok eyewan kon yau nechii tamùꞌnawàlà. Mepanamatàik molopai mepùikattàtàik tamùꞌnawolon ànùttu kon yawàlà. Tenki tetok itewan yau echiiꞌma meselenpatàik David yelemu pàk, Kaatù yapulànài elen mùkuttàik Wakù Akkwalù nùtùlùssan pàk meselenpatàik.
Tamùꞌnawolon ànkupù kon wapùla euselupatok kon nekkupùik Itepulu Jesus yesek yau, tenki te auyaꞌnokon pe mùkkàlà yai Kaatù Kùkàipùnù kon pàk.
Emennak Wemaꞌnàtok Yau Wemaꞌnà
kenan kon, atayappù kon yentai kekkuttàu, masapùla màlàichi màlà Christ yaꞌlon pe weꞌnà nùkupù.
Tùnoppù kenan kon, ànoppù kon mùꞌnùnmatàik, molopai àsà pe tok pàk kettàu.
Mule yamùk, asan kon molopai àkàipùnù kon maimu yawàlà mettàik tamùꞌnawolon yau, masapùla sàlà màlà Itepulu yauchinpanài.
Papai yamùk, àmunkà kon yamùk kùssakolopatàu, masapùla wakù kupùiꞌche tok wechi pen nen uchi màlà.
a 3:11 Kaklan yamùk, Barbarian yamùk mùkyamlo Greek pe tùuselupasan pen molopai kappon yamùk kùlottau entuppaꞌno kon, tok yoꞌnon kon saꞌne. Àsà ton, Scythian yamùk mùkyamlo àsà ton kappon yamùk tetok Greek yamùk uya.
22 Tepotolù kenan kon, eyepotolù kon mai mu yawà là mettàik tamùꞌnawolon yau, eyene neken tok uya pàk pùla, tok utauchinpa toppe neken àpàkùꞌnokon pùla, tùse ailon pe itewan ikuttàk Itepulu namatok auyaꞌnokon ke.
Yàꞌlàlà kupù auyaꞌnokon yau, meꞌwotokomatàik tamùꞌnawàlà eyewan kon ke, Itepulu ponalok pe eweꞌwotokoma kon kasa, kappon yamùk ponalok pe pùla.
“Itepulu uya ken uyeꞌma ko wakù ke lù,” mùkatàik. Tùponalok kon ponalok pe inkupù yepolo auyaꞌnokon màlà. Masapùla Christ kulu mùkkàlà eyepulu kon iponalok pe meꞌwotokomayatàiꞌnùk.
Molopai ànùꞌlà iwalai pen kuꞌnài uya tepeppù yepolo màlà àli ton tùnkupùppù yepeppù pe, masapùla Kaatù mùkkàlà tamùꞌnawolon kon kuꞌnài ekkaichalà.
Tapyoto kenan kon, ayapyoto kon mentàik, wakù pe ikasa inkupùppù yawàlà mùlepatàik. Amyamlo nàlà wechi epùn pon Itepulu ponalok pe tùttuse.
tàwàlàlà. Enpen mettàik àwàpùlema kon yau, tenki teiꞌma Kaatù pàk. yattai nàlà ina pona màpùlematàik ina pùikattà toppe ya. Molopai ina lepa toppe ya tekale yekamatok ina uya yattai ke, Christ winàpaino wakù itekale pena ittusak lùppù pen yekama toppe ina uya. Màlà ipàkànsau patikiꞌchi tau wessaiꞌnùk.
Upùikattà toppe ya màpùlematàik Kaatù wettok iꞌche yawàlà kappon yamùk yelupa toppe uya wakù pe.
Tùttuik melaikatàik mùkyamlo ailon tawonnan pen winàkàik tok kùlottau. Tamùꞌnawàlà eweyu kon yapulàtàk kon wakù pe.
Tàwàlàlà euselupatok kon wakù pe nechii, enetapai weꞌnàtok pe, àsà pe pùla. Molopai iꞌnai kasa là tamùꞌnawolon kon maimu yeittok ikasa tùttuik mettàik.
“Wakù Pe Naꞌ Messatàu?” Tetok
kon kulu Tychicus, tùusetakkasen pen apyoto molopai Itepulu Jesus wotokoyi yau weꞌwotokoman tonpa uya, tamùꞌnawolon uyekale yekama màlà àpàkùꞌnokon.
Màlàpàk uchi yeunoko uya màlà apyakùꞌnokon, ayauchinpatok kon pe ya atta là tamùꞌnawolon kon ina wemapù yekama tùuya ke.
Yaꞌlà Onesimus nùtàyan, wakù tùusetakkasen pen tonpawannà kùꞌnùn kon molopai ailon, àtonpa kon. Tok uya tamùꞌnawolon talà nekkussaiꞌnùk yekama màlà àpàkùꞌnokon.
Aristarchus, upokonpe patikiꞌchi tau naiꞌnùk, “Wakù pe naꞌ messatàu?” nùkayan nàlà, Mark, Barnabas yesse. Yekamappù uya àpàkùꞌnokon. Iyàpù apyakùꞌnokon yau, manùntàik tùutauchinpaik.
Kaatù wettok itepulu pe ponalok pe. Molopai eke pe kulu uyewan ipik pe tok wessak man.
“Wakù pe naꞌ messatàu?” nùkayan Epaphras àtonpa kon nàlà, molopai Jesus Christ yapyoto. Tùwàpùlemasen mùkkàlà tàwàlà eke pe àponaꞌnokon. Kaatù yekamapponài meluntà pe ewena kon pa tamùꞌnawàlà Kaatù yeselu yau tùwappùik molopai ittunài pe.
Yekama uya iweꞌwotokomasak saꞌman pe àponalok kon pe yapulà uya sàlà, molopai kappon yamùk Laodicea pon kon molopai Hierapolis pon kon ponalok pe.
Ina pùnùn kulu Luke, Tatta molopai Demas tawonnan “Wakù pe naꞌ messatàu?” nùkayan àpàkùꞌnokon.
“Wakù pe naꞌ messatàu?” tetok ina uya yekamatàk kon Laodicea pon kon Jesus pàk ailon tawonnan pàk, uliꞌchan Nympha itesek molopai nàlà mùkyamlo tùwepiliꞌchan itùwùk tak pàk.
Sàlà kaleta yene tùpo, Laodicea pon soꞌchi uya yene mentàik. Molopai nàlà kaleta mentàik Laodicea neunokoppù apyakùꞌnokon.
Molopai Archippus pàk sàlà mekamatàik, “Wotoko itùsak lùppù eyemyak Itepulu wotokoyi menukaꞌnùpùik kulu,” tukaik.
Uyemyatù ke sàlà tùmenukayaik, iulà Paul, “Wakù pe naꞌ messatàu?” nùkayan. Patikiꞌchi tau uchi tàwà wechi mùttutàik. Wakù pe weꞌnàtok Kaatù winàpaino apyauꞌnokon nechii.
Wapiyalok Thessalonica Pon Kon Piyakan
Sàlà Kaleta Yawon Pata Thessalonica wechi ppù màlà Roman ponalok pe, Macedonia yawon pe. Molo màlà Paul uya soꞌchi pàmàppù, Philippi nàn sak tùuya yeꞌmappùtak. Paul uya Jesus yaꞌlon pe weꞌnàtok yeselu ailon yekama ppù Jew yamùk pen pàk. Pùsamlo wechi ppù màlà tùpataloꞌnan kaatù yamùk yapulànnan pe. Màlà yattai tok uya ailon teppù wakù itekale pàk. Màlà yattaiꞌne Jew yamùk kùlùmàluppù Paul pàk masapùla imaimu pàk Jew yamùk pen uya ailon te wenai. Kappon yamùk wessakolopa toppe Paul pàk tok uya iku pùppù. Màlà kasa iwechi pàk molo Thessalonica po tachin pe iwechippù pen tùse miya màlà yentawinàkàik iitàppù Berea pona. Màlà tùpo Corinth yeposak ya yeꞌmappùtak Paul wechiyakon Timothy uya Thessalonica pon soꞌchi yekale yekamappù tùmàlà pe kulu ipàk. Timothy wechi ppù màlà Paul wechiyakon pe molopai iweꞌwotokoma yakon pe. Mùkkàlà uya màlà Paul pàk Thessalonica pon soꞌchi yekale yekamappù tùmàlà pe. Màlà yattai nen uchi Paul uya sàlà tùkaletayi menukappù màlà Jesus yaꞌlon kon yewan meluntàpa pe molopai tok yenuyappontànài pe. Tenki teppù ya ailon tetok tok uya molopai tiuchiꞌnùnmaik tok wettok yekale yetasak tùuya pàk. Tok piyau tùwechi yau tùwema pù ppù yekale pàk tok yenuya ppontà ppù ya. Molopai soꞌchi tau ekamappontok iwesseposak lùppù yeikuppù ya. Yàꞌlà kasa là Christ pàk ailon tawon weliꞌchak iwennappo tuꞌma wapiya wechi ànùttupai tok wechippù pàk. Màlàpàk Paul uya tok maimu yeikuppù màlà molopai tok meluntàpa ppù ya tok weꞌwotokoma toppe Christ wennappo tuꞌma pàk enpen echiiꞌma. Ipantapàssak Iwepyattàtok molopai tok yapulàtok 1:1—3:13 Christ ponalok pe weꞌnà yeselu 4:1-12 Christ uyàpù yekale 4:13—5:11 Iwenukattok 5:12-28
màlà Paul, Silas, molopai Timothy tawonnan winàpaino. Kappon yamùk Thessalonica pon soꞌchi tawon kon Kaatù Kùkàipùnù molopai Itepulu Christ Jesus ponalok kon piyak imenukasak. Tàwà wakù pe Kaatù wettok molopai echitonpa pe weꞌnàtok [Kaatù kùkàipùnù molopai Jesus Christ winàpaino] àponalok kon pe nechii.
Tenki Tetok Thessalonica Pon Kon Pàk
tawonnan ina tàwàlà Kaatù pàk ina wàpùlema yau, eyekama kon pe.
Masapùla ina nùttuyan, Kaatù Kùkàipùnù kon yemlotopo ailon tetok auyaꞌnokon yai eweꞌwotokoma kon saꞌman pe uchiꞌnùnmantok ke. Molopai enpen ewettok kon Kùyepulu Jesus Christ pàk wechi meluntà pe ittuyan ina.
Ina tonpa yamùk, ina nùttuyan, Kaatù uya àꞌnùnma kon molopai ayanùnsak kon ya tùponalok kon pe.
Masapùla wakù itekale nepùppù ina uya màlà apyakùꞌnokon, imaimuppù lùppù pe neken nà pùla. Tùse tùmeluntàlù ke Wakù Akkwalù pokonpe nàlà molopai tamùꞌnawàlà ikasa eyewan yelupatok ya pokonpe. Mùttuyatàik ina wemapùppù apyauꞌnokon tùwechi kon yau àponalok kon pe.
Ina yeselu molopai Itepulu Jesus yeselu kasa ewelaikasak kon màlà. Ina wemapù kasa ewemapù kon ke, eke pe ewettalumattàiꞌmaꞌnokon, wakù itekale manùntantàu tùutauchinpaik, Wakù Akkwalù winàpai iyàssak lùppù.
Màlàpàk ailon tawonnan Jesus pàk Macedonia molopai Achaia pon kon uya yentok ipàkàlà pe menatantàu.
Masapùla Itepulu yekale utàsak man mailàlà ewinàꞌnokon Macedonia molopai Achaia yau neken pùla, tùse ailon tetok auyaꞌnokon Kaatù pàk yekale utàppù man mailàlà. Yàꞌlàlà àpàkùꞌnokon ina nekama woton pùla man.
Akaklanpasak kon ina uya yattaino lùppù pàk tamùꞌnawàlà kappon yamùk tùuselupasan tùutauchinpaik, ina yanùmùppù auyaꞌnokon pàk. Molopai tùutauchinpaik ewelattàsak kon ailon pen kaatù winàpai ailon molopai tàwàlàlà tùwemassen Kaatù winàkàik itapyoto pe pàk tùuselupasan mùkyamlo.
Molopai Imu, Jesus Christ uyàpù epùn poi màmuku pàk ewechi kon, inwuluukappù lùppù weliꞌnàtok yapai, molopai pùikattànài Kaatù weꞌnaikatok tùuyàpù woton winàpai pàk tùuselupasan.
Paul Wotokoyi Lùppù Thessalonica Po Inkupù
peꞌnokon mùttuyatàik, utonpa yamùk, akaklanpatok kon ina uya wechippù iwoton pe pùla là pùla.
Mùttuyatàik ina talumattàkapùppù molopai ina mottùnpapàtùppù Philippi po, ina uyàpù Thessalonica pona apyakùꞌnokon wapiya. Tùse ku Kaatù uya meluntà pe tùwettalipaik pùla uselupantok wakù itekale yekama pe yapàikketù ke ina lepappù, eke pe lànen iwakkàꞌnài nan tùse.
Màlàpàk apawanattàyatàiꞌnùk ina wakù itekale yai wechi màlà ennakantok pokonpe là pùla, molopai
àli pe là iteselu pùla, wapùla ànùꞌlà yennakaiꞌche ina wechi pùla man.
Tùse làkku ina uselupa naiꞌnùk Kaatù wettok iꞌche kasa, masapùla ina yanùnsak ya naiꞌnùk molopai wakù itekale tùsak ya ina yemyak ina nekama pe. Kappon yamùk yauchinpaiꞌche là ina wechi pen sàlà. Tùse Kaatù làkku anauchinpapai ina wechi, mùkkàlà ina yeselu ina yewan yau naiꞌnùk ittunài.
Mùttuyatàik nàlà nen wakù ton nà mayin ke kappon yapulà pe tukaik là ina usennaka pùn Kaatù wechi màlà ina yekamanài pe molopai ina yennài pe tùusekaꞌnonkaik là ina wettok wapu woton pùla iwechi.
Apulàntok kulu là iꞌche ina wechi pùn ànùꞌlà winàpai, ewinàpaiꞌnokon nà wapùla tùulon kon nà winàpai.
Masapùla ina pùnùn pe kulu mettantàu màlàpàk nen uchi ina utauchinpasak nettai wakù itekale ke neken nà elepa kon pàk pùla. Tùse àklottauꞌnokon nàlà emappai ina nettai àꞌnùnma kon ina uya pàk.
Ewaik, mùttuyatàik, ina tonpa yamùk, saꞌman pe ina weꞌwotokomappù. Ina weꞌwotokomappù wei kaichalà molopai ewalupàttawàlà, awanittàpa kon nà ina uya tukaik wakù itekale Kaatù winàpaino yekama tùuyaꞌnokon yawàlà.
Amyamlo mùkyamlo ina yennài nan nùssan molopai Kaatù nàlà mùkkàlà ina yennài, ina yeselu molopai ina welaikatok wechi wakù pe esuken molopai ikasa, amyamlo ailon tawonnan winàkàik molopai yàꞌlàlà iwalai pen woton pùla nettai.
Mùttuyatàik wakù pe ina wechippù tamùꞌnawàlà àpàkùꞌnokon papai wechi wakù pe tùmunkà yamùk pàk kasa.
Eyelupatantàu ina emeluntàpa kon pe, eyewan kon ipik pe ina nettai molopai apawanattàtantàu ina, màlà Kaatù yauchinpanài pe wemaꞌnàtok kasa ewemapù kon pa, Kaatù àkàꞌmanàippùꞌnokon itepulu pe tùwettok molopai apulàntok tùuya ponalok pe ewechi kon pa.
Molopai sàlà pàkànsau tàwàlàlà, tenki te màlà ina uya Kaatù pàk. Kaatù Maimu nessak ina uya apyakùꞌnokon yau, metatantàu molopai manùntantàu, kappon yamùk winàpaino pe là tùkusse pùla tùse Kaatù Maimu pe nen tùkusse itekale manùntantàu. Kaatù Maimu nen naiꞌnùk. Masapùla Kaatù weꞌwotokoma naiꞌnùk amyamlo ailon tawonnan tùpàk kùlottau.
Utonpa yamùk, amyamlo winàkàik màlà lùppù nekkuttai, Kaatù ponalok kon Judea pon kon, Christ Jesus ponalok kon winàkàik iwekkussak lùppù walai. Màlà lùppù talumattàntok Jew yamùk uya ailon tawonnan talumattàppù kasa mettalumattàtantàu apata yawon kon winà là kan.
Mùkyamlo, Jew yamùk uya màlà Itepulu Jesus molopai Kaatù Maimu yenpoikannan nùssan wànàppù molopai ina yenpakkappù tok uya. Kaatù yewanma pe màlà tok nùkupùppù wechi molopai tamùꞌnawolon kon pàk àsà pe Jew yamùk wechi.
Tok wechippù nàlà ina yeleutanùpùiꞌche wakù itekale yekama ina uya kappon yamùk Jew yamùk pen pàk tukaik,
                         
tok wepùikattà tukaik. Sàlà kasa màlà tamùꞌnawàlà eke pe tok makuyi wepilipù tok pona. Màlàpàk nen uchi Kaatù weꞌnaikatok wepukakassak man tok pona.
Paul Wettok Tok Ankaklanpa Tuꞌmapai
yamùk, ina wepantakasak ewinàpaiꞌnokon yau mala làichi, usenumenkantok kon yau pùla tùse kappon pe echipyau weꞌnàtok yau, àli pe kulu apatappù kon wechippù ina pona molopai eyenpaiꞌnokon ina tùse.
Apyakùꞌnokon ennappotuꞌmapai ina wechippù iulà, Paul, wechippù wennappo iꞌche kulu tewin itekkwa neken nà pùla, tùse Settan uya ina utà toppe ina kupù pùn.
Amyamlo nen mùkyamlo, enpen ina wettok kon, ina utauchinpatok ipàkànsau, molopai ina utapulàtok ipàkàlà ina uselupatok yau, itepulu Jesus yemlotopo iyàpù yattai.
Ewaik, ina utapulàtok kon amyamlo molopai ina yewan yapon ton amyamlo.
Molopai nen uchi ipàlika ina uya yentai iwechi yau ina usenumenkappù pata Athens motau tùwemattok kon pe tùmàlàꞌnokon pe neken, tewincha.
Ina uya Timothy yeunokoppù apyakùꞌnokon, ina tonpa molopai Kaatù poitolù molopai Wakù Christ yekale yekamanài. Ina neunottai emeluntàlùttàtok kon pe ya molopai ailon tetok auyaꞌnokon pùikattà toppe ya,
Sàlà yamùk talumattàntok pe naiꞌnùk winà ewennappo kon tukaik. Ittu auyaꞌnokon màlà màlà yekkwa ton wettalumattàntok wechi molo Kaatù yeselu pùkkù pe kùponalok kon pe.
Masapùla apyauꞌnokon ina wechi yattai ina uya yekamappù iwekkupù wapiya, “Talumattàn màichi tà,” teppù ku ina uya, molopai mùttuyatàik wateppù ina uya yawàlà iwekkussak tùpleiꞌche pùla.
Màlàpàk, màlà yentak ipàlika uya yentai iwechi pàk Timothy teunottai, ailon tetok auyaꞌnokon wechi atta là yense. Yattai pùla Makui uya eyittusak kon teiꞌma, molopai tamùꞌnawàlà ina wotokoyi wechi yàꞌlà woton pe pùla là pe teiꞌma.
Tùse sàlàpe Timothy wennapposak man ina piyak apyapaiꞌnokon molopai wakù pe ailon tetok auyaꞌnokon yekale nessak ya man, molopai tiuchiꞌnùnmaik ewettok kon yekale. Wakù pe eusenumenkatok kon wechi ina winàkàik yekamatai ina pàk molopai ina enenpai ewettok kon, ina wettok eyenpaiꞌnokon kasa làma kulu.
Màlàpàk tamùꞌnawàlà ina wettalumattàtok yau ina umeluntàtasak man wakù pe eyekale kon tetase, ina tonpa yamùk. Ailon tetok auyaꞌnokon màlà ina yauchinpanài ina yewan meluntàpanài.
Màlàpàk nen uchi ina wemapù kulu sàlà, meluntà pe ewemattok kon wechi Itepulu yau pàk.
Màlàpàk nen uchi, Tenki te ina uya sàlà Kaatù pàk eyekale kon winà. Àpàkànsauꞌnokon, ina utauchinpa sàlà Kaatù ina Yepulu yemlotopo.
Wei kaichalà molopai ewalupà kaichalà tamùꞌnawàlà tewan kon ke tùwàpùlemasan ina, tùmàlàꞌnokon pe nàlà ina uya eyentok kon pe molopai yàꞌlàlà iꞌche ewettok kon ailon tetok auyaꞌnokon yau tùtoppe ina uya.
11 Masaichi tàwà Kùkaatùyi kon, Kùkàipùnù kon tùmàlà pe molopai Kùyepulu kon Jesus asanta konekai ina uyàttoppe apyakùꞌnokon.
Tàwà Itepulu àtonpa kon pùnùnmatok auyaꞌnokon molopai tamùꞌnawolon kon pùnùnmatok auyaꞌnokon konekai iichemokka toppe eke pe molopai eke peiwa molopai tàwà eke pe ina uya àꞌnùnmatok kon kasa kulu nenai.
Sàlà kasa eyewan kon koneka ya màlà meluntà pe, wakù pe, Kaatù namanài pe, esuken ewechi kon màlà Kùkaatùyi kon molopai Kùkàipùnù kon yemlotopo, Kùyepulu kon Jesus uyàpù tamùꞌnawolon kon tùponalok kon pokonpe yau.
Masapùla eyenupappù kon ina uya mùttuyatàik Itepulu Jesus yapàikketù yai.
Sàlàichi màlà Kaatù wettok iꞌche ewinàpaiꞌnokon. Wakù pe esuken molopai nàkàlunnàtok pùla ewemattok kon yau ewechi kon pa.
Wakù pe noppùtantok yeselu tùttuik ekkà, a wakù molopai tùnamaik naiꞌnùk yawàlà.
Iꞌche ewettok yapyoto pe kechii wapùla kemapùi, Kaatù ittunài nan pen yeselu kasa là iteselu kettàu.
Màlàpàk uchi ànùꞌlà iwalai pen nà kuttak tùtonpa kon winàkàik, wapùla wakù pe là iwemattok mattanùttak. Sàlà yekamappù ku ina uya àpàkùꞌnokon, ina eyekamappotantàu tùusekaꞌnonkaik, Itepulu Jesus uya màlà yekkwa ton àli kuꞌnài nan nùssan talumattà màlà.
Àli yau là wemaꞌnàtok kon pe Kaatù uya kùkàꞌma kon pùn tùse wakù pe, esuken Kaatù tùnamaik weꞌnàtok kon pe kùkàꞌmasak kon ya màlà.
Màlàpàk uchi ànùꞌlà sàlà enupantok nulunpanài uya, kappon pen nulunpa màlà, tùse Kaatù nulunpa ya, mùkkàlà elepanàiꞌnokon Wakù Akkwalù ke.
Suwa kuluichi àtonpa kon mùꞌnùnmatàik tukaik emenukatok kon uya iwenai woton pùla man. Masapùla Kaatù uya apanamappù kon màlà yàꞌlà kasa là tiuchiꞌnùnmaik ewemattok kon pàk.
Molopai sàlà kasa ewessak kon man tamùꞌnawolon kon ailon tawonnan, àtonpa kon yamùk, Macedonia pon kon pàk. Màlàpàk miyaiwa eke peiwa ikupù kon pa ina apawanattàyatàu, ina tonpa yamùk.
Intakek pe pùla emattàk kon echitonpa pe, mùklà nùkupù tense pùla eyiwalàꞌnokon molopai eꞌwotokomatàk kon ewemattok ipàk yepolo kon pa.
Sàlà kasa ailon tawonnan pen uya anamatok kon yepolo auyaꞌnokon màlà, molopai enpen ànùꞌlà pàk ewechi kon pen nen uchi.
Wemaꞌnàtok Kaatù Yauchinpanài
a 4:4 wapùla nùsenupaik tùponalok tùnoppù pokonpe tùwemapù pàk
tonpa yamùk, iweliꞌchak kon yeka le, ailon kulu, ittu saꞌ auyaꞌnokon iꞌche kulu ina man, eusewankonoꞌma kon tukaik, mùkyamlo enpen iwettok ipàk pùnon kasa là.
Ailon tawonnan ku kùmyamlo Jesus welikùppù pàk molopai iweꞌwuluuka tuꞌmappù pàk. Màlàpàk nàlà nen uchi ailon teꞌnokon man mùkyamlo iweliꞌchak kon ailon teiꞌma Jesus pàk nepù Kaatù uya Jesus yaꞌlà pàk.
Masapùla sàlà màlà Itepulu uya enupantok ina nekamayaiꞌnùk àpàkùꞌnokon. Kùmyamlo nulà naiꞌnannùk utà Itepulu Jesus uyàpù weyu yattai iweliꞌchak kon wapiya pen màlà.
Eke wentaimentok wechi màlà molo meluntà pe kan, inchelù yepotolù maimu useta màlà, Kaatù wayi tàwù màlà molopai nen uchi Itepulu wuttà màlà epùn poi! Mùkyamlo iweliꞌchak kon ailon teiꞌma Christ pàk weꞌwuluuka màlà wapiya.
Màlàyau nen uchi kùmyamlo pàliꞌyawon kon màlà yattai wepilipù màlà tok pokonpe katupluk yau Itepulu wakkàsse kau. Molopai nen uchi màlà Itepulu piyau weꞌnà tàwàlà.
Màlàpàk meluntà pe ettàk kon eyewan kon ipittàtàk kon sàlà mayin ke.
Ekonekatàk Itepulu Uyàpù Ponalok Pe
yamùk, sàlà yamùk wekkuttok yattai weyu pàk emenukatok kon uya ipàkànsau woton pùla man.
Masapùla amyamlo pe mùttuyatàik Itepulu uyàpù Weyu uyàpù amak uyàpù ewalupàttau kasa.
“Tamùꞌnawolon yàꞌlà pe pùla là man, wakù pe, àsà pùla là” te kappon yamùk uya kùlottau, asseꞌne mattantok uya tok yepolo màlà. Tok wepe pen. Nossan weꞌchiꞌmosak tùwentu wapiya kasa.
Tùse amyamlo, utonpa yamùk, mùttuyatàik, ewalupàttau pùla messatàik molopai màlà Wei uya eyepolo kon ittu auyaꞌnokon pùla là amyamlo là tenumenkaik amak kasa là pen màlà.
Tamùꞌnawolon kon amyamlo mùkyamlo kappon yamùk akkwa yawon kon, wei yakkwayi yawon kon. Ewalupà ponalok kon pen kùmyamlo.
Màlàpàk uchi weꞌnùnnàꞌnokon kùsettak tùulon kon kasa, tùupakaik, nulà weꞌnà nechiik molopai tùttuik.
Kappon yamùk tùweꞌnùnsan ewalupàttau, molopai nàlà kappon yamùk tùwetùnsan ewalupàttau.
Tùse weinaino kon nen kùmyamlo molopai tùttuik, ikasa usenumenkantok yesak pe tùwessan yek kùmyamlo. Ailon tetok molopai uchiꞌnùnmantok yapulàpaiꞌnokon uchi kùplopo kon wapu pe, molopai kùppai kon wapu pe wepùikattàntok pàk enpen weꞌnàtok kon itùpaiꞌnokon.
Masapùla Kaatù uya anùnnàꞌnokon wettalumattàntok kon pe tùweꞌnaikatok yau pùn, tùse anùnnàppà ya màlà wepùikattàntok yepotoppe Kùyepulu Jesus Christ yai,
yau wapùla pàliꞌyau weꞌnà yau iyàssak yattai.
Sàlà kasa iwechi pàk eyewan kon yau emeluntàtatàk kon molopai tùwepùikattàik ettàk kon sàlàpe memassatàiꞌnùk kasa.
Tewin Itekkwalok Lùppù Enupantok
apawanattàyatàu, ina tonpa yamùk, mùkyamlo àklottauꞌnokon tùweꞌwotokomasan nama kon pa, mùkyamlo Itepulu Kaatù nanùmùssan eyepotolù kon pe molopai eyenupannan pe tùwessan nama kon pa.
Tok inamatàk kon eke pe, molopai tok iꞌnùnmatàk kon tok wotokoyi pàkànsau. Echitonpa pe ettàk kon.
Ina apawanattàyatàu ina tonpa yamùk, tùweꞌwotokomasan pen yekamappo kon pa, kuliꞌnau tùwessan meluntàtanùpù kon pa, attuꞌmùnon pùikattà kon pa, molopai tamùꞌnawolon kon kappon yamùk kùlottau ewemapù kon pa, tok pàk tùusetakkaik pùla.
Ànùꞌlà uya àli kussak ewinàkàiꞌnokon yau àli kùkkuttàu itentak. Tùse tàwàlà wakù pe ettàk kon echiwinàkàik molopai tamùꞌnawolon kon pàk.
Tùutauchinpaik mettàik tàwàlàlà.
Tùwàpùlemaik mettàik tàwàlàlà.
Tenki tukaik mettàik tamùꞌnawolon yau. Sàlà màlà Kaatù wettok ikupù auyaꞌnokon iꞌche, Christ Jesus ponalok pe ewemattok kon yau.
Wakù Akkwalù kamattu kùsàꞌnùttàu
Kaatù nenpoikappù yekama toppe tekamaik pùla kettàu.
Tamùꞌnawolon yàꞌlàlà yau esenumenkatàk kon ittutok auyaꞌnokon ike ke. Molopai tamùꞌnawolon yàꞌlàlà yau, “Sà ken àli pe naikko molopai sà wakù pe” tetok auyaꞌnokon ke wakù kupù kon pa.
Molopai miyà ettàk yàꞌlà yekkwa là àli winàpai.
Tàwà Kaatù echitonpa pe weꞌnàtok ke lepa nài àkonekaiꞌnokon tamùꞌnawàlà tùponalok pe, esuken, wakù pe, tamùꞌnawàlà iwettùsak Kaatù piyak pe, tàwà ayakkwalù kon, eyesak kon, eyewan kon eusenumenkatok kon, nechii iwalai pen nà pùla, Kùyepulu kon Jesus Christ uyàttok yattai.
Kaatù, àkàꞌmayatàiꞌnùk tùpyak uya ikupù màlà, masapùla ailon kulu mùkkàlà.
Ina pona nàlàichi, màpùlematàik, ina tonpa yamùk.
Itepulu yesek yau uchi tùutauchinpaik messepotàik euchiꞌnùnma kon yekama pe àtonpa kon ailon tawonnan pokonpe. b
Apawanattàyatàu iulà, Itepulu yapàikketù winà sàlà kaleta yekama kon pa tamùꞌnawolon kon kùtonpa yamùk, ailon tawonnan Jesus pàk pàk.
Tàwà wakù Kùyepulu Jesus Christ winàpaino nechii apyauꞌnokon.
                               
b 5:26 Sàlà motau nen màlà tonpawannà kisma te ya. Màlà yattai kàyik yamùk là wechippù màlà tùwekkismasan pe, echiꞌnùn pe wapùla echitonpa pe tùwechi kon yekama pe.
Yakon Thessalonica Pon Kon Piyakan
Sàlà Kaleta Yawon Christ wennappotukka yekale uya màlà Thessalonica pon soꞌchi yaimelunpappù. Tùulon kon uya Jesus wennappokapùppù màlà teppù. Màlàpàk Paul uya tok pàk yekama ppù Jesus uyà pù pùla iwechi Àli Iteselu Kappon usen poika ponalà, mùkkàlà Christ yeyaton. Ailon tawonnan yewan meluntàpappù ya màlà meluntà pe tok wettoppe ailon tetok tùuyaꞌnokon yau. Molopai yàꞌlà yekkwa là tùwettalumattàtok kon pàlika toppe tok uya tùkasa molopai tùton pa yamùk kasa, molopai wakù kupù pàk tok weꞌwotokoma toppe. Ipantapàssak Iwepyattàtok molopai tok yapulàtok 1:1-12 Christ wennappotok 2:1-17 Christ yau wemaꞌnà yeselu molopai iwenukattok 3:1-18
màlà Paul, Silas molopai Timothy tawonnan winàpaino, kappon yamùk Thessalonica pon kon soꞌchi tawon kon, Kaatù Kùkàipùnù kon molopai Itepulu Jesus Christ ponalok kon piyak imenukasak.
Tàwà Kaatù, Kùkàipùnù kon molopai Itepulu Jesus Christ elepaiꞌnokon wakù pe weꞌnàtok molopai echitonpa pe weꞌnàtok ke.
Tenki Tetok Molopai Wàpùlemantok
te kulu sàlà ina uya Kaatù pàk àpàkànsauꞌnokon tàwàlà, utonpa yamùk! Sàlà wechi màlà ikasa, masapùla ailon tetok auyaꞌnokon Christ pàk yawàlà ewettok kon nenayan meluntà pe, molopai eke pe, molopai euchiꞌnùnmatok kon nenayan tense eke peiwa.
Màlà kasaichi iwechi pàk ayapulà kon pe ina tùuselupasan àpàkùꞌnokon Kaatù soꞌchiyi yamùk tau, ailon tetok auyaꞌnokon yau tamùꞌnawolon nà ewettalumattàtok kon yau molopai màlà yamùk yawà mùtàyatàiꞌnùk pàlika pàk ewechi kon pàk.
Masapùla Kaatù uya iwalai kupù màlà, wettalumattàntok nepù ya màlà mùkyamlo atalumattànnanꞌnokon pona. 7-8 Molopai ewettalumattàtok kon yapai ewepùikattàtok kon ke elepa kon ya màlà, molopai ina lepa ya nàlà màlà. Sàlà kupù ya màlà Itepulu Jesus usenpoika epùn poi yau. Iyàpù màlà apok ulenpansak yau meluntà ton inchelù yamùk pokonpe, Kaatù ittunnan pen talumattàik, molopai mùkyamlo wakù itekale Kùyepulu kon Jesus maimu yawolon kon pen talumattàik.
Tok wettalumattà màlà tàwàlàlà, Itepulu Kaatù yemlotopoi iwepantakasak pe tok wechi màlà molopai eke kulu imeluntàlù winàpai.
Iyàpùichi màlà, màlà Wei yattai apulàntok yanùnse tamùꞌnawàlà esukenan kon winàpai. Tamùꞌnawolon kon ailon tawonnan nùssan tùpàk winàpai tapulàtok molopai tùnamatok yanùnse. Amyamlo nàlà wechi màlà tok kùlottau, masapùla ailon tesak auyaꞌnokon pàk, wakù itekale ina nekamappù pàk.
Sàlà kasaichi tùusenumenkaik tàwàlà àponaꞌnokon ina tùwàpùlemasan. Kaatù uya àkàꞌmappù kon yak lùppù yawà tùwemassan pe ewechi kon pa. Tàwà tùmeluntàlù yai, wakù ànkupù pe tùwessen kupùik molopai àpùikattài ailon tetok auya yawà ewelaika pa.
Sàlà kasa tùwàpùlemasan ina Itepulu Jesus yesek yapulàtok usentoppe ayauꞌnokon, molopai ayapulàtok kon yepolo kon pa iwinàpai, Kùkaatùyi kon molopai Itepulu Jesus Christ winàpaino wakù pe weꞌnàtok winà.
yamùk, Kùyepulu, Jesus Christ uyàttok molopai wepiliꞌnàtok tamùkke ipyau weꞌnà toppe pàk, apawanattàyatàu iulà,
asseꞌne kulu là eusenumenkatok kon yau tùutaimelunpasan pe kettàu, wapùla, kettalipatàu Itepulu Weyu uyàssak man te pàk. Yattai pùla là Kaatù Yakkwalù neka matai tawon pàk, wapùla yàꞌlà yek kwa là panton pàk, wapùla ina nùmenukappù pe tukaik là iichekama pàk.
Ànùꞌlà eyennakatakùꞌnokon yàꞌlà kasa là. Masa màlà Wei uyàpù pen màlà Kaatù yeyatonnon wàꞌmùssakka molopai Àli Iteselu Kappon usenpoika ponalà, mùkkàlà itùlù woton inmatta toppe.
Yàꞌlàlà, kappon yamùk wàpùlematok ipàk, iꞌche pùla iwechi màlà. Molopai wepeiman nà inama pe wechi itewanma pe, tamùꞌnawolon màlà yamùk yentai iwekkupù màlà, molopai iità Kaatù yùwùk tak chichiu pe esse, eke pe ekkusse, molopai Kaatù pe tukaik iwekkupù màlà, “iulà nen mùkkàlà Kaatù,” te ya màlà.
Ittu naꞌ auyaꞌnokon pùla nai? Tamùꞌnawàlà ku sàlà yamùk tekamatai tà àpàkùꞌnokon apyauꞌnokon wechi yau.
Tùse sàlàpe iwekkuttoppe pùla iwakkàꞌnài wechi molo mùttuyatàik, iwalai iweyu yattai iichenpoika toppe.
amak yai àli pe weꞌnàtok yapàikketù tùweꞌwotokoma pàk man, tùse tùwekkupù woton wekkupù pen màlà mùkkàlà iwakkàꞌnài yama ponalà.
Màlàyau nen uchi Àli Iteselu Kappon usenpoika màlà molopai Itepulu Jesus uya iwànà màlà tùweꞌnetukka ke, molopai nàlà tùuyàpù yau imattanùkkapù ya màlà tùusenpoika yakkwayi ke.
Àli Iteselu Kappon uyàpù màlà Settan meluntàlù yau, molopai tamùꞌnawolon yàꞌlà yekkwa ton nà, tensan yekkwa pen yentok ipàkàlà molopai enumenkannan kupù ya màlà. Tùse, ennakantok pe iwotokoyi wechi màlà.
Molopai yàꞌlà yekkwa ton nà àli pe ennakantok tùuya yapulà ya màlà mùkyamlo tùumatta woton kon yennakatok tùuya ike pe. Tok umatta màlà masapùla tùwepùikattàtok kon iwinàpan ailon itekale yanùnsak tok uya pùla iwechi pàk molopai tùꞌnùn kon pe ikussak tok uya pùla iwechi pàk.
Sàlà kasaichi iwechi wenai Kaatù uya iwalai pen ennakantok meluntàlù yeunoko màlà tok yak, ailon pen pàk ailon te toppe tok uya.
Tamùꞌnawolon kon ailon tawonnan pen, ailon pàk tùse àli kupù pàk yauchin ton yepeppù pe màlà tok talumattà.
uya nen tenki te sàlà Kaatù pàk tàwàlà àpàkànsauꞌnokon, ina tonpa yamùk, amyamlo Itepulu nùꞌnùnma ton. Masapùla iwepyattà motapai Kaatù uya ayanùnsak kon màlà ewepùikattàtok kon yepolo kon pa, Wakù Akkwalù yapàikketù yai àkonekatok kon pe, molopai ailon tetok auyaꞌnokon ailon itekale pàk winà.
Àkàꞌmappù kon ya màlà sàlà yak, wakù itekale ina nekamappù yai. Àkàꞌmappù kon ya màlà Kùyepulu Jesus Christ yapulàtok pùkkù wettoppe àponalok kon pe.
Màlàpàk uchi ina tonpa yamùk ailon pe kulu ettàk kon, eyenupappù kon yawàlà, ina uya apanamappù kon tùnta kon yai, wapùla kaleta ina nùmenukappù yau là.
Tàwà Kùyepulu kon Jesus Christ tùmà là pe, molopai Kaatù Kùkàipùnù kon, kùꞌnùnmanàippùꞌnokon molopai wakù pe tùwettok yau kùlepanàippùꞌnokon tàwàlàlà meluntà ke molopai wakù enpen weꞌnàtok ke,
eyewan kon meluntàpai, molopai emeluntàlùttàiꞌnokon wakù kupù kon pa, molopai wakù pe ikasa euselupa kon pa.
nen uchi wenukapù pe, ina pona màpùlematàik, te uya sàlà àpàkùꞌnokon ina tonpa yamùk, Itepulu maimu usekama toppe miyaiwa asseꞌne molopai yapulàtok wessepotoppe àklottauꞌnokon iwekkupùppù kasa.
Àsà ton, molopai àli ton kappon yamùk winàpai Kaatù uya ina kuttoppe màpùlematàik ina pona. Masapùla tamùꞌnawolon kon kulu là wechi ailon tetok yesak pe pen màlà.
Tùse Itepulu mùkkàlà tàwàlàlà ailon pe tùwessen. Meluntà pe amakon ya màlà molopai Ene Makui winàpai àkupù kon ya wakù pe.
Molopai
ina uya kulu Itepulu yau ailon pe ittusak man, eyenupatok kon ina uya maimu yawàlà ewechi kon, molopai imaimu yawàlà lùppù ewechi kon tàwàlà.
Tàwàichi Itepulu ayalàiꞌnokon, Kaatù pùnùnma kon pa eke pe kulu, molopai Christ yau echiiꞌma yàꞌlàlà pàlikatok auyaꞌnokon màlà intùlùppù.
Emyaꞌnek Pe Weꞌnà Namaiꞌno
Amyamlo pe eyiwalàꞌnokon ànkupù kon mùttuyatàik, màlà yamùk ina nùkupùssan. Emyaꞌnek pe ku ina wechi pùn tà apyauꞌnokon ina wechi yau.
Ànùꞌlà winàpai teꞌmaik pùla là kùyali yekkwatù ina uya pùn. Tùse ina weꞌwotokomappù saꞌman pe, weinai molopai ewalupàttawàlà. Ànùꞌlà wotokoma ina uya tukaik.
Ina uya sàlà kupùppù upùikattàtok auyaꞌnokon yeponài yek pe lànen wechi tùse. Ina uya ikupùppù màlà yentok auyaꞌnokon ipàkàlà pe.
Apyauꞌnokon tùwechi kon yau ina uya yekamappù àpàkùꞌnokon, “Ànùꞌlà eꞌwotokomapaino pen utaꞌlettà pen màlà,” tawon.
Ina uya sàlà wate, masapùla, tùulon kon kappon yamùk emyaꞌnek pe tùwemassan wechi àklottauꞌnokon yeta tùuyaꞌnokon pàk, mùkyamlo yàꞌlàlà kuꞌnài nan pen iwotokoyi pùn walainon tùse tùulon kon yeselu yennài nan, tok pantomù pàk tùuselupasan yauchin pe.
Itepulu Jesus Christ yesek yau pùsamlo kappon yamùk yekamappoyan kulu ina tùusekaꞌnonkaik, meluntà pe, eppana echiiꞌma tok weꞌwotokoma toppe, tùwemattok kon iwinà yepotoppe tùuyaꞌnokon.
Tùse amyamlo, ina tonpa yamùk, wakù kupù pàk kesetakkatàu.
Ànùꞌlà wechi sàlà kaleta yau ina neunossaiꞌnùk itekale maimu yawàlà pùla yau, meneik sàlà kasa iwechi yau. Tàwà nechii ipokonpe kechii, iwekkuliꞌma toppe.
Tùse eyeyaton kon pe kùkkuttàu, wapùla làkku, yekamappotàk kon àtonpa kon kasa.
Tewin Itekkwalok Lùppù Mayin
Itepulu echitonpa pe weꞌnàtok ke elepaiꞌnokon tùmàlà pe tàwàlà molopai iꞌnai yekkwa yawàlà. Itepulu wechi màlà apyauꞌnokon.
Iulà, Paul, uyemyatù ke sàlà menukayan, “Wakù pe naꞌ messatàu?” tetok. Sàlà kasaichi tamùꞌnawolon kaleta menukanài iulà, uyesek ipona.
Tàwà wakù pe weꞌnàtok Kùyepulu Jesus Christ winàpai no apyauꞌnokon nechii tamùꞌnawolon kon.
Wapiyalok Timothy Piyakan
Sàlà Kaleta Yawon Timothy wechippù Asia Minor pon pe. Ichan wechippù màlà Jew pe molopai ikài pùnù wechi ppù Jew pe pùla Greek pe. Ailon tawon pe iwechi ppù Christ pàk umoine pe echiiꞌma molopai Paul patùnayi pe iwenappù molopai ipùi kattànài pe itekale yekama ya yawàlà. Màlà yattai Paul uya sàlà kaleta menukappù ipyak. Ikaletayi yau iichelupatok ipàk wechi màlà àsolùwau. Wapiya, iwalai pen enupantok soꞌchi tau tùwekkussen pàk Christ yaꞌlon kon panamappù ya. Wepùikattàntok wechi màlà tùwesseposen pe tùwemaliꞌmaik pùla weꞌnà winà molopai yàꞌlà yekkwa ton nà kùyali napù pùla iwechi winà tawonnan pe tok wechippù. Yakon pe, Soꞌchi tau tùkussan wotoko yamùk pàk iichelupappù molopai iꞌnai kasa Kaatù yapulàtok soꞌchi tau yeselu pàk. Yàꞌlà kasa là soꞌchi yesak pe tùwessen molopai tok pùikattànnan wechi tùwemassan pe yekamappù ya. Icholùwano pe Timothy panamappù ya wakù pe iwemattoppe Christ Jesus yapyoto pe, molopai tùpataloꞌnan inkupù yamùk ailon tawonnan pùikattà pe pàk yenupappù ya. Ipantapàssak Iwepyattàtok 1:1-2 Soꞌchi molopai itau tùweꞌwotokomasan yeselu 1:3—3:16 Timothy panamatok iwotokoyi pàk 4:1—6:21
màlà kaleta Paul winàpaino. Kaatù Kùpùikattànài molopai Christ Jesus napyontàppù iulà, Christ Jesus enpen weꞌnàtok ke lepanài neunoko pe.
Timothy, ailon tetok yau umu kulu kasa tùwessen piyak unmenukappù. Wàpùlemayaik Kaatù Kùkàipùnù molopai Jesus Christ Kùyepulu uya elepa toppe wakù pe weꞌnàtok ke, usentuppantok ke, molopai echitonpa pe weꞌnàtok ke.
Ailon Pen Enupantok Winàpai Ekamappontok
po ewechi iꞌche wessaik, eyekamappoppù uya kasa Macedonia pona utà yau. Tùulon kon kappon yamùk ailon pen enupantok ke kappon yamùk yenupayan molo, molopai tok yeleutanùpù auya iꞌche wessaik. 451
pen panton yamùk molopai tukkan tùtamo kon yesek yamùk pàkànsau tùusàulàmatok kon nonka toppe tok uya yekamakà, masapùla sàlà uya neken usàulàmantok nepù màlà. Kaatù wotokoyi ailon tetok yau tùkussen kupù yentai.
Ailon uchiꞌnùnmantok pàk tok menupaik esukenan ewan yapai tùuyàssen molopai tùwanmùla weꞌnàtok ewan yau yapai, molopai ailon tetok iꞌnapailon kulu yapai.
Tùulon kon welattàsak man sàlà yamùk winàpai molopai tok utassak man pakko pe uselupantok yak.
Law pàk enupannan pe eppai tok man, tùse tùuselupatok kon ipàk ittu tok uya pùla man wapùla tùuselupatok kon ipàk wechi kulu là yàꞌlà kasa ittu tok uya pùla ikupù tùuyaꞌnokon kasa tok uchittu tùse.
Ittuꞌnokon man Law wechi wakù pe, ikasa yapulà yau.
Sàlà ittutàk kon, Law wekkussak màlà wakù ton nà kappon yamùk ponalok pe pùla. Tùse Law yawolon kon pen ponalok pe, àli kuꞌnài nan, Kaatù yapulànnan pen, molopai àsà pe tùwessan ponalok pe, Kaatù pùnon, kappon yamùk tùkàipùnù kon wapùla tùsan kon wànnan ponalok pe, molopai kappon yamùk tùkkannan ponalok pe.
Law menukappù nàlà màlà tùnoppù kon pen pokonpe tùwessan ponalok pe, kàyik pokonpe kàyik wechi ponalok pe, kappon yonannài nan pùlayatta yepotok kon pe tùuyaꞌnokon ipàk pe ponalok pe, kasei pe tùwessan molopai ailon kasa tùukaseitasan kottù motau ponalok pe tùpatalà yàꞌlàlà kuꞌnài nan ailon enupantok winàpai.
Màlàichi màlà enupantok yeposak itekale yau, uyemyak intùlùppù yekama toppe uya, Wakù kulu Itekale Eke Kaatù winàpaino.
Tenki Tetok Kaatù Usentuppatok Pàk
ukayaik Christ Jesus Kùyepulu kon pàk, ulepanàippù meluntà ke uwotokoyi kuttoppe uya. Tenki ukayaik uyensak ya tùweꞌwotokomasen yek pe pàk molopai uyanùnsak ya tùwotokoyi yak pàk,
Kùyepulu kon wessak wakù pe man upàk, upùlemasak ya man eke pe kulu ailon tetok molopai uchiꞌnùnmantok Christ Jesus yau naiꞌnùk ke.
Sàlà màlà ailon watetok, tanùnsen pe kulu iwechi, Christ Jesus uyàpùppù sàlà wolù yak àli ton pùikattàse, iulà mùkkàlà tok yentai eke pe kulu àli kuꞌnàippù.
Tùse ànùꞌlà yentai àli pe kulu wechi pàk Kaatù usentuppappù màlà upàk tùwenukassen pen Christ Jesus wettok pàlikanài pe yentok ipàkàlà pe. Sàlà kupùppù ya màlà tùulon kon uya ailon te toppe Christ pàk molopai tàwàlàlà wemaꞌnàtok yepotoppe tok uya.
Tàwàlàlà Kin pe tùwessen, tùumatta woton pen molopai yensak pen, tewinan Kaatù piyak, namantok molopai apulàntok tùlù màlà tàwàlà molopai tàwàlàlà! Emen.
Umu Timothy, sàlà enupantok tùlù uya sàlà eyemyak. Kaatù Maimu uya Wakù Akkwalù yai yekamappù àpàk tùuselupa yau lùppù yawàlà
iwechi màlà. Tàwà màlà mayin ewepantaꞌmatok ike pe nechii, wakù ponalok pe ewepantaꞌma yawà,
ailon tetok auya eyewan yau nechii molopai tùwanmùla eyewan yau ewettok molo nechii. Tùulon kon wechippù ailon tetok tùuyaꞌnokon maimu yawàlà pùla man molopai ailon tetok tùuyaꞌnokon mattanùssak tok uya.
Tok kùlottau Hymenaeus man molopai Alexander, mùkyamlo untùlùssan Settan meluntàlù yemyak tok usenupa toppe, àli pe Kaatù pàk tùuselupa kon yeleutanùttoppe tok uya.
Yàꞌlà Kasa Là Wàpùlemantok
kulu, tok ponalàꞌne kappon yamùk pona àwàpùlema pa eyekamappoyan iulà. Tamùꞌnawàlà tok pùikattà toppe Kaatù uya màpùlemaik molopai tenki tetok auya tok pàk mekamaik Kaatù pàk.
Kin yamùk, molopai tamùꞌnawolon kon potolù yamùk ponalok pe, wemaꞌnà toppe eppana àsà pùla molopai echitonpa pe, wakù pe Kaatù Kùpùikattànài tauchinpaik molopai iwalai iteselu pe tùwelaikaik weꞌnà toppe.
Sàlà màlà wakù molopai Kaatù Kùpùikattànài yauchinpa ya màlà,
Tamùꞌnawolon kon wepùikattà iꞌchelok mùkkàlà molopai ailon ittu tok uya iꞌche tùwessen.
Masapùla Kaatù mùkkàlà tewinan, molopai tewinan nàlà molo man Kaatù molopai kappon yamùk tawonnan yakletawon, mùkkàlà kàyik Christ Jesus.
Iwettùsak lùppù tamùꞌnawolon kon kappon yamùk pùikattà toppe tùuya. Sàlàichi màlà Kaatù nenpoikappù wolù yawon kon nùttu pe iwekkuttok yattai tok wepùikattà toppe.
Màlàpàk uchi sàlà uyeunossak kappon yamùk Jew yamùk pen yenupanài pe molopai ailon yekale yekamase. Ailon pe uselupa sàlà, kasei pe wechi pen!
Mailàlà soꞌchi pàk weꞌnà yattaiꞌne kàyik yamùk Kaatù yemyak iwettùsak kon wàpùlema iꞌche wessaik temyatù kon tenkaik kakàik, tùweꞌnaikaik pùla wapùla tùusàulàmaik pùla.
Uliꞌchamiꞌchi wepontà nàlà wakù pe, tùttuik, tipippà kon tùwaputtàse iꞌche wessaik, tùusemaꞌnonpaik kolù ke wapùla pearl ke pùla, teseluttàpàsse tùppai tùkappàsse pùla, molopai epekkek kulu là pon ke tùwepontàik pùla,
tùse wakù pe iwelaikatok, Kaatù ittunnan welaikatok kasa.
Uliꞌchamiꞌchi usenupa nen màlà eppana echiiꞌma molopai tamùꞌnawàlà àssàꞌmùla entuppak tiuchittuse.
Enupan toppe tok uya tok kuꞌnài pen iulà wapùla kàyik yamùk yentai tok wettoppe ikupù uya pùla man. Tàwà eppana tok nechii.
Masapùla Adam konekappù màlà wapiya, molopai màlà tùpo nen uchi Eve konekappù màlà.
Molopai Adam pen mùkkàlà yennakasak lùppù, uliꞌchan làkku mùkkàlà yennakasak lùppù molopai Kaatù Maimu ikkwàꞌnàippù.
Tùse uliꞌchan wepùikattà màlà tùumunkàta winà, ailon tetok, uchiꞌnùnmantok, esuken weꞌnàtok molopai tùttuik wemaꞌnàtok, wakù pe tipippà tùwaputtàik tùwepontàsen pe tùwechi yau tàwàlà.
màlà ailon mayin. Kàyik wechi soꞌchi yennài pe kulu eppai yau, iwalai wakù wotoko iꞌche iwechi màlà.
Soꞌchi yennài wechi màlà àli pe là ipantomù pùla, tewin neken inoppù, tùttuik tùwemassen pe, wakù pe itesek, wakù pe kaklan yamùk pàk tùwessen pe tùwùk tau, enupanài yek pe nàlà.
Tùwetùnsen pe pùla, wapùla àsà pe tùwessen pe pùla, tùse yàꞌlàlà pàlikanài pe molopai echitonpa pe, pùlayatta pùnùnmanài pe pùla.
Tùwùk tawon kon yesak pe molopai wakù pe tùmunkà yamùk kuꞌnài pe tùmaimu yawàlà, tùnamasen pe tùwettoppe.
Masapùla ànùꞌlà kàyik, tùmunkà molopai tùnoppù yesak pen molopai tok mainanpa tùuya ittunài pen wechi yau, yàꞌlà kasa ken Kaatù soꞌchiyi yesak pe iwechi?
Tùnamasen pe iwechi màlà soꞌchi tawon kon pen winà, iwekkuliꞌma tukaik molopai iwekkawaiꞌma Makui uya tùplantok yak tukaik.
Tau pùikattànnan wechi màlà wakù pe iwemattok molopai ailon pe, eke pe wain inchinài pe pùla wapùla pùlayatta pàk tùusekaꞌnonkasen pe pùla.
Iꞌnapailon ailon, Kaatù nekamappù lùppù kùpàk yawàlà tok nechii molopai iwalai kupùi tok tùwanmùla tùwettok kon pe.
Tok ittu màlà wapiya molopai tùttutok yentakasak tok uya wakù pe yau, tok weꞌwotokoma màlà Kaatù wotokoyi yau.
Tok noppù yamùk a wechi nàlà màlà wakù pe, àli pe tùuselupasen tùtonpa pàk pe pùla, wakù pe tùttuik tùwemassen pe, ailon pe tamùꞌnawolon yau tùwessen pe.
Soꞌchi tau pùikattànài wechi màlà tewin inoppù molopai tùnoppù, tùmunkà tawonnan yesak pe molopai tok mainanpanài pe tùwessen pe wakù pe.
Mùkyamlo wakù pe wotoko kuꞌnài nan wechi màlà wakù pe ipantomù, molopai ailon tetok ya Christ Jesus pàk yau tùnamasen pe iwechi.
Eke Tùttusen Pen Kaatù Yeselu
menukaiꞌma, enpen wessaik uyàpù eyense pàk tachin pe kulu tùpo pùla.
Tùse ukoꞌmamù yau, sàlà kaleta uya atta weꞌnàtok Kaatù munkà yamùk pe yekama màlà, màlà nulànan Kaatù soꞌchiyi tau, ailon wakapuli molopai itessek yekama uya.
Ewaik lùꞌnaꞌmà lù tetok pùn màlà ailon tetok kùuyaꞌnokon eke kulu. Iichenpoikappù kappon pun yau.
a 3:11 noppù yamùk wapùla soꞌchi pùikattànnan nossan yamùk
Ailon pe iwechi yenpoikappù Wakù Akkwalù uya. Molopai inchelù yamùk uya yeneppù. Tukkan kon kappon yamùk kùlottau Jesus yekale yekamappù màlà. Wolù yawolon kon uya ailon teppù ipàk. Molopai yanùmùppù epùn pona.
Akkwalù uya yekamasak man ailon pe, tùulon kon kappon yamùk uya ailon tetok nonka màlà pata weyu wenukapù winàkàik, ennakannan akkwalù yamùk maimu yawàlà tok wechi màlà molopai àli ton akkwalù yamùk uya enupantok maimu yawàlà tok wechi.
Sàlà enupantok màlà tùuyàssen kappon yamùk ennakannan kasei ton winà, molopai ittutok tok yewan uya weliꞌchak màlà, aꞌnek ayan nùpuluppù kasa.
Mùkyamlo walainon kappon yamùk uya enupan màlà, wemaliꞌman wechi màlà ikasa pùla molopai yàꞌlà yekkwa là kùyali màlà tùnassen pen, tukaik. Tùse Kaatù uya màlà sàlà yamùk kùyali konekappù ailon tawonnan molopai ailon ittunnan nùnapù pe tenki tukaik.
Tamùꞌnawolon Kaatù nùkonekappù màlà wakù, molopai tùnulunpasen pe pùla iwechi, tùse tamùꞌnawolon wechi màlà tanùnsen pe tenki teiꞌma.
Masapùla Kaatù Maimu molopai àwàpùlematok uya ikussak màlà tùwanmùla inapù pa.
Paul Uya Timothy Panamatok
yamùk usenupantok iwinà yekamasak auya ailon tawonnan pàk yau, wakù pe Jesus yapyoto pe tùwessen pe ewechi màlà, ailon itekale yau yemokkasak pe molopai wakù enupantok yawàlà iwessak pe.
Kappon yamùk mùkyamlo italumayiꞌchan, ailon ton pen nà panton yekamannan, tùse màlà yamùk uya enupantok yawàlà kechii, Kaatù uya neken enupantok yawàlà ewechi pa esenupakà.
Ànùꞌlà yenupa aitun pe utàntoppe wapùla wenkalunnà toppe, màlà màlà wakù molopai tepeppù kenan, tùse akkwalù uya enupantok Kaatù wettok iꞌche kasa màlà wakùiwa tamùꞌnawolon yau, masapùla wemaꞌnàtok sàlàpe molopai ewanawolok yau tàwàlàlà wemaꞌnàtok ke lepan tùuya tesak ya pàk.
Sàlà màlà ailon watetok, tanùnsen pe kulu iwechi.
Màlàpàk uchi sàlà, wakù pe wemaꞌnàꞌnokon molopai saꞌman pe weꞌwotokomanꞌnokon iꞌche weꞌnà, masapùla enpen weꞌnàtok kon nonkasak nulànan Kaatù pàk pàk tamùꞌnawolon kon kappon yamùk Pùikattànài, mùkyamlo kulu ailon tawonnan pe naiꞌnannùk.
Sàlà yamùk pàk tok yekamappokà molopai sàlà pàk tok yenupakà.
Ànùꞌlà tùmaꞌle tukaiꞌno eyentak mule pe là ewechi pàk, tùse ailon tawonnan uya yentok ipàkàlà pe ekkà, euselupatok yau, eyeselu yau,
euchiꞌnùnmatok yau, ailon tetok auya yau, molopai esuken àli pùla ewettok yau.
Tamùkke kappon yamùk tipiliꞌche Kaatù Maimu yenkà, itekale yekamakà, molopai tok yenupakà uyàpù ponalà.
Wakù Akkwalù uya lepantok ayau naiꞌnùk tapulàse pùla kùkkupùi. Kaatù Maimu yenpoikannan uselupappù ipàk lùppù, soꞌchi yepulu pe tùwessan uya temyatù kon tùlù àpona yattai elepappù lùppù ike.
Tùttuik emakkà molopai kappon yamùk yenupatok auya ike yenkà wakù pe. Sàlà yamùk kupù pàk ekkà, masapùla ikupù auya yau ewepùikattà màlà àmàlà molopai eyetannan nàlà.
eyentaino kùsàulàmai, tùse yekamappokà àkàipùnù yekamappo auya kasa. Umoine ton ikukkà ayakonnon kasa,
kokko yamùk lùiwa asanon kasa molopai emaꞌnomiꞌchi àwàlichi ton kasa, tùwanmùla.
Itayappù iweliꞌchak kon ipùikattàkà iwepùikattàtok iwinà pùnon kulu.
Tùse tùmunkà ke wapùla tùpayan ke iwechi yau, tàwà mùkyamlo nùmainanpai, sàlà kasa tùsan kon molopai tùkàipùnù kon, tùtamo kon, tùnok kon uya tùmainanpappù kon yepeppù pe, masapùla sàlà uya Kaatù yauchinpa màlà.
Tewinchalon kulu, ànùꞌlà ipùikattànài woton pùn uya enpen tùwettok nonkasak màlà Kaatù pona molopai tùpùikattàtok yenna pàk iwechi ewalupà kaichalà molopai wei kaichalà.
Tùse mùkkàlà itayappù iweliꞌchak lùppù iꞌche tùwettok kasa tùwemassen, welikkassak màlà, nulà lànen tùse.
Sàlà enupantok yekamakà tok pàk, ànùꞌlà uya tok pataka àli pe wapùla tok yàulàma tukaik.
Tùse ànùꞌlà uya tùtonpa mainanpa pùla iwechi yau, tùtonpa kulu, tùsan, tùkàipùnù winàpaino, ailon yawàlà pùla iwessak màlà yetapàssak ya molopai ailon tawon pen yentai kulu àli pe iwechi màlà.
Ànùꞌlà itayappù iweliꞌchak lùppù yesek tùlù pen màlà tùulon kon itayappù iweliꞌchak kon yesek kùlottak
yoꞌno ikiliꞌchimoꞌchiyi tùse, tùse itepoi iwechi yau itùlù màlà. Molopai nàlà iwemaliꞌmasak pe iwechi màlà tewin itekkwa neken.
Molopai nàlà wakù kuꞌnài pe itekale nechiik, tùmunkà yamùk yemokkanài wakù pe pe, kaklan yamùk yanùnnài tùwùk tak pe, Kaatù ponalok kon pùta kolùkanài pe, tùwettalumattàsan pùikattànài pe, molopai tamùꞌnawolon yàꞌlà yekkwa là wakù kuꞌnài pe.
Tùse emaꞌnomiꞌchi itayappù iweliꞌchak kon kùttùlùi itayappù iweliꞌchak kon yesek kùlottak, masapùla ànkuppai tok wettok uya emaliꞌmapai tok kupù yau, tùwelattàsan mùkyamlo Christ winàpai,
molopai wapiyalok ikupù tùuyaꞌnokon teppù tùuyaꞌnokon ikkwàtù tok uya pàk.
Yàꞌlà pàk pùla tùukoꞌmanse tok usenupasak màlà, yakontawàlà
tùusalà kon ke. Tùse nàlà tok uselupa là tùtonpa kon pàk echipalà molopai yauchin pe tok wechi yàꞌlà pen pàk, yàꞌlàlà yekamapaino kulu là pen nànen uchi yekama pàk.
Màlàpàk emaꞌnomiꞌchi itayappù iweliꞌchak kon wemaliꞌma iꞌche wechi màlà, tùumunkàtatok kon pe, tùwùk molopai tùmunkà yamùk mainanpa toppe tùuya, kùyeyaton kon uselupatok àli pe kùpàk yattai pùla.
Masapùla tùulon kon itayappù iweliꞌchak kon nùssan welattàkassak man Settan yaꞌlà.
Tùse ànùꞌlà nossan ailon tawon Kaatù pàk wechi itayappù iweliꞌchak kon nùppù yesak pe tùtonpa yamùk kùlottau yau, tàwà tok mainanpai, soꞌchi wotokoyi pe iwechi tukaik, iwepùikattàtok iwinà pùn kulu mainanpa toppe soꞌchi uya.
Soꞌchi yepulu yamùk wakù pe wotoko yanài nan wechi màlà teꞌmasan pe eke peiwa, mùkyamlo kulu tùweꞌwotokomasan saꞌman pe wakù itekale yekama pàk molopai kappon yamùk yenupa pàk.
Masapùla Kaatù Maimu, “Paaka mùta kùsaulomùi aꞌnaik yeppa ya tùse,” tawon, molopai, “Tùweꞌwotokomasen mùkkàlà teꞌmasen,” tawon. {DEU 25:4; LUKE 10:7}
Soꞌchi yepulu winàkàik uselupantok kùsetai asaꞌlon kon wapùla àsolùwawon kon uya neken ipantomù nessak yau yeta màlà.
Tùse àli kuꞌnài nan nùssan yàulàmakà molopai tok yekamappokà kappon yamùk yemlotopo, amak yai pùla, tok tonpa yamùk yenu yappolù pe.
Kaatù yemlotopo molopai Christ Jesus yemlotopo, molopai wakù ton inchelù yamùk yemlotopo, eyekamappo uya sàlà tùumayintaik, sàlà enupantok yawàlà ewechi pa, ekkaichalà tùmenkaik pùla ànùꞌlà pàk yàꞌlàlà ànkupù kupù pa.
Kesemittàpai eyemyatù tùlù auya ànùꞌlà pona pàk Itepulu Jesus wotokoyi ponalok pe tok tùlù auya pàk. Tùulon kon uya àli kupù tonpa pe kechii. Wakù pe esuken ekkà.
Tuna neken kichinchii, tùse mala lùkkwà wain inchikà eyipik pe àlotta pàkànsau, masapùla echipalà eꞌnek pe ewechi pàk.
Tùulon kon kappon yamùk makuyi màlà tùusensen, molopai tok makuyi utà màlà tok wapiya ittuntok patassek yak, tùse tùulon kon makuyi usene màlà masaiwa.
Màlà kasa nàlà wakù eselu usene màlà, molopai màlà yamùk tùusensan kulu pen lànen usoꞌnantok pùla iwechi màlà.
Tamùꞌnawolon kon tepotolù ke naiꞌnannùk tàwà tepotolù kon tùnamaik kulu nechii, ànùꞌlà uselupa àli pe Kaatù yesek molopai ina uya enupantok winàkàik tukaik.
Ailon Pen Enupantok Molopai Wakù Kulu Mamin
Sàlà pàk kappon yamùk menupaik molopai sàlà yamùk mekamaik. tùpatalon, ailon pen enupantok yekamanài molopai ailon Kùyepulu Jesus Christ Maimu molopai enupantok Kaatù winàpaino pàk ailon tawon pen wechi yau,
mùkkàlà wechi màlà tùtonpa yentai tùwekkussen pe. Molopai yàꞌlàlà ittu ya pen màlà. Àsàulàmapai molopai eꞌnaikapai iwechi mayin yamùk pàkàlà, molopai sàlà uya màlà kùlùmàlunnàtok nepù, tonpa yewanmaꞌlàtok, ànùꞌlà mottùnpatok, àli pe usenumenkantok.
Molopai mùkyamlo usàulàma echipalà uya tok usenumenkatok mattanùssak màlà, molopai ailon pùnon mùkyamlo. Tukke mamin yesak pe wenantok iwinà pe sàlà enupantok maimu yawàlà weꞌnà wechi pe yekama tok uya màlà.
Ewaik, Kaatù yaꞌlà weꞌnà màlà kappon manài eke pe, itesak pe weꞌnàtok pàk tenki tawon pe weꞌnà yau.
Yàꞌlà nepùppù ken kùuyaꞌnokon wolù yak? Ipla! Yàꞌlà yalà ken kùuyaꞌnokon wolù yapai? Ipla!
Màlàpàk, teipa ke molopai tùpon ke weꞌnàꞌnokon yau, màlà pàk tenki tawon pe weꞌnà màlà.
Tùse mùkyamlo tukke mamin iꞌchelok kon wena màlà tùttutok kon yak molopai tùplantok kon yak molopai suwalai là àsà là ànkuppai weꞌnàtok, uya màlà kappon yamùk pàlàka mattantok àsà kulu yak.
Masapùla pùlayatta pàk ewan tùtok màlà tamùꞌnawàlà yàꞌlà yekkwa àli uyàttok iwinà. Tùulon kon wechippù man enepopai kulu màlàyau tok utàppù miya ailon tetok winàpai molopai tok usewankonoꞌmappù, màlà uya tok yewan ikkwàssak.
Iponalà Kulu Timothy Panamatok
àmàlà mùkkàlà Kaatù ponalok kàyik, sàlà yekkwa ton winàpai ekkà. Eꞌwotokomakà sàlà yamùk yepolo pa molopai ikasa, wakù pe Kaatù yauchinpanài pe ewechi pa, ailon te toppe, àtonpa tùꞌnùnmaik, yàꞌlàlà pàlika pa molopai ten pe alomùla ewechi pa.
Wakù pe epantaꞌmakà ailon tetok auya yau meluntà pe ewechi pa, molopai tàwàlà wemaꞌnàtok yepokà àponalok pe, masapùla sàlà wemaꞌnàtok yak màlà Kaatù uya àkàꞌmappù “Ailon tawon iulà” tesak auya yau, tukkan kon yetannan yemlotopo.
Kaatù yemlotopo eyekamappo uya sàlà umaimu yawàlà ewechi pa. Mùkkàlà wemaꞌnàtok tùnài tamùꞌnawolon yak molopai Christ Jesus, Pontius Pilate yemlotopo wakù yekamanàippù yemlotopo.
Sàlà enupantok maimu yawàlà ekkà, molopai esuken ekkà molopai yàꞌlàlà iwalai pen pùla, Kùyepulu Jesus Christ Weyu usenpoika ponalà.
Wakù Kaatù mùkkàlà tewinan kulu Itepulu tamùꞌnawolon kon kin yamùk Kinù, molopai itepulu yamùk Yepulu.
Mùkkàlà neken tewinan tàwàlàlà tùwemassen. Tùwemassen mùkkàlà akkwa ànùꞌlà nepolo itenpatau pen. Ànùꞌlà uya yensak pùla iwechi màlà, molopai ànùꞌlà uya yene pen
màlà. Tàwà mùkkàlà ponalok pe namantok molopai tàwàlàlà apàikkek pe weꞌnàtok nechii! Emen.
Tukke itema min naiꞌnannùk sàlà motau wemaꞌnàtok yau yekamappokkà. Itekkwa pe tok kùsekkuttak molopai enpen tok kùsettak temamin kon saꞌman pe pùla tùweꞌlaꞌchimasen pe naiꞌnùk pàk, tùse Kaatù pàk làkku enpen tok nechii, mùkkàlà tùweleutaik pùla tamùꞌnawolon ke lepanyaiꞌnùk tapulàsen pe naiꞌnùk ke.
Wakù kuttoppe tok uya yekamakà, eke pe tùutauchinpaik tok wettoppe tùnkupù kon yau, alikyek pe tùweꞌlepasan pe tok wettoppe.
Sàlà kasa tok uya màlà temamin kon pilipù ewanawolok woton yapon pe molopai nen uchi tok uya wemaꞌnàtok yepolo màlà ailon kulu wemaꞌnàtok.
Timothy, màlà itùsak lùppù eyemyak ikukkà wakù pe. Kaatù pùnon uselupatok yàꞌlà pen nà kùsetai, wakù kasa nùsetayaiꞌnùk tùse iwalai pen enupantok.
Masapùla tùulon kon kappon yamùk uya, “ittutok yesak pe wessaik,” tesak man, ailon tetok tùuyaꞌnokon ipàkàlà yenuꞌmappù tok uya màlà màlà pàkànsau. Wakù pe Kaatù wettok wechi tamùꞌnawàlà apyauꞌnokon màlà.
Sàlà Kaleta Yawon Yakon itekkwa pe Paul nùmenuka ppù màlà Timothy yelu patok ya iponalonnà kulu. Masapùla masalok umoine wechi ppù màlà Paul patùnayi pe molopai ipùikattànài pe. Paul yaꞌchitukkasak wechi ppù màlà patikiꞌchi tau. Luke neken wechippù ipyau. Sàlàpeꞌneiwa Timothy uyàpù tùpyak iꞌche iwechippù. Paul uya ailon pe tùwessak molopai tùwelittoppe tùwekoneka sak yekamappù molopai eꞌmantok tùponalok wechi molo molopai mùkyamlo ailon pe tùwessan ponalok nàlà. Timothy wettoppe Itekale yekama pàk lùppù yekamappù ya, ailon pe iwettoppe. Wei uyà pù màlà ailon enetapai pùla kappon yamùk wettok yattai. Eke pe kulu iichelupatok ipàk pan wechippù màlà yàꞌlàlà pàli katok pàk.
kaleta màlà Paul, Christ Jesus neunokoppù winàpaino. Kaatù uya uyanùmùppù màlà yeunossak pe molopai wemaꞌnàtok itùlù tùuya teppù lùppù ke ulepasak Christ Jesus ponalok pe wechi pàk.
Timothy, uꞌnùn umu piyak unmenukappù: Tàwà Kaatù Kùkàipùnù molopai Christ Jesus Kùyepulu elepai wakù pe weꞌnàtok, usentuppantok, molopai echitonpa pe weꞌnàtok ke.
Tenki Tetok Molopai Meluntàpantok
ukayaik Kaatù pàk, yapulà pe weꞌwotokoma pàk tùwanmùla echiiꞌma esuken, utamo yamùk weꞌwotokomappù kasa. Ewalupà kaichalà molopai wei kaichalà eyittunài iulà tàwàlà wàpùlema yawà.
Eusewankonoꞌma yenu palu wekkwamù yeneppù uya tùttuse eyenpai kulu wessaik, utauchinpa toppe kulu.
Ailon kulu ailon tetok auya ittunài iulà, màlà ailon tetok ànok Lois molopai asan Eunice uya yekkwa. Tùttuyaik kulu itesak pe nàlà ewechi.
Masapùla Wakù Akkwalù Kaatù uya lepansakùꞌnokon ike naiꞌnùk mùkkàlà usenalippan toppe kuꞌnài pen, tùse kùyanùkkanài mùkkàlà meluntà ke, uchiꞌnùnmantok ke molopai wakù pe wemaꞌnà toppe kuꞌnài.
Kùyepulu Jesus ponalok peichi yekama auya pàk kekkuliꞌmai, wapùla upàk kekkuliꞌmai yaꞌchichak pe wechi iponalok pe pàk. Tùse làkku,
ewettalumattàtok yanùnkà wakù itekale ponalok pe, Kaatù uya elepa meluntà ke kaichalà.
Kùpùikattàsak ya màlà molopai kùkàꞌmasak ya esuken weꞌnà toppe, yàꞌlàlà kussak kùuyaꞌnokon pàkànsau pùla, tùse iꞌche tùwettok yawà molopai wakù pe tùwettok pàkànsau. Sàlà wakù pe tùwettok tùlùppù ya màlà kùpyakùꞌnokon Christ Jesus yau, sàlà pata weyu wepyattàtok wapiya.
Tùse sàlàpe yenpoikasak man Kùpùikattànài Christ Jesus usenpoika winà. Masapùla Christ uya weliꞌnàtok meluntàlù yentaikasak molopai yenukaꞌnùssak pàk, molopai wakù itekale yai tàwàlàlà wemaꞌnàtok yakkwayi yenpoikasak ya man.
Kaatù uya uyanùnsak man wakù itekale yekama toppe uya yeunossak molopai enupanài kasa,
molopai sàlà yamùk pàkànsau uchi màlà wettalumattàppù. Tùse wekkuliꞌma pùla man ipàk, masapùla mùkkàlà ailon teppù uya lùppù ipàk ittu uya pàk, molopai tùttuyaik kulu màlà untùlùssan lùppù itemyak kupù ya màlà Wei Ittuntok yattai ponalà.
Ailon mayin eyenupatai nùk iulà imainanpakà yentok ipàkàlà pe ewettoppe, ailon tetok molopai uchiꞌnùnmantok pokonpe Christ Jesus yau.
Wakù ton apanamappù lùssan ike mùttuik, mùmainanpaik Wakù Akkwalù kùyau tùwemassen meluntàlù yai.
Mùttuyaik tamùꞌnawolon kon Asia yawolon kon uya unonkasak, Phygelus molopai Hermogenes uya nàlà.
Tàwà Itepulu Jesus usentuppantok yenpoikai Onesiphorus yùwùk tawon kon pàk, masapùla umeluntàpasak ya pàk echipalà. Iwekkuliꞌmappù pen yaꞌchichak pe wechi pàk.
Tùse asseꞌne Rome pona tùwelepansak pe uyiwappù ya kulu uyepolo tùuya ponalà.
Tàwà Itepulu Jesus nùkupùi usentuppantok yepotoppe ya Itepulu winàpai màlà Wei yattai! Molopai mùttuyaik wakù pe tukkan yawàlà là upùikattàpàtùppù ya Ephesus po.
Ailon Christ Jesus Ponalok Soicha
umu, meluntà pe ekkà wakù lepantok yau kùponalok pe naiꞌnùk Christ Jesus yau.
Enupantok uya yetappù auya tukkan kon yemlotopo. Sàlà lùssan uchi yekama auya iꞌche wessaik ailon tawonnan pàk, mùkyamlo, tùulon kon yenupannan yek pe naiꞌnannùk pàk.
Ewettalumattàtok yanùnkà ina pokonpe, Christ Jesus soichayi pe wakù pe.
Soicha yamùk mùkyamlo yàꞌlà yekkwa là tùwotokoyi kon pen kuꞌnài nan pen, tùse tepotolù kon tanùnnàippù kon, anauchinpapaino kon kulu neken mùkyamlo.
Aitun pe tùutàsen wenkalunnàtok yau uya tepeppù yepolo pen màlà, tùse aitun pe utàntok maimu yawàlà neken iwechi yau.
Umà pànnài saꞌman pe iweꞌwotokomasak lùppù mùkkàlà tùnpàmàppù yepelu yeponài wapiya.
Esenumenkakà waukayaiꞌnùk pàk, masapùla Itepulu Jesus uya àkupù màlà tamùꞌnawolon sàlà yamùk ittu pa.
Ittukà Jesus Christ iweꞌwuluukasak lùppù weliꞌnàtok yapai wechi David pa pe. Sàlàichi màlà une ka ma wakù iteka le.
Molopai sàlà
itekale yeka ma uya pàk wettalumattà naiꞌnùk, uyewattàsak nàlà kappon wànài yau lon sak kasa. Tùse Kaatù Maimu yewattàsak pùla man.
Sàlà wenai tamùꞌnawolon pàlika uya sàlà Kaatù nanùmùssan kappon yamùk pàkànsau, tok uya nàlà wepùikattàntok Christ Jesus yau yepotoppe, apulàntok tàwàlàlà pokonpe.
Sàlà màlà ailon kulu Eke tapùi tau molo pùsau yamùk watetok, tùwessen tùpataloꞌnan. (2:20) “Weliꞌnàsakùꞌnokon ipokonpe yau, wemaꞌnàꞌnokon nàlà màlà ipokonpe.
Yàꞌlàlà pàlika pàk weꞌnàꞌnokon iponalok pe yau, itepulu pe nàlà weꞌnàꞌnokon màlà ipokonpe. ‘Ittunài pen iulà,’ teꞌnokon yau, ‘Eyittunài pen iulà,’ te ya nàlà màlà.
Ailon pe pùla lànen weꞌnàꞌnokon ipàk tùse, ailon pe lùppù tùwessen mùkkàlà. Masapùla ailon pe pùla iwechi tùpàk pùla iwechi màlà.”
Auchinpanài Tùweꞌwotokomasen
Tamùꞌnawolon ànùttu ikukkà tamùꞌnawàlà auchinpantok Kaatù yenu yau yepolo pa, tùweꞌwotokomasen tùwekuliꞌmasen pen tùwotokoyi pàk kasa, mùkkàlà ailon Kaatù Maimu pàk enupanài ikasa kulu.
Àli pe molopai pakko pe uselupantok winàpai ekkà, kappon yamùk yenpenài neken màlà mei lùiwa Kaatù winàpai.
Màlà tok uya enupantok wechi màlà annài pe naiꞌnùk welei kasa. Tok kùlottau tùwessan mùkyamlo, Hymenaeus molopai Philetus tawonnan.
Tok utassak man ailon winàpai. Iweliꞌchak kon weꞌwuluukakapùppù nen màlà pena nùkayan tok, molopai ailon tetok tùulon kon uya mattanùssan tok.
Tùse saꞌman wakapu Kaatù nùnonkappù màlà meluntà tùutaloꞌma woton pen, molopai sàlà mayin weꞌmenukasak màlà ipàk, “Itepulu mùkkàlà, tùponalok kon ittunài,” molopai, “Ànùꞌlà Itepulu yesek yesaꞌnài welattà màlà iwalai pen winàpai,” tukaik. {NUM 16:5}
Eke tapùi tau molo pùsau yamùk tùwessen tùpataloꞌnan, tùulon kon ikonekasak chilùpa molopai kolù yapai, tùulon kon ikonekasak
yei molopai àinà yapai, tùulon kon wechi wakù ton pe yàꞌlà yekkwa yattaiꞌne neken nà tapulàsen pe molopai tùulon kon echipalà tapulàsen pe.
Ànùꞌlà wekkupù wakù pe tamùꞌnawolon màlà yamùk àli ton winàpai yau, iwettùsak màlà molopai tapulàsen pe iwechi Tepulu ponalok pe, iwekonekasak wakù wotoko yau tapulà toppe.
Àli ànkuppai umoine wettok winàpai elattàkà molopai wakù pe weꞌnàtok pàk eꞌwotokomakà màlà yamùk yepolo pa, ailon tetok, uchiꞌnùnmantok, molopai echitonpa pe weꞌnàtok, mùkyamlo Itepulu yesassaiꞌnannùk esukenan tewan kon yapai pokonpe.
Tùse pakko pe molopai ittunài pe pùla usàulàmantok winàpai ekkà, mùttuyaik weꞌnaikantok pe tùwenukassen pe iwechi.
Itepulu yapyoto sakolok pe kùsettak. Tàwà wakù pe nechii tamùꞌnawolon kon pàk, enupanài yek pe molopai eseꞌmapai kùsettak
àsà pe tùwessan tiwinàkàik panamai àssàꞌmùla, Kaatù uya tok lepa tok upokoitatok ke yakan pe molopai ailon ittutok tok uya winàkàik tok welattà yakan pe.
Tok uyàpù màlà ikasa tùusenumenkatok kon yak molopai tok wepùikattà màlà Makui uya pùlannàtok molopai iꞌche iwettok kuttok winàpai.
Pata Weyu Wenukapù Yattaino
ittukà! Saꞌman ton wechi màlà molo pata wenukapù yattai. yamùk wechi màlà tùmàlà neken pùnùnmannan pe, pùlayatta pùnùnmannan pe, tùutapulàsan pe, tùtonpa kon yentai tùwekkussan pe, mottùnpannan pe, tùsan kon maimu yawàlà pùla tùwessan pe, tenki tawonnan pe pùla, esuken pùla,
iichiꞌnùnmatok pùla, tùusentuppasan pe pùla, eimipponnan pe àli pe tùuselupa kon ke, tesak kon pe tùwessan pen molopai àsà ton, wakù itewanma ton.
Eimipponnan pe tok wechi màlà, tùusenumenkaik pùla yàꞌlàlà kuꞌnài nan pe, tùtonpa kon yentai tùwekkussan pe, sàlà motau utauchinpantok kupù màlà tok uya tùwakùli kon pe Kaatù kupù tùuyaꞌnokon tùꞌnùn kon pe yentai.
Yentoppe neken Kaatù yapulàtok yeselu kupù tok uya màlà, tùse iwalai kulu imeluntàlù nulunpa tok uya. Pùsamlo kappon yamùk winàpai ekkà.
Pùsamlo yekkwa ton mùkyamlo tùutàsan tapùi tak kappon wanmùla molopai attuꞌmùnon uliꞌchamiꞌchi yamùk yentaika tok uya tùmaimu kon ke, mùkyamlo yàꞌlà yekkwa ton nà àli ànkuppai weꞌnàtok kon yau tùwessan molopai imakuyi nelemluku ton,
tàwàlà tùusenupasan tùse ailon ittunnan pen.
Walawotiꞌchi yamùk Jannes molopai Jambres tawonnan uya Moses wakkàtùppù kasa, pùsamlo uya ailon wakkàtù màlà, àli pe tùusenumenka kon winà molopai ailon te tùuyaꞌnokon ailon pen pàk winà. a
a 3:8 Jannes molopai Jambres tawonnan esek yamùk pùla iwechi màlà Penalok Paipùlù yau. Tùse tukkan kon uya ailon te màlà Egypt pon kon piyassan yamùk yesek pe tùttuik. Moses yeyaꞌnomannan nùssan Egypt poi Israel payan anapai iwechi yattai.
{EXO 7:11}
Tùse tok utà mei kulu pen màlà, masapùla tamùꞌnawolon kon uya pakko pe tùwechi kon yene màlà, pùsamlo walawotiꞌchi yamùk Jannes molopai Jambres pàk iwekkupùppù kasa.
Tewin Itekkwalok Lùppù Enupantok
uya lùssan mùttuyaik, wemapùppù mùttuyaik. Tùse enupantok uya là mùttuyaik, wemapù yeselu molopai iponalok pe wemattok ailon tetok uya, pàlikantok uya, pùnùnmantok uya molopai tùusetakkaik pùla wettok tachin pe.
Umottùnpatok, wettalumattàtok, yàꞌlà yekkwa ton nà wekkupùppù uwinàkàik Antioch po, Iconium po, molopai Lystra po, àsà ton kulu wettalumattàntok pàlikappù uya! Tùse Itepulu uya upùikattàppù tamùꞌnawàlà màlà yamùk yapai.
Tamùꞌnawolon kon wakù pe emappaino Christ Jesus ponalok pe wettalumattà màlà.
Àli ton kappon yamùk molopai tùusennakasan wena màlà àli pe kulu tùwettok kon yentai, tùulon kon yennaka màlà tok uya tùulon kon uya tennakatok ike ke.
molopai mùttuyaik mule pe ewechi motapai Wakù Kaatù Maimu ittuppù auya, pukkek pe weꞌnàtok ke elepanài màlà wepùikattàtok yak anài ailon tetok Christ Jesus yau.
Masapùla tamùꞌnawolon Kaatù Maimu màlà Kaatù nekamappù Takkwalù yai imenuka toppe molopai tapulàsen pe kappon yamùk yenupa toppe ailon pàk, iwalai pen yekamappotok, ikasa pùla tùwessen konekatok ikasa, molopai ikasa wemaꞌnàtok yawà ke enupantok,
kappon, Kaatù yapyoto pe tùwessen wettoppe wakù pe iwekonekasak pe yàꞌlà yekkwa là wakù wotoko kuttoppe ya.
Tùumayintaik eyeka mappoyan iulà Kaatù yemlotopo molopai Christ Jesus yemlotopo, mùkkàlà tamùꞌnawolon kon kappon yamùk ittu woton, nulànan kon molopai iweliꞌchak kon. Masapùla iyàttok molopai Itepulu pe iwettok woton pe iwechi pàk, eyekamappoyan iulà.
Kaatù Maimu yekamakà, yekama pàk kulu ekkà yekamatok yattai pe iwechi kùlottau, molopai yekamatok yattai pe pùla là tùse, molopai tok imeluntàpakà, molopai tok makuyi yekamakà. Tùse nàlà tok yauchinpakà molopai tok panama auya yau kesemittàpai.
Masapùla ailon enupantok enetapai pùla kappon yamùk wettok yattai uyàpù màlà, tùse yàꞌlàlà ànkuppai tùwettok kon kupù tok uya màlà, molopai tukke tenupanàiꞌnokon woton kon pilipù tok uya màlà enetapai tùpana kon kaꞌnàluntok yekama toppe tok uya.
Tok welattà màlà ailon yeta tùuyaꞌnokon winàpai, molopai ailon pen panton winàkàik tùpana kon lattà tok uya.
Tùse tiuchittuik ekkà, ewettalumattàtok ipàlikakà, wakù itekale yekamanài wotokoyi ikukkà, molopai wakù pe àwotokoyi ikukkà tamùꞌnawolon yau.
Iulà nen, utùtok yattai uyàssak man Kaatù ponalok
pe, sàlà wemaꞌnàtok nàntok uya yattai.
Unùttu kussak uya man aitun pe utàntok yau, utàsak man tenukaꞌnùsse, ailon tetok uya kussak uya man.
Sàlà nen uchi entaikaꞌnàppà uya yepeppù uya umàmuku. Wakù pe weꞌnàtok yalùko, màlà Itepulu Kaatù ikasa ittunài uya ulepatok màlà Wei yattai. Molopai iulà neken pen, tùse tamùꞌnawolon kon mùkyamlo iichenpoikatok màmussaiꞌnannùk uchiꞌnùnmantok pokonpe.
Timothy Ponalok Kulu Mayin
ikukkà àuyàpù pa upyak asseꞌne.
Màlà yamùk Kaatù winàpai lattànài nan kussan Demus tùwakùli pe molopai unonkappù ya man, iitàppù man Thessalonica pona. Crescens utàppù Galatia pona, molopai Titus utàppù Dalmatia pona.
Luke neken upyau man. Mark yepokà molopai inekkà ayaꞌlà, masapùla upùikattà ya màlà sàlà wotoko yau.
Tychicus teunottai Ephesus pona.
Àuyàpù yau, usakittiyi mùnepùik unnàmàppù Carpus piyau Troas po, molopai ukaletayi yamùk nàlà, màlà yamùk kulu imenukasak kon kamo pippà pàk.
Alexander ayan konekanài utalumattàtai kulu, Itepulu Kaatù uya màlà inkupùppù yawàlà yeꞌma.
Elannek pe ekkà ipàk, masapùla àsà pe iwechi màlà kùnekama wakù itekale winàkàik.
Ànùꞌlà uya upùikattà pùn wapiya uselupa uponalok pe yau, tùse tamùꞌnawolon kon unonkatai. Tok winàkàik làkken màlà yamùk ittu kùsettak te uya.
Tùse Itepulu upyau nettai molopai ulepatai meluntà ke, tamùꞌnawàlà itekale yekama toppe uya kappon yamùk Jew yamùk pen uya yeta toppe, molopai Itepulu uya upùikattàppù “Palauya mùtapai.”
Molopai Itepulu uya upùikattà màlà tamùꞌnawolon àli ton winàpai, molopai uyalà ya wakù pe itepulu pe tùwettok epùn pon yak. Apulàntok ipyau nechii tàwàlàlà molopai tàwàlàlà. Emen.
“Wakù Pe Naꞌ Messatàu?” Tetok
pe naꞌ messatàu?” tetok uya teunossaik Priscilla molopai Aquila tawonnan piyak, molopai Onesiphorus yùwùk tawon kon piyak.
Erastus nàꞌnàntai Corinth po, molopai Trophimus tùnàntai Myletus po, masapùla eꞌnek pe iwechi pàk.
Ànùttu mùkupùik iko wapiya àuyàpù pa. Eubulus, Pudens, Linus, molopai Claudia tawonnan “Wakù pe naꞌ messan?” tetok tùuyaꞌnokon yeunossan, molopai tamùꞌnawolon kon tùulon kon ailon tawonnan Itepulu pàk, nàlà wanùkayan.
Tàwà Itepulu ayakkwalù piyau nechii. Tàwà Kaatù wettok wakù pe apyau nechii.
Sàlà Kaleta Yawon Jew pen mùkkàlà Titus tùse ailon tawon pe Jesus pàk iwechippù màlà. Molopai Paul weꞌwotokoma patùnayi pe iwenasak wechi ppù molopai itekale yekama pàk Paul wechi pùikattànài pe. Iwàꞌnàmà ppù màlà Crete po soꞌchi yesak pe. Màlàpàk Paul uya kaleta menukappù Titus piyak ipanama pe, masapùla umoine pe echiiꞌma soꞌchi yesak pe iwechi pàk. Àsolùwau ipàk eselupapai iwettok wechippù màlà. Wapiya, iꞌnai kasa là soꞌchi yesak pe tùwessen wettok pàk, mùkyamlo Crete po naiꞌnannùk yeselu kasa pùla. Yakon pe, tùpataloꞌnan soꞌchi tawon kon molonkonnà yenupatok ya yawàlà yekamappù ya màlà. Amoko ton nùiwa yenupatok molopai amoko ton maꞌlan molopai apyoto yamùk yenupatok yekamappù ya. Iwenukapù pe Titus panamappù ya màlà ailon tawon pe weꞌnà Jesus pàk yeselu pàk. Esseyaton pàk pùla weꞌnàtok ittu ya iꞌche kulu iwechippù molopai echitonpa pe weꞌnàtok. Molopai tonpa yeyaꞌnomatok winàpai iwettoppe, usàulàmantok winàpai, molopai iwepantapàssak pe soꞌchi tau weꞌnàtok winàpai.
Màlà enpen weꞌnàtok, tàwà là là wemaꞌnàtok po iwekkussak. Kaatù, kasei pe tùwessen pen uya, kùlepa kon tùuya teppù lùppù sàlà wemaꞌnàtok, sàlà non molopai yawon kon wepyattà wapiya.
Molopai iwa lai iweyu yattai màlà yenpoikappù ya wakù iteka le teka le yau. Sàlà tùlùppù màlà uyemyak, molopai yeka ma nài iulà, Kaatù kùpùikattà nàiꞌnokon uya enupantok yawà là.
Kaleta tùmenukayaik Titus piyak, umu kasa kulu unkupù ailon tetok ipùkkù pe weꞌnà naiꞌnùk yau. Tàwà Kaatù Kùkàipùnù kon molopai Christ Jesus kùpùikattànàippù elepai wakù pe weꞌnàtok molopai echitonpa pe weꞌnàtok tùwinàpaino ke.
uya Crete po yàꞌlàlà kupù pa ikasa, màlà yamùk tùkussen pe lùppù naiꞌnùk, molopai soꞌchi yennài nan woton kon yanùmù pa tamùꞌnawolon pata yamùk yau. Enupantok uya lùppù mùttuik.
Pùsàlà kappon soꞌchi yennài wechi màlà wakù pe itekale, tewin neken inoppù, molopai imunkà wechi màlà ailon tawonnan pe molopai àli pe là itekale pùla, wapùla mayin yawolon pe pùla là tùwessen pe pùla.
Masapùla Kaatù wotokoyi yesak pe iwechi pàk, soꞌchi yennài wechi màlà ikasa pùla là tùwemassen pe pùla. Yàꞌlàlà ànkuppaino tiyiwalà teselu yau pe pùla iwechi màlà, wapùla asseꞌne tùweꞌnaikasen pe pùla, wapùla tùwetùnsen pe pùla, wapùla àsà pe pùla, wapùla pùlayatta pàk tùusekaꞌnonkasen pe pùla.
Tùutauchinpaik kappon yamùk yanùnnài pe tùwùk tak molopai màlà wakù pe naiꞌnùk pùnùnmanài pe. Tesak yepulu pe tùwemassen pe yàꞌlàlà àli ànkuppai tùwettok winàpai, ikasa, wakù pe Kaatù yenu yau, molopai tùttuik tùwemassen pe.
Wakù Itekale pàk meluntà pe tùwemassen pe, ailon tetok ipàk pe enupantok uya panamantok yawàlà. Sàlà kasa tùulon kon meluntàtanpù ya màlà ailon enupantok ke, molopai nàlà iwalai pen yekama ya mùkyamlo ailon yeyaꞌnoma yaiꞌnannùk pàk.
Masapùla molo tok man tukke, mùkyamlo, Kaatù Maimu yawolon kon pen molopai tùulon kon yennakannan tùusennakatok kon tùpantomù kon ke, mùkyamlo kulu Jew yamùk usattàtok pàk enupantok yawolon kon.
Tok uselupa yeleutanùpù pe lànen iwechi màlà, masapùla kappon yamùk yaimelunpayan tok, tok munkà pàk màlà enupantok tùuyaꞌnokon yekama tùuyaꞌnokon ke, màlà kappon yenupatok yek pen ke, àli pàkànsau pùlayatta yepotoppe tùuyaꞌnokon.
Crete pon kàyik, tok maimu yenpoikannan tonpa, mùkkàlà uya, “Crete pon kon mùkyamlo kasei ton tàwàlàlà, molopai àsà ton kamo yamùk walainon, molopai emyaꞌnek ton tùse eke pe tùutaꞌlettàsan,” teppù.
Molopai wateppù ya lùppù màlà ailon. Sàlà kasa iwechi pàkànsau tok yàulàma auya màlà àsà pe, iwalai meluntà ailon tetok wettoppe tok piyau.
Molopai Jew yamùk pantomù ailon pen kupù pàk tok wechi tukaik molopai enupantok mùkyamlo kappon yamùk ailon nulunpannan nùssan nekamappù pàk ailon te tok uya tukaik.
Tamùꞌnawolon màlà wakù esukenan, mùkyamlo esukenan kon pona, tùse yàꞌlàlà wechi màlà esuken pùla mùkyamlo àli pe iwenasak kon pona molopai ailon tawonnan pen pona, masapùla tok usenumenkatok wenasak màlà àli pe molopai tok usenumenkatok yaimelunpa àli, tok nùkupùppù uya pàk.
Tok uya, “Kaatù ittunài iulà,” te màlà, tùse tok welaikatok uya là yenpoika pùla iwechi màlà. Akùlù ton mùkyamlo, mayin yawolon kon pen, molopai wakù kuꞌnài nan pen.
Iwalai Meluntà Enupantok
màlà iwalai enupantok ke kappon yamùk yenupakà.
Amoko ton nùiwa kàyik yamùk yelupakà, elannek pe, wakù pe itekale, wakù pe tùttuse tùwessan pe tok wettoppe, meluntà pe ailon tetok tùuyaꞌnokon yau, tiuchiꞌnùnmasan pe molopai yàꞌlà yekkwa là pàlikannan pe.
Màlà kasa làma nossan yamùk lùiwa wettoppe tok yelupakà, wakù pe Kaatù tùnamaik tùwemassan pe. Eimipponnan pe pùla nàlà, wapùla wain ke tùwetùnsan pe pùla. Wakù pàk làkku enupannan pe tok nechiik.
Emaꞌnomiꞌchi yamùk panama toppe tok uya tùtayappù kon pùnùnmannan pe molopai tùmunkà kon nàlà,
tesak kon pe, wakù pe esuken, wakù pe alikyek pe tùweꞌwotokomasan pe tùwùk kon tau, tùtayappù kon yentai pùla, àli pe ànùꞌlà uselupa Kaatù yekale winàkàik tukaik.
Màlà kasa làma umoine ton yekamappokà tùttuik tùwemassan pe tok wettoppe.
Àmàlà nàlà, tamùꞌnawolon yau wakù pe yentok ipàkàlà pe ekkà wakù kupù auya yawà. Ailon pe ekkà molopai tùumayintaik enupantok auya yau, eusennaka pe pùla.
Wakù ailon mayin yapulà kà, imottùnpa yentaino, eyeyaton kon wettùtoppe tùwekkuliꞌmatok kon yak yàꞌlàlà àli pe tùuselupatok kon kùpàkùꞌnokon pùla iwechi pàk.
Tepulu kenan kon, tàwà tepulu kon maimu yawàlà nechiik, molopai tamùꞌnawolon yau tok yauchinpaiꞌche, àli pe tok winàkàik tùuselupaik pùla.
Wapùla amak pe tok kùsettak tok winàpai. Tùse làkku tàwàlà wakù pe, ailon pe tùwettok kon yenpoikaik tok, kùpùikattànàiꞌnokon Kaatù pàk enupantok yapulàtok nettoppe tamùꞌnawolon yau.
Masapùla Kaatù uya wakù pe tùwettok yenpoi ka sak man tamùꞌnawolon kon kappon yamùk wepùikattàtok ponalok pe.
Màlà wakù pe weꞌnàtok màlà enupanài àli pe Kaatù winàkàik wemaꞌnàtok nonka toppe, molopai wolù yeselu ànkuppai weꞌnàtok nonka toppe, molopai tùttuik tùwemassen pe, ikasa, wakù pe wemaꞌnàtok Kaatù tùnamaik molopai tapulàik iwemattoppe sàlà non po,
màlà Wakù kulu Wei màmuku pàk echiiꞌma enpen weꞌnàtok ipàk. Eke Kaatù molopai Pùikattànài Jesus Christ yakkwayi usenpoika yau.
Sàlà yamùk ke kappon yamùk yenupakà. Ayapàikketù yau tok imeluntàpakà molopai tok yàulàmakà. Ànùꞌlà tùmaꞌle eyentak.
                           
Jesus Ponalok Kon Welaikatok
yamùk yenu yappontàkà itepulu ton yemyak tok wettùtoppe apàikkek ton yemyak, tok maimu yawàlà tok wettoppe, yàꞌlàlà
tamùꞌnawolon wakù kuttoppe tùuya iwekonekasak pe.
Tok uselupa àli pe ànùꞌlà pàk tukaik tok pàk yekamakà, tùse echitonpa pe molopai echi wechiyakon pe tok wettoppe, molopai tàwàlà ten pan, àsà pen teselu kon yenpoika toppe tok uya tamùꞌnawolon kon pàk.
Masapùla kùmyamlo nàlà wechippù pakko pe, mayin yawolon pe pùla, ennakan yapyoto pe weꞌnàppàꞌnokon màlà yàꞌlàlà yau yauchin pe. Esseyaton pàk wemaꞌnàppàꞌnokon màlà molopai kùlùmàlunnàtok yau, tùulon kon kùyeyaꞌnomatantàu molopai tok yeyaꞌnomappù màlà.
Tùse usentuppantok, molopai kappon yamùk pùnùnmatok Kaatù Kùpùikattànài winàpaino, usenpoikasak yau,
kùpùikattàppù kon ya màlà yàꞌlàlà wakù wotoko kussak kùuyaꞌnokon pàk pùla, tùse tùusentuppa pàk. Kaatù uya kùkolùkappù kon màlà Wakù Akkwalù yapàikketù winà. Emennak pe wentuntok ke lepaꞌnàppà ya molopai emennak pe wemaꞌnà piyattàtok ke nàlà.
Kaatù uya Jesus Christ kùpùikattànàiꞌnokon yeunokoppù màlà Takkwalù ke lepantoppe tùuya.
Wakù pe weꞌnà pen pàk Jesus uya wakù pe anùnnàppà màlà Kaatù nanùmù yek pe konekaꞌnàppà ya molopai tàwàlàlà wemaꞌnàtok yepolo pàk enpen weꞌnàtok ke lepaꞌnàppà ya.
Sàlà màlà ailon kulu uselupantok. Sàlà yamùk pàk meluntà peiwa euselupa iꞌche wessaik, mùkyamlo Kaatù pàk ailon tawonnan wettoppe tùweyu kon tùnài nan pe wakù wotoko kuttok yak. Sàlà yamùk màlà wakù, kappon yamùk napulà pe iwechi.
Tùse pakko pe wesseippàꞌnàtok usàulàman pe winàpai mechiik, kaleta, penalok kon yesek wenai weꞌnaikantok winàpai, wepantaꞌmantok Law pàkàlà winàpai. Sàlà yamùk màlà yàꞌlà pen tapulàsen pen italumayippù.
Mùkkàlà wepantakantok pe nùkussaiꞌnùk yekamappokà asak itekkwa là molopai nen uchi yàꞌlàlà kùkai ipàk, tàwà nechii.
Masapùla mùttuyaik mùkkàlà yekkwa wechi ikasa pùla molopai iteselu uya àli pe iwechi yekama.
Tewin Itekkwalok Lùppù Enupantok
wapùla Tychicus yeunossak uya apyak yau, màipùik kulu upyak Nicopolis pona, masapùla iko pe pata wettok yattai molo wettoppe wekkussak man.
Laya Zenas molopai Apollos tawonnan ipùikattàkà kulu tok wessalattà toppe teꞌma kon tawà, molopai tamùꞌnawàlà iꞌche tùwettok kon yeposak tok uya meneik.
Tonpawannà yamùk uya wakù wotoko kuttok yak tùweyu kon tùlù iꞌche weꞌnà man, yàꞌlà pùnon kulu wettok iꞌche yau pùikattàn pàk tok wettoppe tapulàsen pe tok wemattok wettoppe.
Tamùꞌnawolon kon upyau naiꞌnannùk “Wakù pe là naꞌ messan?” nùkayan. Ina uya “Wakù pe là naꞌ messatàu?” tetok yekamakà ina tonpa yamùk ailon tetok yawon kon pàk. Tàwà wakù pe weꞌnàtok Kaatù winàpaino tamùꞌnawolon kon piyau nechiik.
Sàlà Kaleta Yawon Philemon wechi ppù màlà tùnamasen kàyik, Jesus pàk ailon tawon, molopai Onesimus yepotolù pe iwechippù. Pùsàlà teꞌmaik pùla tùweꞌwotokomasen wepeppù màlà tepotolù winàpai. Tùse yàꞌlà kasa lànan màlà Paul, patikiꞌchi tau tùwessen yepoloppù ya. Paul winà Onesimus wenappù màlà ailon tawon pe Jesus pàk. Paul kaletayi inmenukappù Philemon piyak wechi màlà ipawanattàtok ya pe Onesimus yanùntoppe ya masapùla innappo tùuya ipyak pàk. Molopai yanùntoppe ya tapyoto pe neken pùla tùse ailon tawon Jesus pàk pe làkku.
màlà Paul nùmenukappù Philemon yemyak. Paul, yaꞌchichak pe naiꞌnùk Jesus pàkànsau molopai kùtonpa kon Timothy tawonnan winàpaino sàlà. Kaleta menukasak ina uya sàlà ina wechiyakon molopai ina weꞌwotokoma tonpa kulu Philemon yemyak.
Ailon tawonnan àyùwùk tak tùwepiliꞌchan piyak, kùpachi Apphia molopai kùtonpa soicha Archippus piyak.
Tàwà Kaatù Kùkàipùnù kon molopai Itepulu Jesus Christ elepaiꞌnokon wakù pe weꞌnàtok molopai echitonpa pe weꞌnàtok tùwinàpaino ke.
Tenki Tetok Molopai Wàpùlemantok
Philemon, wàpùlema yau tàwàlàlà, eyekamanài iulà, molopai tenki tawon Kaatù pàk.
Masapùla tamùꞌnawàlà kappon yamùk pùnùnma auya tukaik tetayaik, ailon tetok auya Itepulu Jesus pàk yeta uya pàk.
Wàpùlema sàlà wakù pe ailon tetok yai Christ ponalok pe ikupù naiꞌnùk usenpoika toppe iꞌnapailàiwa.
Pùnùnmantok auya uya kulu eke pe uyauchinpasak man utonpa, molopai umeluntàlùttàsak ya. Masapùla tamùꞌnawàlà Kaatù ponalok kon kappon yamùk yewan yenpakasak auya pàk.
winà tùweꞌnamaik pùlaiwa wechi eppaino, àtonpa pe Christ ponalok pe tùwekkusse, eyekamappo uya tùkussen kupù pa.
Tùse làkku
uchiꞌnùnmantok ukussan apawanattà toppe uya. Sàlà tùkussaik amoko, Paul pe echiiꞌma, Christ Jesus ponalok pe tùuselupasen pe molopai sàlàpe ipàkànsau yaꞌchichak pe echiiꞌma.
Màlàpàk apawanattàyan iulà Onesimus pàkànsau. Mùkkàlà umu Christ Jesus yau, masapùla patikiꞌchi tau echiiꞌma ikàipùnù pe wessak màlà Christ ittu toppe ya.
Pena yapulà auya yeselùkek pùla iwechippù màlà, tùse sàlàpe tapulàsen pe man asaklàma àmàlà molopai iulà tawonnan napulà yek pe.
Yeunottukka uya sàlà apyak, molopai yaꞌlà uyewan nùtàyan.
Patikiꞌchi tau wechi yawàlà upyau ànkuppai wessaik wakù itekale yekama pàk, upùikattà toppe ya apatassek yau.
Upùikattàpa eyekaꞌnonkapai pùla wessaik, tùse eyiwalà làkku ikupù auya iꞌche wessaik. Màlàpàk yàꞌlàlà kupù uya pen sàlà, “Ewaik,” te auya ponalà.
Yattai pùla Onesimus wechippù apyau pen sàlà mala là, tachin pe nen uchi tùwennapposak yau apyau tùwettoppe.
Sàlàpe teꞌmasen pe pùla tùweꞌwotokomasen pe neken pùla man, tùse apyoto yentai kùtonpa pe kulu man Christ yau. Màlà yentai man upona! Màlà yentai nen uchi àponaꞌnokon iwechi màlà Itepulu yau!
Màlàpàk àtonpa pe ukupù auya yau, yanùnkà uyanùmù auya kasa.
Yàꞌlàlà iwalai pen kussak ya ewinàkàik yau, wapùla yàꞌlàlà yanùnsak ya ewinàpai teꞌmaik pùla yau, yeꞌma toppe uya ikukkà.
Sàlà menuka uya sàlà uyemyatù ke. Iulà Paul, uya eyeꞌma màlà. Uwomasak auya man àmàlà, ewemattok ke, màlà pàk là eyenu yappontà uya pen sàlà.
Màlàpàk, utonpa, sàlà kulu ikukkà uponalok pe itepulu pàkànsau, uyewan yenpakakà utonpa Christ yesek yau!
Sàlà menukaiꞌma unekamappoppù kupù auya pe kulu tùttuyaik molopai yekamappoppù uya yentai ikupù auya pe.
Màlà kupùiꞌma, upatassek woton ikonekakà, masapùla Kaatù uya tùpawanattàtok auyaꞌnokon yeiku pe tùttuyaik unnappo ya apyakùꞌnokon pe.
                         
“Wakù Pe Naꞌ Messan?” Tetok
patikiꞌchi tau naiꞌnùk upokonpe Christ Jesus pàkànsau, “Wakù pe naꞌ messan?” nùkayan,
molopai nàlà weꞌwotokoma wechiyakonnon Mark, Aristarchus, Demas, molopai Luke.
Tàwà Itepulu Jesus Christ winàpaino wakù pe weꞌnàtok nechii tamùꞌnawàlà apyau.
Kaleta Hebrew Yamùk Piyakan
Sàlà Kaleta Yawon Sàlà màlà kaleta imenu ka sak ailon tawonnan Jesus pàk Jew yamùk piyak. Ànùꞌlà uya imenukanàippù ittu pùla iwechi màlà. Pùsamlo ailon tawonnan Jesus pàk talumattà ppù màlà. Màlàpàk kaleta menukanài uya màlà tok meluntà pappù tok weꞌnonka tukaik. Molopai Jesus tàwàlàlà tùwemassen Kaatù mumu, uya tùwettalumattàtok pàlikappù yekamappù ya tok pàk. Jesus wechi màlà Penalok Itekale yawon kon Kaatù Maimu yenpoikannan yentai, inchelù yamùk molopai Moses yentai. Jesus mùkkàlà paatele tàwàlàlà, Jew yamùk paateleyi yentaino. Wepùikattàntok Jesus nùtùlù wechi màlà Penalok Itekale yau tùtùsen pe yekama sak lùppù yentai. Molopai Penalok Itekale yattaino Kaatù yùwùk tawon kon wechi màlà Kaatù pata ewanawà nùyàssaiꞌnùk yentok ipàkàlà pe neken. Ipantapàssak Jesus mùkkàlà inchelù yamùk yentaino 1:1—2:18 Jesus mùkkàlà Moses molopai Joshua yentaino 3:1—4:13 Jesus mùkkàlà paatele yamùk yentaino 4:14—7:28 Emennak ikupù tùuya tetok Jesus uya màlà penalok yentaino 8:1—9:28 Jesus welittok màlà kamo welittok yentaino 10:1-31 Ailon tetok 11:1—12:25 Iwenukattok 13:1-25
Kaatù Maimu Uyàpùppù Màlà Imu Yai
Kaatù uya kùta mo kon yelupappù tukke itek kwa molopai tukkan yawà tùmaimu yenpoi kan nan winà.
Tùse sàlà pata weyu wenu kattok yau kùyelupasak kon ya man Tùmu winà. Kaatù uya pùsà là kupùppù màlà tamùꞌnawolon yesak pe molopai iwi nà tamùꞌnawolon konekappù ya.
Kaatù Mumu mùkkà là tùulenpansen Kaatù yak kwayi ke. Kaatù yenpoika ya tamùꞌnawàlà, molopai tamùꞌnawolon tùnkonekappù yaꞌchinài mùkkà là apàikkek tùmaimu ke. Wakù pe, àli kuttok kappon yamùk uya yapai tok kuka tùpo, iweleutappù màlà epùn po Kaatù, eke kulu yemekun kamik pen winà.
Jesus Mùkkàlà Inchelù Yamùk Yentaino
uya Tùmu kupùppù màlà eke pe inchelù yamùk yentai, itesek, Kaatù uya ilepappù lùppù ike wechi apàikkek pe tok yentai, kasa làma.
Wapiya iwentusak lùppù Tùmu yeunoko pàk Kaatù wekkupù non pona yau, “Tàwà tamùꞌnawolon kon Kaatù inchelùyi yamùk nùnamai,” teppù ya. {DEU 32:42}
Sàlàichi màlà wateppù ya lùppù inchelù yamùk pàk tùuselupa yau, “Kaatù mùkkàlà tiyinchelùyi yamùk kuꞌnài assetun kasa. Molopai tapyoto yamùk kuꞌnài mùkkàlà apok ulenpansak kasa,” tawon. {PSA 104:4}
Tùse Tùmu pàk tùuselupa yau, “Kaatù, Itepulu pe ewettok wechi màlà tàwàlàlà molopai tàwàlàlà, molopai itepulu pe ewettok woton ikasa,” teppù ya.
“Ikasa naiꞌnùk pùnùnmanài àmàlà molopai àli kuttok yeyaꞌnomanài. Màlàpàk uchi Kaatù, Akaatùyi uya ayanùmùppù màlà apatùnayi yamùk yepoi. Utauchinpantok kalapayi ke akalapaima tùuya winà.” {PSA 45:6-7}
“Àmàlà Itepulu, iwepyattà pe non konekappù auya. Molopai eyemyatù ke kak konekappù auya,” teppù ya nàlà.
“Tamùꞌnawàlà màlà yamùk waliwomù màlà, tùse ewemapù màlà tàwàlàlà. Tamùꞌnawàlà tok umattatok woton, pon wena ipoippà pe kasa,”
“Kusan pe naiꞌnùk pon kasa màlà, màlà yamùk yamokoꞌma auya. Molopai pon kasa màlà, màlà yamùk wemyakanma. Tùse walùppù ewechi màlà, amoko pe ewena pen,” teppù ya. {PSA 45:6-7}
Kaatù uya tiyinchelùyi yamùk tonpa pàk là, “Eleutakà talà kamik pen uyemekun winà, eyeyatonnon nonka uya atta yapon pe ponalà,” tesak pùla iwechi màlà. {PSA 110:1}
ken naꞌ inchelù yamùk mùkyamlo Akkwalù yamùk tùweꞌwotokomasan pe yeunossak kon pen, mùkyamlo Kaatù ponalok kon epùikattàpaino kon pùikattànnan pe?
uchi yetasak lùppù pàk ailon tepaiꞌnokon man saꞌman pe lùiwa, iwinàpai utamanꞌnokon tukaik.
Itekale, inchelù yamùk nekamappù usenpoikappù màlà ailon pe, molopai ànùꞌlà ikuꞌnàippù pen wapùla imaimu yawàlà iwessak lùppù pen uya talumattàntok yepoloppù màlà ikasa.
Yàꞌlà kasa ken uchi wepen eke kulu wepùikattàntok yetapàtù kùuyaꞌnokon yau? Sàlà wepùikattàntok yekamappù màlà Itepulu Jesus uya wapiya, molopai màlà yetannan nùssan uya yekamasak màlà kùpàkùꞌnokon.
Kaatù uya tùmàlà pe, ailon pe sàlà itekale wechi ittutok ipàkàlà kupùppù màlà, tùpataloꞌnan enumenkannan molopai tensan yekkwa ton pen yentok ipàkàlà yamùk kupù tùuya winà. Molopai Wakù Akkwalù winàpaino lepantok yamùk yekamùppù ya màlà teselu yawàlà.
yamùk kupù ya pùn tùuyàpù woton wolù yepulu pe tok wettoppe, ipàk uselupanꞌnokon naiꞌnùk.
Tùse tùulon yailà Kaatù Maimu yau, “Yàꞌlà yekkwa ken kappon, eusenumenka pa ipàk, wapùla kàyik mumu, imainanpapa?” teppù.
“Ikonekappù auya mala là inchelù yamùk maꞌleiwa, apulàntok ke ilepappù auya molopai namantok ke.
Molopai tamùꞌnawolon yepoi iwettoppe ikupùppù auya.” {PSA 8:4-6} Tamùꞌnawolon yepoi iwettoppe kappon kupù tùuya yau, Kaatù uya yàꞌlàlà kupùppù itemyak tùnonkaik pùla pen màlà. Tùse sàlàpe tamùꞌnawolon yepoi itepulu pe kappon wechi yeneꞌnokon pùla man.
Tùse Jesus yeneꞌnokon man, mala là inchelù yamùk yoꞌno ikussak lùppù, sàlàpe nen uchi apulàntok molopai namantok ke yalùkottàsak man, masapùla weliꞌnàtok yau iwettalumattàsak pàk. Màlàpàk Kaatù wettok wakù pe winà, tamùꞌnawolon kon kappon yamùk ponalok pe weliꞌnàtok ittu toppe ya.
Kaatù uya màlà tamùꞌnawolon konekappù molopai tamùꞌnawolon màlà iponalok, màlàpàk ikasa iwechippù màlà Kaatù uya Jesus kupù ikasa iwettalumattàtok winà. Sàlà kupùppù ya màlà tukkan kon Kaatù munkà yamùk yatoppe molopai tok pùikattà toppe Jesus uya tùwettalumattàtok winà.
Asaklàma, mùkkà là, esuken kappon yamùk koneka nài molopai mùkyamlo inkonekassan esuken wechi màlà tewin Ikàipùnù. Màlàpàk uchi Jesus wekkuliꞌma pùla iwechi màlà tok yesatù tùuya takonnon pe pàk.
yamùk yelupa uya màlà àpàk. Kaatù, ayapulàtok yelenka uya màlà ilinà kappon yamùk yemlotopo,” teppù ya. {PSA 22:22}
Molopai tuꞌma “Ailon tetok uya tùlù uya màlà ipàk,” tawon. {ISA 8:17} Molopai, “Talà wessaik mule yamùk Kaatù uya ulepappù lùssan pokonpe” tawon tuꞌma mùkkàlà. {ISA 8:18}
Kùmyamlo kappon yamùk wechi màlà tùpun ke molopai tùmùnù ke, màlàpàk Jesus wenappù nàlà màlà kùkasaꞌnokon. Iwelikùppù màlà, mùkkàlà, weliꞌnàtok meluntàlù yesak, Makui mattanùttoppe tùuya.
Molopai tamùꞌnawàlà mùkyamlo tàwàlàlà tùusenalippaik weliꞌnàtok pàk tùwemassan pùikattà toppe tùuya.
Masapùla ittuꞌnokon man, inchelù yamùk pùikattàse iyàpùppù pen màlà, tùse làkku Abraham payan pùikattàse iyàpùppù.
Màlà kasa iwechi pàk màlà Jesus kupùppù tamùꞌnawolon yau itonpa yamùk ikàipùnù munkà yamùk kasa, tùusentuppasen pe molopai ailon kulu eke paatele pe iwettoppe Kaatù wotokoyi yau molopai tok makuyi pàk Kaatù usentuppa toppe.
Masapùla tùmàlà nàlà wettalumattàsak Makui uya tùttutok yau pàk, tùttutok kon ya yau nàlà tùwessan pùikattànài pe iwechi màlà.
utonpa yamùk, amyamlo esuken ikonekasak kon molopai ikàꞌmasak kon Kaatù winà. Jesus yentàk kon, mùkkàlà yeunossak lùppù molopai eke kulu paatele, mùkkàlà ina nekamayaiꞌnùk.
Ailon pe iwechippù màlà, Mùkkàlà, sàlà wotoko kuttoppe tùuya tanùnnàippù pàk. Moses wechippù ailon pe Kaatù yùwùk tau tùwotokoyi yau kasa.
Tamùꞌnawolon tapùi màlà kappon namùppù tùse Kaatù mùkkàlà tamùꞌnawolon yàꞌlàlà konekanàippù.
Molopai Moses wechippù màlà ailon pe apyoto pe Kaatù yùwùk tau tamùꞌnawàlà tùwettok yau. Iichelupappù màlà Kaatù uselupatok yenpoika pàk, ailon pe sàlàpe tùwekkupù woton yekama pàk.
Tùse Christ mùkkàlà ailon, paatele, imu. Molopai kùmyamlo mùkyamlo itùwùk, meluntà pe tùusenalippaik pùla molopai enpen weꞌnàtok kon pàk tùutaꞌchiik weꞌnàꞌnokon yau.
Wàlàkkaꞌnàtok Kaatù Ponalok Kon Ponalok
“Sàlàpe, Kaatù Maimu yeta auyaꞌnokon yau, pe eyewan kon kùssaꞌmankatàu, pena ewechippù kon Kaatù winàpai eyiwalàꞌnokon eppai ewechi kon yau kasa. Wontaik yau Kaatù tùlùppù auyaꞌnokon ittuntok yak yattaino kasa.
‘Atamo kon uya uyittuppù molopai pàlikantok uya ittuppù tok uya màlà motau. Màlà unkupùppù
pe kiliꞌchimoꞌchi yene tùpo lànen,’
Màlà wenai weꞌnaikasak wechippù màlà mùkyamlo kappon yamùk pàk, molopai, ‘Ikasa pùla tùwessan mùkyamlo, echipalà tùutassan tewan kon yau. Molopai uyeselu ittu tok uya pùla iwechi màlà,’ teppù uya.
Weꞌnaikatok yau yekamappù uya, ikupù uya kulu tetok uya yau ‘Wàlàkkattok yak tok uyàpù pen màlà,’ teppù uya.” {PSA 95:7-11}
Utonpa yamùk, masa yentàk kon, àli pe eusenumenkatok kon wapùla ailon te pùla weꞌnàtok ànùꞌlà lattàtak, tùwemassen Kaatù winàpai.
Tùse làkku echimeluntàlù yak ettàk kon wei kaichalà, sàlàpe ikuttok yattai wechi molo lùppù kùlottau. Àli kuttok wina ànùꞌlà yennaka àklottauꞌnokon ailon tetok ya pùla iwettoppe tukaik.
Masapùla uyàꞌnàsakùꞌnokon naiꞌnùk Christ pùkkù pe, utaꞌchinpaiꞌnokon uchi meluntà pe wapiya ailon teppù kùuyaꞌnokon nùppù pàk, iwenukapù tepose.
Watesak lùppù kasa, “Sàlàpe imaimu yeta auyaꞌnokon yau, eyewan kon kùssaꞌmankatàu, Kaatù winàpai eyiwalà eppai ewechippù kon wontaik yau kasa.” {PSA 95:7-8}
Ànùkyan ken mùkyamlo Kaatù Maimu yetannan nùssan, molopai màlà yawàlà pùla iwessak kon? Mùkyamlo pen naꞌ, tamùꞌnawolon kon Egypt yapai Moses nalàssan pen?
Ànùkyan pàk ken Kaatù weꞌnaikasak wechippù
pe kiliꞌchimoꞌchi? Iwemakuimasak kon molopai tàkàpù kon nànnài nan nùssan wontaik yau pen naꞌ mùkyamlo?
Molopai, ànùkyan pàk ken Kaatù uya, “Ailon pe kulu tok uyàpù pen màlà wàlàkkattok yak,” teppù? Mùkyamlo pen ken naꞌ, imaimu yawolon kon nùssan pen?
Yeneꞌnokon uchi man, ailon te tùuyaꞌnokon pùla iwechi pàk tok wewomù pùla iwechippù wàlàkkaꞌnàtok yak.
Màlàpàk uchi wàlàkkaꞌnà patassek yak wewon nà toppe Kaatù nekamappù lùppù, walùppù man. Usenalippanpaiꞌnokon uchi,
ànùꞌlà àklottawon kon nàmà kùyeꞌmappù tau tukaik.
Wakù Itekale yetappùꞌnokon nàlà man, tok uya yetappù kasa làma. Itekale yetappù tok uya tùse yàꞌlà pe pùla tok pona iwechippù màlà. Masapùla mùkyamlo yetannan nùssan uya ailon tesak pùla iwechi pàk.
Kùmyamlo ailon tawonnan wewomù màlà màlà wàlàkkaꞌnàtok yak. Tùse mùkyamlo pàk “Weꞌnaikasak wechippù màlà molopai meluntà pe, ‘Tok wewomù wàlàkkattok yak pen màlà!’ ” teppù Kaatù uya kasa. {PSA 95:11} Kaatù uya wateppù màlà tùwotokoyi wenukassak lànen tamùꞌnawolon konekasak tùuya yau tùse.
Masapùla tùulon yailà Kaatù Maimu yau, iichelupappù man
pe ikuꞌnài wei pàk, “Kaatù wàlàkkapùppù màlà
pe ikuꞌnài wei yattai tamùꞌnawolon tùwotokoyi winàpai,” tukaik. {GEN 2:2}
Molopai tuꞌma sàlà pàk iichelupasak màlà, “Tok wewomù wàlàkkattok yak pen màlà,” tukaik.
Walùppù iwechi màlà, màlà wàlàkkaꞌnàtok yak tùulon kon utà toppe, masapùla mùkyamlo wapiya wakù itekale yetannan nùssan wechippù màlà imaimu yawàlà pùla, màlàpàk tok utàppù pen wàlàkkaꞌnàtok yak.
Màlàpàk Kaatù uya tùulon wei kupùppù màlà sàlàpe tukaik tesassen. Sàlà yekamappù ya tachin pe tùpo David winà, wapiya wateppù kasa, “Sàlàpe Kaatù Maimu yeta auyaꞌnokon yau, saꞌman pe eyewan kon kùssaꞌmankatàu.” {PSA 95:7-8}
Masapùla Joshua uya kappon yamùk wàlàkkattok ke tok lepasak yau, Kaatù uselupappù tùulon wei pàk pen sàlà eppaino.
pe ikuꞌnài wei yattai Kaatù pemonkonù yamùk ponalok.
Masapùla ànùꞌlà Kaatù wàlàkkattok yak newonyaiꞌnùk, wàlàkkapù nàlà màlà tùwotokoyi yapai, Kaatù wàlàkkapùppù tùwotokoyi yapai kasa làma.
Màlàpàk uchi tamùꞌnawàlà kùnùttu kon ikuppaiꞌnokon man utàntok kon pe màlà wàlàkkaꞌnàtok yak. Ànùꞌlà kùklottauꞌnokon Kaatù Maimu yawàlà pùla kùsettak, mùkyamlo kappon yamùk wechippù kasa.
Masapùla Kaatù Maimu màlà nulànan molopai meluntà. Yàkek, asaꞌlon yà kasupala yentaino. Tùutàsen màlà iꞌnak esak molopai akkwalù wessepotok tepose, molopai àppù yeseꞌmu, molopai àppù pùnawon wessepotok tepose. Kaatù Maimu màlà kappon yamùk yewan wettok iꞌche molopai iichenumenkatok ittunài kulu.
Yàꞌlàlà wechi yonansak pe pen màlà Kaatù winàpai, tamùꞌnawolon inkonekappù yau. Tamùꞌnawolon wechi màlà ayupo itenu yau. Molopai tamùꞌnawolon ikussak lùppù yekama màlà ipàk ailon pe.
Jesus Mùkkàlà Eke Kulu Paatele
eke kulu paatele yesak pe weꞌnàꞌnokon man, mùkkàlà iitàsak lùppù Epùn pona, Jesus, Kaatù Mumu. Màlàpàk uchi meluntà
pe utaꞌchinpaiꞌnokon, ailon tetok kùuyaꞌnokon pàk.
Eke kulu mùkkàlà kùpaateleyi kon tùusentuppasen molopai attuꞌmùla weꞌnà ittunài. Tamùꞌnawàlà kiyittutok yekkwa ittuntok yawà iitàppù màlà, tùse àli kupùppù ya pen.
Màlàpàk tùweꞌnamaik pùla uyàꞌnàpaiꞌnokon Kaatù yapon yemlotopona, wakù kuttok ya kùponalok pe patassek yak. Molo usentuppantok yanùmù màlà molopai wakù yepolo, kùpùikattànài iꞌche weꞌnàtok yattai.
Eke kulu paatele mùkkàlà yanùnsak kappon yamùk kùlottapai iweꞌwotokoma toppe kappon yamùk ponalok pe Kaatù pokonpe. Lepantok tùnài pe molopai kamo wànài pe, tùtùsen pe kappon yamùk makuyi ponalok pe.
Masapùla tùmàlà pe nàlà attuꞌmùla tùwechi pàk kappon yamùk pàlikanài mùkkàlà, pakko pe molopai iitassak pe lànen tok wechi tùse.
Sàlà wenai kamo wànài nàlà mùkkàlà tùmakuyi ponalok pe, kappon yamùk makuyi ponalok pe kamo wànà tùuya kasa.
Ànùꞌlà mùkkàlà sàlà namantok yanùnnài tiyiwalà eke kulu paatele pe weꞌnàtok yau pen. Kaatù nùkàꞌmappù pe làkku iwechi màlà, Aaron wechippù kasa.
Màlà kasa làma Christ uya namantok yanùmùppù pen tùpona, eke kulu paatele pe tùwena yau. Tùse Kaatù uya ipàk, “Umu àmàlà, sàlàpe Àkàipùnù pe wenasak man,” teppù. {PSA 2:7}
Tùulon yailà nàlà, “Paatele pe ewechi màlà tàwàlàlà, Melchizedek yekkwa pe,” teppù ya. {PSA 110:4}
Tùwemapù non po yau Jesus wàpùlemappù màlà molopai Kaatù pawanattàppù ya eke pe tùkalanse molopai tenu palu tùkkwanse, tùpùikattà toppe ya weliꞌnàtok winàpai. Kaatù uya imaimu yetappù màlà masapùla tùmaimu yawàlà iwettùsak tamùꞌnawàlà pàk.
Kaatù Mumu pe lànen iwechi tùse, mayin yawàlà weꞌnàtok pàk iichenupappù màlà tùwettalumattàtok winà.
Ikasa kulu Jesus wekonekasak pàk, mùkyamlo tùmaimu yawolon kon nà pùikattà ya màlà tàwàlàlà.
Màlàyau Kaatù uya yanùmùppù màlà eke kulu paatele pe iwettoppe Melchizedek yekkwa pe.
Kaatù Winàpai Welattàn Tukaik Ekamappontok
yentak palà ina nekama molo man àpàkùꞌnokon, sàlà pàk. Tùse saꞌman pe ina uya yekama àpàkùꞌnokon wechi màlà, masapùla tànànpàk ittutok auyaꞌnokon yau ewenasak kon pàk.
Sàlà yattaiꞌne enupannan pe ewettok kon wechippù naiꞌnùk, tùse tuꞌma wapiyalok usenupantok Kaatù Maimu yawon pàk eyenupanàiꞌnokon iꞌche lùppù messatàik. Manak iꞌche ewechi kon, saꞌman kùyali pen.
Ànùꞌlà manak pàk nemassaiꞌnùk wechi màlà mule pe lùppù. Iichenupasak pe pùla tok wechi iwalai winàpai iwalai pen ittu toppe tùuyaꞌnokon.
Saꞌman kùyali màlà iichemokkasak
kon ponalok. Iichenupasak kon pe naiꞌnannùk mùkyamlo wakù winàpai àli ittunnan.
Wapiyalok kon enupantok Christ pàk nànpaiꞌnokon man, molopai usemokkantok yak utànpaiꞌnokon. Uselupan pàk lùppù weꞌnàpaiꞌnokon pùla man, àli kùyeselu weliꞌnàtok neꞌnài a winàpai welattàntok molopai ailon tetok Kaatù pàk, pàk neken pùla.
Molopai enupantok usenpataukantok pàk wapùla mùyak nonkatok kappon pona wapùla iweliꞌchak weꞌwuluukatok, molopai Kaatù uya àli ton talumattàtok tàwàlàlà pàk neken pùla.
Sàlà yamùk pàk uselupan yeleutanùppaiꞌnokon. Usemokkanpaiꞌnokon man. Ewaik, ikupù màlà. Kaatù uya ikuttoppe kùkupù yawàlà.
Kaatù Maimu wechi wakù pe ittu tùpo molopai nùyàssaiꞌnùk wemaꞌnàtok meluntàlù nàlà ittu tùpo.
Màlà tùpo tok welattàppù Kaatù winàpai àli kuttok yak. Yàꞌlàlà tok mùnappotok woton iwinà pùla iwechi màlà Kaatù winàkàik. Masapùla tùmàlàꞌnokon pe Kaatù Mumu pukapàttuꞌma tok uya pulusuk pona pe iwechi màlà iwelittuꞌma toppe, molopai tok uya ikuliꞌma tukkan kon kùlottau pe iwechi.
Non, echipalà konok uta tùpona yuꞌnanài molopai kùyali yepetanùꞌnài tapulàsen pe, mùkyamlo imainanpannan ponalok pe. Kaatù uya non pùlemasak màlà.
Tùse non, àmàꞌnà molopai àlitta yattanùꞌnài wechi màlà tapulàsen pe pùla molopai paꞌnùꞌnàtok yau iwechi molopai iwenukapù pe iyatù màlà.
Utonpa yamùk, sàlà kasa ina nùselupayan, wakù pe naiꞌnùk ken kupù tok uya ko, màlà yamùk Kaatù nùpùikattàssan nùkupù lù te tùuyaꞌnokon pe.
Kaatù mùkkàlà ikasa naiꞌnùk kuꞌnài. Àwotokoyi kon nùppù puttàkaꞌnùpù ya pen màlà. Iꞌnùnmatok auyaꞌnokon enenpoikappù kon ipemonkonù yamùk pùikattà pe molopai tok pùikattà pàk lùppù messatàiꞌnùk ittu ya màlà.
Wakù kupù pàk ewettok kon ewemapù kon kaichalà iꞌche kulu ina man iwenukapù ponalà, màlà enpen ewettok kon wechi ailon pe yenpoikanài pe.
Emyaꞌnek pe ewena kon iꞌche pùla ina man, tùse mùkyamlo ailon tawonnan molopai pàlikannan, Kaatù uya ikupù tùuya teppù lùppù yeponnan kasa làkku mettàik.
Kaatù Uya Ikupù Uya Tetok
pàk màlà, ikupù uya tetok tùuya kupùppù Kaatù uya. Masapùla ànùꞌlà eke, tentaino pùla iwechi pàk, tesek yau, “Ikupù uya
a 6:1 weliꞌnàtok neꞌnài wapùla tapulàsen pen wotoko
màlà,” teppù ya tùmàlà pe.
“Àpùlema uya màlà molopai elepa uya màlà tukke apayan ke,” teppù ya. {GEN 22:17}
Abraham wechippù màlà imàmuku pàk tùusetakkaik pùla, màlàpàk ikupù tùuya tetok Kaatù uya yepoloppù ya.
Màlàpàk kappon mùkkàlà meluntà pe tùuselupa yau, ànùꞌlà eke tentaino yesek yapulànài. Molopai walà usàulàmantok yeleutanùpù màlà, màlà mayin uya kappon yamùk kùlottau.
Masapùla ikupù pàk tùwekkuttok wechi tùwemyakanmasen pe pùla enekamapai Kaatù wechippù màlà wakù pe. Mùkyamlo wakù ton tùwinàpaino yepolo woton kon pàk wateppù ya. “Ikupù uya,” teppù tùuya kupùppù ya màlà.
Màlàpàk sàlà yamùk asaꞌlon molo man, tùwemyakanmasan pen, Kaatù ukaseitatok ipàk pen. Wapiyalok ikupù tùuya tetok ya Abraham pàk molopai yakon pe meluntà pe wateppù ya. Màlàpàk uchi kùmyamlo iwepesak kon pe naiꞌnannùk Kaatù piyak, epùikattàse umeluntàtasak man, utaꞌchinsakùꞌnokon enpen weꞌnàtok kùyemloto kon pona itùsak naiꞌnùk pàk.
Sàlà enpen weꞌnàtok yesak pe weꞌnàꞌnokon man kùyakkwalù kon yessek pe, wakù molopai meluntà kulu, kanau yessek walai. Iwewomù màlà wakù kulu patassek, kuyalikku solinkasak yentawinon yak.
Jesus wewomùppù màlà màlà motak kùpàkànsauꞌnokon. Eke kulu paatele pe iwenappù màlà tàwàlàlà, Melchizedek yekkwa pe.
Melchizedek wechippù màlà Salem kinù pe molopai Kaatù paateleyi pe. Abraham wennappo kin yamùk tùkka tùpo yepoloppù ya màlà, màlàyau ipùlemappù ya.
Abraham uya ilepappù màlà tamùꞌnawolon itesak pe tùwettok tonpa ke, tewinꞌne
paꞌnan yapai. Wapiya Melchizedek yesek uya “Ikasa weꞌnàtok Kinù,” te màlà. Molopai nàlà Salem kinù pe iwechi pàk, itesek uya “Echitonpa pe weꞌnà Kinù,” te màlà.
Melchizedek kàipùnù wapùla ichan yekale pùla iwechi màlà, wapùla itamokoli yamùk là. Iwentuppù yekale là pùla iwechi màlà wapùla iwelikùppù là yekale pùla. Kaatù Mumu kasa iwechi màlà. Paatele pe iwechi tàwàlàlà.
Menyatàik uchi eke pe iwechippù! Abraham, kùtamo kon uya ilepappù màlà, tewin
paꞌnan tamùꞌnawolon yapai, wepantaꞌmantok yau tùnepoloppù ke.
Mùkyamlo Levi payan, paatele pe iwenasak kon yekamappoppù màlà, tewinꞌne
paꞌnan yapai yàꞌlàlà yepotoppe tok uya tùtonpa yamùk winàpai Law yawàlà. Abraham pa pe nàlà lànen tùwechi kon tùse.
Melchizedek wechippù màlà Levi pa pe pùla, tùse, tewinꞌne
paꞌnan yapai yàꞌlàlà yepoloppù ya màlà Abraham winàpai molopai Abraham pùlemappù ya, mùkkàlà ikupù tùuya teppù Kaatù uya lùppù yeponài.
Paatele yamùk mùkyamlo tewinꞌne
paꞌnan yapai yàꞌlàlà yeponnan tùse tùweliꞌchan, tùse
Melchizedek uya màlà yepoloppù molopai Kaatù Maimu uya màlà pàliꞌyau iwechi yekamasak.
Molopai Abraham uya tewinꞌne
paꞌnan yapai yàꞌlàlà itesak pe tùwettok tùlùppù yekamappù kasa. Levi uya nàlà màlà itùlùppù Abraham yai.
Masapùla Levi wentusak pùla lùppù iwechippù màlà, tùse molo iwechippù màlà tùkàipùnù pùnau, Melchizedek uya Abraham wakkàtù yattai.
Masapùla Levi yamùk yoꞌno Law yanùmùppù màlà Israel pon kon uya. Molopai ikasa kulu Levi wettok paatele pe wotokoyi wessak yau, tùpatalon paatele usenpoika iꞌche weꞌnàppà pen sàlà eppaino. Pùsàlà mùkkàlà Melchizedek wettok walai paatele Aaron payan yai pùla.
Masapùla paatele pe weꞌnàtok wemyakanmasak yau, Law wemyakanma kulu nàlà màlà.
Ipàk uselupanꞌnokon naiꞌnùk mùkkàlà Kùyepulu kon. Levi pa pen mùkkàlà. Itamo yamùk wechippù là paatele pe pen màlà.
Ittu man, Judah pa pe iyàpùppù. Molopai Moses uya Judah payan yesatùppù pen màlà paatele yamùk pàk tùuselupa yau.
Tùulon Paatele Melchizedek Yekkwa
nenayan tùttuseiwa, tùpatalon paatele usenpoikasak pàk, Melchizedek yekkwa.
Mùkkàlà yanùmùppù pen màlà Law yawàlà itamo pàkànsau. Tùse paatele pe iwenappù màlà ànùꞌlà nùmattanùppù pen làkku wemaꞌnàtok meluntàlù yai.
Masapùla Kaatù Maimu uya, “Àmàlà mùkkàlà paatele tàwàlàlà Melchizedek yekkwa,” tesak. {PSA 110:4}
Penalok usenupantok nonkappù màlà, masapùla attuꞌmùla molopai tapulàsen pe pùla iwechi pàk.
Masapùla Law uya yàꞌlàlà konekasak ikasa kulu pùla iwechi màlà. Molopai sàlàpe wakùiwa enpen weꞌnàtok ke kùlepasakùꞌnokon man, màlà yai nen uchi tùuyàssan kùmyamlo mei pùla Kaatù piyak. 20-21 Kaatù uya tùmàlà pe, ikupù uya tetok tùuya kupùppù màlà pùsàlà yanùmù tùuya paatele pe yau. Tùse màlà kasa pùla tùulon kon kussak màlà paatele pe. Tùse Jesus wenappù paatele pe, Kaatù uya ipàk, “Itepulu uya, suwa ikupù uya màlà tesak man molopai tùusenumenkatok mùyakanma ya pen màlà, ‘Paatele pe ewechi màlà tàwàlàlà,’ ” teppù. {PSA 110:4}
Watesak ya pàk Jesus kussak màlà wakù peiwa, “Ikupù tùuya tetok ya,” yentok ipàkàlà pe, wapiyalok lùppù kasa pùla.
Màlà neken pen, tùse, pena paatele yamùk wechippù màlà tukke, masapùla tok welippàtùppù tàwàlàlà tùwotokoyi kon kupù tok uya pùla.
Tùse Jesus mùkkàlà tùwemassen tàwàlàlà, molopai iwotokoyi paatele pe iwettok màlà tùulon yemyak tùtùsen pen.
Màlàpàk mùkyamlo Kaatù piyak tùuyàssan tùwinà pùikattànài kulu mùkkàlà tamùꞌnawàlà b Masapùla tàwàlàlà tùwemassen mùkkàlà Kaatù pawanattà toppe tùuya tok pàkànsau.
b 7:25 tamùꞌnawàlà wapùla tàwàlàlà te ya pe iwechi.
26 Jesus mùkkàlà eke kulu paatele iꞌche kulu weꞌnàtok. Wakù, iwalai pen nà pùn, esukenan molopai yamasak mùkkàlà tùmakuyi kenan kon winàpai, molopai yanùnsak lùppù epùn yepoi.
Tùulon kon eke ton kulu paatele yamùk walai pen mùkkàlà, iwotokoyi pen màlà kamo wànà wei kaichalà, wapiya tùmakuyi ponalok pe molopai kappon yamùk makuyi ponalok pe. Pùsàlà wettùlùppù màlà tewin itekkwa tamùꞌnawolon kon ponalok pe.
Law màlà, tattuꞌmùnù kenan kon kappon yamùk yanùnnài eke paatele pe tok wettoppe. Tùse Kaatù uselupatok meluntà pe uyàpùppù màlà Law yeꞌmappùtak, Tùmu yanùmùppù ya màlà tùwùk yesak pe iwettoppe. Ikasa iwekonekasak tàwàlàlà.
màlà ina nekama. Pùsàlà, eke kulu paatele, yesak pe weꞌnàꞌnokon man. Mùkkàlà chichiu pe tùwessen kamik pen winà Kaatù eke pe tùwessen yapon piyau epùn po.
Tùweꞌwotokomasen mùkkàlà Kaatù yùwùk tau, Tappulin Kaatù ponalok kulu tau. Sàlàichi màlà tapùi Itepulu namùppù, kappon namùppù pen.
Tamùꞌnawolon kon eke ton kulu paatele yamùk pe tùwessan mùkyamlo yanùnsak kon, lepantok tùnnan pe, molopai kamo yamùk tùnnan pe Kaatù yemyak, màlàpàk uchi pùsàlà nàlà wechippù màlà yàꞌlàlà tùntùlù woton yesak pe.
Non po iwessak yau, Kaatù yùwùk yesak pe iwechippù pen sàlà eppaino. Masapùla paatele yamùk wechi molo pàk lepantok tùnài nan Law yawàlà.
Màlà tok weꞌwotokomatok itau, Kaatù yùwùk yesak pe, wechi màlà epùn yau naiꞌnùk patakatok pe wapùla yakkwalùppù pe neken, wa iwechi pàk Moses yekamappoppù màlà, tappulin
Kaatù yùwùk non pon wechi Epùn pon patakatok pe. (8:5)
kaliꞌma toppe tùuya iwekoneka tùse, “Tamùꞌnawolon uchi mùkonekaik wùk po yenpoikasak lùppù àpàk kasa,” tukaik. {EXO 25:40}
Tùse Jesus wotokoyi wechi màlà non pon kon Eke paatele yamùk wotokoyi yentai. Màlà kasa emennak wakù ikupù tùuya teppù Kaatù uya yenpoikanài pe iwechi màlà ipoippà yentai. Kaatù molopai kappon yamùk yakletau Jesus wechi màlà.
Wapiyalok ikupù pàk wekkuꞌnàtok Kaatù molopai kappon yamùk yakletau wessak wakù pe kulu yau, tùulon ikupù pàk wekkuꞌnàtok iꞌche weꞌnàppà pen sàlà eppaino.
Tùse Kaatù utauchinpasak pùla iwechippù màlà tùponalok kon kappon yamùk pàk, “Wei nùyàssan, emennak ikupù pàk wekkuttok kuttok uya yattai Israel payan pokonpe, molopai Judah kok pokonpe.
“Ikupù pàk wekkupùppù tok tamo yamùk pokonpe. Egypt yapai tok yemyatù pàk tok yalà uya yattaino kasa pùla iwechi màlà. Ikupù pàk wekkupùppù tùpokonpeꞌnokon yawàlà ailon pe tok wechippù pen. Màlàpàk tok winàpai welattàppù màlà,” te.
“Sàlàichi màlà ikupù pàk wekkuttok, kappon yamùk Israel payan pokonpe màlà yamùk wei tùpo. Law tùlù uya màlà tok usenumenkatok yak. Molopai imenuka uya màlà tok yewan pàk. Tok Kaatùyi pe wechi màlà, molopai uponalok pe tok wechi.
Ànùꞌlà uya takontalù wapùla tùtonpa yenupa pen màlà, ‘Itepulu Kaatù ittutàk kon,’ tukaik. Masapùla tamùꞌnawàlà tok uya uyittu màlà, iꞌnai yekkwa pe là echiiꞌma, italumayippù motapai eke ponalà.”
“Tok uya àli kuttok pàk usentuppa màlà. Molopai tok makuyi pàk usenumenka tuꞌma pen màlà,” teppù ya. {JER 31:31-34}
Emennak pe ikupù pàk tùwekkuttok pàk tùuselupa winà, Kaatù uya wapiyalok kussak penalok pe màlà. Molopai yàꞌlàlà nùpoippàtayaiꞌnùk wapùla tapulàsen pe pùla naiꞌnùk waliwomù màlà.
Non Pon Molopai Epùn Pon Apulàntok
Kaatù wekkuttok ikupù pàk wechippù nàlà Kaatù yapulàtok yau, yawàlà weꞌnàtok yesak pe molopai màlà kasa làma Kaatù yùwùk wechi màlà tùnamasen pe sàlà non po.
Sàlà tappulin tau iwakkàssak wechippù màlà asaꞌlà patassek. Wapiyalok màlà, Wakù
Patassek tukaik tesassen, màlà tau lanppu yapon, kùyali yapon, molopai pùlomù pusak yamùk Kaatù yemyak itùsak kon nùssan wechippù.
Iwakkàttukkatok yappowinà patassek wechippù màlà Wakù Kulu Patassek tukaik tesassen.
Sàlà patassek yau appoiꞌnan pottàtok ipo yapon wechippù kolù pe. Molopai Kaatù wekkuttok ikupù pàk yen kolù ke ipippàttàsak. Sàlà yamùk wechippù màlà yau, kolù yapai ikonekasak
Màlà yepoi cherubim yamùk wechippù màlà tapàli keꞌne. Tok yapàli utalenka sak àli kuttok pàk usentuppantok patassek yepoi. (9:4) àinà yawon mana, Aaron tekessemu iwenutasak tale ke lùppù, molopai asaꞌlon tàk Kaatù winàpaino Law menukasak ipàk.
Màlà yepoi inchelù walainon cherubim yamùk wechippù màlà tapàli keꞌne, Kaatù wechi eke pe yekamannan. Tok yapàli utalenkasak wechippù màlà àli kuttok pàk usentuppantok patassek yepoi. Tùse tamùꞌnawàlà sàlà yamùk yekama ina uya pen sàlà, sàlàpe.
Sàlà kasaichi tamùꞌnawolon wekkupùppù màlà. Paatele yamùk utàpàtùppù wapiyalok patassek yak wei kaichalà tùwotokoyi kon kusse.
Tùse eke kulu neken paatele utàpàtùppù màlà yakon patassek yak, molopai tewin itekkwa tùutàsen pe iwechippù kiliꞌchimoꞌchi yau, mùn pùla tùwewonsen pe pùla iwechippù. Kamo mùnù yanài pe iwechippù tùntùlù pe tùmakuyi ponalok pe molopai kappon yamùk makuyi ittuiꞌma pùla tok nùkupùppù ponalok pe.
Wakù Akkwalù uya yenpoikappù
sàlà winà wapiyalok Kaatù yùwùk wechi molo lùppù pàk, Wakù Kulu Patassek yeꞌma wechi lùppù takkose.
Sàlà nàlà màlà sàlàpe naiꞌnùk yekamanài. Lepantok tùsak molopai kamo wàsak tùsak Kaatù yemyak kappon yamùk makuyi ponalok pe uya là Kaatù yapulànnan yewan
Kamo wàsak tùsak Kaatù yemyak uya kapon yewan koneka wakù pe pen. (9:9) koneka wakù pe pen màlà.
Sàlà yamùk màlà tùkussan kùyali molopai tinchisen ke molopai tùpataloꞌnan wekolùkantok ke. Kappon yamùk uya sàlà wemaꞌnàtok yawà kupùppù màlà, emennak molopai wakù kulu ke imyakanma weyu uyàpù ponalà.
Tùse Christ uyàpùppù man eke kulu paatele pe, wakù ton iyàssak naiꞌnannùk yepulu pe c Tappulin iweꞌwotokomatok itau màlà penalok yentaino, molopai wakù kulu, kappon yamùk nùkonekappù pen. Ikonekasak pùkkù pe pùla iwechi sàlà wolù yau.
Itak iwewomùppù màlà tùmùnù winà. Kaapala mùnù molopai paaka mule mùnù winà pùla. Tùse iwewomùppù màlà Wakù Kulu Patassek yak tewin itekkwa neken tamùꞌnawolon kon ponalok pe, tùmàlà pe là tàwàlàlà wepùikattàntok yepoloppù ya màlà kùponalok kon pe.
Kaapala mùnù molopai walawok paaka mùnù molopai uliꞌchan paaka pottàsak ulumlàppàyi tùlùppù màlà àli ton kappon yamùk polo, wekolùkan toppe uselumantok yapai.
Màlà yentai Christ
mùnù wechi màlà apàikkek pe! Tàwàlàlà tùwemassen Wakù Akkwalù yai iwettùlùppù màlà wakù kulu imattakù pùn tùtùsen pe Kaatù yemyak, kùmakuyi kon yepek pe. Imùnù uya usenumenkantokùꞌnokon ma màlà wakù pe àli kùyeselu weliꞌnàtok neꞌnài winàpai, d tàwàlàlà tùwemassen Kaatù ponalok pe weꞌwotokoman toppe.
Sàlà wenai Christ wechi màlà Kaatù molopai kappon tawonnan yakletau tùwessen pe, emennak ikupù pàk Kaatù wekkuttok yau. Mùkyamlo ikàꞌmasak kon uya tàwàlàlà pùlemantok yepotoppe, ikupù tùuya teppù Kaatù uya lùppù. Sàlà wekkupùppù màlà, masapùla Jesus welikùppù màlà wapiyalok ikupù pàk Kaatù wekkupùppù lùppù yoꞌno kappon yamùk nùkupùppù tok makuyi winàpai tok pùikattà toppe tùuya.
Temamin nùppù yepotoppe kappon uya kaleta menukasak tùtonpa yamùk yemyak tùtùsen pe tùse, yàꞌlàlà yepolo ànùꞌlà uya pen màlà, kappon sàlà kuꞌnàippù welikù ponalà.
Masapùla màlà ikaletayi inmenukappù wechi màlà tapulàsen pe pùla imenukanàippù wechi lùppù nulà tùse. Iwelikùppù yau neken yapulà.
Màlàpàk uchi wapiyalok ikupù pàk Kaatù wekkuttok tùmàlà molopai kappon yamùk yakletau wechippù màlà mùn yapulàtok iwinà pe neken.
Moses uya tamùꞌnawolon enupantok Law yau imenukasak yekamappù màlà kappon yamùk pàk. Màlàyau nen uchi paaka munkà yamùk mùnù yanùmùppù ya màlà tuna pokonpe, molopai Enupantok yapon yappasaꞌmappù ya molopai kappon yamùk nàlà. Sàlà kupùppù ya màlà yei muleppù panta hyssop itesek molopai ichuweyu kaalinilu pùpok ke yaulonsak yei pàk, ke.
Màlàyau, “Sàlà màlà mùn Kaatù wekkuttok ikupù pàk tùmàlà molopai kappon yamùk yakletau yekamanài. Yawàlà ewechi kon pa eyekamappoppù kon ya lùppù,” teppù ya tok pàk. {EXO 24:8}
Màlà kasa làma mùn ke tappulin polo yappasaꞌmappù ya molopai tamùꞌnawolon tapulàsen Kaatù namatok molopai yapulàtok yau polo.
Ailon pe iwechi màlà, Law yau, tamùꞌnawolon lùiwa lànen konekappù màlà wakù pe mùn ke yappasaꞌma winà. Molopai mùn tùkkwanse pùla àli kuttok pàk usentuppantok pùla iwechippù màlà.
non pon kon wechi neken màlà epùn pon kon naiꞌnùk kasa. Màlàpàk kamo tùwàse tùtùsen pe iwechippù màlà. Tùse màlà yamùk epùn yawon kon wechi màlà wakùiwa tùtùsen iꞌche.
Masapùla Christ utàppù màlà Kaatù yùwùk kappon yamùk nùkonekappù pen yak molopai epùn pon kasa neken nà naiꞌnùk pen. Iitàppù màlà epùn pona molopai sàlàpe nen uchi Kaatù piyau iwechi màlà kùpùikattàtok kon pe tùuya.
d 9:14 weliꞌnàtok neꞌnài wapùla tapulàsen pen wotoko
Christ utàpàtùppù tukke itekkwa ettùse pen, eke kulu paatele utà Wakù Kulu Patassek yak kiliꞌchimoꞌchi kaichalà kamo mùnù pokonpe kasa.
Màlà kasa iwechi yau, iwettalumattàppù sàlà eppaino tukke itekkwa wolù wekonekappù motapai. Tùse làkku iichenpoikappù màlà tewin itekkwa neken, màlà wei wenukattok yattai tùwettùlù winà kappon yamùk makuyi winàpai tok pùikattàse. 27-28 Tamùꞌnawolon kon welikù màlà tewin itekkwa, molopai màlà yeꞌmappùtak Kaatù uya tamùꞌnawolon kon ittu màlà. Màlà kasa làma, Christ wettùlùppù màlà tùwelittok pe tewin itekkwa tukkan kon kappon yamùk makuyi ponalok pe. Yakon itekkwa pe iichenpoika tuꞌma màlà kappon yamùk makuyi pàkànsau pùla. Tùse wepùikattàntok nepù ya màlà mùkyamlo tùmàmuꞌnài nan kulu ponalok pe.
Law màlà wakù ton nùyàssaiꞌnannùk yakkwalùppù neken, tùse ikasa kulu pùla iwechi. Masapùla ikasa kulu ànùꞌlà Kaatù yapulàse tùuyàssan konekanài pen màlà. Màlà yamùk iwàsak kon molopai ipottàsak kon kamo yamùk wechippù màlà, màlà lùppù pe tàwàlàlà kiliꞌchimoꞌchi kaichalà.
Sàlà yamùk wessak tùmeluntàlù ke kappon yamùk kuttoppe tùuya, wakù pe, imakuyi pùla yau, màlà yamùk weleutappù sàlà eppaino molopai ikuttuꞌmappù pen. Molopai imakuyi ikolùkasak kon uchittuppù tuꞌma àli pe lùppù pen eppaino.
Tùse làkku sàlà yamùk itùsak kon kiliꞌchimoꞌchi kaichalà wechippù kappon yamùk makuyi pàk tok yenu yappontànài pe.
Masapùla walawok paaka mùnù molopai kaapala mùnù uya àli kuttok winàpai pùikattàn yeselùkek pùla iwechippù.
Màlàpàk, sàlà non pona tùuyàpù yau Christ uya Kaatù pàk, “Kamo yamùk tùwàse molopai tùpottàik eyemyak itùtok iꞌche pùla messaik, tùse uyesak konekasak auya naiꞌnùk uponalok pe.
Autauchinpasak pùla man kamo tùpottàse tùtùsen wapùla àli kussak pàkànsau tùtùsen pàk.
Màlàyau, ‘Talàichi wessaik Kaatù, uyàssak man iꞌche ewettok kupù pa, Kaatù Maimu yau iweꞌmenukasak upàk kasa,’ teppù uya.” {PSA 40:6-8}
Wapiya wateppù ya, “Kamo yamùk wàtok tok pottà toppe molopai itùtok eyemyak iꞌche pùla messaik, wapùla kamo pottàsak tamùꞌnawàlà ipottàtok po àli kuttok pàkànsau tùtùsen pàk autauchinpasak pùla man.” Sàlà teppù ya màlà Law yawàlà lànen sàlà yamùk wechi tamùꞌnawàlà tùtùsan pe tùse.
Màlàyau, “Talàichi wessaik Kaatù, uyàssak iꞌche ewettok kupù pa,” teppù ya. Wapiyalok yamappù ya màlà iteꞌmappù pokon kuttoppe tùuya.
Molopai Jesus Christ uya Kaatù wettok iꞌche kussak pàk, esuken kùkussak kon màlà naiꞌnùk, tewin itekkwa tesak tùsak ya winà.
yamùk mùkyamlo satik pe tùwessan màlà lùppù tùwotokoyi kon kupù pàk wei kaichalà, tùwàsan molopai tùpottàsan tùlù pàk tukke itekkwa. Tùse makui mokka ya pen.
Tùse pùsàlà, Christ, uya tewin itekkwa neken tùwenukassen pen tùtùsen tùlùppù màlà makui winàpai pùikattànài pe. Màlàyau iweleutappù kamik pen Kaatù yemyatù winà.
Molo iwechi màlà Kaatù uya teyatonnon nonka tùtta yapon pe màmuku pàk.
Tewinan uchi tùtùsen winà mùkyamlo kussak Christ uya man ikasa, esuken àli kuttok pùla tàwàlàlà.
Masapùla Wakù Akkwalù uya nàlà yenpoikasak man kùpàkùꞌnokon ailon pe iwechi. Wapiya,
Màlàyau, “Tok makuyi molopai àli tok yeselu pàk usenumenka tuꞌma pen màlà,” {JER 31:34} tawon mùkkàlà.
Màlàpàk Kaatù usentuppasak àli kuttok pàk yattai, tùtùsan àli kuttok winàpai pùikattànài pe iꞌche weꞌnàtukka pen nen uchi màlà.
Mei Pùla Kaatù Piyak Uyàꞌnàpaiꞌnokon Man
utonpa yamùk, utànꞌnokon uchi màlà Kaatù wettok itau tak, Jesus mùnù winà.
Emennak molopai wemaꞌnà yeꞌma yakkokasak naiꞌnùk kùponalok kon pe, iꞌchinnùmà kuyalikku, mùkkàlà Jesus yesak winà.
Eke kulu paatele Kaatù yùwùk yennài, yesak pe weꞌnàꞌnokon man.
Màlàpàk uchi mei pùla Kaatù piyak uyàꞌnàpaiꞌnokon, ailon pe itewan molopai ailon tetok Kaatù pàk yau ittuiꞌma kulu, àli winàpai ikukasak pe kùyewan kon, molopai kùyesak kon ikukasak pe esukenan tuna ke.
Enpen weꞌnàtok kùnekama kon pàk saꞌman pe tùutaꞌchiik weꞌnàpaiꞌnokon, masapùla ailon mùkkàlà Kaatù ikupù tùuya teppù tùuya lùppù kupù pàk.
Molopai uchi ittutàk kon iwalàwannà yàꞌlà kasa là meluntàtantok kon pe, uchiꞌnùnmantok molopai wakù kuttok winàkàik.
Wepiliꞌnàtok tamùkke nonkaꞌnokon kùsettak, tùulon kon nùkussaiꞌnùk kasa. Tùse làkku, weꞌmeluntàpanpaiꞌnokon man eke peiwa, masapùla yeneꞌnokon man Itepulu Weyu uyàpù mei pùla.
Ittuiꞌma wemakuiman pàk lùppù weꞌnàꞌnokon ailon itekale ittu tùpo yau, àli kuttok pàkànsau tuꞌma itùlù woton wàꞌnànsak pùla iwechi màlà.
Tùse talipanài kulu neken wàꞌnànsak màlà, talumattàntok pàk molopai
apok Kaatù yeyatonnon pottàtok woton pàk.
Ànùꞌlà, Law Moses winàpaino maimu yawàlà pùla iwessak lùppù welikùppù màlà usentuppan ipàk pùla, àli pe ittusak asaꞌlon kon wapùla àsolùwawon kon uselupatok winà yau.
Yàꞌlà pe ken mùkkàlà wechi Kaatù Mumu yenpàꞌnài? Wakù pe esuken tùkuꞌnài Jesus mùnù, Kaatù wekkuttok ikupù pàk kuꞌnài yàꞌlàlà italumayippù kasa molopai Wakù Akkwalù, wakù kuꞌnài winàkàik àli pe tùuselupasen. Eke pe kulu tùtalumattàtok yepolo ya màlà!
Masapùla ittuꞌnokon man mùkkàlà, “Eꞌmanài iulà, useꞌma màlà,” tawon lùppù. {DEU 32:35} Molopai tuꞌma, “Itepulu uya tùponalok kon kappon yamùk ittu màlà,” tawon. {DEU 32:36; PSA 135:14}
Tùwemassen Kaatù yemyak useimipon wechi màlà àsà pe kulu!
Ittutàk kon pena ewechippù kon, Kaatù weyu utakkwakasak àponaꞌnokon tùpo, tukkan talumattàntok pàlikappù auyaꞌnokon.
Ayupo àpàkùꞌnokon uselupaꞌnàppà àli pe molopai atalumattàppù kon molopai tùulon yattai sàlà kasa tùtalumattàsan tonpa pe ewechippù kon.
Patikiꞌchi tawon kon pàk eusentuppappù kon molopai itesak pe ewettok kon mokkasak ewinàpaiꞌnokon yau, ipàlikappù auyaꞌnokon tùutauchinpaik. Masapùla tàwàlàlà tùukoꞌmansen wakù ton nùiwa yesak pe ewechi kon ittu auyaꞌnokon pàk.
Ailon tetok uchi auyaꞌnokon kùꞌnonkatàu, masapùla eke kulu epeppù neꞌnài màlà.
Pàlikannan pe ettàk kon, Kaatù yeselu kupù kon pa, molopai ikupù tùuya tetok ya yepolo auyaꞌnokon màlà.
Masapùla Kaatù Maimu uya, “Mùkkàlà tùuyàssen uyàpù màlà. Tachin pe iwechi pen kulu màlà.
Uponalok ikasa tùwessen wemapù màlà ailon tetok tùuya winà. Tùse iwennapposak uwinàpai yau, utauchinpa pen màlà ipàk,” te kasa. {HAB 2:3-4}
Mùkyamlo iwennapposak kon molopai iimattasak kon walainon pen kùmyamlo. Tùse làkku ailon tawonnan kùmyamlo molopai iwepùikattàsak kon.
tetok màlà enpen weꞌnàtok kùnepolo kon pàk, ittutok kùuyaꞌnokon ke lepanài yene pùla lànen tùse.
Ailon tetok winà màlà penalok kon kappon yamùk pàk wakù pe Kaatù uselupappù.
Ittuꞌnokon man ailon tetok winà tamùꞌnawolon wekonekappù Kaatù Maimu winà, molopai nùsenyaiꞌnùk konekappù tùusensen pen yapai.
Ailon tetok winà màlà Abel uya tùtùsen tùlùppù Kaatù yemyak wakù peiwa Cain nùtùlù yentai. Kaatù yauchinpappù ya màlà molopai intùlù lepantok ya ike uya, ikasa iwechi pe ittuppù Kaatù uya. Ailon tetok ya winà Abel uselupa lùppù màlà tùweliꞌchak lànen tùse.
Ànùꞌlà uya Kaatù yauchinpa ailon tetok pùla echiiꞌma pùla iwechi màlà. Masapùla ànùꞌlà Kaatù piyak tùuyàssen wechi màlà ailon tawon pe molo iwechi pàk, molopai mùkyamlo tùwannan yeꞌmanài pe iwechi pàk.
Ailon tetok winà iichene pùla tùse ewanawolok yau tùwekkupù woton pàk tekamapposak yau Noah wechippù imaimu yawàlà. Kanau yamùppù ya molopai imàlà, itùwùk tawon kon tawonnan wepùikattàppù. Ailon tetok tùuya winà wolù yawon kon wechi ikasa pùla yenpoikappù ya. Molopai Kaatù winàpai ikasa weꞌnàtok tùuyàssen yepoloppù ya.
Ailon tetok winà Abraham wechippù màlà Kaatù Maimu yawàlà tùkàꞌmasak ya yau, molopai iitàppù tùpata pe itùlù tùuya teppù Kaatù uya tùpàk yak. Tùpata nàmàppù ya iꞌnailà tùutà ittuiꞌma pùla.
Ailon tetok winà iwemapùppù màlà kaklan kasa pata yau, itùlù tùuya teppù Kaatù uya lùppù yau. Tappulin yamùk tau iwemapùppù, Isaac molopai Jacob tawonnan wemapùppù kasa. Pùsamlo uya nàlà màlà ikupù tùuya teppù Kaatù uya lùppù yepoloppù.
Masapùla pata saꞌman po yamùsak yeneiꞌche Abraham wechippù màlà, Kaatù nùttuppù molopai inkonekappù màmuku pàk.
Ailon tetok Sarah uya yai, tùmeluntàlù yepoloppù ya tùumonotta toppe kokko pe lànen echiiꞌma. Kaatù pàk ailon teppù ya, ikupù tùuya teppù ya lùppù pàk.
Abraham lànen amoko pe mei pùla weliꞌnàtok piyau tùse, pùsàlà tewinan kàyik winàpai tukke ipayan wechippù màlà chilùkà yamùk kak yawon kon kasa, molopai tukkan ittu yentaino palau yena polon wàssàk kasa.
Ailon tetok tùuyaꞌnokon yau tamùꞌnawàlà pùsamlo kappon yamùk welikùppù màlà. Ikupù tùuya teppù Kaatù uya lùppù yepoloppù tok uya pen. Tok uya neken yeneppù meipai molopai tok utauchinpappù kulu ipàk. Tok uya nàlà kaklan yamùk pe molopai ipata pùnon pe tùwechi kon non po ittuppù màlà.
Mùkyamlo sàlà kasa tùuselupasan tùpata kon iwa tùuyaꞌnokon yekamannan.
Tùusenumenka kon màlà pata tùnnàmàppù kon pàk pe iwechi yau, màlà pata yak tok wennappotok yattai wechippù sàlà molo eppaino.
Tùse làkku wakùiwa pata iꞌche kulu tok wechippù sàlà non po pùla. Màlàpàk Kaatù wekkuliꞌma pùla iwechi màlà tok Kaatùyi pe tesatù pàk, masapùla pata konekasak ya màlà tok ponalok pe.
Ailon tetok winà Abraham uya, Kaatù uya tùttutok yau tùmu Isaac tùlùppù tùtùsen pe. Mùkkàlà Kaatù uya itùlù tùuya teppù lùppù, yekamappù ipàk lùppù, wechippù alikyek pe màlà tewinan neken tùmu
tùlù pàk tùtùsen pe.
Kaatù uya lànen, “Isaac yai apayan yepolo auya màlà,” tesak tùse. {GEN 21:12}
Abraham uya ailon teppù Kaatù wechi iweliꞌchak wuluukanài pe pàk, weliꞌnàtok yapai Isaac mùnappo nulà Abraham uya kasa iwechippù màlà.
Ailon tetok winà Isaac uya màlà Jacob molopai Esau tawonnan pùlemappù ewanawolok ponalok pe.
Ailon tetok winà Jacob uya tùwelikù winàkàik tùwechi yau Joseph munkà yamùk pùlemappù molopai Kaatù namappù ya molopai yapulàppù ya tùtekessemu pona tùusessettàik.
Ailon tetok winà Joseph uselupappù tùwenukattok wechi mei pùla yau, Eygpt yapai Israel yamùk wepakkatok pàk. Molopai yàꞌlà kasa tàppù lùppù kuttok yekamappù ya nàlà màlà tok pàk.
Ailon tetok winà iwentu tùpo Moses yan yamùk uya yonamùppù àsolùwau kapùi, masapùla wakù pe mule yene tùuyaꞌnokon pàk molopai kin maimu pàk tok usenalippappù pen.
Ailon tetok winà màlà Moses uya tùusemokkasak yau Pharaoh yenchi mule pe tesatù nulunpappù.
Kaatù ponalok kon kappon yamùk pokonpe làkku ettalumattàpai iwechippù, àli kuttok yau tùutauchinpa tachin pe kulu pùla yentai.
Iichenumenkappù màlà mottùnpantok pàlikatok Christ ponalok pe wechi tamùꞌnawolon Egypt pon mamin yentai kulu wakù pe pàk, masapùla ewanawolok eꞌmantok tùnepolo pàk tenu tùsak ya wechippù.
Ailon tetok winà Moses uya Egypt nàmàppù tùusenalippaik pùla kin weꞌnaikatok pàk, masapùla tensen pen Kaatù yensak tùuya pàk saꞌman pàlikappù ya.
Ailon tetok winà Entakantok kupùppù ya molopai mùn yappasaꞌmappù ya, weliꞌnàtok inchelùyi uya ànùꞌlà wapiyalok Israel munkà wànà tukaik.
Ailon tetok winà Israel yamùk uya Ichuweyu Palau nuklàꞌnùpùppù aꞌmun non polo utàn kasa. Egypt pon kon wechi ikupùiꞌche yau, tuna uya tok yeulankappù.
Ailon tetok winà màlà Jericho weꞌna wekkawaiꞌmappù,
pe kaichalà wei Israel yamùk utàpàtù iwoi tùpo.
Ailon tetok winà màlà kàyik yamùk yemyak tùweꞌchilanmasen Rahab wànàppù pen, Kaatù Maimu yawàlà iwessak kon pen pokonpe. Masapùla elaik yamùk yanùnsak ya pàk.
Molopai yàꞌlà te uya màlà yentak sàlà? Gideon pàk uselupatok yattai pùla man, Barak pàk, Samson pàk, Jephthah pàk, David pàk, Samuel pàk molopai Kaatù Maimu yenpoikannan pàk.
Àsà apok yàꞌnùppàtùppù tok uya màlà, molopai tok wepeppù kasupala walai ke tùwànà kon winàpai.
                               
Attuꞌmùla tok wechippù tùse meluntà pe tok wenappù. Meluntà pe nàlà tok wechippù màlà wepantaꞌmantok yau, molopai kaklan yamùk tùpantaꞌmanàiꞌnokon yentaikappù tok uya.
Nossan yamùk uya tùtonpa kon yamùk iweliꞌchak kon nùssan wuluukatuꞌmasak yepoloppù màlà. Tùulon kon welikùppù màlà àsà pe tùta lu mattàtok kon yoꞌno. Talumattàntok yapai mokkantok nulunpappù tok uya, wakùiwa weꞌwuluukantok yepotoppe tùuyaꞌnokon.
Tùulon kon mottùnpappù màlà molopai tok ippoppàtùppù. Molopai tùulon kon yaulonpàtùppù molopai tok tùlùppù patikiꞌchi tak.
Tok wànàppù màlà tàk ke, tok salaꞌmopàtùppù màlà asaꞌlà, kasupala walai ke tok wànàppù. Tok usalàppù màlà kamo pippà yak tùwepontàse, kaalinilu pippà wapùla kaapala pippà yau. Yàꞌlà pùla tok wechippù, italumattàsak pe molopai imottùnpasak pe.
Sàlà non wechippù màlà wakù pe maꞌle tok pona. Ipata pùnon kasa tok usalàppù wontaik yawà molopai wùk polo. Tok wemapùppù màlà tàk yeuta yau molopai non yeuta yau.
Pùsamlo ittuppù ailon tetok tok uya pàk. Tùse tamùꞌnawàlà ikupù tùuya teppù Kaatù uya yepoloppù tok uya pen màlà.
Kaatù uya wakùiwa epeppù kussak man kùponalok kon pe, tamùkke nen uchi tok pokonpe ikasa kulu kùmatok kon pe.
kon pùsamlo ennài nan kùwoiꞌnokon man. Màlàpàk tamùꞌnawolon kùwakkàꞌnàiꞌnokon yenuꞌmapaiꞌnokon. Màlà makui kùyaꞌchiyatàiꞌnùk nàlà, molopai aitun pe utànpaiꞌnokon pàlikantok pokonpe waplùnnàtok kùyemloto kon po naiꞌnùk yak.
Jesus yenpaiꞌnokon man. Mùkkàlà ailon tetok kùuyaꞌnokon piyattànàippù molopai ikasa kulu ikuꞌnài mùkkàlà. Masapùla mùkkàlà uya tùutauchinpatok yepolo tùuya iteꞌmappùtak ittu tùuya pàk, tùwelittok pàlikappù pulusuk pàk, wekkuliꞌmantok pàk iichenumenka pùla. Molopai sàlàpe nen uchi chichiu pe man Kaatù yapon piyau kamik pen itemekun winà.
Masa esenumenkatàk kon ipàk, yàꞌlà kasa là tewanmaꞌlàtok imakuyippù ton kappon yamùk uya pàlikappù ya pàk! Màlàpàk uchi attuꞌmùla kenatàu molopai keꞌnonkatàu.
Masapùla ewepantaꞌma kon àli kuttok winàkàik yau àmùnù kon ikkwamù auyaꞌnokon tepose ewepantaꞌma kon pùn.
Molopai emeluntàpatok kon Kaatù uya tùmu yamùk pe eyesattok kon puttàkaꞌnùssak auyaꞌnokon man, “Umu itepulu uya atalumattàtok yanùnkà molopai attuꞌmùla kenai àyàulàma ya yau.
Masapùla Itepulu wechi màlà tùꞌnùn pe tùwessan talumattànài pe. Molopai tamùꞌnawàlà tùmu kasa tùnanùmù ton ippoꞌnài mùkkàlà,” tawon. {PRO 3:11,12}
kon ipàlikatàk kon eyekamappotok kon kasa, màlà kasa Kaatù uya màlà tùmu kasa àkupù kon. Mule ken naꞌ molo nai ikàipùnù nùtalumattà pen kulu?
Atalumattàsak kon tamùꞌnawolon kon imunkà yamùk pokonpe pùla iwechi yau, imunkà pe pùla ewechi kon màlà. Tùse yapàka yamùk pe làkku.
Kappon, kùkàipùnù kon yamùk mùkyamlo kùtalumattànnan molopai tok nama kùuyaꞌnokon màlà. Màlà yentai nen uchi kùkàipùnù kon Kaatù yoꞌno weꞌnàꞌnokon nechiik, mùkkàlà kùyakkwalù kon Kàipùnù yoꞌno molopai wemaꞌnàtok kon pe.
Kappon, kùkàipùnù kon yamùk wechippù kùtalumattànnan pe tachin pe kulu pùla, wakù pe iwechi pe ittu tùuyaꞌnokon yawàlà. Tùse Kaatù uya màlà talumattàn wakù pe weꞌnàtok kon pe, wakù pe esuken tùwettok pùkkù pe weꞌnà toppe.
Iꞌnai yekkwa là talumattàntok màlà, yattai auchinpanài pen tùse wankonoꞌmanài. Tùse iteꞌmappùtak wakù neꞌnài pe iwechi màlà. Ànùꞌlà yenupasak lùppù màlà yekkwa yau uya màlà, màlà yepeppù, ikasa wemaꞌnàtok molopai echitonpa pe weꞌnàtok yepolo.
Enupantok Molopai Ekamappontok
uchi attuꞌmùn solin pe naiꞌnùk eyemyatù kon yanùntàk kon kakàik, molopai attuꞌmùn eyeseꞌmu kon imeluntàtanùttàk kon!
Itàtàk kon tossalon asanta tawà, molopai mùkyamlo sesen pan kon wenatuꞌma toppe meluntà pe molopai tok uchipittà toppe. {PRO 4:26}
Ànùttu kon ikuttàk echitonpa pe ewemapù kon pa tamùꞌnawolon kon kappon yamùk pokonpe, molopai wakù pe esuken wemaꞌnàtok iꞌche ettàk kon, masapùla ànùꞌlà wakù pe esuken wemaꞌnàtok yawolonnà pen uya Itepulu yene pen màlà.
Elannek peichi ettàk kon wakù pe Kaatù wettok winàpai ànùꞌlà wennappo tukaik. Elannek pe ettàk kon wanittàpan woton molopai tukkan kon yoiꞌma woton maippanài watta tukaik.
Elannek pe ettàk kon ànùꞌlà uya àli kupù tesak ke tukaik wapùla ànùꞌlà wechi Kaatù pùn kasa tukaik. Esau kasa, mùkkàlà tùpatassek, wapiya iwentusak pe tùwechi nepolo chilanmanàippù, tewin itekkwa tùnassen kùyali yepek pe.
Màlà yeꞌmappùtak ku, tùkàipùnù uya pùlemantok enepopai tùponalok pe iwechippù tùse inulunpappù. Tùnkupùppù mùyakanmatok tùuya yawà yepolo ya pùla iwechippù, ipla lànen tùkalanse iwa ya tùse. {GEN 27:30-40}
Sinai Tùpù, tappàssen yek pe naiꞌnùk molopai apok ke nùyassaiꞌnùk motak àuyàssak kon pùla man. Ewalupà pe kulu molopai assetun pe tùwessen motak.
Molopai nàlà talipanài paaka letù lùppù walai tàwùppù eke pe, molopai mayin itekale pokonpan wechippù àsà pe kulu, màlà yattaino walai motak àuyàssak kon pùla man. Màlà yekkwa yattai Kaatù pawanattàppù kappon yamùk uya telupa kon ya enetatuꞌmapai pùla tùwechi kon pàk.
ke iwànà màlà telikkase,” tawon mayin ànpàlikapai pùla tok wechippù. {EXO 19:12-13}
Màlà tok nene wechippù kulu màlà àsà pe, màlàyau Moses uya, “Kùkùkù pe wessaik usenalippa ke!” teppù. {DEU 9:19}
Tùse làkku, àuyàssak kon man Wùk Zion piyak tùwemassen Kaatù patassek pona, epùn yawon Jerusalem pona. Tukkan kon inchelù yamùk tùutauchinpaik tùwepiliꞌchan piyak àuyàssak kon màlà naiꞌnùk.
Molopai soꞌchi, wapiya iwentusak lùppù Christ ponalok pe iwepiliꞌchak kon, epùn yau itesek imenukasak kon piyak. Kaatù piyak àuyàssak kon, tamùꞌnawolon kon Ittunài piyak, molopai wakù ton iwalainon kappon yamùk yakkwalù konekasak esuken piyak.
Jesus piyak àuyàssak kon man, emennak ikupù pàk tùwekkuttok kuꞌnài piyak. Molopai mùn yappasaꞌmasak, wakù peiwa nùselupayaiꞌnùk Abel mùnù yentai piyak.
Elannek pe ettàk kon, mùkkàlà nùselupayaiꞌnùk nulunpa auyaꞌnokon tukaik. Mùkyamlo telupatok kon yetannan nùssan pen wepe pùla iwessak non po tùse. Yàꞌlà kasa ken kùmàlà wechi màlà maꞌle pe mùttuyatàu, mùkkàlà kùyelupanàiꞌnokon epùn winàpaino winàpai welattànsaꞌnokon yau?
Màlà yattai imaimu uya non yattùꞌmappù màlà. Tùse sàlàpe suwa wechi tetok tùuya yau, “Tewin itekkwalok pe non neken pen nen uchi yattùꞌma uya màlà tùse kak nàlà,” teppù ya. {HAG 2:6}
Màlà “tewin itekkwalok” tetok uya yekama màlà tùutamasan yattùꞌma pàk, màlà yamùk ikonekasak kon. Molopai tùutattùꞌmasen pen wàꞌnàntoppe molo te ya.
Màlàpàk uchi tenki tepaiꞌnokon Kaatù pàk, masapùla tùutattùꞌmasen pen Kaatù wettok itepulu pe yepoloꞌnokon pàk. Màlà yai Kaatù yapulàpaiꞌnokon man iꞌche iwettok yawàlà, namantok pokonpe molopai usenalippantok pokonpe.
Masapùla Kùkaatùyi kon kulu mùkkàlà mattanùꞌnài apok. {DEU 4:24}
kon pàk lùppùichi ettàk kon echitonpa ton pe.
Tùutauchinpaik àwùk kon tak kaklan yamùk yanùntok auyaꞌnokon kùpputtàkaꞌnùttàu. Màlà kasa tùwechi kon yau màlà tùulon kon uya inchelù yamùk yanùmùppù ittu pe pùla.
Patikiꞌchi tawon kon mùttutàik tok tonpa pe patikiꞌchi tau ewechi kon kasa tiuchittuik. Molopai mùkyamlo tùtalumattàsan, tok pokonpe ewettalumattà kon kasa.
Tàwà tamùꞌnawolon kon wemaliꞌmantok tùnamaik nechii. Molopai tàwàlàlà atayappù wapùla ànoppù kon winàkàik ailon pe ettàk. Masapùla Kaatù uya tùnàkàlunsan molopai tùnmaliꞌmappù kon pen pokonpe tùwessan talumattà màlà.
Pùlayatta àꞌnùn kon pe kulu kùk kuttàu, molopai tùutauchinpaik ettàk kon itesak pe ewettok kon pàk. Masapùla Kaatù uya, “Ànàmà kon uya pen màlà wapùla ànonka kon uya pen,” tesak màlà. {DEU 31:6}
tùusenalippaik pùla, “Itepulu mùkkàlà upùikattànài, usenalippa pen màlà. Yàꞌlà pe ken kappon uya ukupù?” tepaiꞌnokon man. {PSA 118:6-7}
Ayanài nan ittutàk kon, mùkyamlo Kaatù Maimu yenpoikannan nùssan àpàkùꞌnokon. Yàꞌlà kasa là tok wemapùppù ittutàk, molopai ailon tetok tok uya ipatakatàk kon.
Jesus Christ mùkkàlà walai lùppù, koꞌmanyak, sàlàpe molopai tàwàlàlà.
Tùpataloꞌnan yàꞌlà yekkwa ton nà enupantok kon ayatakùꞌnokon iwalai enupantok winàpai. Wakù pe iwechi màlà kùyewan kon wena meluntà pe Kaatù nùkupùppù wakù winà yau, kùyali tùnassen pe kappon nekama winà pùla. Masapùla mùkyamlo inaꞌnài nan nùssan pùikattànài pe pùla iwechi màlà.
Tùtùsen tùlù yapon yesak pe weꞌnàꞌnokon man. Tùse mùkyamlo paatele yamùk uya màlà ponùppù yanù yeselùkek pùla iwechi màlà.
Eke kulu paatele mùkkàlà kamo mùnù yanài Wakù Kulu Patassek yak itùse wemakuimansak ponalok pe, tùse imùnù imokkasak lùppù kamo yàkàpù pottà màlà pata yena po.
Màlàpàk Jesus wettalumattàppù nàlà màlà pata yena po, esuken kappon yamùk koneka toppe tùuya tùmùnù yai.
Màlàpàk uchi ipyak utànpaiꞌnokon pata yena pona inpàlikappù wekkuliꞌmantok pàlikase.
Masapùla tàwàlàlà tùukoꞌmansen pata pùla iwechi màlà sàlà non po, tùse ewanawolok yau tùuyàpù woton pata yeneiꞌche weꞌnàꞌnokon sàlà.
Jesus yai uchi Kaatù piyak apulàntok tùpaiꞌnokon man, kùmaimu kon ke tenki tetok tùpai tàwàlàlà itesek pàk.
Wakù kuttok uchi auyaꞌnokon kùpputtàkaꞌnùttàu molopai àtonpa kon pùikattàtok auyaꞌnokon, masapùla sàlà yamùk yekkwa tùtùsan wechi màlà Kaatù yauchinpanài pe.
Eyepotolù kon yamùk maimu yawàlà ettàk kon molopai tok uya enupantok ikuttàk. Eyene kon pàk tùwessan mùkyamlo, masapùla Kaatù pàk tùwotokoyi kon lùppù yekale yekama tok uya. Tok maimu yawàlà ewechi kon tok tewankonoꞌmaik pùla yau, tùwotokoyi kon kupù tok uya màlà tùutauchinpaik. Wapùla iwechi yau àpùikattà kon tok uya pen màlà.
Ina pona àpùlematàk kon. Wakù pe kulu ina nùttuyan. Tùwanmùla weꞌnàtok yesak pe ina wechi molopai ikasa naiꞌnùk ànkuppai tàwàlàlà.
Màlàpàk apawanattàyatàu kulu iulà àwàpùlema kon pa, uyeunottukka toppe apyakùꞌnokon asseꞌneiwa kulu.
mùkkàlà lepanài echitonpa pe weꞌnàtok ke molopai Kùyepulu kon Jesus Christ wuluukanàippù weliꞌnàtok yapai. Jesus wechi nen uchi naiꞌnùk Eke Kaalinilu yesak kasa, imùnù yapulàsak lùppù tàwàlàlà
tùukoꞌmansen Kaatù wekkuttok ikupù pàk konekanài pe imunkà yamùk pàk.
Tàwàichi Kaatù elepaiꞌnokon tamùꞌnawolon wakù iꞌche ewettok kon ke teselu kupù kon pa. Tàwà tauchinpanài kupùi kùyauꞌnokon Jesus Christ yai. Christ yapulàpaiꞌnokon tàwàlàlà molopai tàwàlàlà. Emen.
Tewin Itekkwalok Lùppù Uselupantok
yamùk sàlà tok kwenan kaleta menu kasak uya man apyakùꞌnokon emeluntàpanàiꞌnokon pe, màlàpàk tùusetakkaik pùla kulu metatàik.
Kùtonpa kon Timothy yenpakkasak patikiꞌchi tapai ittu auyaꞌnokon iꞌche wessaik. Asseꞌneiwa iyàssak yau, ipokonpe uyàpù màlà eyenseꞌnokon.
“Wakù pe naꞌ messatàu?” tetok ina uya itùtàk kon tamùꞌnawolon kon eyesak kon yamùk pàk molopai tamùꞌnawolon kon Kaatù ponalok kon kappon yamùk pàk. Ailon tawonnan nàlà Italy pon kon “Wakù pe naꞌ messatàu?” nùkayan.
Tàwà wakù Kaatù nùkupù tamùꞌnawolon kon amyamlo piyau nechii. Emen.
Sàlà Kaleta Yawon James kaletayi màlà tamùꞌnawolon kon Kaatù munkà yamùk ponalok pe imenu ka sak, tewinan neken soꞌchi ponalok pe pùla. Ikasa wemaꞌnàtok yeselu pàk enu pan sak ya màlà. Molopai ailon tetok kappon uya màlà tùu sen sen ewaik pe ikasa molopai iwemapù winà tawon mùkkàlà. Ipantapàssak Iwepyattàtok molopai ailon tetok 1:1-8 Entuppak weꞌnàtok molopai temamin ke weꞌnàtok 1:9-11 Ittuntok molopai amùipantok 1:12-18 Yeta molopai ikupù 1:19-27 Ànùꞌlà tùpatalà kùsenei 2:1-13 Ailon tetok molopai wotoko 2:14-26 Ailon tawon molopai yani 3:1-18 Ailon tawon molopai wolù 4:1—5:6 Panamantok 5:7-20
kaleta màlà James, Kaatù molopai Itepulu Jesus Christ yapyoto winàpaino. “Wakù pe naꞌ messatàu?” tetok tamùꞌnawolon kon
pan kon ikkok Kaatù ponalok kon kappon yamùk, iwettaꞌnùssak kon piyak inmenukappù.
Ailon Tetok Molopai Pukkek
yamùk! Atauchinpatàk kon yàꞌlà yekkwa là ittuntok uyàpù ewinàkàiꞌnokon yau.
Masapùla mùttuyatàik ailon tetok auyaꞌnokon uya màlà yekkwa ton ittuntok yawà àutà kon yau, ipàlikatok imeluntàlù pe weꞌnàtok wechi itepeppù pe.
Tamùꞌnawolon tùpàlikaik ettàk, meluntà pe ewena kon pa, appù pe, ikasa tamùꞌnawàlà.
Tùse ànùꞌlà àklottauꞌnokon naiꞌnùk wechi pukkek pùla yau, iwàpùlema màlà, itùnài tùpyak yekamappo ya, masapùla Kaatù mùkkàlà tamùꞌnawolon kon lepanài tùusetakkaik pùla molopai tùusàulàmaik pùla.
Tùse yekamappo tùuya yau ailon te ya màlà iwekkupù naꞌmàichi lù tukaik pùla, masapùla ànùꞌlà naꞌmàichi lù tawon wechi màlà chipaꞌchipa palau pon kasa, màlà tùutàsen pe naiꞌnùk molopai tùutasseꞌmasen assetun winà.
Ànùꞌlà mùkkàlà yekkwa kappon
yàꞌlàlà yepolo tùuya Itepulu winàpai pe kùsekamatak.
Masapùla asaꞌlà iichenumenkatok wechi màlà tamùꞌnawolon tùnkupù yau.
Ipla Weꞌnàtok Molopai Itesak Pe Weꞌnàtok
yàꞌlà pùn ailon tawon nùtauchinpai, masapùla Kaatù uya tanùnsak pàk, eke kulu mùkkàlà Kaatù yenu yau.
Tàwà temamin kenan ailon tawon kappon tùutauchinpaik nechii masapùla Kaatù uya tùnuttàsak pàk, àssàꞌmùla tùmasak ya pàk. Masapùla temamin kenan wena ipla màlà wanak yùpùlù kasa.
Wei tùwepakkasen molopai tùwaꞌmintasen aꞌnek pe molopai tùwattasen yaipùtanùꞌnài, itùpùlù tùwessolokasen molopai wakù pe iwettok tùumattasen. Màlà kasa làma temamin kenan kappon umatta màlà tùusemaminnùttà pe yekama ya tùse.
mùkkàlà kappon ailon pe tùwessen ittuntok kùlottawàlà. Masapùla ittuntok yentaikasak ya yau ilepa màlà wemaꞌnà yalùko ke, eꞌmantok Kaatù uya itùlù tùuya tùꞌnùnmannan piyak teppù lùppù ke.
Tùttusak yau ànùꞌlà “Kaatù uya uyamùipasak naiꞌnùk,” kùkkatak. Masapùla àli uya Kaatù yamùipa pen màlà molopai Kaatù mùkkàlà ànùꞌlà yamùipanài àli ke pen.
Tùse kappon mùkkàlà tùttutok ke tùutamùipasen, molopai màlà uya imalentàsak àli ànkuppai iwettoppe.
Màlàyau àli ànkuppai iwettok màlà àli yak yanài, molopai àli kuttok ya màlà iwenukapù pe weliꞌnàtok yak yanài.
Màlàpàk kesenkuttàtàu, utonpa yamùk uꞌnùn ton!
Teselu winà Kaatù uya kùnepùppù kon màlà ailon tùmaimu yai emennak wemaꞌnàtok yak, wapiyalok pata yau weꞌnà toppe tùponalok kon kappon yamùk kùlottau. a
ittutàk kon, utonpa yamùk kulu! Tàwà tamùꞌnawolon kon asseꞌne yetannan pe nechii, tùse tànànpàk tùuselupasan pe, molopai asseꞌne tùweꞌnaikasen pe pùla.
Masapùla wakù Kaatù yeselu wekkuttok pùikattànài pen màlà kappon weꞌnaikatok.
Màlàpàk uchi tamùꞌnawolon àli ton eyeselu kon inonkatàk kon Kaatù Maimu yawàlà ettàk kon àssàꞌmùla, àsà pe pùla molopai màlà imaimu inpàmàppù eyewan kon yak yanùntàk kon, màlà àpùikattànàiꞌnokon pe naiꞌnùk.
a 1:18 Law, Moses winàpaino wechippù màlà tamùꞌnawolon kon kamo yamùk wemlewatok wechi màlà Kaatù ponalok pe kulu tawon pe molopai kùyali yek wemlewatok wechi iponalok pe tawon pe.
Maimu yetannan pe neken kettàu, eyiwalàꞌnokon kesennakatàu. Tùse ikuꞌnài nan pe làkku ettàk kon.
Masapùla ànùꞌlà imaimu yetanài tùse ikuꞌnài pen wechi màlà kappon wanamali yak tenpata yennài kasa.
Tùusensen mùkkàlà molopai tùutàsen molopai asseꞌne ànùk kasa là tùuseneppù puttàkaꞌnùꞌnài.
Tùse mùkkàlà, Law Kaatù winàpaino yennài echipalà, kappon yamùk pùikattànài àli kuttok yapai yennài molopai yene pàk tùwessen, tùnetappù tùputtàkaꞌnùsse pùla tùse ikuꞌnài, mùkkàlà pùlema màlà inkupù yawàlà.
Ànùꞌlà àklottauꞌnokon naiꞌnùk, Kaatù yaꞌlon pe tiuchittusen tùse tani yesak pe tùwessen pen wechi màlà yàꞌlàlà wakù pùla, molopai iichennaka Kaatù yaꞌlon pe iwechi wechi iwoton pe pùla.
Sàlà màlà wakù pe esuken weꞌnàtok Kaatù Kùkàipùnù yemlotopo, ichan pùnon molopai ikàipùnù pùnon mainanpa molopai itayappù iweliꞌchak kon mainanpatok wettalumattàntok yau, molopai mattanùꞌnài àli yeselu winàpai weꞌnà màlà wakù.
yamùk! Atta ken ewemapù kon ailon tawonnan pe Christ Jesus tùnamasen Itepulu yau, temamin kenan kon yanùmù auyaꞌnokon molopai entuppaꞌno, yàꞌlà pùn nulunpa auyaꞌnokon yau?
Yattai pùla kappon uyàpù epekkek pon yak tùwepontàse wepiliꞌnàtok itak tak, molopai epekkek kolù lin itemyatù pàk, molopai màlà yattai làma tùulon kappon uyàpù iichàpùttùmùnkasak pon yak iwepontàsak.
Molopai inama pe wakù pe ewechi kon mùkkàlà wakù pe iwepontàsak pàk molopai, “Sàlà wakù aponnok pona eleutakà sàlà motau,” te auyaꞌnokon ipàk, tùse entuppaꞌno, yàꞌlà pùn pàk, “Satik pe ekkà wapùla chichiu pe ekkà non po utta piyau,” te auyaꞌnokon.
Sàlà kupùichi auyaꞌnokon yau tùpatalàꞌne weꞌnàtok mùkussatàik àklottauꞌnokon molopai àli pe eusenumenkatok kon winà messatàik.
Yetatàk kon, utonpa yamùk! Kaatù uya entuppaꞌno kon, yàꞌlà pùnon kappon yamùk sàlà wolù yawon kon yanùnsak màlà eke pe ailon tetok yesak pe tùwessan pe molopai Kaatù wettok itepulu pe yesak pe tok wettoppe itùlù tùuya tùꞌnùnmannan yemyak teppù ya lùppù.
Tùse entuppaꞌno kon nulunpannan amyamlo! Ànùk ken atalumattànnan molopai ayanàiꞌnokon ittunài yemlotopona? Mùkyamloichi temamin kenan kon!
Pùsamloichi mùkyamlo tùuselupasan àli pe wakù eyesek Kaatù uya elepatok kon winàkàik.
Itepulu maimu iweꞌmenukasak naiꞌnùk, “Kappon iꞌnùnmatàk kon euchiꞌnùnma kon kasa,” tawon maimu yawàlà ewechi yau, iwalai kupù auya pe iwechi màlà. {LEV 19:18}
Tùse tùmenkaik neken awakùli pe kappon yamùk kupù auyaꞌnokon yau, ewemakuima kon màlà molopai
Tamùꞌnawolon Kon Kappon Yamùk Iꞌnùnmakà
Law maimu yawàlà pùla ewechi kon yau ikkwàtù auyaꞌnokon.
Masapùla kappon wechi tamùꞌnawolon Law maimu yawàlà, tùse tewinan itonpa ikkwàtù ya, màlàyau tamùꞌnawàlà kulu ikkwàssak ya màlà.
Masapùla mùkkàlà lùppù, “Anmaliꞌmappù kon pen pokonpe kettàu,” tawon uya, “Kappon wànài pe kettàu,” tesak nàlà màlà. Anmaliꞌmappù pen pokonpe pùla lànen ewechi tùse, Law ikkwàꞌnài pe ewenasak màlà kappon wànài pe ewechi yau. {EXO 20:13; DEU 5:17}
Eselupatàk kon molopai elaikatàk kon kappon yamùk pe tùttusan woton kon pe Law maimu winà kappon yamùk nonkanài molopai tok mokkanài winà.
Masapùla Kaatù uya usentuppantok yenpoika pen màlà kappon iichentuppasak lùppù pen pàk àli pe messaik wapùla wakù pe messaik te tùuya yau, tùse usentuppantok màlà àli pe messaik wapùla wakù pe messaik tawon yentaikanài.
Ailon Tetok Molopai Welaikantok
yamùk! Yàꞌlà ken wakù molo nai ailon tetok yesak pe kappon wekkupù tùse iwelaikatok uya yekama pùla iwechi yau? Màlà ken naꞌ ailon tetok uya ipùikattà?
Yattai pùla là ànùꞌlà kàyik wapùla nossan wechi ipon pùla molopai iteipa pùla tùse,
Sàlà kasaichi ailon tetok wechi màlà tewincha iwechi yau, yàꞌlàlà tùkusse pùla molopai iwelaikatok pùla iwechi yau iwelikkassak màlà.
Tùse tùulon uya, “Ailon tetok yesak pe messaik molopai welaikantok yesak pe wessaik,” te wakù lùkkwà là kupùiꞌma pùla. Yekamakà upàk yàꞌlà kasa ailon tetok yesak pe ewechi iwelaikatok pùla, yekama uya kulu àpàk ailon tetok uya wechi inkupù pokonpe.
Ailon tawonnan amyamlo tewinan neken Kaatù wechi molo pàk. Wakù pe man! Àli yakkwalù yamùk nàlà mùkyamlo ailon tawonnan, molopai ipla kùkùkù pe tùwettalipasan.
Pakko kappon! Yekama naꞌ àpàk iꞌche messan ailon tetok wechi iwelaikatok pùla là tapulàsen pe pùla?
Atta ken kùtamo kon Abraham yanùnsak wechippù ikasa Kaatù pokonpe? Iwelaikatok pàkàlà nen iwechippù màlà, tùmu Isaac tùlùppù ya Kaatù ponalok pe tùpottàsen patassek pona.
Yene naꞌ auyaꞌnokon pùla nai? Ailon tetok ya molopai iwelaikatok weꞌwotokoma tamùkke asaklàma, ailon tetok ya wekonekappù màlà wakù pe kulu iwelaikatok pàkàlà.
Molopai iwekkupùppù Kaatù Maimu uya wateppù kasa, “Abraham uya ailon teppù Kaatù pàk, ailon tetok ya pàkànsau Kaatù uya yanùmùppù wakù pe iwechi pàk,” tukaik. Molopai Kaatù uya yesatùppù, “Uwechiyakon Abraham,” tukaik. {GEN 15:6}
Màlàpàk uchi menyatàik kappon yanùmù ikasa Kaatù pokonpe inkupù pàkànsau molopai ailon tetok ya pàkànsau neken pùla.
25 Màlà kasa nàlà àli nossan Rahab itesek wechippù màlà. Iwotokoyi pàkànsau ikasa yanùmùppù, Israel payan elaik pe tùwessan, mayin yekamannan yanùnsak ya tùutauchinpaik molopai tùulon asanta tawà tok wennappo toppe yekamasak ya pàk.
Màlàpàk yakkwalù pùla naiꞌnùk kappon wechi iweliꞌchak pe kasa làma nàlà, iwelaikatok pùla naiꞌnùk ailon tetok wechi màlà iweliꞌchak pe.
yamùk! Elannek pe ettàk kon tukke kulu là enupannan pe eppai kettàu, masapùla mùttuyatàik ina enupannan ittutok wechi màlà àsà pe lùiwa tùulon kon yentai.
Tamùꞌnawolon kon kùmyamlo mùkyamlo echipalàꞌne ikasa pùla tùwessan. Kappon ikasa pùla tùwessen pen tùuselupatok winà mùkkàlà wakù kulu, molopai ikasa neken tùwessen kappon, molopai tamùꞌnawàlà tesak yepulu pe tùwessen.
Kawale mùta yaulonnài nan kùmyamlo, kùmaimu yawàlà iwettoppe, molopai iꞌche weꞌnàtok yak iità toppe ikuꞌnài nan.
Wapùla masa kanau yentàk kon, eke pe lànen iwechi molopai meluntà assetun winà tùutàsen, tùse elekkwà kanau yuklatok ke yanài mùkkàlà yanài iità toppe iꞌche tùwettok yak.
Sàlà yekkwaichi màlà ani, elekkwà pe lànen echiiꞌma, tùutapulàsen eke pe kulu. Yentàk kon eke pe apok uyatù elek kwà apok yalàn ke iiyassak.
Molopai ani màlà apok, iwanùssak àli ke molopai maippanài tamùꞌnawàlà pùnaimanài awàlà molopai tamùꞌnawolon wemaꞌnàtok pottànài apok tùusàꞌnùssen pen apok patassek yapai iyàssak tùpona ke.
Tùpataloꞌnan nà kamo yamùk, tolon yamùk, àkài yamùk, molopai tuna kawon kon mùkyamlo tùwesepansan, kappon nesepanka ton mùkyamlo.
Tùse ànùꞌlà kappon uya ani yesepanka pùla iwechi màlà. Àli màlà, itepulu pe ànùꞌlà wechi yentaino molopai maippanài weliꞌnà toppe ke iwanùssak màlà!
Yapulànnan kùmyamlo tenki tetok ike pe Kùyepulu kon molopai Kùkàipùnù pàk, molopai kùtonpa kon paꞌnùttok nàlà ike pe, mùkyamlo ikonekasak kon Kaatù kasa.
Tenki tetok molopai paꞌnùꞌnàtok màlà tùwepakkasen màlà lùppù mùta yai. Utonpa yamùk! Sàlà kasa kùsettak!
Wakù tuna yeuta yai maik là tuna wepakkasak pùla iwechi màlà.
Utonpa yamùk, fig yek ken naꞌ tùwepetasen Olive pe? Wapùla chiꞌnak ken naꞌ tùwepetasen fig pe? Kanekku! Wapùla ineꞌnek tuna, molopai ineꞌnek pen tuna wessepolo màlà lùppù iten yapai pen màlà.
Pukkek Pe Weꞌnàtok Kaupaino
molopai ittunài naꞌ kappon molo nai àklottauꞌnokon? Tàwàichi mùkkàlà nekamai wakù pe tùwelaikatok molopai teselu winà, pukkek pe weꞌnàtok yai àsà pe pùla ikonekasak naiꞌnùk.
Tùse eyewan
kon wechi kùlùmàk pe, àsà pe molopai amlek pe yau, katapulàtàu molopai ailon winàkàik kasei pe kettàu.
Sàlà yekkwa pukkek màlà epùn poino pen, wolù yawon yeselu màlà, iwekkupù màlà àli eyeselu kon winàpai, Makui winàpaino pe iwechi.
Masapùla kùlùmà molopai amlek pe weꞌnàtok wechi molo yau, utaimelunpantok wechi màlà molo molopai tamùꞌnawolon àli ton wechi.
Tùse pukkek pe weꞌnàtok màlà epùn poino, wapiyalok kulu wakù esukenan, ewan wàlàkkattok, àsà pe pùla weꞌnàtok tùwanmùla, alomùla, molopai echitonpa pe kuꞌnài, usentuppantok ke iwanùssak màlà molopai wakù eselu neꞌnài, tamùꞌnawolon kon namatok ekkaichalà yenpoikanài molopai ennakanài pùn.
Kaatù Yemyak Ettùtàk Kon
yamùk ken wepantaꞌmantok molopai weꞌnaikantok salattànài àklottauꞌnokon? Àli ànkuppai ewettok kon winàpai ku tùuyàssan, eyesak kon yau tùwepantaꞌma pàk echipalà naiꞌnùk winàpai.
Yàꞌlàlà iꞌche ewechi kon tùse yepolo auyaꞌnokon pùla iwechi. Màlàpàk eꞌwàpai ewechi kon molopai tùulon yemamin iꞌche ewechi kon, tùse yàꞌlàlà iꞌche ewettok kon yepolo auyaꞌnokon pen. Màlàpàk àusàulàma kon molopai ewepantaꞌma kon. Ipla ewechi kon màlà masapùla Kaatù pàk yenna auyaꞌnokon pùla iwechi pàk.
Molopai yenna auyaꞌnokon yau yeponnan pen amyamlo masapùla eyeselu kon wechi àli pe pàk, yàꞌlàlà yenna auyaꞌnokon yapulà kon pa àli ànkuppai ewettok kon pona suwalà tùusenumenkaik pùla.
Ailon ton pen kappon yamùk! Ittuichi auyaꞌnokon pùla nai wolù yawon kon àli kuꞌnài nan wechiyakon pe weꞌnà wechi Kaatù yeyaton pe? Ànùꞌlà wolù yeselu kuꞌnài nan kappon yamùk wechiyakon pe eppaino wekkupù màlà Kaatù yeyaton pe.
Kaatù Maimu uya yàꞌlà tesak pe mùttuyatàu, “Kaatù uya Akkwalù ke lepansak naiꞌnùk molopai tùponalok pe neken kulu wemaꞌnà iꞌche iwechi màlà,” tesak ya yau.
Tùse wakù pe weꞌnàtok Kaatù winàpaino màlà meluntà kulu. Masapùla Kaatù Maimu uya, “Kaatù yeyaton mùkkàlà tùtonpa yentai tùwekkussen, tùse wakù pe weꞌnàtok tùwinàpaino tùnài àssàꞌmùnon piyak,” te pàk. {PRO 3:34}
Kaatù yemyak uchi ettùtàk kon. Makui, inulunpatàk kon, molopai iwepe màlà ewinàpaiꞌnokon.
Àittàk kon Kaatù piyak mei pùla molopai iyàpù màlà mei pùla apyakùꞌnokon. Eyemyatù kon ikukatàk kon amyamlo makui yawon kon, molopai eyewan kon esuken ikuttàk amyamlo asaꞌlon iichenumenkatok kon!
Esewankonoꞌmatàk kon, àpokoitatàk molopai akalantàk kon. Tàwà àwàklàtok kon nelattài akalantok kon pe molopai autauchinpatok kon pokoitantok pe.
Àssàꞌmùla enatàk kon Itepulu yemlotopo molopai ayanùmù kon ya màlà.
Ekamappontok Tonpa Talumattàtok Pàk
kon kùttalumattàtàu, utonpa yamùk. Ànùꞌlà tùtonpa talumattànài wapùla suwa messaik tawon, uselupa màlà Law Kaatù winàpaino winàkàik molopai italumattà ya. Law Kaatù winàpaino talumattà auyaꞌnokon yau, imaimu yawolon pe ewechi kon pen màlà, tùse imottùnpanài pe ewechi kon.
Kaatù neken mùkkàlà Law ke lepanài molopai ittunài. Mùkkàlà neken mùkkàlà pùikattànài, molopai ittunài. Ànùk pe ken mechittuyatàu àtonpa kon pàk suwa messaik te kon pa?
Ekamappontok Utapulàntok Pàk
kùyetatàk kon amyamlo, “Sàlàpe wapùla ewanawà utànꞌnokon màlà tùulon pata yak, molo tachin pe koꞌmannà tewin kiliꞌchimoꞌchi, yàꞌlàlà yeꞌma màlà wapùla yàꞌlàlà chilanma, molopai pùlayatta yepolo eke pe,” tawonnan.
Ittu auyaꞌnokon pùla iwechi màlà yàꞌlà kasa là ewanawà ewemattok kon wechi! Masapùla chiwou pe nùtàyaiꞌnùk katupluk kasa ewechi kon pàk, tensen pe mala là molopai ipla tùwenasen pe naiꞌnùk.
Suwa làkku euselupa kon màlà “Itepulu yeselu pe iwechi yau, wemaꞌnà màlà molopai sà kupù màlà wapùla mà kupùꞌnokon màlà,” tukaik.
Tùse sàlàpe eke pe tukaik tùwekkussan amyamlo molopai tùutapulàsan. Tamùꞌnawolon màlà yekkwa ton màlà àli iwalai pen.
Màlàpàk kappon wakù tùnùttu kuꞌnài pen uya àli kupù màlà.
uchi amyamlo temamin kenan kon kappon yamùk kùyetatàk kon! Àpokoitatàk kon molopai akalantàk kon eke pe talumattàntok nùyàssaiꞌnùk àponaꞌnokon pàkànsau.
Eyemamin kon waꞌmotasak man molopai àpon kon yansak ene yamùk uya man.
Kolù molopai chilùpa itesak pe ewettok kon wenasak man iklùn pe, molopai sàlà wechi màlà tùuselupasen pe ewinàkàik molopai àpun kon yanù màlà sàlà yamùk uya apok kasa. Mamin piliꞌchak auyaꞌnokon man sàlà yattai iwenukapù pe.
Àꞌmà kon yau tùweꞌwotokomasan kappon yamùk yeꞌmappù auyaꞌnokon pùla man. Tok usàulàmaichi yetatàk kon! Molopai mùkyamlo ànpàmàppù kon piliꞌnài nan kalantok uya Itepulu, Mùkkàlà neken Meluntà pana yeposak man.
Talà ewemapùppù kon man wakù pe tukke itemamin molopai iꞌche ewettok kon kupù pàk. Kaiwan pe ewenasak kon man wàntok weyu yattaino pe.
Yàꞌlàlà àli kuꞌnàippù pen kappon talumattàsak auyaꞌnokon man molopai iwàsak auyaꞌnokon, mùkyamlo ewinàkàiꞌnokon là tùwepantaꞌmaiꞌche tùwessan pen.
Temamin Kenan Yekamappotok
Tùusetakkaik Pùla Wettalumattan Pàlikatok
pùlaichi àpàlikatàk kon utonpa yamùk, Itepulu uyàpù ponalà. Masa yentàk kon yàꞌlà kasa là umà pànnài wechi tùusetakkaik
Molopai amyamlo nàlà tùusetakkaik pùla àpàlikatàk kon! Iꞌnapailà meluntà pe enpen ewettok kon nechiik, masapùla Itepulu uyàttok wechi mei pùla pàk.
Kàsàulàmatàu àtonpa kon winàkàik, utonpa yamùk, atalumattà kon tukaik. Talumattànài mei pùla man, iwekonekasak tùusenpoika toppe.
Utonpa yamùk, Kaatù Maimu yenpoikannan nùssan Itepulu yesek yau ittutàk kon. Eyenu kon yappolù pe tok nechii. Tùusetakkaik pùla tok wechippù tùwettalumattàtok kon yawàlà lànen kan.
Tùutauchinpasan tukaik tok yesaꞌnài nan kùmyamlo masapùla tok uya pàlikansak pàk. Pàlikantok Job uya yetappù auyaꞌnokon, molopai mùttuyatàik Itepulu uya Job pùikattàppù iwenukapù pe. Masapùla Itepulu Kaatù mùkkàlà usentuppantok yesak eke pe.
Molopai màlà yamùk yentak, utonpa yamùk, “Ikupù uya màlà,” te auyaꞌnokon yau, wa kùkatàu “epùn yesek là tesasse,” wapùla “non yesek là,” wapùla yàꞌlàlà winà. “Ewaik” mùkatàik, “ewaik” te auya pe iwechi yau, wapùla “Kane” mùkatàik “kane” te auya pe iwechi yau màlà kasa neken iwechi yau, Kaatù uya talumattàntok yoꞌno ewechi kon tukaik.
Ànùꞌlà naꞌ tùwettalu mattàsen molo nai àklottauꞌnokon? Tàwà nàpùlemai. Ànùꞌlà naꞌ nùtauchinpayan àklottauꞌnokon? Tàwà nùselenpai Kaatù yapulà pe.
Ànùꞌlà naꞌ eꞌnek molo nai àklottauꞌnokon? Tàwà soꞌchi yepulu pe tùwessan kàꞌmai, tùpona tok wàpùlema toppe teꞌnetù uchipittà toppe molopai kalapa ke tùkalapaima toppe tok uya Itepulu yesek yau.
Sàlà wàpùlemantok kussak ailon tetok yau uya eꞌnek kappon ipittà màlà. Itepulu uya iwuluuka màlà molopai eꞌnek pe pùla iwechi, molopai iwemakuimasak yau usentuppantok yepolo ya màlà.
Màlàpàk amakuyi kon yekamatàk kon àtonpa kon pàk, molopai àpùlematàk kon àtonpa kon pona, euchipittà kon pa. Masapùla wakù iwalai kappon wàpùlematok màlà meluntà pe apàikkek pe tùweꞌwotokomasen.
Elijah wechippù màlà kappon pe kùkasaꞌnokon. Iwàpùlemappù iꞌnapailà kulu konok pùla iwettoppe, molopai konok utappù pen àsolùwau kiliꞌchimoꞌchi, molopai
pe kapùi ipona.
Molopai iwàpùlemappù tuꞌma, molopai kak utakkokappù màlàyau konok utappù, non uya yàꞌlàlà ipànsak lùppù yumlanùpùppù molopai yepetanùpùppù ya.
Utonpa yamùk! Tewin nà àklottauꞌnokon tùwessen utatù ailon winàpai, molopai tùulon kon uya inettuꞌma yau,
sàlà mùttutàik. Ànùꞌlà tùmakuyi yawon mùnapponài ikasa pùla iwettok winàpai uya mùkkàlà àli makui kuꞌnài yakkwalù pùikattà màlà weliꞌnàtok winàpai, molopai tukkan tok makuyi pàk usentuppan màlà.
Sàlà Kaleta Yawon Tùwettalumattàsan ailon te tùuyaꞌnokon Christ pàk tùse, meluntàpanài pe sàlà kaleta menuka sak naiꞌnùk. Jesus yekale pàk tok yenuya ppontà pe inmenukappù sàlà, iwelikùppù, iweꞌwuluu kappù molopai tùuyàpù teppù Jesus uya lùppù, màlà enpen weꞌnàtok ipàk woton ke lepanài. Màlà yamùk pàk tok yenuya ppontà sak ya. Ailon te tùuyaꞌnokon yekamanài pe, tùtalumattàtok kon yanùnnài nan pe tok wettoppe yekama sak ya sàlà. Molopai nen uchi tok wechi teꞌmasan pe màlà Christ usen poika Weyu yattai. Màlà pilipù pe, Christ ponalok kon wema pù kasa tùwemassan pe tok wettoppe tok meluntàpappù ya. Ipantapàssak Iwepyattàtok 1:1-2 Kaatù uya pùikattàntok 1:3-12 Esuken wemaꞌnàtok 1:13—2:10 Wettalumattàn yattai tùkussen 2:11—4:19 Jesus yaꞌlon pe weꞌnà wotokoyi 5:11 Iwenukattok 5:12-14
màlà kaleta Peter, yeunossak lùppù Jesus Christ ponalok winàpaino, Kaatù nanùmùssan kaklan pe tùwemassan iwettaꞌnùssak kon pata yamùk yawàlà, Pontus, Galatia, Cappadocia, Asia, molopai Bithynia yawolon kon piyak inmenukappù.
Ayanùnsak kon màlà Kaatù yeselu yawàlà, Kaatù ponalok pe àkonekatok kon pe Wakù Akkwalù winà, molopai Jesus Christ maimu yawàlà ewechi kon pa molopai esuken ewena kon pa Jesus Christ mùnù winà. Tàwà wakù pe weꞌnàtok molopai echitonpa pe weꞌnàtok Kaatù winàpaino àponalok kon pe nenai eke pe.
yapulàpaiꞌnokon man Kùyepulu Jesus Christ Kàipùnù! Eke pe tùusentuppatok yawàlà, kùlepappù kon ya wentutukkan toppe Jesus Christ wuluuka tùuya winà. Sàlà uya kùlepa kon màlà wemaꞌnàtok pàk eke pe enpen weꞌnàtok ke.
Màlàpàk enpen weꞌnàꞌnokon sàlà wakù yepolo pàk Kaatù nùkupù tùponalok kon ponalok pe. Ikuꞌnài mùkkàlà àponalok kon pe epùn po, iwemyakanma pùla iwettok wapùla inmatta
pùla iwettok yau wapùla iwaliwomù pen màlà molo.
Ailon tetok Kaatù pàk yesak ton amyamlo, mùkkàlà meluntàlù màlà inotau ewettok kon pata weyu wenukapù ponalà. Kaatù uya tamùꞌnawolon kon kappon yamùk ittu yattai. Màlà yattai nen uchi àpùikattà kon ya màlà ikupù tùuya teppù tùuya kasa.
Atauchinpatàk kon sàlà pàk, mala là eusewankonoꞌma kon màlà, yattai pùla là tukkan ittuntok yau ewettalumattà kon yau.
Sàlà màlà meluntà pe ailon tetok auyaꞌnokon wechi ittunài. Kolù tùumattasen pe lànen naiꞌnùk màlà ittusak lùppù apok ke, màlàpàk uchi ailon tetok auyaꞌnokon kolù yentai naiꞌnùk wakù, ittu nàlà màlà meluntà pe iwettoppe. Màlàyau apulàntok wakù pe itekale weꞌnàtok molopai namantok yepolo auyaꞌnokon màlà màlà Wei yattai Jesus Christ usenpoikasak yau.
Àꞌnùn pe ikuꞌnài nan amyamlo, yensak auyaꞌnokon pùla lànen iwechi tùse, ailon tawonnan amyamlo ipàk sàlàpe yene auyaꞌnokon pùla lànen tùse, màlàpàk eke pe autauchinpa kon màlà yekama yentai wakù utauchinpantok ke.
Masapùla ailon tetok auyaꞌnokon yepeppù pe ayakkwalù kon wepùikattàtok yepolo auyaꞌnokon màlà.
Sàlà wepùikattàntok uchi màlà Kaatù Maimu yenpoikannan usenupappù ipàk eke pe molopai tok nùwappù tok nekamappopàtùppù. Tok uya yekamappù màlà lepantok Kaatù uya elepatokùꞌnokon ike.
Tok wechippù yàꞌlà yattai là iweyu wechi ittuiꞌche molopai atta là iyàpù ittuiꞌche. Masapùla Wakù Akkwalù Christ winàpaino wechi tok yau uya sàlà yekamappù, wettalumattàntok Christ nùpàlika woton yekama tùuyaꞌnokon yau, molopai yapulàtok iteꞌmappù pàk tùuyàssen.
Kaatù uya yenpoikappù màlà pùsamlo pàk tok wotokoyi wechi tok ponalok pe pùla, tùse àponalok kon pe, tok uselupappù ailon pàk màlà enetappù kon kasa. Wakù Itekale yekamannan iichelupasak kon Wakù Akkwalù meluntàlù yeunossak lùppù epùn poi winà uya, sàlà yamùk ailon ton yekamappù àpàkùꞌnokon. Sàlà yamùk uchi màlà inchelù yamùk lànen wettok ànùttupai.
Kàꞌmantok Kaatù Ponalok Pe wemaꞌnàtok Yak
Mule yamùk mayin yawolon kon kasa ettàk kon, molopai kennappotàu pena ewechippù kon yak ittu auyaꞌnokon pùla ewechi kon yau ànkupù kon lùppù yak.
Tùse làkku emattàk kon tamùꞌnawolon ànkupù kon yau, Kaatù àkàꞌmanàippùꞌnokon wechi wakù pe esuken kasa làma wakù pe.
Masapùla Kaatù Maimu yau iweꞌmenukasak pàk, “Esuken ettàk kon, masapùla esukenan iulà,” tukaik. {LEV 11:44-45; 19:2; 20:7}
Kàipùnù,” tawonnan pe ewechi kon, tok nùkupùppù yawàlà ekkaichalà tamùꞌnawolon kon kappon pàk “suwa messaik,” tawon pàk, emattàk kon uchi talà sàlà non po inamatok molopai yapulàtok auyaꞌnokon yau.
Masapùla mùttuyatàik àpùikattàppù kon, italumayippù là ke pùla àli iteselu pe weꞌnàtok ananùmùppù kon atamo kon winàpai yapai. Yàꞌlàlà tùumattasen chilùpa wapùla kolù kasa pùla iwechippù màlà.
Àpùikattàppù kon kulu màlà Christ uya epekkek tùmùnù ikkwansak àponalok kon pe yau, imattakù pùn kaalinilu mule wechippù kasa.
Kaatù nanùmùppù mùkkàlà wolù wekoneka wapiya, molopai iichenpoikappù sàlà yamùk iwenukattok weyu yattai àpàkànsauꞌnokon.
Mùkkàlà yai ailon tawonnan amyamlo Kaatù pàk, iwuluukanàippù weliꞌnàtok yapai molopai ilepanàippù apulàntok ke pàk, màlàpàk ailon tetok auyaꞌnokon molopai enpen ewettok kon Kaatù yau man.
Masapùla esuken nen uchi ewenasak kon màlà ailon yawàlà ewechi kon winà, ailon uchiꞌnùnmantok yesak pe ewechi kon pàk, echiꞌnùnmatàk kon eke pe tamùꞌnawàlà eyewan kon ke.
Masapùla nulànan molopai tàwàlàlà tùwemassen Kaatù Maimu yai ewentu tuꞌmasak kon màlà, tàwàlàlà tùwemassen tùweliꞌchen pen munkà pe.
Masapùla, “Tamùꞌnawolon kon kappon yamùk mùkyamlo wanak walainon. Molopai tamùꞌnawolon tok yapulàtok màlà wanak yùpùlù walai. Wanak tùweliꞌchen molopai itùpùlù tùwessolokasen.
Tùse Kaatù Maimu tùwemassen tàwàlàlà,” tesak kasa. {ISA 40:6-8} Molopai sàlàichi màlà mayin àpàkùꞌnokon yekamasak lùppù.
uchi tamùꞌnawolon àli ton inonkatàk kon, kasei pe kettàu, tùulon kon kùsennakatàu, kùlùmàk pe kettàu, wapùla mottùnpan pe keselupatàu!
Entusanon mule yamùk, manak iꞌche tùweꞌnaklipasan tàwàlà, màlà kasa wakù esukenan manak kappon winàpaino pen iꞌche ettàk kon tàwàlà meluntà pe ewena kon pa iwinà molopai ewepùikattà kon pa,
Itepulu Kaatù wettok wakù pe ittusak auyaꞌnokon pàk.
Jesus Christ piyak àittàk kon, mùkkà là nulà nan tàk kappon yamùk nùnulunpappù, tùse yanùnsak lùppù Kaatù winà epekkek pe.
Amyamlo nàlà wechi màlà nulànan tàk kasa, tapulàsan pe Kaatù yùwùk kappon namùppù pen tensen pen yamù yau, màlà motau wakù pe tùweꞌwotokomasan pe ewechi kon pa, wakù ton Kaatù lepatok iꞌche iwettok tùlù pàk Jesus Christ yai.
Masapùla Kaatù Maimu yau, “Epekkek tàk yanùnsak uya man,
màlà tùtùyaiꞌnùk ipanaꞌmu yawon wakapu pe pata Zion yau, Molopai ànùꞌlà ailon tawon ipàk usenkuttà pen màlà,” tawon. {ISA 28:16}
Sàlà màlà wakù kulu tàk amyamlo ailon tawonnan Kaatù pàk pona, tùse mùkyamlo ailon tawonnan pen pona, “Màlà tàk wechippù tapùi yamùnnan nenpàttùppù pe. Màlà lùppù wenasak man iꞌche kulu weꞌnàtok pe tùulon kon tàk yentai,” teppù nàlà. {PSA 118:22}
Molopai, “Sàlà màlà tàk kappon yamùk wettataiꞌmatok iwinà woton, tàk tok kawaiꞌma woton,” teppù. {ISA 8:14} Tok wettataiꞌma màlà masapùla ailon tesak tok uya Kaatù Maimu pàk pùla iwechi pàk, màlàichi Kaatù yeselu tok ponalok.
Tùse amyamlo mùkyamlo yanùnsak kon paatele yamùk pe, kin ponalok kon, wakù ton kappon yamùk Kaatù ponalok kon, yanùnsak kon Kaatù yeselu wakù ton kulu yekama kon pa. Mùkkàlà àkàꞌmanàippùꞌnokon ewalupàttapai wakù kulu takkwayi yak.
Pena Kaatù ponalok kon pe pùla ewechippù kon tùse sàlàpe nen uchi iponalok kon pe messatàik, pena Kaatù usentuppatok ittu auyaꞌnokon pùla iwechippù tùse sàlàpe iichentuppatok yanùnsak auyaꞌnokon man.
iulà, utonpa yamùk, kaklan yamùk pe echiiꞌma sàlà non po, àli ànkuppai weꞌnàtok yemyak kettùtàu, màlà tùwepantaꞌma pàk naiꞌnùk tàwàlà ayakkwalù kon winàkàik.
Eyeselu kon wakù pe nechiik Kaatù ittunnan pen kùlottau, àmottùnpa kon tok uya yau, àli kussan tok te tok uya yau, wakù eyeselu kon yentoppe tok uya, molopai nen uchi Kaatù yapulà toppe tok uya iyàpù Weyu yattai.
Itepulu pona lok pe tamùꞌnawolon kon potolù yamùk wettok itepulu pe yoꞌno ettàk kon, kin yoꞌno. Mùkkàlà wechi màlà yoꞌno kulu weꞌnà toppe, imaimu yawàlà.
Molopai kopùna yamùk, inanùmùssan àli kuꞌnài nan talu mattàn nan pe molopai mùkyamlo wakù kuꞌnài nan yapulànnan pe.
Masapùla sàlà màlà Kaatù yeselu, wakù kupù auyaꞌnoko winà, pakko ton uselupatok ittunài uselupatok kasa pùla yeppakaꞌnùpù auyaꞌnokon iꞌche iwechi màlà.
Yaꞌchinài pùn kasa emattàk kon, molopai imokkasak pe ewettok kùsapulàtàu yàꞌlàlà àli waputtàtok auyaꞌnokon ike pe, tùse Kaatù yapyoto ton pe emattàk kon.
Christ Wettalumattàtok Winà usenupantok
yamùk, eyepotolù kon yemyau ettàk kon molopai tùweꞌnamaik kulu tamùꞌnawolon yau, mùkyamlo tùusentuppaik naiꞌnannùk molopai tùusenumenkaik naiꞌnannùk pàk neken pùla, tùse mùkyamlo àsà pe naiꞌnannùk pàk nàlà.
Kaatù uya wakù uyàttok iwinà kupù màlà àponalok kon pe sàlà pàkànsau, wettalumattàntok yàꞌlà wenai pùla pàlika auyaꞌnokon yau, masapùla teselu ittu auyaꞌnokon pàk.
Masapùla yàꞌlà yekkwa ken eꞌmantok molo nai wettalumattàntok iwalai pen ànkupùppù kon pàkàlà ànpàlika kon yau? Tùse wettalumattàntok pàlika auyaꞌnokon wakù kussak lànen auyaꞌnokon tùse yau, Kaatù uya wakù kupù màlà àponalok kon pe màlà pàkànsau.
Sàlà màlà Kaatù uya àkàꞌmappù kon yak, masapùla Christ wettalumattàppù àponalok kon pe pàk. Iwettalumattàtok winà eusenupa kon pa molopai itta yeꞌmappù yawàlà àutà kon pa.
“Àli kussak ya pùla iwechi màlà. Ànùꞌlà uya kasei wepakka intapai yetappù pen.” {ISA 53:9}
Tùmottùnpa yau mottùnpan pe yeikuppù ya pen, tùwettalumattà yau, “Atalumattà kon uya,” te ya pùn, tùse enpen tùwettok tùlùppù ya Kaatù ikasa Ittunài winàkàik.
Jesus Christ uya kùmakuyi kon yalàppù tùmàlà pe pulusuk pona, weliꞌnàtok kon pe àli kuttok pàk wemaꞌnàtok kon pe wakù pe weꞌnàtok ponalok pe. Ippoppàtù winà euchipittàsak kon màlà.
Masapùla kaalinilu yamùk utatù kasa ewechippù kon, tùse sàlàpe ewennapposak kon man Kaalinilu Yesak walai molopai ayakkwalù kon Mainanpanài wenaima kon pa.
Tayappù Yamùk Molopai Noppù Yamùk
kasa làmaichi amyamlo uliꞌchamiꞌchi, tùtayappù kenan kon atayappù kon yentai kettàu, ailon te tok uya Kaatù Maimu pàk pùla iwechi yau, ailon te toppe tok uya wakù eyeselu kon pàkàlà, euselupa pàkàlà kulu pùla,
masapùla tok uya wakù pe molopai namanài pe ewechi kon yene màlà.
Polopon yàꞌlàlà kùsapulàtàu emaꞌnon pe àkuꞌnàiꞌnokon pe, appai kon yayanka auyaꞌnokon yau, wapùla yàꞌlà yekkwa là ikonekasak kolù yapai wapùla yàꞌlàlà epekkek tàk yapai ikonekasak yau kettàu, wapùla teselu kenan pon yau.
Tùse tàwà emaꞌnon pe ewettok kon nùyàpùi eyewan kon yapai tùumattasen pen màlà àssàꞌmùla weꞌnàtok, àsà pe pùla molopai eppana tùwessen pe weꞌnà màlà wakù kulu Kaatù yenu yau.
Masapùla sàlà kasa penalok kon wakù ton nossan yamùk, enpen tùwessan Kaatù pàk wechippù emaꞌnon pe, tùtayappù kon maimu yawàlà.
Sarah wechippù màlà kasa, Abraham maimu yawàlà iwechippù molopai yesatùppù ya “Uyepulu,” tukaik. Amyamloichi mùkyamlo imunkà yamùk iwalai kupù auyaꞌnokon yau molopai eusenalippa kon pùla iwechi yau.
7 Amyamlo nàlà tùnoppù kenan kon walawotiꞌchi yamùk, ànoppù kon piyau ewemapù kon yau, mùttutàik tok wechi attuꞌmùnon peiwa. Màlàpàk tok kùttalumattàtàu namantok yenpoikatàk kon tok pàk, masapùla tok uya nàlà tamùkke àpokonpeꞌnokon Kaatù uya lepantok ike wemaꞌnàtok yanùmù màlà. Sàlàichi ikuttàk kon àwàpùlematok kon wakkàtù yàꞌlàlà uya tukaik.
Wettalumattàntok Wakù Pe Weꞌnàtok Pàkànsau
sàlà yekama uya àpàkùꞌnokon, tamùꞌnawàlà tewin usenumenkantok yesak pe mettàik. Molopai ekkaichalà usentuppantok tùulon kon pàk, ànùꞌlà kappon iꞌnùnmatàk kon àtonpa kon kulu pùnùnma auyaꞌnokon kasa, molopai tùusentuppasen pe ettàk kon molopai àssàꞌmùla, àsà pe pùla ànùꞌlà kappon pokonpe.
Àli kùsentakanmatàu àli ke, wapùla paꞌnùꞌnàtok paꞌnùꞌnàtok ke. Tùse wakù ke làkku yentakanmatàk kon, masapùla wakù pe weꞌnàtok màlà Kaatù uya elepa kon tùuya tetok lùppù àkàꞌmasak kon tùuya yau.
Masapùla, “Ànùꞌlà tùutauchinpaik emappaino molopai wakù pe tùwemattok weyu iꞌche tùwessen, kùsselupatak àli pe, molopai kasei pe kùsettak.
Tàwà nelattài àli winàpai molopai wakù kupùi, tàwà echitonpa pe weꞌnàtok iwai molopai nùwenaimai yepose.
Masapùla Itepulu Kaatù mùkkàlà wakù ton yennài molopai tok yetanài tàwàlàlà tok wàpùlema yau, tùse àli kuꞌnài nan winàpai tenpata lattànài mùkkàlà.” {PSA 34:12-16}
Ànùk uya ken ewettalumattà toppe àkupù kon wakù ànkuppai kulu ewechi kon yau?
Iwalai kupù lànen auyaꞌnokon tùse ewettalumattà kon yau, atauchinpatàk kon! Kappon yamùk pàk kesenalippatàu molopai kataimelunpatàu. {ISA 8:12}
Tùse Christ namatok auyaꞌnokon yesak pe ettàk kon eyewan kon yau molopai Eyepulu kon pe ikuttàk kon. Tùwekonekaik ettàk iꞌnai yattai là enpen weꞌnàtok ayauꞌnokon naiꞌnùk wenai ewettok kon yekama kon pa eyekamappo kon ànùꞌlà uya yau.
Tùse àssàꞌmùla àsà pe pùla mùkuttàik molopai namantok yesak pe. Wakù pe, tùwanmùla eusenumenkatok kon ikuttàk kon, àmottùnpasak kon yau, mùkyamlo àli pe wakù eyeselu kon Christ nenupa ton yeselu walai pàk tùuselupasan wekkuliꞌma toppe tùuselupatok kon winà.
Masapùla wakù peiwa wettalumattàn wakù kupù pàkànsau wechi màlà, Kaatù yeselu pe iwechi yau, àli kupù yentai lùiwa.
Masapùla Christ welikùppù màlà tewin itekkwa, iwelikùppù màlà tamùꞌnawolon kon wettok àli pe pàkànsau, wakù kàyik welikùppù àli ton kappon yamùk ponalok
Molopai takkwalù yau iitàppù molopai yaꞌchichak kon akkwalùppà yamùk pàk itekale yekamappù ya.
Pùsamloichi wechippù màlà akkwalùppà yamùk lùssan pe Kaatù Maimu yawàlà iwessak kon pen pe, tùusetakkaik pùla inmàmukussan Noah uya kanau koneka weyu yamùk yattai yau pe. Tukkan kon pen kappon yamùk wechippù kanau yau,
pan kon neken. Mùkyamlo wepùikattàppù màlà tuna winà.
Sàlàichi màlà tuna ke usenpataukantok walai, àpùikattàyatàiꞌnùk, esak kuka winà pùla, tùse “Kaatù piyak welattà sàlà” teiꞌma wakù pe tùwanmùla usenumenkantok pokonpe Jesus Christ weꞌwuluukatok yai.
Iitàppù naiꞌnùk epùn pona, molopai Kaatù yemyatù kamik pen winà naiꞌnùk. Tamùꞌnawolon kon inchelù yamùk yepulu mùkkàlà, tamùꞌnawolon kon apàikkek ton molopai tamùꞌnawolon kon meluntà ton yepulu.
wetta lu mattàppù màlà talà non po. Màlàpàk uchi iwettalumattàppù kasa ewettalumattà kon pa ekonekatàk kon, tùwettalumattàtok pàlikasak ya àponalok kon pe pàk. Masapùla ànùꞌlà tùtalumattàtok yanùnnài weleutasak màlà àli kupù tùuya winàpai.
Sàlà motapai uchi ewemattok kon talà non po yemakkwatàk kon Kaatù yeselu yawàlà, iꞌche kappon wettok yawàlà pùla.
Masapùla eweyu kon yapulàppù auyaꞌnokon pena ailon tawonnan pen nùkupù kupù pàk. Tùweꞌnamaik pùla àli pe ewemapùppù kon man, tùusekaꞌnonkaik eyewan kon wechippù iꞌche ewettok kon kupù pàk, wetùnnàtok, tamùkke wepiliꞌnàtok ataꞌlettàse àli kuttok itenu yau, molopai akùlù pe ailon pen tùulon kaatù yemlotopo wepeimantok yau.
Molopai sàlàpe ailon tawonnan pen usenumenkasak man tùpùkkù pe ewechi kon àli pe màttawà tùwettok kon molopai àsà pe tùwemattok kon yau pùla nen uchi ewechi kon pàk, màlàpàk tok àmottùnpayatàu.
Tùse tok uya yeittok tùuyaꞌnokon tùlù màlà Kaatù piyak, iwekonekasak naiꞌnùk nulànan kon molopai iweliꞌchak kon ittu toppe tùuya.
Sàlà kasaichi iwechi pàk wakù itekale yekamappù màlà iweliꞌchak kon pàk nàlà, tok ittu toppe tamùꞌnawolon kon kappon yamùk ittu kasa, tùse nulà tok wettoppe takkwalù kon yau Kaatù wemapù kasa tàwàlàlà.
Iwemyakanmasak Kon Wemattok
Wakù Ton Kaatù Uya Lepantok Yesak Ton
yàꞌlàlà wenukattok yattai mei pùla man. Eyesak kon pe ettàk kon, molopai enpen ettàk kon, àwàpùlema kon pe.
Wapiya kulu kappon yamùk tùꞌnùnmaik ettàk kon eke pe kulu, masapùla uchiꞌnùnmantok màlà tukkan àli waputtànài.
Àtonpa kon mewonnùttàik
àwùk kon tak tùusàulàmaik pùla.
Tàwà tamùꞌnawolon kon tùlepatok tùnepoloppù kon Kaatù winàpai yapulài tùtonpa kon pùikattàtok tùuyaꞌnokon iwinà pe, wakù ton Kaatù uya lepantok tùpatalàꞌne naiꞌnùk yesak pe.
Ànùꞌlà itekale yekamanài, tàwà Kaatù Maimu yekamai. Ànùꞌlà tùulon kon pùikattànài tàwà tok pùikattài, meluntà màlà Kaatù uya tùlepatok ke, tamùꞌnawolon yau apulàntok tùtoppe Kaatù piyak Jesus Christ yai. Apulàntok molopai apàikkek pe weꞌnàtok iponalok tàwàlàlà molopai tàwàlàlà. Emen.
Wettalumattàntok Christ Ponalok Pe Echiiꞌma
yamùk, kesenumenkatàu àsà ittuntok mettalumattàyatàiꞌnùk ipàkànsau pàk, yàꞌlàlà tùwekkussen pen wekkupù kasa àpàkùꞌnokon.
Tùse làkku atauchinpatàk kon masapùla Christ wetta lu mattàppù kasa ewettalumattà kon pàk, autauchinpa kon pa eke pe kulu itakkwayi usenpoikasak yau.
Tùutauchinpasan pe ewechi kon màlà, àmottùnpasak kon yau Christ ponalok kon pe ewechi kon pàk, masapùla sàlà uya yekama màlà, màlà tùnamasen Akkwalù Kaatù winàpaino wuttàsak àponaꞌnokon.
Ewettalumattà kon yau, kappon wànài pe là ewechi kon pàk ewettalumattà kon pe kùsettak, wapùla amak pe ewechi kon pàk, wapùla àli kuꞌnài pe ewechi kon pàk, wapùla tùulon kon nùkupù ittuiꞌche ewechi kon pàk.
Tùse ànùꞌlà wettalumattà Christ ponalok pe yau, kùsekuliꞌmatak, tùse tàwà tenki nùkai Kaatù pàk Christ ponalok pe tùwechi pàk.
Masapùla Ittuntok yattai weyu uyàssak man, ittuntok wepyattà toppe molopai Kaatù ponalok kon mùkyamlo wapiya ittu woton kon. Kùpàkùꞌnokon iwepyattà yau, atta ken iwenukapù mùkyamlo wakù itekale Kaatù winàpaino pàk ailon tawonnan pen pàk?
Molopai, “Saꞌman pe kulu wakù ton kappon yamùk wepùikattà wechi yau, yàꞌlà kasa ken Kaatù pùnon molopai àli ton kappon yamùk wechi?” {PRO 11:31}
Màlàpàk uchi tàwà nettalumattàyaiꞌnannùk Kaatù yeselu yawàlà ikasa naiꞌnùk kupùi molopai takkwalù kon tùlùi Mùkkàlà tùkonekanàippù kon yemyak, masapùla ikupù tùuya teppù tùuya lùppù kuꞌnài mùkkàlà tàwàlà.
Kappon Yamùk Kaatù Munkà
Kaalinilu yesan kasa ettàk kon, mùkyamlo Kaatù uya elepatok kon
ike mainanpa kon pa, molopai tok imainanpatàk kon alikyek pe, Kaatù wettok ikupù auyaꞌnokon iꞌche kasa. Àwotokoyi kon ikuttàk kon eꞌman toppe neken pùla, tùse pùikak pe eppai weꞌnàtok yapai.
Mùkyamlo anmainanpa kon pe itùsak kon yepulu pe tukaik kettàu, tùse tok uya yentok ipàkàlà pe ettàk kon.
Molopai Eke Kaalinilu Yesak usenpoika yau enkek alok tàwàlàlà enkek pe molopai akkwa pe tùwessen yanùmù auyaꞌnokon màlà.
Màlà kasa làma, amyamlo masalok kon umoine ton esenupatàk kon kàyik yamùk lùiwa winàpai. Molopai tamùꞌnawolon kon pàk àsà pe pùla ettàk kon, ànùꞌlà kappon pùikattà kon pa. Masapùla, “Kaatù yeyaton mùkkàlà ànùꞌlà yentai tùwekkussen, tùse wakù pe weꞌnàtok tùwinàpaino tùnài àssàꞌmùnon piyak.” {PRO 3:34}
Màlàpàk uchi àsà pe pùla enatàk kon, Kaatù yemyatù meluntà lù yoꞌno, ayanùntok kon pe ya màlà wakù tùweyu yattai.
Tamùꞌnawàlà ayaimelunpayatàiꞌnùk inonkatàk kon ipona masapùla amainanpa kon ya màlà.
Tùttuik molopai enpen ettàk kon! Masapùla eyeyaton kon Makui tùusalà pàk man, tùtàwùiꞌma palauya kasa, ànùꞌlà tùneunoꞌma woton iwa pàk.
Ailon tetok auyaꞌnokon yau meluntà pe ettàk kon molopai Makui inulunpatàk kon, masapùla mùttuyatàik àtonpa kon yamùk ailon tawonnan sàlà non po wettalumattà sàlà yekkwa yau akasaꞌnokon.
Kaatù tamùꞌnawolon wakù pe weꞌnàtok yesak, mùkkàlà uya àkàꞌmasak kon màlà tàwàlàlà takkwayi pùkkù pe ewechi kon pa Jesus Christ yau. Mala là ewettalumattàsak kon tùpo, mùkkàlà uya àkoneka kon màlà ikasa, meluntà pe kulu molopai àtùlù kon màlà wakù pata tùutamasen pen pona.
Tamùꞌnawolon apàikkek màlà ipyawon tàwàlàlà. Emen.
“Wakù Pe Naꞌ Messatàu?” Tetok
tokkwenan kaleta menuka uya sàlà Silas uya upùikattà winà, ailon kulu utonpa pe unkupù. Emeluntàpapaiꞌnokon wessaik molopai uselupatok tùlù uya sàlà ailon wakù pe weꞌnàtok Kaatù winàpaino pàk. Yau ettàk kon.
Ailon tawonnan Babylon pon kon, Kaatù nanùmùssan nàlà, “Wakù pe naꞌ messatàu?” tetok tùuyaꞌnokon yeunossan, molopai nàlà umle kasa naiꞌnùk Mark, itesek.
Itepulu yesek yau uchi tùutauchinpaik ewessepolo kon yau mettàik euchiꞌnùnma kon yekama pe Christ yai. a Tàwà echitonpa pe weꞌnàtok apyauꞌnokon nechii amyamlo tamùꞌnawolon kon Christ ponalok kon.
a 5:14 Sàlà motau nen màlà tonpawannà kisma te ya. Màlà yattai kàyik yamùk là wechippù màlà tùwekkismasan pe, echiꞌnùn pe wapùla echitonpa pe tùwechi kon yekama pe.
Sàlà Kaleta Yawon Yakon itekkwa pe Peter nùmenukappù tiꞌcha yamùk, ikasa pùla enupannan wotokoyi pantaꞌma pe molopai àli pe wemaꞌnàtok enupantok tok uya pàkàlà iwekkussak lùppù winàkàik. Sàlà yekkwa ton yeleutanùꞌnài wechi màlà ailon nen Kaatù ittutok winà molopai Itepulu Jesus Christ ittutok winà. Jesus yennài nan nùssan molopai kappon yamùk yenu pa ya yetannan nùssan tùmyamlo pe nekamappù winà. Jesus wennappo pen nen màlà tukaik enupan pùsamlo àli ton uya. Iyàpù màlà, tùse Kaatù wechi ànùꞌlà umatta iꞌche pùla pàk, molopai tamùꞌnawolon kon welattà tùmakuyi kon yapai iꞌche tùwechi pàk, Kaatù uya tok weyu ke tok lepa màlà.
màlà kaleta Simon Peter, Jesus Christ yapyoto molopai ineunokoppù winàpaino. Mùkyamlo wakù pe Kùkaatùyi wettok molopai pùikattànài Jesus Christ yai ilepasak kon wakù kulu ailon tetok, ina uya ailon tetok walai ke piyak inmenukappù.
Tàwà wakù pe weꞌnàtok Kaatù winàpaino molopai echitonpa pe weꞌnàtok apyauꞌnokon nechii eke pe kulu, ipùkkù lùppù pe pùla tamùꞌnawàlà Kaatù molopai Jesus Kùyepulu kon ittutok auyaꞌnokon yai.
Kaatù Uya Kàꞌmantok Molopai Anùnnàtok
yapàikketù uya tamùꞌnawolon iꞌche kulu weꞌnàtok ke lepansakùꞌnokon màlà wemaꞌnà toppe molopai imaimu yawàlà weꞌnà toppe. Sàlà yeposak màlà kùuyaꞌnokon masapùla ittu kùuyaꞌnokon pàk mùkkàlà kùkàꞌmanàippù kon tapulà toppe molopai wakù pe tùwettok pùkkù pe weꞌnà toppe ittutok kùuyaꞌnokon yai.
Sàlà kasa lepansakùꞌnokon ya màlà Kaatù yeselu wakù molopai eke ton kulu wakù pe weꞌnàtok itùlù tùuya teppù lùppù tùuya ke, màlà yanùmù auyaꞌnokon winà mattanùꞌnài àli ànkuppai weꞌnàtok molo naiꞌnùk non po winàpai ewepe kon pa, molopai àuyàpù kon pa Kaatù yeselu pùkkù pe esse.
Sàlà kasaichi iwechi pàk, ànùttu kon mùkuttàik kulu ailon tetok auyaꞌnokon tonpattà kon pa wakù pe weꞌnàtok ke molopai wakù pe ewettok kon pona ittunài pe weꞌnàtok ke,
ittunài pe ewettok kon pona eyesak kon pe ewettok kon, eyesak kon pe ewettok kon pona pàlikantok, pàlikantok auyaꞌnokon pona wakù pe esuken weꞌnàtok,
wakù pe esuken ewettok kon pona tonpa pàk usentuppantok, molopai tonpa pàk usentuppan pona pùnùnmantok.
yamùk wechi ayauꞌnokon molopai iwekatù yau, ewepeta kon pa àkupù kon ya màlà tapulàsen pe Kùyepulu Jesus Christ tùttuik weꞌnàtok yau.
Tùse sàlà yamùk pùla naiꞌnùk wechi màlà enpùla mei yene ya pen, molopai àli pena tùnkupùssan kukappù puttàkaꞌnùssak ya màlà.
Màlàpàk uchi, utonpa yamùk, ànùttu kon ikuttàk kon Kaatù uya kàꞌmantok molopai ayanùntok kon ya ittu kon pa, masapùla sàlà kupù auyaꞌnokon yau meluntà pe ewechi kon màlà ewekkawaiꞌma kon pen.
Molopai Kaatù uya epùn mùlatta yakkoka màlà eke pe, ewewomù kon pa tàwàlàlà itepulu pe Kùyepulu, Kùpùikattànài Christ Jesus wettok yak.
Ailon ukayaik ikasa emeluntàpa kon uya eyenu kon yappontà uya sàlà yamùk pàk winà pàk, nulà wechi kùlottau.
Tùttuyaik tachin pe tùpo pùla sàlà tùukàtasen esak nonka uya miya Kùyepulu kon Jesus Christ uya yekamappù upàk kasa.
Tamùꞌnawàlà unùttu kupù uya kulu màlà welikùppù yeꞌmappùtak sàlà yamùk ittutok auyaꞌnokon tàwàlà yawàlà woton koneka pe.
Christ Yakkwayi Yennài Nan Nùssan
kon nà panton yekama ina uya pùn Kùyepulu kon Jesus Christ uyàpù meluntà pe yekama ina uya àpàkùꞌnokon yau. Tùse tenu kon ke ina uya itakkwayi yeneppù.
Molo ina wechippù wùk po namantok molopai itakkwayi ke ilepasak Kaatù Ikàipùnù uya yattai, mayin uyàpù ipyak eke itakkwayi yau epùn poi yattai, “Pùsàlà mùkkàlà uꞌnùn kulu Umu, uyauchinpanài kulu!” tukaik. {MAT 17:5}
Ina uya tùmyamloꞌnokon pe neken echiiꞌma sàlà mayin uyàpù epùn poi yetappù, ipokonpe ina wechi wakù wùk po yau.
Màlàpàk kulu ina nùttuyan Kaatù Maimu yenpoikannan nùssan yekale wechi ailon pe. Màlàpàk uchi wakù ikuttàk kon mei pùla tok nekamappù yene auyaꞌnokon yau, akkwa yene auyaꞌnokon ewalupàttau kasa, yene pàk mettàik pata wemapù yene auyaꞌnokon kaiwonok uyàpù ewalupàttau pata wemapù ponalà kasa.
Tamùꞌnawolon yepoi, sàlà ittutàk kon, Kaatù yekale Kaatù Maimu yawon yenpoika ànùꞌlà uya tiyiwalà pùla iwechi màlà.
Masapùla Kaatù yekale yekamasak lùppù uyàpùppù kappon yeselu neken winàpai pùla, tùse Kaatù Maimu yekamannan nùssan yau Wakù Akkwalù wechippù, màlàpàk tok uya itekale Kaatù winàpai iyàssak lùppù yekamappù.
Maimu yenpoikannan pe tukaik tùukaseitasan usenpoikappù ina kùlottau pena, molopai màlà kasa làma tok usenpoika
màlà amak yai ittu pùla àklottauꞌnokon. Mattanùꞌnài, ailon pen pàk enupantok nepù tok uya màlà, molopai Kùyepulu kùyeꞌmanàippù kon Jesus nulunpa tok uya màlà. Sàlà kasa asseꞌne mattantok nepù tok uya màlà tùponaꞌnokon.
Màlà kasa làma àli ànkuppai tùwettok kon maimu yawàlà tok wechi màlà, molopai tok nùkupù winà kappon yamùk uselupa àli pe ailon pàk.
Tùulon yemamin iꞌche tùwettok kon yau pùsamlo ailon pen pàk enupannan uya ayapulà kon màlà pùlayatta yepotoppe tùuyaꞌnokon enkuttànài panton yekama tùuyaꞌnokon winà. Tùse pena yawà tok yeselu pàkàlà tok talumattàtok wekonekakassak wechippù màlà molopai tok mattanùꞌnài weꞌnùnsak pùla iwechi!
Masapùla inchelù yamùk àli pe iwessak kon yenpàtù Kaatù uya pùn tok wepe toppe Ittuntok winàpai, tùse tok yenuꞌmappù ya, màlà motau tok wechi màlà yaulonpàssak pe ewalupàttau, Ittuntok Weyu màmuku pàk.
Kaatù uya wapiyalok kon wolù yawon kon yenpàtù pùn, tok talumattàppù ya molopai tunaꞌma nepùppù ya àli ton kappon yamùk pata pona. Noah pùikattàppù ya màlà ikasa weꞌnàtok yekamanài molopai
pan kon kappon yamùk.
Kaatù uya pata yamùk Sodom molopai Gomorrah tawonnan pottàppù apok ke ipla ulumlàppà pe, molopai màlà yamùk kupùppù ya àli ton uya yentok ipàkàlà pe, tùwekkupù woton àli ton winàkàik.
Lot pùikattàppù ya, wakù kàyik, àli yeselu iꞌche pùla iwessak lùppù.
Mùkkàlà wakù kàyik, tùwemassen tok kùlottau wei kaichalà uya, sàlà yekkwa ton yeneppù molopai yetappù, màlàpàk wakù itewan utaimelunpasak wechippù tùpanama kon yetannan pen yeselu winà.
Màlàpàk Itepulu Jesus mùkkàlà iꞌnai kasa Kaatù pùnùnmannan pùikattàtok tùuya tok wettalumattàtok winàpai ittunài, molopai iꞌnai kasa àli ton kuttok tùuya wettalumattàntok yoꞌno ittunài Ittuntok Weyu ponalà.
Mùkyamlo kulu akùlù iteselu wakù ke telupa kon yetannan pen molopai Kaatù yapàikketù nulunpannan. Tùusenalippaik pùla molopai meluntà pe àli pe tùuselupasan mùkyamlo kawon kon akkwalù yamùk winàkàik.
Inchelù yamùk lànen, meluntà pe lùiwa naiꞌnannùk molopai apàikkek pe lùiwa, pùsamlo ailon ton pen pàk enupannan yentai, mùkyamlo Itepulu Kaatù yemlotopo là àli pe tùuselupasan mottùnpan pe pen.
Tùse pùsamlo wechi màlà tùusenumenkasan pe pùla tùwelaikasan teselu kon yawà pe, elannek ton kamo yamùk iwentusak kon taꞌchitok kon pe molopai tùwàtok kon pe kasa, yàꞌlàlà mottùnpannan mùkyamlo tùnùttu kon pen. Tok mattanùpù màlà elannek ton kamo yamùk kasa.
Talumattàntok ke tok yeꞌma màlà talumattàntok tok nùkupùppù yepeppù pe. Tok yauchinpanài màlà tùkeꞌnokon iꞌche tùwettok kon yàꞌlàlà kuttok tok uya ayupo weinai. Kuliꞌmannan mùkyamlo autaꞌlettà kon tonpa pe tùwechiiꞌmaꞌnokon, masapùla ennakantok tùuyaꞌnokon yeselu wechi tùwakùli kon pe pàk!
Tok yenu uya uliꞌchan
                         
yene àli ànkuppai tùwesse pùla pen màlà. Àli ànkuppai tok wettok màlà tùweleutasen pen. Attuꞌmùnon kappon yamùk yamùipannan mùkyamlo àli kuttok yak. Tewan kon yenupasak tok uya màlà tùusekaꞌnonkasen pe yàꞌlàlà iꞌche tùwettok kon pe. Kaatù uya paꞌnùꞌnàtok yoꞌno tok wechi màlà!
Tok uya tossalon asanta nànsak màlà molopai tok utassak, tok uya asanta Balaam, Beor mumu nanùmùppù lùppù yanùnsak màlà. Àli kupù tùuya winà tùnepolo pùlayatta iwakùli mùkkàlà.
Pùsamlo mùkyamlo itenpù tuna yen walainon, katupluk yasak meluntà assetun uya walainon, Kaatù uya tok patassek kussak man tàwàlàlà ewalupà yau.
Ittu tùuyaꞌnokon kasa kulu tùuselupasan mùkyamlo tùutapulà kon pe, molopai ikasa pùla tùwemassan winàpai iwemokkasak kon emennak pe, yamùipannan mùkyamlo yàꞌlàlà akùlù teselu kon kupù tùuyaꞌnokon yai.
Pùsamlo enupannan uya, “Iꞌche ewettok kon ikuttàk kon, tàwà ayaꞌchinàiꞌnokon pùla nechii!” te tok pàk, tàliyi kon toiꞌmanàiꞌnokon yeselu yapyoto pe echiiꞌma. Masapùla kappon mùkkàlà yàꞌlàlà tentaikanàippù yapyoto.
Masapùla kappon yamùk wepesak akùlù wolù yeselu yapàikketù winàpai Kùyepulu kon molopai Kùpùikattànài Jesus Christ ittutok tùuyaꞌnokon winà yau, molopai yaꞌchitukkasak akùlù tok yeselu uya yau tok yentaika ya màlà, àsà yau nen uchi tok wechi iwenukapù pe, iwepyattà yau tok wechippù yentai.
Wakù peiwa iwechippù eppaino tok pona wakù pe weꞌnàtok yeꞌma ittusak tok uya pùla iwechi yau, ittusak tok uya yentai molopai nen uchi tok welattà màlà tùnamasen Law Kaatù winàpaino temyakùꞌnokon itùsak winàpai.
Màlà iwekkussak lùppù tok pàk màlà yekamasak lùppù uya ailon pe iwechi yekama màlà, “Aꞌa mùkkàlà tùwennapposen tùtalùkayi yekalepàk.” Molopai, “Puuluku ipùsak lùppù mùkkàlà tùwennapposen iklo yau ekloimaik,” tawon. {PRO 26:11}
yamùk! Sàlà màlà kaleta yakon itekkwa pe apyakùꞌnokon unmenukappù. Asaklàma ukaletayi yau imenukasak uya man eyenpenatanùꞌnàiꞌnokon pe eusenumenkatok kon yau sàlà yamùk pàk.
Pena yeka masak kon wakù ton Kaatù Maimu yenpoikannan nùssan winà ittu auyaꞌnokon iꞌche wessaik, molopai Pùikattànài, Itepulu Jesus wettok ikupù iꞌche yeunossak kon nekamappù àpàkùꞌnokon.
Wapiya kulu, mùttutàik pata weyu wenukapù pe talumattàn pe tùwàklàsan kappon yamùk uyàpù màlà. Àli ànkuppai tùwettok kon itepulu pe tùwemassan.
“Tùuyàpù teppù ya lùkku, ewaik naꞌ? Iꞌnailà ken uchi nai? Kùtamo kon yamùk welikkapùppù man, tùse tamùꞌnawolon walùppù man iwechippù kasa wolù wekonekappù motapai!” te tok uya màlà.
Sàlà puttàkaꞌnùpùppù tok uya ittuiꞌma, pena Kaatù uselupappù molopai kak molopai non wekonekappù imaimu winà. Non wekonekappù màlà tuna yapai molopai tuna winà.
Molopai tuna winà nàlà tunaꞌma ke penalok non molopai non pon kon kappon yamùk umattappù.
Tùse màlà lùppù Kaatù Maimu winà kak molopai sàlàpe naiꞌnùk non kussak màlà inmatta toppe apok ke. Màlà yamùk kupù màlà, àli ton kappon yamùk ittutok yattai ponalà, molopai tok mattanùpù màlà.
Tùse sàlà tewinan nà kùpputtàkaꞌnùttàu, utonpa yamùk! Tewinan wei màlà
pan kiliꞌchimoꞌchi yekkwa Itepulu Kaatù yenu yau. Sàlà yamùk wechi màlà ekkaichalà ipona.
Itepulu mùkkàlà ikupù tùuya teppù tùuya lùppù koꞌmankanài tachin pe pen, tùulon kon usenumenka ipàk kasa. Tùse làkku àpàlikanàiꞌnokon mùkkàlà molopai tùusetakkasen pen àpàkùꞌnokon masapùla ànùꞌlà wettalumattà iꞌche pùla tùwechi pàk, tùse tamùꞌnawolon kon welattà makui winàpai iꞌche tùwechi pàk.
Tùse Itepulu Weyu uyàpù màlà amak uyàpù kasa. Màlà wei yattai kak waliwomù màlà walaꞌnapi wettoikkwa kasa, kak yawon kon uyatù màlà molopai màlà yamùk umatta màlà, molopai non waliwomù màlà tamùꞌnawolon tawon kon pokonpe.
Tamùꞌnawolon sàlà yamùk umatta sàlà kasa pe iwechi pàk, yàꞌlà yekkwa ton ken kappon yamùk pe ewechi kon? Tàwà ewelaikatok kon wakù pe esuken nechii tamùꞌnawàlà iwettùsak pe Kaatù piyak,
Kaatù Weyu màmukuiꞌmaꞌnokon, molopai ànùttu kon ikuttàk kon iyàttoppe yemittàpa pe. Màlà Wei kak uyattok molopai iimattatok yattai, molopai màlà yamùk kawon kon umatta màlà aꞌnek ke.
Tùse Kaatù uya emennak kak molopai emennak non tùlù tùuya teppù, wakù pe weꞌnàtok wechi yau màlà, molopai sàlà yamùk màmuku pàk weꞌnàꞌnokon man.
Màlàpàk uchi, utonpa yamùk, màlà wei màmukuiꞌmaꞌnokon, ànùttu kon ikuttàk kon esuken molopai àli pe pùla ewechi kon pa Kaatù yenu yau, molopai echitonpa pe ewechi kon pa ipokonpe.
Kùyepulu kon Jesus uya pàlikantok yentàk kon ewepùikattàtok kon yattai pe, kùtonpa kon Paul uya imenukappù apyakùꞌnokon kasa, pukkek Kaatù uya tùlepatok yapulàiꞌma.
Màlà kasaꞌne lùppù tamùꞌnawolon tùkaletayi yamùk yau imenukasak ya màlà, sà yamùk pàk iichelupasak. Saꞌman ton molo man ikaletayi yamùk yau. Màlà yamùk yekamannan mùkyamlo iichenupasak kon pen molopai ittunnài pe tukaik tùusennakasan ailon pe pùla, tùulon kon Kaatù Maimu kupù tùuyaꞌnokon kasa. Màlà kasa tok uya tùumattatok kon nepù màlà.
Tùse amyamlo, utonpa yamùk kulu uya sàlà ittukassak màlà. Elannek peichi ettàk kon, tùpanama kon yawolon kon pen kappon yamùk utattok winà ayalà kon tukaik, molopai ewesselekkwa kon wakù apatassek kon yapai tukaik.
Tùse wakù pe weꞌnàtok molopai ittunài pe weꞌnàtok Kùyepulu molopai Kùpùikattànài Jesus Christ winàpaino yau Jesus kasa enatàk kon tamùꞌnawàlà. Tàwà apulàntok ipyau nechii, sàlàpe molopai tàwàlàlà! Emen.
Sàlà Kaleta Yawon Ailon tawonnan Jesus pàk meluntàpatok ike pe John nùmenukappù sàlà, tok wemattoppe esuken molopai mayin yawàlà. Molopai iwalai pen enupantok winàpai tok wettoppe. Ikasa pùla enu pannan uya màlà Jesus wechippù kappon pe kulu pùla molopai tùpun kenan pen teppù. Pùsamlo yekkwa ton wechi màlà Christ yeyaton pe. Jesus yennàippù pe tùwechi yekama sak ya sàlà. John uya tùkaletayi yennài nan yesassak màlà mule yamùk pe molopai ewemakuima kon pàk kettàu tawon mùkkàlà tùkaletayi yau. Molopai Jesus mùkkàlà tùkàipùnù yekamapponài iichentuppa toppe àli ikussak lùppù pàk tawon nàlà mùkkàlà. Ipantapàssak John uselupatok wepyattàtok 1:1-4 Akkwa molopai ewalupà 1:5—2:29 Kaatù munkà molopai makui munkà 3:1-24 Ailon molopai ailon pen 4:1-6 Uchiꞌnùnman yekamanài pe tùkussen 4:7-21 Yentaikatok neꞌnài ailon tetok 5:1-21
emenukayatàu wemaꞌnàtok Maimu pàk. Molo iwessak lùppù iwepyattàppù motapai. Ina uya yetappù màlà molopai ina uya yeneppù tenu kon ke, ewaik, ina uya yeneppù molopai ina yemyatù uya yappàtùppù.
Sàlà wemaꞌnàtok wenasak tensen pe yau, ina uya yeneppù, màlàpàk ina uselupa sàlà ipàk, molopai tàwàlà wemaꞌnàtok Kùkàipùnù winàpaino yekama ina uya àpàkùꞌnokon sàlà, ina pàk yekamasak lùppù.
Màlà ina neneppù lùppù molopai ina netappù yekama nàlà ina uya àpàkùꞌnokon, ina kùlottau echitonpa pe weꞌnàtok yau ewechi kon pa Kùkàipùnù molopai Imu Jesus Christ pokonpe.
Kaatù Yakkwayi Yau Weꞌnà
màlà Itekale ina netappù iwinàpai molopai ina nekamayan àpàkùꞌnokon. Kaatù mùkkàlà akkwa molopai ewalupà là pùla kulu 520
iwechi màlà yau.
Echitonpa pe ipokonpe ina man teiꞌmaꞌnokon nàlà wemaꞌnà ewalupàttau yau, kasei pe weꞌnà màlà asaklàma kùmaimu kon yau molopai welaikannàtok kon yau.
Tùse wemaꞌnà akkwa yau, akkwa yau iwechi naiꞌnùk kasa yau, echitonpa pe weꞌnà màlà kùtonpa pokonpe, molopai Jesus Christ, Imu mùnù uya kùkuka kon màlà tamùꞌnawàlà kùmakuyi kon winàpai.
“Imakuyi pùn nen iulà,” te kùuyaꞌnokon yau, usennakanꞌnokon màlà molopai ailon pùla iwechi màlà kùyauꞌnokon.
Tùse Kaatù pàk kùmakuyi kon yekama yau, ailon mùkkàlà molopai iwalai kuꞌnài. Màlàpàk kùmakuyi kon pàk iichentuppa màlà kùpàkùꞌnokon molopai wakù pe kùma kon ya màlà tamùꞌnawolon àli winàpai.
“Wemakuimasak pùla iwechi màlà,” te kùuyaꞌnokon yau, kasei pe tùwessen pe Kaatù kupùꞌnokon màlà molopai imaimu wechi kùyauꞌnokon pen.
yamùk, sàlà tùmenukayaik apyakùꞌnokon, ewemakuima kon tukaik. Tùse ànùꞌlà wemakuimasak yau, Jesus Christ molo man ikasa tùwemassen. Kaatù pawanattà pàk tùwessen kùponalok kon pe iichentuppa toppe.
Masapùla Christ wettùlùppù tùwelittok yak pàkànsau nen naiꞌnùk kùmakuyi kon pàk usentuppansak. Molopai kùmakuyi kon neken nà pàk pùla, tùse tamùꞌnawolon kon kappon yamùk makuyi pàk nàlà.
Kaatù uya suwa ekkà tetok maimu yawàlà weꞌnà yau, Kaatù ittu kulu kùuyaꞌnokon ittu màlà sàlà winà.
“Kaatù ittunài iulà,” tawon, tùse suwa ekkà tetok ya maimu yawàlà pùla echiiꞌma, wechi màlà kasei pe, molopai ailon pùla yau iwechi.
Tùse ànùꞌlà imaimu yawàlà tùwessen konekasak màlà Kaatù pùnùnmatok ya uya, wakù pe kulu imasak ya. Sàlà kasa màlà Kaatù yau wemaꞌnà ittuꞌnokon.
“Kaatù yau wemassaik” te kùuyaꞌnokon yau, Jesus wemapùppù kasa tùwemassan pe weꞌnàꞌnokon màlà.
Christ Mùkkàlà Kùpùikattànài
yamùk tàwà, sàlà suwa ekkà tetok tùmenukayaiꞌnùk apyakùꞌnokon sàlà emennak pen, penalok, itesak pe ewettok kon iwepyattàppù motapai. Màlà penalok enupantok lùppù.
Walà tùse sàlà emennak suwa ekkà tetok tùmenukayaiꞌnùk apyakùꞌnokon, molopai ailon pe iwettok usene màlà Christ yau molopai ayauꞌnokon nàlà. Masapùla ewalupà nùtàyan, molopai ailon kulu Akkwa ulenpansak man.
Mùkkàlà “Akkwa yau tùwe massen iulà,” tawon tùse tùtonpa yeyaꞌnomanài wechi màlà ewalupàttau sàlà tepose.
Mùkkàlà tùtonpa kuꞌnài tùꞌnùn pe wemapù màlà Akkwa yau tàwàlà, molopai yàꞌlàlà pùla iwechi màlà yau ànùꞌlà uya àli kuttoppe ikuꞌnài.
Mùkkàlà tùtonpa
yeyaꞌnomanài wechi màlà ewalupàttau molopai ewalupàttau iichalà. Iꞌnai yailà là tùutà ittu ya pen masapùla ewalupà uya enpùla ikussak màlà.
Emenuka kon uya sàlà, umunkà yamùk, masapùla amakuyi kon pàk usentuppantok yeposak auyaꞌnokon Christ yesek pàkànsau pàk.
Emenuka kon uya sàlà papai yamùk, masapùla mùkkàlà iwepyattà motapai iwessak lùppù ittusak auyaꞌnokon pàk. Emenuka kon uya sàlà, umoine ton, masapùla Ene Makui yentaikasak auyaꞌnokon pàk.
Emenuka kon uya sàlà, umunkà yamùk lùkkwà, masapùla Kùkàipùnù kon ittusak auyaꞌnokon pàk. Emenuka kon uya sàlà papai yamùk, masapùla mùkkàlà iwepyattà motapai iwessak lùppù ittusak auyaꞌnokon pàk. Emenuka kon uya sàlà umoine ton, masapùla meluntà pe ewechi kon pàk, Kaatù Maimu wechi ayauꞌnokon pàk molopai Ene Makui yentaikasak auyaꞌnokon man.
Wolù yeselu kichiꞌnùnmatàu wapùla yàꞌlàlà wolù yau naiꞌnùk, masapùla wolù yeselu kupù auyaꞌnokon àꞌnùn kon pe yau, Kùkàipùnù kon pùnùnmatok auyaꞌnokon pùla ewechi màlà ayauꞌnokon.
Masapùla tamùꞌnawolon wolù yau tùwessan àli ànkuppai kappon wettok, inene molopai yàꞌlàlà iꞌche iwettok. Molopai tamùꞌnawolon sàlà wolù yau naiꞌnùk yàꞌlàlà iꞌche weꞌnàtok, itekkwa pe tukaik wekkuꞌnàtok, wechi màlà Kùkàipùnù kon winàpaino pe pùla, wolù yapaino pe.
Wolù molopai tamùꞌnawolon yawon kon kappon wettok iꞌche màlà tùutàsen molopai ipla tùwenasen, tùse mùkkàlà Kaatù wettok iꞌche kuꞌnài wemapù màlà tàwàlàlà.
yamùk kulu tàwà, pata weyu wenukattok mei pùla man molopai mùkkàlà Christ Yeyaton uyàttok woton yeka mappù màlà àpàkùꞌnokon. Sàlàpe tukke Christ yeyatonnon usenpoikakassak man, màlàpàk ittuꞌnokon man pata weyu wenukattok wechi mei pùla.
Pùsamlo kappon yamùk wechippù kùklottawon kon pe kulu pùla màlà, màlàpàk màlà tok uya kùnàmàppù kon. Kùklottawon kon pe tok wessak yau, tok wechippù kùpyauꞌnokon eppaino sàlà. Tùse tok uya kùnàmàppù kon tok wechi kùklottawon kon pe kulu pùla ittu toppe.
Emenuka kon uyaichi sàlà, ailon ittu auyaꞌnokon pùla iwechi pàk pùla, tùse ittu auyaꞌnokon pàk làkku molopai nàlà kasei uyàpù ailon yapai pùla ittu auyaꞌnokon pàk.
Ànùk ken uchi mùkkàlà kasei? Mùkkàlà, Jesus mùkkàlà Christ pen, tawon. Mùkkàlà wechi màlà Christ yeyaton pe. Asaklàma Kùkàipùnù molopai Imu tawonnan nulunpanài mùkkàlà.
Masapùla Imu nulunpanài
uya nàlà Ikàipùnù nulunpa màlà, mùkkàlà Imu yanùnnài uya nàlà Ikàipùnù yanùmù màlà.
Itekale enetappù kon iwepyattà motapai mùkuttàik eyewan kon yau. Molo eyewan kon yau iwechi yau, ewemapù kon màlà tàwàlà Ikàipùnù molopai Imu pokonpe.
Molopai sàlàichi màlà tàwàlàlà wemaꞌnàtok, kùpyakùꞌnokon itùlù tùuya teppù Christ uya lùppù.
Sàlà yamùk pàk emenuka kon uya sàlà mùkyamlo eyennakaiꞌcheꞌnokon naiꞌnannùk pàk.
Tùse amyamlo, Christ uya Takkwalù ikkwansak màlà àponaꞌnokon. Yakkwalù wemapù ayauꞌnokon kaichalà, ànùꞌlà eyenupa kon woton iꞌche ewechi kon pen màlà. Masapùla Yakkwalù uya eyenupa kon tamùꞌnawolon pàk pàk, molopai màlà enupantok ya ike màlà ailon, kasei pen. Yakkwalù uyaichi enupantok kon yawàlà ettàk kon, molopai Christ yau ettàk.
Ewaik, umunkà yamùk, yau ettàk kon, meluntà pe ewechi kon pa iichenpoika yau molopai àusoꞌnamù kon wekkuliꞌmantok yau iwinàpai iyàttok Weyu yattai tukaik.
Mùttuyatàik ku Christ wechi iwalai pe wakù pe tùwessen pe, ittuichi auyaꞌnokon pàk, tamùꞌnawolon kon iwalai kuꞌnài nan wechi màlà Kaatù munkà pe.
kon eke pe Kùkàipùnù kon uya kùꞌnùnmappù kon! Pùnùnmantok ya wechi màlà eke pe kulu màlàpàk kùyesatù kon Kaatù munkà yamùk tukaik. Màlàpàk imunkà yamùk kùmyamlo. Sàlà kasa iwechi pàk wolù uya kiyittu kon pùla iwechi màlà, Kaatù ittusak ya pùla iwechi màlà.
Utonpa yamùk, Kaatù munkà yamùk kùmyamlo sàlàpe, tùse iꞌnai kasa kulu weꞌnà ittu kùuyaꞌnokon pùla man. Tùse ittuꞌnokon man Christ usenpoika yau, ikasa weꞌnàꞌnokon màlà, masapùla yeneꞌnokon màlà mùkkàlà pe kulu.
Tamùꞌnawolon kon sàlà màmuꞌnài nan Christ yau wechi màlà esuken tùwessan pe, Christ wechi esuken kasa.
Ànùꞌlà tùwemakuimasen wechi màlà Law Kaatù winàpaino yawà pùla, masapùla wemakuiman wechi màlà Kaatù Maimu ikkwàtù pe.
Mùttuyatàik Christ uyàpùppù kappon yamùk makuyi mokka toppe tùuya, molopai makui pùla iwechi màlà yau.
Màlàpàk tamùꞌnawolon kon Christ yau tùwemassan mùkyamlo makui yau lùppù tùwemassan pen, tùse ànùꞌlà makui yau lùppù tùwemassen uya màlà Christ yensak pùla iwechi, molopai ittusak ya yàꞌlà yattai là pùla iwechi.
Umunkà yamùk, ànùꞌlà eyennakatakùꞌnokon, mùkkàlà ikasa naiꞌnùk kuꞌnài wechi màlà ikasa, Christ wechi ikasa kasa.
Ànùꞌlà tùmakuyi yau naiꞌnùk wechi màlà Makui ponalok pe, masapùla Makui wemakuimasak màlà iwepyattà motapai. Kaatù Mumu uyàpùppù màlà sàlà pàkànsau, Makui wotokoyi mattanùsse.
9 Kaatù munkà pe naiꞌnannùk mùkyamlo tùwemakuima pàk lùppù tùwessan pen, masapùla Kaatù yeselu wechi tok yau pàk, molopai Kaatù wechi tok kàipùnù pe pàk tok wemakuima yentai màlà iwechi.
Sàlà màlà tùpatalà kulu Kaatù munkà yamùk molopai Makui munkà yamùk wechi yekamanài, ikasa pùla tùwessan wapùla tùtonpa pùnùnmannan pen wechi màlà Kaatù munkà pe pùla.
sàlà màlà itekale enetappù kon iwepyattà motapai, “Tiuchiꞌnùnmaik mettàik,” tawon.
Cain kasa weꞌnà kùsettak. Ene Makui winàpaino mùkkàlà, molopai takon wànàppù ya màlà. Yàꞌlà peichi iwechi pàk Cain uya takon wànàppù? Masapùla yàꞌlàlà inkupùppù wechippù àli pe, tùse yakon nùkupùppù wechippù ikasa màlàpàk iwànàppù ya.
Màlàpàk kesenumenkatàu, utonpa yamùk, kappon yamùk wolù yawon kon uya teyaton kon pe àkupù kon yau.
Ittuꞌnokon man weliꞌnàtok nànsak kùuyaꞌnokon molopai uyàꞌnàsakùꞌnokon wemaꞌnàtok yak, masapùla kùtonpa kon pùnùnmaꞌnokon pàk. Mùkyamlo tùtonpa kon pùnùnmatok ya pùnon wechi lùppù màlà weliꞌnàtok yau.
Ànùꞌlà tùtonpa kuꞌnài teyaton pe wechi màlà kappon wànài pe molopai mùttuyatàik mùkkàlà yekkwa yau tàwàlàlà wemaꞌnàtok pùla iwechi.
Sàlà kasaichi màlà uchiꞌnùnmantok ittu, Christ uya tùwemattok tùlùppù màlà kùponalok kon pe. Màlà kasa nàlà wemaꞌnàtokùꞌnokon tùnài nan pe weꞌnà màlà tonpawannà yamùk ponalok pe!
Tukke temamin ke weꞌnà molopai tonpawannà wettalumattà yàꞌlàlà pùla yene, tùse usentuppantok ipàk pùla weꞌnà kùyewan kon yau yau, atta ken, “Kaatù pùnùnmatok uya ike molo man uyewan yau,” te kùuyaꞌnokon?
Umunkà yamùk! Pùnùnmantok kùuyaꞌnokon imaimuppù pe neken nà kùsettak molopai uselupantok pe neken nà, tùse iꞌnapailon ailon uchiꞌnùnmantok pe nechii, welaikantok yau tùusensen pe.
Meluntà Pe Weꞌnàtok Kaatù Yemlotopo
Kùyewan kon uya kùyaimelunpa yau, ittuꞌnokon man Kaatù wechi eke pe kùyewan kon yentai, molopai tamùꞌnawolon ittunài mùkkàlà.
Màlàpàk utonpa yamùk kùyewan kon uya kùyaimelunpa kon pùla iwechi yau, meluntà pe weꞌnà màlà Kaatù yemlotopo usenalippan pen.
Yàꞌlàlà yennasak lùppù yeponài nan kùmyamlo iwinàpai, masapùla suwa ekkà tetok ya yawàlà weꞌnàꞌnokon pàk molopai iꞌche iwettok kupùꞌnokon pàk.
Sàlàichi màlà Kaatù uya suwa ekkà tetok, ailon te toppe Tùmu Jesus Christ yesek pàk, molopai uchiꞌnùnman toppe, suwa ekkà tetok ya kùpàkùꞌnokon kasa.
Mùkyamlo Kaatù uya suwa ekkà tetok yawolon kon wemapù
màlà Kaatù yau, molopai Kaatù wemapù nàlà tok yau. Sàlà kasaichi màlà Kaatù wemapù kùyauꞌnokon ittu, ittu màlà masapùla Takkwalù ke lepansak ya pàk. yamùk, ailon kùkatàu tamùꞌnawolon kon Kaatù yakkwalù yesak pe tukaik tùusennakasan pàk, tùse yentàk kon sàlà akkwalù itesak pe tok wettok wechi là Kaatù winàpaino pe. Masapùla tukke Kaatù Maimu yenpoikannan pe tukaik tùukaseitasan utàppù man mailàlà wolù yau.
Sàlà kasaichi Kaatù Yakkwalù wechi ittu auyaꞌnokon màlà. Tamùꞌnawolon kon Jesus Christ wenappù kappon pe yekamanài wechi màlà Akkwalù Kaatù winàpaino yesak pe.
Tùse ànùꞌlà sàlà nulunpanài molopai Jesus wenappù kappon pe pàk ailon tawon pen wechi Akkwalù Kaatù winàpaino yesak pe pen màlà. Sàlà akkwalù wechi màlà mùkkàlà Christ yeyaton winàpaino pe, iyàpù màlà teppù enetappù kon molopai sàlàpe talà man sàlà wolù yau.
Tùse Kaatù ponalok kon amyamlo, umunkà yamùk, molopai mùkyamlo ailon ton pen yekamannan yentaikasak auyaꞌnokon man, masapùla màlà Akkwalù ayauꞌnokon naiꞌnùk màlà meluntàiwa, màlà akkwalù wolù yawon yentaino.
Tùuselupasan mùkyamlo wolù yawon kon yàꞌlà yamùk là pàk molopai tok yeta wolù uya.
Tùse Kaatù ponalok kon kùmyamlo. Ànùꞌlà Kaatù ittunài uya kùyeta kon màlà, ànùꞌlà Kaatù ponalok pen uya kùyeta kon pen màlà. Sàlà kasaichi màlà ailon Akkwalù molopai iwalai pen akkwalù wechi tùpatalà kulu ittu.
Ailon Molopai Ailon Pen Akkwalù
Kaatù Mùkkàlà Pùnùnmanài
yamùk kulu, uchiꞌnùnmanpaiꞌnokon uchi, masapù la uchiꞌnùnmantok màlà tùuyàssen Kaatù winàpai. Ànùꞌlà, kappon pùnùnmanài wechi màlà Kaatù mule pe molopai Kaatù ittunài mùkkàlà.
Ànùꞌlà, kappon pùnùnmanài pen uya Kaatù ittu pùla iwechi màlà, masapùla Kaatù mùkkàlà pùnùnmanài.
Sàlà kasaichi Kaatù uya pùnùnmantok tùuya yenpoikappù màlà kùklottauꞌnokon, tewinan Tùmu yeunokoppù ya sàlà non pona wemaꞌnàtok yesak pe weꞌnà toppe.
Sàlà walai uchi màlà pùnùnmantok, Kaatù pùnùnmappù kùuyaꞌnokon pen màlà, tùse kùꞌnùnmappù kon ya molopai Tùmu yeunokoppù ya iwelittoppe kùmakuyi kon yepek pe.
Utonpa yamùk kulu, sàlà kasaichi Kaatù uya kùꞌnùnmasak kon pàk, echiꞌnùn pe weꞌnàpaiꞌnokon man.
Ànùꞌlà uya Kaatù yensak pùla iwechi màlà, tùse echiꞌnùn pe weꞌnàꞌnokon yau, Kaatù wechi màlà kùyauꞌnokon molopai tùꞌnùn tùsak ya màlà kùyakùꞌnokon tamùꞌnawàlà.
Sàlà kasaichi màlà Kaatù yau wemaꞌnàꞌnokon molopai kùyau iwemapù ittu, masapùla Takkwalù ke lepansak ya pàk.
Molopai yensak
kùuyaꞌnokon man molopai yekama man tùulon kon pàk Kùkàipùnù uya Tùmu yeunokoppù sàlà wolù yawon kon pùikattànài pe iwettoppe.
Ànùꞌlà Jesus wechi Kaatù Mumu pe yekamanài wechi yau, Kaatù wemapù màlà yau molopai iwemapù màlà Kaatù yau.
Molopai ittuꞌnokon man molopai ailon teꞌnokon Kaatù piyawon pùnùnmantok kùponalok pàk. Kaatù mùkkàlà pùnùnmanài, molopai ànùꞌlà uchiꞌnùnmantok yau tùwemassen wemapù màlà Kaatù yau, molopai Kaatù wemapù yau.
Sàlà kasaichi iwechi pàk màlà wakù uchiꞌnùnmantok wechi kùyauꞌnokon tamùꞌnawàlà, meluntà pe weꞌnà toppe ittuntok Kaatù uya Weyu yattai, masapùla sàlà wolù yau wemaꞌnàꞌnokon Christ kasa pàk.
Nalik pe pùla kuꞌnài màlà uchiꞌnùnmantok. Wakù kulu uchiꞌnùnmantok màlà tamùꞌnawàlà nalik pe weꞌnàtok yenpakkanài, masapùla nalik pe weꞌnàtok màlà wettalumattàntok pokonpan. Màlàpàk mùkkàlà nalik pe tùwessen usemokkasak pùla iwechi màlà wakù kulu uchiꞌnùnmantok yak.
Uchiꞌnùnmanꞌnokon tùwessen masapù la Kaatù uya wapiya pùnùnmansakùꞌnokon pàk.
Ànùꞌlà uya, “Kaatù tùꞌnùnmayaik,” te, tùse tùtonpa yeyaꞌnomanài, mùkkàlà wechi màlà kasei pe. Masapùla Kaatù tùneneppù pen pùnùnmatok ya pùla iwechi màlà tùtonpa tùnene pùnùnmaiꞌma pùla.
Sàlàichi màlà Christ uya suwa ekkà tetok tùuya ke lepaꞌnàppà lùppù, mùkkàlà Kaatù pùnùnmanài uya nàlà tùtonpa pùnùnma màlà.
ailon tawon Jesus wechi Christ pe pàk wechi màlà Kaatù mule pe, molopai ànùꞌlà ikàipùnù pùnùnmanài uya nàlà màlà imle pùnùnma.
Sàlà kasaichi màlà Kaatù munkà yamùk pùnùnmaꞌnokon ittu. Kaatù pùnùnma molopai suwa ekkà tetok ya maimu yawàlà weꞌnàꞌnokon winà ittu màlà.
Masapùla sàlà màlà Kaatù pùnùnmatok yekamanài suwa ekkà tetok ya yawàlà weꞌnàꞌnokon, molopai enupantok ya yamùk wechi saꞌman pe kulu kùponaꞌnokon pen màlà.
Masapùla tamùꞌnawolon kon Kaatù munkà wechi màlà wolù yeselu yentaikannan yek pe. Sàlà kasaichi màlà wolù yentaikaꞌnokon ailon tetok kùuyaꞌnokon ke.
Ànùk uya ken wolù yeselu yentaika? Mùkkàlà neken, Jesus wechi Kaatù Mumu pe pàk ailon tawon pe naiꞌnùk uya yentaika màlà.
Christ mùkkàlà iyàssak lùppù, tuna molopai mùn yai. Iyàpùppù màlà tuna yai neken pùla, tùse asaklàma tuna molopai mùn tukaik. Molopai Wakù Akkwalù uya tùmàlà pe yekamappù màlà masapùla Akkwalù mùkkàlà ailon.
Masapùla pùsamlo àsolùwawon kon mùkyamlo yekamannan [epùn po, Ikàipùnù, Imaimu molopai Wakù Akkwalù tawonnan molopai tewin tok
wechi.
Molopai àsolùwawon nàlà yekamanài non po,] Wakù Akkwalù, tuna, molopai mùn tawonnan molopai tamùꞌnawàlà àsolùwawon kon mùkyamlo tewinan iichenumenkatok. a
Ailon tawonnan kùmyamlo kappon yamùk nekama pàk, tùse Kaatù nekama màlà meluntàiwa ailon te toppe iwechi eke peiwa inekama pàk molopai sàlàichi màlà inekamappù Tùmu pàk.
Màlàpàk ànùꞌlà ailon tawon Kaatù Mumu pàk wechi yekamatok tùuya yesak pe tewan yau màlà, tùse ànùꞌlà ailon tawon pen Kaatù pàk uya, kasei pe ikussak màlà, masapùla Kaatù uselupatok Tùmu pàk pàk ailon tesak ya pùla iwechi pàk.
Sàlàichi màlà yekamatok, Kaatù uya lepansakùꞌnokon màlà tàwàlàlà wemaꞌnàtok ke, molopai sàlà wemaꞌnàtok màlà kùponalok kon Imu Jesus yau.
Ànùꞌlà Kaatù Mumu yesak wechi màlà wemaꞌnàtok yesak pe, molopai ànùꞌlà Kaatù Mumu yesak pen wechi màlà wemaꞌnàtok yesak pe pùla.
kon uya sàlà tàwàlàlà wemaꞌnàtok yesak pe ewechi kon ittu kon pa. Amyamlo ailon nùkayaiꞌnannùk Kaatù Mumu yesek pàk.
Sàlà kasaichi iwechi pàk meluntà pe weꞌnàtok Kaatù yemlotopo yesak pe weꞌnàꞌnokon màlà. Ittuꞌnokon kulu man kùyeta kon ya yàꞌlàlà yenna tùpàk teselu yawàlà yau.
Kùyeta kon ya màlà yàꞌlà yattai là yekamappo kùuyaꞌnokon yau, ailon pe sàlà wechi ittu man, molopai ittuꞌnokon nàlà man kùlepa kon ya kùnennappù kon ke.
Ànùꞌlà uya tùtonpa wemakuima weliꞌnàtok yak anài pen pàk yene yau, tàwà nàpùlemai ipona molopai Kaatù uya màlà wemaꞌnàtok ke ilepa. Mùkyamlo weliꞌnàtok yak anài pe pùla tùwemakuimasan pàk wate uya naiꞌnùk. Tùse molo man àli kuttok weliꞌnàtok yak anài, molopai, “Màpùlematàik màlà pàk,” te uya pùla man.
Tamùꞌnawolon iwalai pen tùkussan màlà makui, tùse molo man makui weliꞌnàtok yak anài pen.
Ittuꞌnokon man ànùꞌlà Kaatù mule wechi tùwemakuima pàk tùwessen pe pùla, masapùla Kaatù Mumu uya ikupù wakù pe pàk, molopai, Mùkkàlà Ene Makui uya yappàtù pen màlà.
Ittuꞌnokon man Kaatù munkà pe weꞌnà, tamùꞌnawàlà lànen wolù wechi Mùkkàlà Ene Makui wettok itepulu pe yoꞌno tùse.
Ittuꞌnokon nàlà man Kaatù Mumu uyàssak molopai lepansak kon ya ittutok ke ailon pe naiꞌnùk ittu toppe. Molopai mùkkàlà ailon pe naiꞌnùk yau weꞌnàꞌnokon man, Imu Jesus Christ yau. Pùsàlàichi mùkkàlà ailon Kaatù molopai sàlàichi màlà tàwàlàlà wemaꞌnàtok.
Umunkà yamùk, mùkyamlo ailon ton pen kaatù yamùk winàpai ettàk kon!
a 5:7-8 Sàlà yamùk usenpoika Greek maimu yau imenukasak kon yau pùla iwechi màlà tùse tukke pùla pena kulu pùla ikussak kon yau iwechi.
Sàlà Kaleta Yawon Sàlà màlà kaleta soꞌchi yepulu, amoko John nùmenuka ppù, nossan molopai imunkà yamùk piyak. Nossan molopai imunkà yamùk te ya màlà yattai pùla soꞌchi molopai ailon tawonnan pàk. Sàlà tokkwenan inmenukappù uselupasak màlà yàꞌlà kasa là tiuchiꞌnùnmaik wemaꞌnàtok pàk molopai iwalai pen enupantok pàk enupannan winàpai weꞌnàtok pàk.
màlà kaleta iulà soꞌchi yepulu nùmenukayaiꞌnùk. Kaatù nanùmùppù nossan molopai imunkà yamùk piyak imenukasak naiꞌnùk, uꞌnùn pe kulu unkupù ton amyamlo. Iulà pe neken nà pùla, tùse tamùꞌnawolon kon ailon ittunnan tùꞌnùn kon pe àkussatàu,
masapùla ailon wechi kùyauꞌnokon pàk molopai tàwàlàlà kùpyauꞌnokon iwechi màlà.
Tàwà Kaatù Kùkàipùnù kon molopai Jesus Christ Kùkàipùnù kon Mumu kùlepaiꞌnokon wakù pe weꞌnàtok ke, usentuppantok ke, molopai echitonpa pe weꞌnàtok ke, tàwà màlà yamùk kùponalok kon pe nechii ailon molopai uchiꞌnùnmantok yau.
Ailon Molopai Uchiꞌnùnmantok
kulu àmunkà tonpa yamùk wemapù ailon yau yeposak uya pàk, suwa ettàk kon tetok Kùkàipùnù kon uya kasa.
Sàlà uchiꞌnùnmantok uya màlà Kaatù Maimu yawàlà wemaꞌnàꞌnokon yekama. Sàlà màlà enupantok, enetappù kon iwepyattà motapai, “Tamùꞌnawàlà emattàk kon tiuchiꞌnùnmaik,” tawon.
Tukke enkuttànnan utàppù man sàlà wolù yau, Jesus Christ uyàpùppù màlà kappon pe tawonnan pen mùkyamlo. Mùkkàlà yekkwa mùkkàlà enkuttànài, Christ pen mùkkàlà.
Elannek pe ettàk, tùttuik, màlà itepek pe eweꞌwotokomappù kon laꞌchima auyaꞌnokon tukaik, tùse eyepeppù kon yepolo kon pa tamùꞌnawàlà itonpappù pe là pùla.
Ànùꞌlà Christ maimu yawà tùwessen pen, tùse tentaikase yawàlà pùla nemassaiꞌnùk wechi màlà Kaatù pùla. Ànùꞌlà Christ maimu yawà tùwessen wechi màlà Kaatù Kùkàipùnù molopai Imu tawonnan yesak pe.
uyàssak apyak sàlà enupantok neꞌnài pen wechi yau, kùsewonnùpùi àwùk tak, wapùla echitonpa pe là ipokonpe kechii.
Masapùla ànùꞌlà “Ewonkà,” tawon wena màlà ipatùnayi pe, àli kuttok ya yau.
Iwenukapù Pe John uselupatok
unekama molo man àpàkùꞌnokon, tùse enmenukapai pùla wessaik sàlà kaleta pàk, tùse akaklanpa kon uya pàk enpen wessaik, eyelupaseꞌnokon iulà pe, iꞌnapailà tùutauchinpaik weꞌnà toppe.
Apachi yanùnsak lùppù, munkà yamùk “Wakù pe naꞌ messatàu?” nùkayan.
Sàlà Kaleta Yawon Icholùwano pe ikuꞌnài John kaletayi menukappù amoko soꞌchi yepulu uya soꞌchi yesak Gaius piyak. Gaius yapulàppù ya masapùla tùulon kon ailon tawonnan Jesus pàk pùikattà sak ya pàk. Kàyik Deotrephes itesek yeselu pàk tok uya wakù te tukaik tok yekamappoppù ya.
màlà kaleta iulà soꞌchi yepulu nùmenukayaiꞌnùk, ailon yau uꞌnùn pe unkupù Gaius piyak.
Uwechiyakon kulu, wàpùlemayaik tamùꞌnawolon wettoppe wakù pe molopai eꞌnek pùla ewechi pa, wakù pe là ewechi ayakkwalù yau kasa.
Utauchinpatai kulu ailon tawonnan Kaatù pàk tonpa yamùk welepansak uya ailon pe ewechi ailon itekale pàk yekamasak pàk, molopai tàwàlàlà ailon yau tùwemassen pe ewechi pàk.
Yàꞌlàlà uyauchinpanài woton pùla iwechi màlà umunkà yamùk wemapù ailon yau yeta uya pàk utauchinpa yentaino.
tonpawannà yamùk pàk, kaklan yamùk pe lànen tok wechi tùse.
Pùnùnman auya yekale yekamasak tok uya man talonnà soꞌchi tawon kon pàk. Tàwà teꞌma kon tawà tok wechi yawà tok ipùikattàkà, Kaatù yauchinpanài pe.
Masapùla tok wepyattàsak man Christ wotokoyi yau, ailon tawonnan pen winàpai tùwepùikattàtok kon tepose pùla.
Kùmyamlo nen uchi pùsamlo kappon yamùk pùikattài, tamùkke tùwepùikattàik weꞌwotokoman toppe, ailon itekale yau.
5 Uwechiyakon kulu, ailon pe messaik màlà wotoko ànkupù yau, mùkyamlo
Diotrephes Molopai Demetrius
tùmenukatai soꞌchi tawon kon piyak, tùse Diotrephes, tok yesak pe eppai tùwessen, ina nulunpayan.
Uyàssak yau nen uchi, màlà tamùꞌnawolon àli pe iichelupappù kiwinàkàiꞌnokon yekama uya màlà. Tùse màlà neken pen, ailon tawonnan Kaatù pàk tonpawannà yamùk yanùmù ya pùla iwechi màlà tok uyàssak yau, molopai nàlà mùkyamlo ananùnpaino kon yeleutanùpù ya. Tok yenpakkanài mùkkàlà soꞌchi tapai.
Uwechiyakon kulu, àli pe naiꞌnùk kasa kechii, tùse wakù pe naiꞌnùk kasa ekkà. Ànùꞌlà wakù kuꞌnài wechi màlà Kaatù ponalok pe molopai ànùꞌlà àli kuꞌnài uya Kaatù yensak pùla man.
kon mùkyamlo Demetrius pàk tùuselupasan wakù pe, masapùla ailon pe kulu iwechi pàk. Molopai ina nàlà wakù mùkkàlà nùkayan, molopai ina nùselupayaiꞌnùk wechi ailon pe mùttuyaik.
Tukke unekama molo man àpàk, tùse ànkuppai pùla wessaik kaleta pàk.
Enpen wessaik, eyene uya màlà sàlàpeꞌne là molopai uselupan màlà usennàiꞌma.
Tàwà wakù pe echitonpa pe weꞌnàtok apyau nechii. Tamùꞌnawolon kon ewechiyakonnon talonkonnà, “Wakù pe naꞌ messan?” nùkayan. Molopai tamùꞌnawolon kon ina wechiyakonnon pàk, “Wakù pe naꞌ messatàu?” kakkà ina ponalok pe.
Sàlà Kaleta Yawon Jude uya sàlà kaleta menukappù màlà ikasa pùla enupannan tùse ailon tawonnan pe tukaik tùu sesassan pàk elannek pe tok wettoppe. Tokkwenan nùkkwà kaleta wechi màlà
Peter kasa imaimu. Sàlà yau tùkaletayi yennài meluntàpasak ya màlà iweꞌwotokoma toppe, màlà ailon tetok ponalok pe, Kaatù nùtùlùppù tùmunkà yamùk piyak.
Tàwà usentuppantok, echitonpa pe weꞌnàtok molopai uchiꞌnùnmantok nechii eke pe àponalok kon pe.
yamùk, tùusenumenkaik kulu kaleta menuka pàk wekkupùppù apyakùꞌnokon, wepùikattàntok Kaatù nùtùlùppù kùponalok kon pe naiꞌnùk pàk, tùse emenuka uya làkku sàlà eumeluntàta kon pa ewepantaꞌma kon pàk ewechi kon pa ailon tetok ipàk pàkànsau tewin itekkwa neken molopai tamùꞌnawolon pe Kaatù uya tùponalok kon lepatok ike.
Masapùla tùulon kon àli ton kappon yamùk wewonsak man amak yai kùklottaꞌnokon ittu kùuyaꞌnokon pùla, pùsamlo lùppù uya wakù pe weꞌnàtok Kaatù winàpaino lattàsak man iꞌche tùwettok kon kasa tùnàkàluntok kon ipàkàlà pe, molopai Jesus Christ tewinan Kùyepulu kon molopai tamùꞌnawolon kon Yepoino nulunpa tok uya. Pena Kaatù Maimu uya yekamappù sàlà talumattàntok tok nepoloppù.
Tamùꞌnawàlà lànen sàlà ittu auyaꞌnokon tùse, eyenu kon anappontàpai wessaik Itepulu Kaatù uya Israel payan mokkappù Egypt yapai, tùse màlà tùpo mùkyamlo ailon tawonnan pen talumattàppù ya pàk.
Inchelù yamùk ittutàk kon wapiyalok tùpatassek kon yau iwessak kon pen, tùse tùpatassek kon nànnài nan nùssan. Kaatù uya tok kussak màlà ewalupàttau, tok taulonpàsse tàwàlàlà Eke Wei ponalà, tok talumattà toppe.
Màlà kasa làma Sodom molopai Gomorrah ittutàk kon, molopai
iwoino kon pata yamùk yawon kon kappon yamùk wettùlùppù màlà àli pe weꞌnàtok molopai nàkàlunnàtok yak. Tok talumattà màlà tàwàlàlà tùuyassen apok ke tamùꞌnawolon kon yenu yappolù pe.
Màlà kasa làma pùsamlo kappon yamùk tùweꞌneppàssan àli pe. Tok weꞌnepàtok màlà tok kuꞌnài àli pe tok wettoppe tesak kon winà kàik, Kaatù yapàikketù nulunpannan mùkyamlo molopai kawon kon akkwalù yamùk mottùnpannan.
Inchelù yamùk yepulu, Michael uya sàlà kussak pùla iwechi màlà. Teepùlù pokonpe tùusàulàma kon pe tùuselupa kon Moses yàkàpù pàk yau, Michael usenalippappù màlà. Teepùlù mottùnpappù ya pen, tùse, “Itepulu uya àyàulàma màlà,” teppù ya.
Tùse pùsamlo kappon yamùk mùkyamlo màlà yamùk tùnùttu kon pen mottùnpannan tùusenumenkasan pe pùla tok wechi molopai tok uya ittutok wechi elannek kamo yamùk uya ittutok kasa, màlà uya tok mattanùpù.
Talumattàntok wechi màlà tok po! Masapùla tok utàsak Cain utàppù yawàlà lùppù yawà pàk, tok wettùsak man iwalai pen yak pùlayatta pàkànsau, Balaam wechippù kasa molopai tok mattanùssak man mayin yawàlà pùla weꞌnàtok pàkàlà Korah wechippù kasa.
Pùsamlo mùkyamlo echitonpa pe tamùkke tùwepiliꞌche autaꞌlettàtok kon yau, kuliꞌmannan tùutaꞌlettà kon yau. Tùpàkùꞌnokon neken tùusenumenkasan. Assetun uya katupluk yalà konok pùla walainon mùkyamlo. Yemeikkatok yattai yei itepelu pùn molopai ikalakasak walainon, asak itekkwa iweliꞌchak ton.
Palau pon àsà chipaꞌchipa walainon mùkyamlo, kuliꞌmannan teselu kon pokonpe tùusenpoika kon ke yaklon kasa. Tùutamasan chilùkà walainon mùkyamlo, Kaatù uya tok pata woton kussak màlà ewalupàttau weꞌnàtok tàwàlàlà yau.
Enoch, Adam pa
pe Adam yeꞌmappùpokon mùkkàlà pùsamlo pàk Kaatù Maimu yenpoikanàippù lùppù, “Yenkà! Itepulu uyàpù màlà tukkan kon kulu wakù ton inchelù yamùk pokonpe,
tamùꞌnawolon kon kappon yamùk ittuse molopai tamùꞌnawolon kon Kaatù pùnon talumattàse, tamùꞌnawolon àli ton tok nùkupùppù pàkànsau, molopai tamùꞌnawolon àli pe tok uselupappù Kaatù winàkàik pàkànsau!” tukaik.
Pùsamlo mùkyamlo kappon yamùk tùusàulàma pàk tùwessan tàwàlà, àli tùulon kon yeselu yeneiꞌche kulu tùwessan, iꞌche tùwettok kon yawàlà tùwessan àli yau, tùutapulàsan, molopai tùulon kon yapulà pe tukaik tùusennakasan yàꞌlàlà iꞌche tùwettok kon yepotoppe tùuyaꞌnokon.
Enu Yappontàtok Molopai Enupantok
utonpa yamùk, pena iwekkupù wapiya Kùyepulu Jesus Christ neunokossan nekamappù lùppù mùttutàik.
Tok uya àpàkùꞌnokon, “Pata weyu wenukapù pe iwechi yau, kappon yamùk usenpoika màlà àmottùnpa kon woton kon, kappon yamùk Kaatù yeselu walai pen iteselu ton,”
teppù.
Pùsamloichi mùkyamlo wepantapàꞌnàtok kuꞌnài nan, kappon yeselu neken ànkuppai tùwessan, Wakù Akkwalù pùnon.
Tùse amyamlo, utonpa yamùk kulu, esemokkatàk kon wakù ailon tetok auyaꞌnokon ipàk yau. Àpùlematàk kon Wakù Akkwalù meluntàlù yau,
molopai Kaatù yau tùutauchinpaik ettàk kon, Kùyepulu Jesus Christ uya tùusentuppatok winà elepa kon tàwàlà wemaꞌnàtok ke màmukuiꞌma.
Ailon te ya maꞌle naiꞌnannùk pàk esentuppatàk
Tùulon kon pùikattà auyaꞌnokon pe apok yapai tok imokkatàk kon. Molopai tùulon kon pàk nàlà esentuppatàk kon tùweꞌnamaik echiiꞌma, a eyewanma kon pe tok pon mùkuttàik tùpun kon wettok iꞌche tùkusse tok noiꞌmappù.
ewekkawaiꞌma kon tukaik àkuꞌnàiꞌnokon molopai esuken yàꞌlàlà àli pùla enessaiꞌnùꞌnokon, molopai tùutauchinpaik àtùnàiꞌnokon wakù tak kwayi yem lotopona yapu là nechiik.
Tewinan Kaatù Kùpùikattànàiꞌnokon Jesus Christ Kùyepulu kon yai piyau apulàntok nechiik. Inamatok nechiik. Itepulu pe weꞌnàtok meluntàlù nechiik. Molopai apàikkek nechiik, sàlàpe molopai tàwàlàlà molopai tàwàlàlà! Emen.
a 1:23 tùweꞌnamaik wapùla Kaatù namaiꞌma.
pan soꞌchi yamùk pàk 1:1—3:22 Kaleta molopai yaꞌchittok kon
pan 4:1—8:1
pan paaka letù lùppù walai wai 8:2—11:19 Ulupelu molopai asaꞌlon kon àsà ene yamùk 12:1—13:18 Tùpataloꞌnan weꞌneppàꞌnàtok walainon 14:1—15:8
pan pùsau Kaatù weꞌnaikatok 16:1-21 Babylon, àsà ene yamùk, molopai Teepùlù mattanùttok 17:1—20:10 Iwenukapù pe suwa messaik tetok 20:11-15 Emennak epùn, non molopai Jerusalem 21:1—22:5 Iwenukattok 22:6-21
màlà Jesus Christ nenpoikassan. Sàlà yamùk tùlùppù màlà Kaatù uya itemyak, tapyoto ton pàk tùwekkupù woton tachin pe kulu tùpo pùla yenpoika toppe ya. Christ uya tiyinchelùyi yeunokoppù màlà tapyoto John piyak, sàlà yamùk yenpoikase ipàk.
John uya tamùꞌnawolon tùneneppù yekamasak man. Sàlàichi màlà inekamappù itekale Kaatù winàpaino, yenpoikasak Jesus Christ winà.
Tùutauchinpasen mùkkàlà sàlà kaleta yennài, molopai tùutauchinpasan nàlà mùkyamlo iwekkupù wapiya yekamasak itekale maimu yetannan. Molopai sàlà kaleta yau imenukasak maimu yawolon kon. Masapùla sàlà yamùk wekkuttok yattai weyu mei pùla man.
Christ Winàpaino Kaleta Soꞌchi Yamùk Ponalok
winàpaino
pan soꞌchi yamùk pata Asia yawolon kon piyak: Tàwà wakù Kaatù nùkupù molopai echitonpa pe weꞌnàtok Kaatù winàpaino apyauꞌnokon nechii. Mùkkàlà sàlàpe naiꞌnùk, iwechippù naiꞌnùk molopai tùuyàpù woton pe naiꞌnùk winàpaino apyauꞌnokon nechii, molopai
pan kon akkwalù yamùk Kaatù yapon yemlotopo tùwessan winàpaino.
Molopai màlà wechi màlà Jesus Christ winàpaino pe. Ailon pe tùuselupasen Kaatù pàk, mùkkàlà wapiya iwuluukasak lùppù weliꞌnàtok yapai. Non po kin pe tùwessan yepulu pe nàlà naiꞌnùk. Kùꞌnùnmanàiꞌnokon mùkkàlà, molopai tùmùnù winà kùpùikattàsak kon ya màlà kùmakuyi kon yapai.
Molopai kùkonekasak kon ya màlà pata yepulu pe tùkàipùnù ponalok pe, molopai tùkaatùyi ponalok pe molopai paatele yamùk pe nàlà. Jesus Christ ponalok peichi namantok molopai apulàntok molopai meluntà nechii tàwàlàlà, tàwàlàlà. Emen.
Yentàk, nùyàssan katupluk yau! Tamùꞌnawolon kon uya yene màlà. Mùkyamlo ipukapàꞌnài nan nùssan uya là. Tamùꞌnawolon kon kappon yamùk sàlà non pon kon usewankonoꞌma màlà iwenai. Ewaik, màlà kasa iwettok woton! Emen.
“Alpha iulà molopai Omega iwepyattàtok molopai iwenukattok,” tawon mùkkàlà Itepulu Kaatù, sàlàpe naiꞌnùk, iwechippù naiꞌnùk, molopai tùuyàpù woton, Mùkkàlà neken Meluntà. {ISA 46:4}
Weꞌneppàꞌnàtok Walai Yau Jesus Yene
mùkkà là John, àtonpa kon molopai Jesus pona lok àpokonpanꞌnokon, wettalumattàntok yau molopai pàlikantok yau itepulu pe iwettok yau. Pata lùkkwà tuna iwoino Patmos po wechippù màlà masapùla Kaatù Maimu molopai ailon Jesus nenpoikappù yekamasak uya pàk.
Itepulu Weyu yattai Wakù Akkwalù wenappù uyesak pe màlà molopai, eke mayin yetappù uya màlà iichelupa unpoi winà wai tàwù kasa.
“Enene imenukakà, molopai kaleta yeunokkà
pan pata yamùk yawon kon soꞌchi yamùk piyak, Ephesus, Smyrna, Pergamum, Thyatira, Sardis, Philadelphia molopai Laodicea pon kon yemyak,” teppù ya.
Welattàppù màlà ànùꞌlà uya uyelupa yense. Màlàyau yeneppù uya
pan kolù yapai ikonekasak lanppu yapon yamùk.
Sàlà yamùk kùlottau kàyik mumu walai wechippù satik pe, iwepontàsak kusan pon yak tùtta tepoik, molopai kolù pùlopo mùk wechippù iplopo woi. {DAN 7:13}
Ippai wechippù aimuꞌne kàtàkkwak yentai molopai itenu ulenpansak wechippù apok kasa.
Itta ulenpamùppù kalukuli uyatù waweitasak
kasa, molopai ikalapaimasak kasa, molopai imaimu usetappù eke tuna melu kasa.
7 pan chilùkà yamùk yaꞌchippù ya kamik pen temyatù yau, molopai yàkek asaꞌlon yà kasupala wepakkappù intapai. Itenpata wechippù màlà akkwa pe inakattapailà wei wechi yak kwayi kasa.
Yensak uya yau, wekkawaiꞌmappù itta piyau iweliꞌchak kasa. Kamik pen temyatù tùlùppù ya upona molopai, “Kettalipai! Iwepyattàtok iulà, molopai iwenukattok,” teppù ya.
“Nulànan iulà! Welikùppù màlà, tùse yenkà, nulà wessaik tàwàlàlà molopai tàwàlàlà. Tapàikketù ke wechi naiꞌnùk weliꞌnàtok yepoi molopai iweliꞌchak kon patassek yepoi.
“7 pan chilùkà yamùk kamik pen uyemyatù yau menyaiꞌnùk molopai
pan kolù yapai ikonekasak lanppu yapon nekama màlà sà tonantau naiꞌnùk.
pan kon chilùkà yamùk mùkyamlo inchelù yamùk
pan soꞌchi yamùk inchelùyi yamùk, molopai
pan kolù yapai ikonekasak lanppu yapon yamùk màlà
pan soꞌchi yamùk,” teppù ya nàlà.
Ephesus Pon Soꞌchi Ponalok Itekale
pon Soꞌchi inchelùyi piyak sàlà imenukakà. Sàlàichi màlà mùkkàlà
pan chilùkà yamùk yaꞌchinài kamik pen temyatù yau winàpaino itekale, mùkkàlà
pan kolù yapai ikonekasak lanppu yapon kùlottawà tùusasen.
Ànkupùppù tùttuyaik saꞌman pe eweꞌwotokomappù molopai pàlikanài pe ewechippù. Àli ton kappon yamùk pàlika auya pùla iwechi tùttuyaik. Molopai mùkyamlo tùusesassan yeunossak kon pe yeunossak kon pe pùla echiiꞌma ittuppù auya. Kasei pe tok wechi ittuppù auya.
Pàlikanài àmàlà. Ewettalumattàppù man uyesek pàkànsau, molopai eweꞌnonkasak pùla man.
Tùse sàlàichi màlà wakù pe pùla ewechi pàk usenumenkatok ewinàkàik, wapiya uꞌnùnmappù auya kasa uꞌnùnma auya pùla man.
Iꞌnai yekkwa motapai ewennapposak ittukà! Molopai amakuyi winàpai elattàk Kaatù winàkàik, molopai wapiya ànkupùppù ikukkà. Ewelattà pùla iwechi yau, apyak uyàpù màlà molopai alanppuyi yapon mokka uya màlà ipatassek yapai.
Tùse sàlà yesak pe messaik, Nicolaitan yamùk nùkupù màlà eyewanma, uyewanma pe nàlà ikupù uya kasa.
Tàwà tùpana ke naiꞌnùk Wakù Akkwalù uya Soꞌchi yamùk yelupatok yetai. Mùkyamlo entaikannan nùssan uya, nulà kuꞌnài kùyali yepelu nattoppe ikupù uya màlà, màlà iwattasak Kaatù tumà yau,” teppù ya.
Smyrna Pon Soꞌchi Ponalok Itekale
pon Soꞌchi inchelùyi piyak sàlà imenukakà. Sàlàichi màlà itekale mùkkàlà wapiyalok molopai iwenukattok, iweliꞌchak
lùppù molopai nulà tuꞌma naiꞌnùk winàpaino.
Atalumattàtok molopai entuppak ewechi tùttuyaik. Tùse itemaminkek kulu àmàlà. Àli ton uselupantok kon ewinàkàik tùttuyaik Jew yamùk pe tùusesassan winà tùse Jew yamùk pe pùla echiiꞌma. Settan ponalok kon mùkyamlo.
Yàꞌlàlà ewettalumattàtok ike woton pàk kesenalippai! Masa yetakà! Makui uya eyittu màlà àtonpa yamùk tùlù tùuya patikiꞌchi tak winà
pe wei màlà ewettalumattà. Ailon pe mechiik, ewelikù ponalà, molopai wemaꞌnàtok yalùko ke elepa uya màlà.
Tàwà tùpana ke naiꞌnùk netai, Wakù Akkwalù uya soꞌchi yamùk yelupatok. Mùkyamlo entaikannan nùssan umatta yakon itekkwa pe weliꞌnàtok ke pen màlà.”
Pergamum Pon Soꞌchi Ponalok Itekale
pon soꞌchi inchelùyi piyak sàlà imenukakà. Sàlàichi màlà itekale, mùkkàlà, yàkek asaꞌlon yà kasupala yesak winàpaino.
Ewemattok yau tùttuyaik, molo Settan yapon wettok imotau. Ailon pe lùppù messaik uyesek pàk, molopai ailon tetok auya upàk nonka auya pùn, Antipas yattai, ailon kulu upàk tùuselupasen iwàsak lùppù apata yau, molo Settan wemattok motau.
Tùse molo man tukkan pen nà ikasa pùla ewechi pàk ewinàkàik usenumenkatok. Tùulon kon àklottauꞌnokon man Balaam uya enupantok kuꞌnài nan. Balak yenupappù ya màlà Israel payan wemakuima toppe ikuttoppe ya Kaatù pen yemyak itùsak lùppù kùyali nattoppe tok uya. Molopai tok uya nàkàlunnàtok kuttoppe.
Màlà kasa làma, tùulon kon molo man apyau Nicolaitan yamùk uya enupantok kuꞌnài nan.
Amakuyi winàpai uchi elattàkà! Ewelattà pùla iwechi yau, asseꞌne apyak uyàpù màlà molopai mùkyamlo pantaꞌma uya màlà asaꞌlon yà kasupala unta yapai tùwepakkasen ke.
Thyatira Pon Soꞌchi Ponalok Itekale
pon soꞌchi inchelùyi piyak sàlà imenukakà. Sàlàichi màlà itekale Kaatù Mumu winàpaino. Itenu tùulenpansen apok kasa, itta tùulenpansen kalukuli kalapaimasak kasa.
Ànkupù tùttuyaik. Pùnùnmantok auya, ailon tetok auya, eweꞌwotokomatok molopai pàlikanài pe ewettok. Wakù peiwa ikupù auya tùttuyaik sàlàpe wapiya ikupùppù auya yentai lùiwa.
20 Tùse sàlàichi màlà usenumenkatok ewinàkàik. Mùkkàlà nossan Jezebel pàlikanài àmàlà, mùkkàlà Kaatù Maimu yenpoikanài pe tukaik tùusesassen. Enupantok tùuya ke uyapyoto yamùk lattànài mùkkàlà nàkàlunnàtok yak molopai Kaatù pen yemyak itùsak kùyali nattoppe tok uya.
Tùmakuyi winàpai iwelattàtok yattai ke ilepasak uya man, tùse elattàpai pùla man tùnàkàluntok winàpai.
Màlàpàk uchi yenuꞌma uya màlà yapon po. Molo eke pe iwettalumattà màlà mùkyamlo tùtayappù ton pen tùpokonpe àli kuꞌnài nan nùssan pokonpe. Sàlà kupù uya màlà, tok welattà imakuyi yeselu winàpai pùla iwechi yau.
Imunkà yamùk tùkka uya nàlà màlà, màlàyau nen uchi tamùꞌnawolon soꞌchi yamùk uya iulà pe iwechi ittu màlà, kappon yamùk yewan molopai tok usenumenkatok ittunài pe. Tamùꞌnawàlà amyamlo yeꞌma uya màlà ànkupùppù yawàlà tewin pàk.
Tùse amyamlo nàlà tok tonpa yamùk Thyatira pon kon uya àli enupantok ya kupùppù pùla man, Settan nùkupù tonantawon tukaik tùulon kon nesatù pàk eusenupasak kon pùla man. Tùulon tùpàlikasen tùlù uya tuꞌma àponaꞌnokon pen màlà.
Tùse eyenupatok kon itesak pe messatàiꞌnùk kùꞌnonkatàu kulu uyàpù ponalà.
Mùkyamlo entaikannan nùssan molopai uwotokoyi kuꞌnài nan nùssan iwenukapù ponalà, yemyak itepulu pe weꞌnàtok pata yamùk yepoi yapàikketù tùlù uya màlà.
Màlà apàikkek yepoloppù uya màlà Ukàipùnù winàpai unepoloppù lùppù. Màlà kasa ‘meluntà tekessen ke tok yepulu pe tok wechi màlà. Molopai tok yamoklopù tok uya màlà echikili pe àinà yamoklossak kasa.’ {PSA 2:8-9}
Molopai koꞌlàmalok kaiwonok ke nàlà tok lepa uya.
Tàwà tùpana ke naiꞌnùk Wakù Akkwalù uya soꞌchi yamùk yelupatok yetai!”
Sardis Pon Soꞌchi Ponalok Itekale
pon Soꞌchi inchelùyi piyak sàlà imenukakà. Sàlàichi màlà itekale mùkkàlà
pan akkwalù yamùk Kaatù winàpaino molopai
pan chilùkà yamùk yesak winàpaino. Ànkupù tùttuyaik, nulà kappon yamùk uya eyittu tùse, eweliꞌchak man.
Màlàpàk uchi apakakà molopai iwàꞌnànsak lùppù ayau imeluntàtanùkkà iwelikkapù wapiya. Masapùla yeposak uya man ànkupùppù wechi wakù pe kulu pùla Ukaatùyi yenu yau.
Ittukàichi eyenupappù lùppù molopai enetappù lùppù, imaimu yawàlà ekkà, amakuyi winàpai elattàkà. Aupaka pùla ewechi yau, amak kasa uyàpù màlà apyak, molopai yàꞌlà yattai là uyàpù ittu auya pen.
Tùse tukkan kon pen Sardis pon kon uya tùpon kon kussak man
wakù pe. Upokonpe tok usalà màlà, tùwepontàse aimuꞌnan yak, masapùla ikasa tùwessan yek pe tok wechi màlà.
Mùkyamlo entaikannan nùssan wepontà màlà tok kasa aimuꞌnan yak, molopai tok yesek yama uya pen màlà wemaꞌnàtok kaletayi yapai. Ukàipùnù molopai itinchelùyi yamùk yemlotopo uponalok kon mùkyamlo te uya màlà.
Tàwà tùpana ke naiꞌnùk Wakù Akkwalù uya Soꞌchi yamùk yelupatok yetai.”
Philadelphia Pon Kon Ponalok Itekale
pon Soꞌchi inchelùyi piyak sàlà imenukakà. Sàlàichi màlà itekale mùkkàlà wakù esukenan molopai ailon winàpaino. Mùkkàlà David ponalok ki yaꞌchinài, yakkokanài mùkkàlà ànùꞌlà uya inakkokappù yakkolo pen. Yakkonài mùkkàlà, ànùꞌlà uya inakkoloppù yakkoka pen. {ISA 22:22}
Ànkupù tùttuyaik. Manatta yakkokasak uya man eyemlotopo, ànùꞌlà uya yakkolo yentai. Emeluntàlù wechi mala lùkkwà tùse enupantok uya kupùppù auya molopai ailon pe ewechippù upàk.
Yetakà, mùkyamlo Settan ponalok kon mùkyamlo kasei ton, Jew yamùk pe tukaik tùwekkussan Jew yamùk pe pùla echiiꞌma. Tok kupù uya màlà tok uyàttoppe eyemlotopona, tok wepeima toppe ayapulà pe. Tamùꞌnawàlà àꞌnùnma kon uya ittu toppe tok uya.
Umaimu yawàlà ewessak man pàlikanài pe. Màlàpàk wakù pe nàlà àkupù uya màlà talumattàntok yattai. Nùyàssaiꞌnùk tamùꞌnawolon non pona tamùꞌnawà kappon yamùk sàlà non pon kon ittuse.
Asseꞌne uyàpù màlà. Itesak pe ewettok kon ikuttàk wakù pe, ànùꞌlà uya wakù entaikantok auya yepeppù alok mokka tukaik.
Tàwà tùpana ke naiꞌnùk, Wakù Akkwalù uya Soꞌchi yamùk yelupatok yetai.”
Laodicea Pon Soꞌchi Ponalok Itekale
pon Soꞌchi inchelùyi piyak sàlà imenukakà. Sàlàichi màlà itekale mùkkàlà Emen winàpaino. Ailon molopai ailon yekamanài, tamùꞌnawolon Kaatù nùkonekassan wepyattàtok.
Ànkupùppù tùttuyaik. Aꞌnek pe pùla molopai iꞌnàkken pùla ewechi. Aꞌnek pe wapùla iꞌnàkken eyiꞌche wechi eppai tùse!
Tùse masapùla tùkuile, aꞌnek pe pùla wapùla iꞌnàkken pùla ewechi pàk, untapai eyikkwamù pàk wekkussaik.
‘Tukkan itemamin iulà molopai italumayippù pen, tamùꞌnawàlà iꞌche wettok yesak,’ te là auya. Tùse entuppak saꞌne ewechi ittu auya pùla man! Yàꞌlà pùla italumayippù pe messaik, ipon pùla
molopai enpùla.
Eyekamappoyan iulà, kolù yeꞌmapa uwinàpai, apok ke tùpottàik ikonekasak kolù, temamin ke ewechi pa. Aimuꞌnan pon nàlà yeꞌmakà yak ewepontà pa, molopai eyesak iwapu pùn kuliꞌmak naiꞌnùk waputtàpa. En ipik nàlà yeꞌmakà eyenu ipik pe, wakù pe pata yenepa.
Tamùꞌnawolon kon uꞌnùn pe unkupù yekamapponài iulà molopai tok talumattànài nàlà. Amayintakà molopai amakuyi winàpai elattàkà.
Yetakà! Satik pe wessaik manatta po molopai teiꞌtei ukayaik. Ànùꞌlà uya umaimu yeta molopai manatta yakkokasak yau, itùwùk tak wewomù màlà. Utaꞌlettà màlà ipokonpe molopai iitaꞌlettà màlà upokonpe.
Mùkyamlo àli yentai kan nan nùssan kupù uya màlà upyau tok weleuta toppe uyapon po. Àli yentai“Ànùꞌlà uya umaimu yeta molopai kasak uya molopai sàlàpe weleutasak manatta yakkoka sak yau, itùUkàipùnù piyau yapon po kasa làma. wùk tak wewomù màlà.” (3:20)
Tàwà tùpana ke naiꞌnùk, Wakù Akkwalù uya soꞌchi yamùk yelupatok yetai.”
Epùn Po Tùwepeimasan Kaatù Yemlotopo
yamùk tùpo tùulon weꞌneppàꞌnàtok walai yeneppù uya, manatta utakkokasak epùn po. Molopai mayin, paaka letù walai wai tàwù kasa wapiya uyelupa ya unetappù uya, “Àikkà, enukkà upyak sàlà motak molopai sàlà yeꞌmappùtak tùwekkupù woton yekama uya màlà àpàk,” teppù.
Màlà yattai là Wakù Akkwalù yau wechippù. Molo epùn po aponnok wechippù. Molopai ànùk lànan wechippù ipo chichiu pe.
Itenpata ulenpansak wechippù wakù tàk jasper kasa molopai tùulon wakù tàk carnelian kasa. Aponnok woi melemleik wechippù lola pe imenu emerald menu kasa.
Sàlà aponnok woi
pe tùulon kon aponnok yamùk wechippù. Màlà yamùk po
pan kon eke ton tùnamasan wechippù chichiu pe. Tok wepontàsak aimuꞌnan yak, molopai kolù alok yauꞌne tok wechippù.
Aponnok winàpai pata wekamlipù yakkwayi uyàpùppù màlà, walaꞌnapi wettoippàtùppù, molopai mayin yamùk usetappù.
pan lanppu yamùk pottàsak uyatùppù
aponnok yemlotopo, sàlà wechippù màlà
pan kon akkwalù yamùk Kaatù winàpaino kon pe.
Aponnok yemlotopo wanamali walai palau useneppù awaiꞌne crystal kasa. Aponnok woi ilatoi winàꞌne, asakùlàꞌnan kon nulànan kon ànùkyan nànan wechippù en yamùk ipolon kon tok yemlotopolo molopai tok mùpoi polo.
Wapiyalok nulànan ànùk lànan useneppù palauya kasa, yakon useneppù paaka kasa, icholùwano wechippù kappon yenpata kasa itenpata, molopai ichakùlàꞌno useneppù umuchimà wainùnsak kasa.
Tamùꞌnawàlà asakùlàꞌnan kon nulànan kon ànùkyan nànan wechippù
peꞌne yapàli, molopai en yamùk wechippù tok polo, tok yapàli yoꞌnolo nàlà. Tùuselenpatok kon yeleutanùpùppù tok uya pen weinai wapùla ewalupàttau. “Wakù esukenan, Wakù esukenan, Wakù esukenan Itepulu Kaatù. Mùkkàlà neken Meluntà, iwechippù naiꞌnùk, sàlàpe naiꞌnùk, molopai tùuyàpù woton,” tukaik.
Mùkkàlà chichiu pe tùwessen, tùwemassen tàwàlàlà molopai tàwàlàlà, ponalok pe asakùlàꞌnan kon nulànan kon ànùkyan nànan uya apulàntok, namantok molopai tenki tetok yelenka ipàk kaichalà,
Kaatù ponalok kon
“Ina Yepulu molopai ina Kaatùyi! Àmàlà mùkkàlà wakù. Àponalok màlà apulàntok, namantok molopai apàikkek. Masapùla tamùꞌnawolon yàꞌlàlà konekappù auya, molopai eyeselu winà tamùꞌnawolon wechi màlà molo,” teiꞌma.
yeneppù uya màlà mùkkàlà aponnok po chichiu pe tùwessen yemyatù kamik pen yau, imenukasak wechippù eseꞌlatoi pàk, molopai ikiꞌnàmasak wechippù màlà
pan yaꞌchittok ke.
Molopai meluntà inchelù yeneppù uya màlà, Eke pe tùwentaimese yekamappù ya “Ànùk ken kaleta yaꞌchittok ikkwàꞌnài yek pe nai, molopai kaleta yakkokanài yek pe?” tukaik.
Tùse ànùꞌlà wessepolo pùla iwechippù màlà epùn po, wapùla non po, wapùla non yoꞌnon yau. Sàlà kaleta yakkoka woton molopai yau yene woton pùla iwechippù.
Ukalawùppù kulu màlà masapùla ànùꞌlà kaleta yakkoka woton wessepolo pùla iwessak pàk wapùla yau yene woton pùla iwessak pàk.
Màlàyau eke ton tùnamasan tonpa uya upàk, “Kakalawùi, yenkà! Palauya Judah pa, David pa, eke kulu uya entaikansak man molopai mùkkàlà
pan yaꞌchittok ikkwàꞌnài yek pe man molopai kaleta yakkokanài yek pe,” teppù.
Kaleta Molopai Kaalinilu Mule
6 Màlàyau kaalinilu mule yeneppù uya màlà satik pe aponnok yakletau, asakùlàꞌnan kon nulànan kon ànùkyan nànan molopai eke ton tùnamasan wechippù iwoi. Kaalinilu mule useneppù iwàsak lùppù kasa.
pe iletù wechippù molopai
pe itenu, sàlà yamùk wechippù màlà
pan kon akkwalù yamùk Kaatù winàpaino pe, yeunossak kon nùssan tamùꞌnawolon non pona.
Kaalinilu mule uyàpùppù molopai kaleta yekkwatùppù ya mùkkàlà chichiu pe tùwessen aponnok po yemyatù kamik pen yapai.
Kaleta yekkwassak ya yau, asakùlàꞌnan kon nulànan kon ànùkyan nànan molopai
pan kon eke ton tùnamasan wepeimappù kaalinilu mule yemlotopo. Tùkaichalàꞌneꞌnokon tùwayikeꞌne tok wechippù. a Molopai kolù pe iwechi pùsau yamùk yanùkkasak appoiꞌnan tùpottàsen ke yesak peꞌne. Sàlà yamùk màlà Kaatù munkà yamùk wàpùlematok.
Tok uselenpappù emennak elen pàk, “Wakù pe messaik sàlà kaleta yekkwaꞌnài yek pe, molopai yaꞌchittok yamùk ikkwàꞌnài pe. Masapùla àwànàppù màlà. Molopai àmùnù ke kappon yamùk yeꞌmappù auya man Kaatù ponalok pe, tamùꞌnawolon kon kappon yamùk kùlottapai, tùpataloꞌnan kon imaimu, tùpataloꞌnan kon ikkok, molopai tùpataloꞌnan kon kappon yamùk.
Kaatù wettok itepulu pe yau, paatele yamùk pe tok kussak auya man, Kaatù ponalok pe tok weꞌwotokoma toppe. Molopai non po itepulu pe tok wechi màlà,” tukaik. {EXO 19:6; ISA 1:9}
Uyenu tùtukkappù uya molopai tukkan kon inchelù yamùk yetappù uya. Tukke kulu tok wechippù tok ittu yentai. Aponnok woi satik pe, molopai nulànan kon ànùkyan nànan, molopai eke ton tùnamasan woi, 1000s molopai 1000s molopai 10,000 x 10,000.
Tok uselenpappù eke pe, “Mùkkàlà kaalinilu mule iwàsak lùppù wakù pe man, apàikkek, mamin, pukkek pe weꞌnàtok, meluntà yanùnnài yek pe, apulàntok molopai namantok yanùnnài yek pe nàlà!” tukaik.
Molopai tamùꞌnawolon kon epùn pon kon, non pon kon, non yoꞌnon kon, tamùꞌnawolon palau pon kon. Tamùꞌnawàlà nulànan kon uselenpa yetappù uya, “Tàwà mùkkàlà chichiu pe tùwessen aponnok po
a 5:8 tukke itewa tùwessen.
molopai kaalinilu mule piyak apulàntok, namantok, molopai meluntà pe weꞌnàtok nechii, tàwàlàlà molopai tàwàlàlà!” tukaik.
Asakùlàꞌnan kon nulànan kon ànùkyan nànan uya yeikuppù, “Emen,” tukaik. Molopai eke ton tùnamasan wepeimappù molopai yapulàppù tok uya.
Kaalinilu Mule Uya Yaꞌchittok Ikkwàtù
Kaalinilu Mule uya wapiyalok
pan kaleta yaꞌchittok tonpa ikkwàtù takkokase yeneppù uya. Màlàyau yetappù uya asakùlàꞌnan kon nulànan kon ànùkyan nànan tonpa uya, “Àikkà!” te, walaꞌnapi kasa imaimu usetappù.
Uyenu tùlùppù uya, màlàyau aimuꞌnan kawale wechippù molo. Ipo tùwessen uya ulapa yaꞌchippù, molopai alok ke ilepasak wechippù. Entaikantok yau iitàppù màlà entaikanse tùmeluntàlù ke.
Màlàyau Kaalinilu Mule uya yakon yaꞌchittok ikkwàtùppù takkokase. Molopai yakon nulànan kamo uya, “Àikkà,” te, yetappù uya.
Màlà tùpo Kaalinilu Mule uya icholùwano yaꞌchittok ikkwàtùppù takkokase, molopai icholùwano nulànan ànùk lànan uya, “Àikkà!” te, yetappù uya. Uyenu tùlùppù uya, màlàyau iklùn kawale wechippù molo. Ipo tùwessen wechippù wemantok ike itemyau.
Mayin uyàpù yetappù uya asakùlàꞌnan kon nulànan kon ànùkyan nànan winàpai kasa. Màlàyau mayin uya, “Tewinan pùsau paali, wechi màlà tewin wei weꞌwotokomantok yepeppù pe, molopai àsolùwawon pùsau wheat, wechi màlà tewin wei weꞌwotokomantok yepeppù pe. Tùse kaiwan palu molopai wain tawon kùꞌmattanùpùi,” teppù.
Màlàyau Kaalinilu Mule uya ichakùlàꞌno yaꞌchittok ikkwàtùppù takkokase, ichakùlàꞌno nulànan ànùk lànan uya, “Àikkà!” te yetappù uya.
Uyenu tùlùppù uya, màlàyau tenkoloimuꞌnan kawale wechippù molo. Ipo tùwessen yesettàsak wechippù Weliꞌnàtok tukaik, molopai iweliꞌchak kon patassek wechippù màlà iteꞌmappù pàk mei pùla. Apàikkek ke tok lepasak wechippù màlà ipùkkù pe là (¼ pe) non yepoi, wàntoppe wepantaꞌmantok yai, iwan ke, palan ke, molopai àsà ton kamo yamùk non pon kon ke.
Màlàyau Kaalinilu Mule uya
pe ikuꞌnài yaꞌchittok ikkwàtùppù takkokase. Kaatù ponalok pe tùtùsen yapon yoꞌno mùkyamlo iwàsak kon nùssan yakkwalù yeneppù uya, masapùla Kaatù Maimu yekamasak tok uya pàk, molopai ailon pe tok wessak yekamatok tùuyaꞌnokon
yau pàk.
Eke pe tok wentaimeppù, “Meluntà Itepulu Kaatù, wakù kulu esukenan molopai ailon! Yàꞌlà yattai ken kappon yamùk sàlà non pon kon ittu auya molopai tok talumattà auya ina wàsak tok uya pàk?” tukaik.
Tamùꞌnawà tok lepappù màlà aimuꞌnan pon ke. Molopai tok pàk yekamappù tok wàlàkkattoppe tuꞌma mala là, tamùꞌnawolon kon tok tonpa lùssan molopai apyoto ton nùssan tùwàsan pe tùwessan, tùkka tok tùkkappù kasa ponalà.
Molopai Kaalinilu Mule uya
pe ikuꞌnài ikkwàtùppù takkokase. Àsà pe kulu tùlùpùnù wechippù molo, molopai wei wenappù iklùn pe, iꞌchin kuyalikku kasa, kapùi wenappù tamùꞌnawà ichuweyu pe mùn kasa.
Chilùkà yamùk wessolokappù non pona kak poi, akla ton fig yepelu wessoloka tek poi meluntà assetun uya taloꞌma yau kasa.
Kak utamokoꞌmappù, kaleta utamokoꞌma kasa, tamùꞌnawolon wùk molopai tuna iwoino pata utamappù màlà tùpatassek yapai.
Màlàyau kin yamùk non pon kon, eke ton kappon yamùk, soicha yamùk yepoino kon, temamin kenan kon, meluntà ton, molopai tamùꞌnawolon kon tùulon kon kappon yamùk apyoto yamùk wapùla apyoto yamùk pen, usoꞌnamùppù màlà tàk yeuta yak molopai wùk pon kon tàk yamùk kùlottak.
Wùk yamùk molopai tàk yamùk pàk tok uya, “Ina pona ettùlùkkwakà, molopai ina yonankà aponnok po chichiu pe naiꞌnùk yenu winàpai, molopai Kaalinilu Mule weꞌnaikatok winàpai!
Masapùla eke tok weꞌnaikatok weyu talà man, ànùk uya ken ipàlika?” teppù tok uya.
yeꞌmappùtak asakùlàꞌnan kon inchelù yamùk yeneppù uya satik pe asakùlàꞌnan non panaꞌmu yau. Tok uya asakùlàꞌnan assetun non pon yeleutanùpùppù, yàꞌlà yekkwa là assetun utasseꞌma non po, wapùla tuna po, wapùla yàꞌlà yekkwa là yei pàk tukaik.
Molopai tùulon inchelù uyàpù yeneppù uya wei wepakka winàpai tàwàlà tùwemassen Kaatù winàpaino itapyoto ton pattàtok pokonpe. Iwentaimeppù eke pe asakùlàꞌnan kon inchelù yamùk yekamappo pe, mùkyamlo Kaatù nùlepassan meluntà ke non molopai tuna mattanùttoppe tok uya.
Inchelù uya, “Non wapùla tuna, wapùla yei yamùk kùꞌmattanùttàu, Kùkaatùyi yapyoto ton pàk tok yentok ipàkàlà Kaatù winàpaino tùlù tok peyeppà pàk ponalà,” teppù.
Yàꞌlà kaichalà là mùkyamlo Kaatù winàpaino ke ipattàsak kon, wechi yekamappù màlà upàk, 144,000 pe, Israel payan yamùk yapai.
Judah payan yamùk 12,000 pe, Reuben payan yamùk 12,000 pe. Gad payan yamùk 12,000 pe,
Asher payan yamùk 12,000 pe, Naphtali payan yamùk 12,000 pe,
144,000 Pan Kon Israel Payan
Manasseh payan yamùk 12,000 pe, payan yamùk 12,000 pe. Levi payan yamùk 12,000 pe, Issachar payan yamùk 12,000 pe,
Zebulun payan yamùk 12,000 pe, Joseph payan yamùk 12,000 pe, molopai Benjamin payan yamùk 12,000 pe.
Tukkan Kon Kulu Kappon Yamùk
tùpo uyenu tùlùppù uya molopai tukkan kon kulu kappon yamùk yeneppù uya. Ànùꞌlà uya yàꞌlà kaichalà là tok wechi ittu yentaino kon. Pùsamlo wechippù màlà tamùꞌnawolon pata yawon kon pe, tùpataloꞌnan kon ikkok yamùk, tùpataloꞌnan kon kappon yamùk molopai tùpataloꞌnan kon imaimu ton. Satik pe aponnok yemlotopo tok wechippù molopai kaalinilu mule yemlotopo. Tok wepontàsak wechippù aimuꞌnan pon yak, molopai kumya yale yaꞌchippù tok uya temyauꞌnokon.
Tok wentaimeppù eke pe. “Ina wepùikattàtok màlà tùuyàssen Ina Kaatùyi winàpai. Mùkkàlà aponnok po chichiu pe tùwessen, molopai kaalinilu mule winàpai,” tukaik.
Tamùꞌnawà inchelù yamùk wechippù màlà aponnok woi,
“Emen! Apulàntok molopai eke pe weꞌnàtok, pukkek pe weꞌnàtok, tenki tetok, namantok, meluntà, molopai apàikkek wechi màlà Kùkaatùyi kon ponalok pe tàwàlàlà molopai tàwàlàlà! Emen!” tukaik.
Eke ton tùnamasan tonpa uya uyeka mappoppù, “Ànùkyan ken mùkyamlo kappon yamùk, iwepontàsak naiꞌnannùk aimuꞌnan pon yak, molopai iꞌnailàpai ken iyàssak kon mùkyamlo?” tukaik.
“Ewaiꞌnan, tùse mùttuyaik nen,” tukaik imaimu yeikuppù uya. Molopai umaimu yeikuppù ya. “Pùsamlo kappon yamùk mùkyamlo eke talumattàntok yawàlà iyàssak kon. Tùpon kon kukasak tok uya màlà naiꞌnùk, molopai aimuꞌne tok uya imasak kaalinilu mule mùnù ke.
Màlàpàk Kaatù yapon yemlotopo satik pe tok wechi màlà naiꞌnùk molopai iponalok pe tok weꞌwotokoma weinai molopai ewalupàttau tukaik itùwùk tau. Mùkkàlà tapon po naiꞌnùk chichiu pe wechi màlà tok yelasu pe molo tùwechi ke.
wapàkkapù là wapùla tok weꞌnaklipa tuꞌma là pen nen uchi màlà. Wei wapùla yàꞌlàlà aꞌnek uya tok pottà pen.
Masapùla kaalinilu mule aponnok yakletau naiꞌnùk, wechi nen uchi màlà màlà yesak pe. Molopai tuna tàwàlàlà tùwemassen, tùwaꞌmunasen pen motak tok yalà ya màlà. Molopai Kaatù uya tamùꞌnawàlà tok yenu palu yaꞌmunakka màlà tok yenu poi,” tukaik.
mule uya
pe ikuꞌnài yaꞌchittok ikkwàssak takkokase yau, eppana iwechippù epùn po tachin pe kulu pùla.
Màlàyau
pan kon inchelù yamùk Kaatù yemlotopo satik pe tùwessan yeneppù uya, tok lepasak wechippù
pan paaka letù lùppù walai wai yamùk ke.
Tùulon inchelù uyàpùppù màlà kolù pe iwechi appoiꞌnan tùpottàsen yen yesak molopai satik pe iweleutappù tùpottàsen yapon piyak. Eke pe appoiꞌnan tùpottàsen ke ilepappù, ipottà toppe ya tamùꞌnawolon kon Kaatù ponalok kon kappon yamùk wàpùlematok pokonpe, tùpottàsen yapon kolù pe iwechi po, aponnok yemlotopo.
Appoiꞌnan tùpottàsen kelechin wenukuppù màlà Kaatù ponalok kon kappon yamùk wàpùlematok pokonpe, inchelù Kaatù yemlotopo tùwessen yemyapai.
Molopai nen uchi inchelù uya appoiꞌnan tùpottàsen yen kolù pe iwechi yanùmùppù molopai yanùkkappù ya apok ke tùpottàsen pottàtok yapon pon ke, molopai yenuꞌmappù ya non pona. Molo walaꞌnapi wettoippàtùppù màlà, pata wekamlippàtùppù àsà pe molopai tùlùpùnù utàppù.
Paaka Letù Walainon Wai Yamùk
7 pan kon inchelù yamùk wekonekappù
pan paaka letù walainon wai yamùk tàulùnpa pàk.
Wapiyalok inchelù uya tùwayi tàulùnpappù. Tuna pun molopai apok, mùn ke yoiꞌmasak, uyàpùppù tùwekkwamù pe non pona. Non pùkkù uyassak wechippù 1/3 pe, yuk pùkkù uyassak wechippù 1/3 pe, molopai tamùꞌnawàlà lola wanak uyassak wechippù.
Molopai iteꞌmappù pokon inchelù uya tùwayi tàulùnpappù. Eke wùk kasa tùusensen uyatù apok ke yenuꞌmappù màlà palau kak. Palau pùkkù wenasak wechippù mùn pe 1/3 pe.
Molopai tamùꞌnawolon kon nulànan kon ànùkyan nànan palau kawon kon tonpa yamùk welikùppù màlà 1/3 pe, molopai itonpa pe 1/3 pe kanau yamùk umattappù.
Màlàyau icholùwano inchelù uya tùwayi tàulùnpappù. Eke chilùkà ulenpansak apok uyatù kasa wepukappù kaupai, molopai iwepukappù
tuna yamùk pùkkù molopai non yapai tùwepakkasan tuna kak 1/3 pe.
Chilùkà yesek màlà Maik. Tuna yamùk pùkkù wenappù màlà maik pe 1/3 pe molopai tukke kappon yamùk uꞌmatùppù tuna tinchise. Tok wemaippasak ike, masapùla maik pe iwenasak pàk.
Màlàyau ichakùlàꞌno inchelù uya tùwayi tàulùnpappù. Wei pùkkù wànàppù 1/3 pe molopai kapùi pùkkù 1/3 pe, molopai chilùkà yamùk tonpa yamùk nàlà 1/3 pe, màlàpàk ipùkkù pe tok yakkwayi usàꞌnùpùppù, akkwa pe pùla iwechippù weinai 1/3 pe, molopai ewalupà pe kulu nàlà ewalupàttau 1/3 pe.
Màlàyau uyenu tùlùppù uya, molopai umuchimà wainùnsak kau, màlà wentaime yetappù uya eke pe, “Entuppak man! Entuppak talumattàntok wechi màlà molo! Àsà pe kulu iwechi kupù pe man mùkyamlo tamùꞌnawolon kon tùwemassan non po pona, mùkyamlo tùulon kon àsolùwawon kon inchelù yamùk uya paaka letù walai tùwayi kon tàulùnpa yau!” tukaik.
Màlàyau
pe tok kuꞌnài uya tùwayi tàulùnpappù. Chilùkà iwepukasak kak poi non pona yeneppù uya, ilepasak wechippù iꞌnawon iteuta kiyikkatok ke.
Chilùkà uya iꞌnawon iteuta kiyikkasak yau ikelechin wepakkappù màlà yapai, eke apok patassek yapai apok kelechin kasa. Wei yakkwayi molopai kak wewalumamùppù ewalupà pe apok kelechin iꞌnawon iteuta yapaino ke.
Kailawaimà yamùk wepakkappù apok kelechin yapai non pona, molopai tok meluntàlù ke tok lepasak wechippù malità yamùk non pon kon kasa tok wettoppe.
Kailawaimà yamùk kupùppù màlà pùsamlo kappon yamùk wànà tok uya tukaik, tùse tok talumattà toppe neken tok uya
pe kapùi. Talumattàntok tok uya wechippù màlà malità uya chipponsak kasa.
Màlà yattai mùkyamlo kappon yamùk uya weliꞌnàtok iwa màlà, tùse tok uya yepolo pen. Elippai tok wechi màlà, tùse weliꞌnàtok wepe màlà tok winàpai.
Kailawaimà yamùk useneppù màlà kawale yamùk wekonekasak wepantaꞌmantok ponalok pe kasa, tok ippai po alok kolù yapai ikonekasak yeselùkan ton wechippù, molopai tok yenpata wechippù kappon yamùk yenpata kasa.
Tok mùsek wechippù uliꞌchamiꞌchi mùsek kasa, tok yà wechippù palauya yà kasa.
Tok pùlopo waputtàsak wechippù saꞌman ayan konekasak pùlopo wapu ke, molopai tok yapàli tàwùppù tukkan kanau kawale yamùk molopai talalan yamùk usemittàpasak wepantaꞌmantok yak tàwù kasa.
Taukù ke tok wechippù molopai chipponài pe, malità uya chippontok yekkwa.
pe kapùi taukù kon ke
kappon yamùk talumattàtok meluntàlù yesak pe tok wechippù.
Eke kin yesak pe tok wechippù tepoiꞌnokon, mùkkàlà inchelù iꞌnawon iteuta yennài. Hebrew maimu yau itesek màlà Abaddon, Greek maimu yau Apollyon, Mattanùꞌnài te ya pe iwechi.
Wapiyalok àsà talumattàntok wenu kapùppù, sàlà yeꞌmappùtak asaꞌlon nùppù àsà talumattàntok molo man tùuyàpù woton.
Màlàyau
pe ikuꞌnài inchelù uya tùwayi tàulùnpappù. Mayin uyàpù yetappù uya Kaatù ponalok pe tùtùsen pottà yapon kolù pe iwechi winàpai, Kaatù yemlotopon panaꞌmu winàpai.
Mayin uya
pe ikuꞌnài inchelù paaka letù walai yesak pàk, “Asakùlàꞌnan kon inchelù yamùk inonkakà eke tuna Euphrates motau yaꞌchichak kon!” teppù.
Asakùlàꞌnan kon inchelù yamùk nonkappù màlà, tok wekonekasak wechippù màlà sàlà ponalok pe, sàlà pata weyu yattai, sàlà kapùi yattai, molopai sàlà kiliꞌchimoꞌchi pàk, itonpa pe kappon yamùk wàtoppe tùuyaꞌnokon 1/3 pe tamùꞌnawolon kon kùlottapai.
Yàꞌlà kaichalà là kawale pon kon tùwepantaꞌmasan wechi yekamappù màlà upàk, 200,000,000 pe tok wechippù.
Molopai weꞌneppàttok walai unene yau kawale yamùk molopai tok pon kon yeneppù uya. Tok pùlopo wapu wechippù ichuweyu pe apok kasa, tùtalilen tàk epekkek sapphire kasa, molopai kalakkwak pe sulfur kasa. Kawale yamùk ippai wechippù màlà palauya ippai kasa. Tok mùta yapai apok wepakkappù, ikelechin, molopai sulfur.
Tamùꞌnawolon kon kappon yamùk kùlottapai (1/3) pe tok tonpa yamùk tùkkappù màlà, àsolùwawon mattanùꞌnàtok ke, apok, ikelechin molopai kulupala walai ikàꞌnùnsak tawon wepakka kawale yamùk mùta yapai ke.
Masapùla kawale yamùk meluntàlù wechippù màlà tok mùta yau molopai tok yaukù yau nàlà. Tok yaukù yamùk wechippù àkài yamùk kasa, tùppai keꞌne, molopai màlà yamùk yapulàppù tok uya kappon yamùk mattanùttoppe tùuyaꞌnokon.
Tok tonpassan apok kelechin molopai sulfur nùwà nàssan pen, welattàppù pen màlà tùnkonekappù kon winàpai. Àli akkwalù molopai kolù yapai ikonekasak kon kaatù yamùk, chilùpa yapai, kalukuli yapai, tàk molopai yei yapai ikonekasak pàk tùwàpùlema kon yeleutanùpùppù tok uya pen. Yàꞌlàlà yennài nan pen, wapùla yàꞌlàlà yetannan pen, wapùla tùusasan pen pàk tùwepeimatok kon yeleutanùpùppù tok uya pen.
Wàntok tùuyaꞌnokon nonkappù tok uya pen, tipiyassanù kon nà, tùnàkàluntok kon nà wapùla amak pe là tùwettok kon.
Inchelù Molopai Elekkwà Lùkkwà Kaleta
tùulon meluntà inchelù wuttà epùn poi yeneppù uya. Katupluk yak iwepontàsak wechippù, molopai melemleik wechippù ippai woi, itenpata wechippù wei kasa, molopai iꞌchi yamùk wechippù
apok pe, wakapu yamùk kasa.
Elekkwà lùkkwà kaleta yakkokasak wechippù itemyau. Kamik pen tùtta tùlùppù ya palau pona, molopai kamik tùtta tùlùppù ya paluk pona.
Molopai iwentaimeppù eke pe palauya tàwù useta kasa. Iwentaime tùpo,
pan kon walaꞌnapi yamùk uya yeikuppù.
Tok uselupa pe, kaleta menuka pàk wekkupùppù. Tùse mayin uselupa epùn poi yetappù uya, “7 pan kon walaꞌnapi yamùk nekamappù ikukkà tùttusen pe pùla, molopai kùꞌmenukai!” tukaik.
Molopai suwa wechi màlà teppù ya Kaatù yesek yau, mùkkàlà tàwàlàlà tùwemassen, mùkkàlà epùn, non, palau, molopai tamùꞌnawolon màlà yamùk yawon kon konekanàippù. Inchelù uya wateppù, “Eichilà man iweyu uyàssak man!” teppù ya.
“Tùse
pe ikuꞌnài inchelù uya tùwayi tàulùnpasak yau nen uchi màlà, Kaatù uya màlà tonantau tùnkupù yenukaꞌnùpù màlà, tapyoto ton tùmaimu yenpoikannan pàk yekamappù tùuya kasa,” teppù ya nàlà.
Màlàyau mayin iichelupa unetappù epùn poi uya uyelupa tuꞌmappù, “Itàkà molopai màlà yakkokasak kaleta yekkwatta inchelù satik pe naiꞌnùk palau po molopai non po yemyapai,” tukaik.
Utàppù inchelù piyak molopai yekamappoppù uya elekkwà lùkkwà kaleta tùtoppe ya uyemyak. “Yekkwakkà molopai inakkà, soꞌli pe iwena màlà àlotta yau, antau assekku pe iwechi màlà wan kasa,” teppù ya upàk.
Elekkwà lùkkwà kaleta yekkwatùppù uya itemyapai molopai inapùppù uya, iwessonpappù assekku pe wan kasa untau. Tùse yeunoꞌmasak uya tùpo, soꞌli pe iwenappù ulotta yau.
“Tewin itek kwalok pe tuꞌmaichi Kaatù Maimu menpoikatukkaik tukkan kon kappon yamùk pàk, pata yamùk non pon yawolon kon pàk, tùpataloꞌnan mayin yamùk, molopai kin yamùk pàk,” teppù màlà upàk.
ike yei ke ulepappù màlà, tekessen ke, molopai yekamappù upàk, “Eꞌwuluukakà molopai Kaatù yùwùk ittukà molopai Kaatù ponalok pottàtok patassek, molopai yàꞌlà kaichalà là mùkyamlo Kaatù yùwùk tau yapulànnan wechi ittukà,” teppù màlà upàk.
“Tùse polopo Kaatù yùwùk woi mùnàmàik. Kichittui, masapùla itùsak pe iwechi naiꞌnùk Jew yamùk pen yemyak. Pùsamlo uya wakù patassek, Jerusalem, wasappàtù màlà
pe kapùi.
Asaꞌlon kon uyekamannan yapàikketù ke tok lepa uya màlà. Tok wepontàsak wechi màlà usewankonoꞌman yattaino pon yak, molopai Kaatù yekale yekama tok uya màlà
pe wei,” teppù màlà upàk.
Asaꞌlon kon eka man nan màlà asaꞌlon olive yek yamùk molopai asaꞌlon lanppu yamùk satik pe non yepulu Kaatù yemlotopo tùwessan.
wechi tok talumattàiꞌche yau, apok tùwepakkasen tok mùtapai, molopai teyaton kon mattanùꞌnài nan mùkyamlo, molopai sàlà kasa là ànùꞌlà tok talumattàiꞌche tùwessen wànà màlà.
Tapàikketù kenan kon mùkyamlo kak yakkotoppe, konok pùla iwettoppe Kaatù Maimu yenpoika tùuyaꞌnokon yawàlà. Tapàikketù kenan kon nàlà mùkyamlo tuna yamùk yepoi, mùn pe iwena toppe. Molopai non pona yàꞌlà yekkwa ton nà palan nettok tok uya ike, ànkuppai tùwettok kon kasa.
Tùnekama kon yekamakassak tok uya yau, àsà ene tùuyàssen iꞌnawon iteuta yapai uya tok pantaꞌma màlà. Tok yentaika ya màlà molopai tok wànà ya.
Molopai tok yàkàpù wechi màlà eke pata yawon asantau, tok Yepulu pukapàtùppù pulusuk pona motau. Màlà pata yesek màlà Sodom molopai Egypt nekama walai.
Kappon yamùk ànùk yekkwa ton nà, tamùꞌnawolon kon pata kok yapaino kon, tùpataloꞌnan mayin yapaino kon, molopai kappon yamùk pata yamùk yawolon kon, uya tok yàkàpù yene màlà àsolùwau wei. Molopai iwemassak pe inakattapailà wei wena tepose. Molopai là tok wuꞌnattà toppe tok uya ikupùppù pen.
Kappon yamùk non pon kon utauchinpa màlà pùsamlo asaꞌlon kon weliꞌchak pàk. Panappe tok wechi màlà molopai lepantok yeunoko tok uya màlà, mùklà uya tùulon piyak tukaik, masapùla mùkyamlo Kaatù Maimu yenpoikannan uya eke pe kulu wettalumattàntok nessak non pon kon kappon yamùk pona pàk.
Màlà tùpo, àsolùwau wei molopai iwemassak pe inakattapailà wei wenatok yattai weꞌnetukkantok uyàpùppù màlà Kaatù winàpai molopai tok yak iwewomùppù. Molopai tok weꞌwuluukappù, tamùꞌnawolon kon tok yennài nan nùssan wettalipappù kulu màlà.
Màlàyau asaꞌlon kon Kaatù Maimu yenpoikannan uya eke mayin yetappù epùn poi tùpàkùꞌnokon wate ya, “Enuttàk kon sàlà motak!” te ya. Teyaton kon uya yene tùse tok wenukuppù katupluk yau epùn pona.
Màlà yattai là àsà pe kulu tùlùpùnù wechippù molo, ipùkkù pe là 1/10 pe pata umattappù màlà, molopai tamùꞌnawàlà tùlùpùnù nùtùkkassan kappon yamùk wechippù
pe. Tok tonpassan wettalipasak wechippù kulu molopai epùn pon Kaatù wettok eke pe yapulàppù tok uya.
Yakon àsà talumattàntok nenukappàssan, tùse yenkà! Icholùwano àsà talumattàntok uyàpù màlà tachin pe kulu tùpo pùla.
7 Pe Ikuꞌnài Paaka Letù Walai Wai
7 pe ikuꞌnài inchelù uya tùwayi tàulùnpappù, molopai eke pe mayin yamùk uya epùn poi, “Itepulu pe weꞌnàtok non pon kon yepoi Kùyepulu kon Kaatù molopai ineunokoppù Christ ponalok pe nen uchi man, molopai itepulu pe iwechi màlà tàwàlàlà molopai tàwàlàlà!” teppù.
nen uchi
pan kon eke ton tùnamasan, tapon kon po chichiu pe tùwessan Kaatù yemlotopo wepeimappù tenpata kon po molopai Kaatù yapulàppù tok uya,
“Tenki nùkayan ina àpàk Itepulu Kaatù Meluntà, Mùkkàlà sàlàpe naiꞌnùk molopai iwechippù naiꞌnùk! Masapùla eke emeluntàlù yapulàsak auya pàk, molopai ewepyattàsak man itepulu pe ewechi pàk!
Kaatù yùwùk epùn pon utakkokasak wechippù, molopai wakù ikupù tùuya tetok Kaatù uya yen useneppù Kaatù yùwùk tau. Màlàyau pata wekamlipù yakkwayi wechippù molo, yàꞌlà lànan tàwù, walaꞌnapi wettoippàtù, tùlùpùnù molopai tukke emeꞌnek ton tuna pun.
nen uchi eke yentok ipàkàlà usenpoikappù epùn poi. Nossan wechippù màlà molo, iwepontàsak wechippù wei ke molopai kapùi wechippù itta yoꞌno, molopai
pan chilùkà yamùk ipokon alok wechippù ippai pàk.
Monok pe iwechippù iwentu winàkàik molopai iweꞌchiꞌmosak utaimelunpa wentaimeppù.
Tùulon yentok ipàkàlà usenpoikappù màlà epùn po. Molo iwechippù Eke, ichuweyu lùmà ulupelu,
pe ippai wechippù molopai
pe iletù yamùk, molopai alok wechippù ippai yamùk po.
Taukù ke itonpa pe chilùkà yamùk pàlàkappù ya kak poi 1/3 pe, molopai icholokappù ya non pona. Nossan mule ke iwentu winàkàiꞌno yemlotopo iwechippù, imle yantoppe tùuya iwentukapù pe.
Màlàyau iwentuppù walawok pe, tamùꞌnawolon pata yamùk yepoi itepulu pe tùwechi woton ke, saꞌman ayan pun tekessen ke. Tùse mule yanùmùppù màlà molopai yalàppù Kaatù piyak molopai yapon piyak.
Nossan wepeppù wontaik yak, molo Kaatù uya ipatassek woton konekasak wechippù, imainanpatok yau woton
pe wei.
Màlàyau wepantaꞌmantok wepyattàppù epùn po. Michael molopai yoꞌnon kon inchelù yamùk uya ulupelu pantaꞌmappù, mùkkàlà uya nàlà
tok pantaꞌmappù tiyinchelùyi yamùk pokonpe.
Tùse ulupelu yentaikappù tok uya, molopai ulupelu molopai itinchelùyi yamùk kupùppù epùn po tok wettoppe pen nen uchi màlà.
Eke ulupelu lùmà yenuꞌmappù màlà, mùkkàlà penalok àkài, Makui wapùla Settan itesek, tamùꞌnawolon kon kappon yamùk non pon kon yennakanàippù. Yenuꞌmappù màlà non pona tamùꞌnawàlà itinchelùyi yamùk pokonpe.
Màlàyau nen uchi eke mayin yetappù uya epùn po. “Sàlàpe Kaatù winàpaino wepùikattàntok molopai meluntà uyàssak man! Molopai Kùkaatùyi wettok Itepulu pe! Molopai Christ, ineunokoppù wettok apàikkek pe! Masapùla kùtonpa kon yamùk winàkàik àli pe iichelupasak kon, Kaatù yemlotopo wei kaichalà molopai ewalupà kaichalà, yenuꞌmappù man epùn yapai,” te ya.
“Tok uya yentaikasak man kaalinilu mule mùnù winà, molopai ailon tùnekamappù kon Kaatù yekale winà. Tok uya tùwemattok kon pùnùnmappù pen. Màlàpàk tùwelikù kon pàk tok usenalippa pùla iwechippù.
Màlàpàk uchi atauchinpakà epùn, molopai amyamlo tamùꞌnawolon kon molo yau tùwemassan! Tùse àsà pe iwechi màlà non molopai palau pona! Masapùla Makui wuttàsak man apyakùꞌnokon. Molopai iwanùssak man weꞌnaikantok ke. Masapùla mala kulu tùweyu wàꞌnànsak ittuyan,” teppù ya.
Non pona tenuꞌmasak ittusak tùuya yau, ulupelu uya mùkkàlà nossan walawok muleppù ke iwentusak lùppù wenaimappù imattanùsse.
Nossan lepappù màlà asaꞌlà eke umuchimà yapàli ke, iwainùntoppe tùpatassek wontaik yawon yak. Molo imainanpa toppe iꞌnai pàkàlà là molopai màlà yentak miyaiwa molopai màlà yentak mala là ipona, àkài uya yepolo tukaik.
Màlàyau àkài uya tuna ikkwamùppù tùnta yapai tùwuꞌmasen tuna kasa nossan yeꞌmappù pàk, tunaꞌma uya yatoppe.
Tùse non uya nossan pùikattàppù, iwentakaliꞌmappù molopai tuna ulupelu mùta yapai iyàssak lùppù yeunoꞌmappù ya.
Màlàyau ulupelu weꞌnaikasak kulu wechippù màlà nossan pàk. Molopai iitàppù imle tonpassan pantaꞌmase, tamùꞌnawolon kon Kaatù uya enupantok maimu yawolon kon, molopai ailon Jesus winà yenpoikasak lùppù pàk ailon pe tùwessan pantaꞌmase.
Molopai ulupelu wechippù satik pe palau yena po.
Asaꞌlon Kon Àsà Ton Ene Yamùk
àsà ene usenpo palau kapai yeneppù uya.
pe iletù wechippù molopai
pe ippai, alok wechippù iletù yamùk pàk
ikaichalà. Àli esek Kaatù talumattàtok menukasak wechippù ikaichalà ippai yamùk pàk.
Molopai ippai tonpa wàsak wechippù telikkase kasa, tùse àsà iwàsak elikkanài yek uchipittàsak wechippù. Tamùꞌnawolon kon non pon kon kappon yamùk usenumenkasak kulu wechippù molopai iwenaimappù tok uya.
Kappon yamùk uya ulupelu yapulàppù, masapùla tapàikketù tùsak ya itemyak pàk. Tok uya nàlà yapulàppù, “Ànùk ken pùsàlà àsà ene walai? Ànùk wepantaꞌma ken iwinàkàik?” tukaik.
Àsà ene lepasak wechippù ànùk yentai uselupantok ke, Kaatù pàk àli pe mottùnpan pe iichelupa toppe, molopai
pe kapùi tapàikketù yapulà toppe ya ilepappù ya.
Kaatù paꞌnùpù pàk iwepyattàppù, molopai itesek nàlà, molopai patassek iwemattok yau molopai tamùꞌnawolon kon epùn po tùwemassan.
Kaatù ponalok kon kappon yamùk pokonpe iwepantaꞌma toppe ikussak wechippù molopai tok yentaika toppe ya. Apàikkek ke ilepasak wechippù tamùꞌnawàlà tùpataloꞌnan ikkok yamùk, tùpatalon kon kappon yamùk, tùpataloꞌnan mayin molopai kappon yamùk pata non po naiꞌnannùk yepoi.
Tamùꞌnawolon kon non po tùwemassan uya màlà yapulà, mùkyamlo kappon yamùk itesek imenukasak kon wemaꞌnà kaletayi yau pen uya. Màlà kaleta màlà kaalinilu mule iwàsak lùppù non koneka wapiya ponalok.
“Tùpana ke naiꞌnùk, tàwà netai.
Ànùꞌlà aꞌchintok tak tùutàsen yek utà màlà aꞌchintok yak. Ànùꞌlà asaꞌlon yà kasupala ke tùwàsen yek pe naiꞌnùk wànà màlà asaꞌlon yà kasupala ke. b Sàlà màlà pàlikantok molopai ailon tetok iꞌche tùwessen Kaatù ponalok kon kappon yamùk pona,” teppù ya.
Tùulon Àsà Ene Wepakka Non Yapai
nàlà tùulon àsà ene wepakka non yapai yeneppù uya màlà. Asaꞌlà iletù iwechippù kaalinilu mule letù kasa, molopai iichelupappù ulupelu kasa.
Eke apàikkek wapiyalok àsà ene yapàikketù yapulàppù ya itemlotopo. Non molopai tamùꞌnawolon kon yau tùwemassan yekaꞌnonkappù ya wapiyalok àsà ene yemlotopo tok wepeima toppe, mùkkàlà àsà pe elikkanài yek pe iwàsak uchipittàsak lùppù.
Yakon ene uya eke ton tensen yekkwa pen kupùppù. Apok wuttà toppe kaupai non pona ikupùppù ya, kappon yamùk uya yene tùse.
Tamùꞌnawolon kon kappon yamùk non po tùwemassan yennakappù ya tensen yekkwa pen kuttok tùuya winà,
b 13:10 wapùla ànùꞌlà kasupala ke neꞌwàyaiꞌnùk wànà màlà kasupala ke
tùlepatok ikuttoppe tùuya wapiyalok àsà ene yemlotopo. Pùsàlà yakon àsà ene uya tamùꞌnawolon kon kappon yamùk non pon kon pàk yekamappù, wapiyalok àsà ene kasa ikoneka toppe tok uya, yapulà pe mùkkàlà iwàsak lùppù asaꞌlon yà kasupala ke tùse iwennasak lùppù.
Yakon àsà ene lepasak wechippù apàikkek ke weꞌnetukkantok tùtoppe ya wapiyalok àsà ene kasa ikonekasak yak iichelupa toppe molopai tamùꞌnawolon kon tapulànnan pen wàtoppe ya.
Mùkkàlà uya tamùꞌnawolon kon kappon yamùk yekaꞌnonkappù, eke ton molopai echikili ton, temamin kenan kon molopai itemamin pùnon, apyoto ton molopai apyoto ton pen, tok pattà toppe kamik pen tok yemyatù pàk wapùla tok peyeppà pàk.
Ànùꞌlà uya yàꞌlàlà yeꞌma wapùla ichilanma yentai iwechippù màlà, sàlà pattàntok àsà ene yesek wapùla inonpayi pùla echiiꞌma.
Sàlà màlà pukkek iꞌchelok. Ànùꞌlà ittunài pe naiꞌnùk yàꞌlà tetok là àsà ene uya pe pattàntok ittui, masapùla inonpayi màlà kappon nonpayi pe tùwessen. Inonpayi màlà
tawon.
uyenu tùlùppù uya màlà, molopai uyemlotopo iwechippù kaalinilu mule satik pe Zion Tùpù po, ipyau tukkan kon kappon yamùk wechippù, 144,000 pe, itesek yesak ton molopai Ikàipùnù yesek menukasak ipeyeppà pàk ton.
Yàꞌlà lànan tàwù yetappù uya màlà epùn poi eke tuna melu kasa tùusetasen, molopai walaꞌnapi wettoikkwa kasa. Màlà itàwù uneta usetappù màlà kappon yamùk uya tewa keꞌnan tùwayi kon tàulùnpa kasa. c
Satik pe tok wechippù màlà aponnok yemlotopo, asakùlàꞌnan kon nulànan kon ànùkyan nànan molopai Kaatù ponalok kon wapiyalok kon kappon yamùk
pan kon yemlotopo. Molopai emennak elen yelenpappù tok uya ànùꞌlà usenupappù ipàk pen tùse mùkyamlo 144,000 pan kon neken yeꞌmasak kon non poi nùttu.
Pùsamlo mùkyamlo kàyik yamùk esuken iwekkussak kon, uliꞌchan yamùk là pokonpe iwessak kon pen. Tok uya kaalinilu mule wenaima màlà iꞌnailà là iità yau. Tok yeꞌmasak wechippù màlà kappon yamùk kùlottapai molopai wapiya tùtùsen pe tok wechippù Kaatù yemyak molopai nen uchi kaalinilu mule yemyak.
Tok mùta yau kasei là pùla kulu iwechippù màlà, iwalai pen nà pùla.
Àsolùwawon Kon Inchelù Yamùk
tùulon inchelù wainùnsak kau kak yau yeneppù uya tàwàlàlà tùwemassen wakù itekale yesak pe. Inekama non pon kon kappon yamùk pàk, tamùꞌnawolon kappon yamùk pata yamùk yawolon kon,
pata kok molopai tùpataloꞌnan mayin yamùk molopai kappon yamùk pàk.
Eke pe wateppù ya, “Kaatù inamatàk kon, molopai eke pe iwettok yapulàtàk kon! Masapùla kappon yamùk ittutok ya yattai uyàssak man. Molopai epùn, kak, non, palau, molopai non yapai tùwepakkasan tuna yamùk konekanàippù yapulàtàk kon!” teppù ya.
Yakon inchelù uyàpùppù iteꞌmappù pàk, “Iwekkawaiꞌmasak man! Eke Babylon wekkawaiꞌmasak man! Wain tùwuku inchi toppe tamùꞌnawolon pata yamùk yawon kon kappon yamùk uya ikupùppù ya. Sàlàichi wechippù màlà wain àli pe tùtayappù pen pokonpe iwettok yeuku!” teiꞌma.
Icholùwano inchelù uya wapiyalok kon asaꞌlon kon wenaimappù, “Ànùꞌlà àsà ene molopai mùkkàlà kasa ikonekasak lùppù yapulànài molopai pattàntok ya yanùnnài tùpeyeppà pàk wapùla temyatù pàk wechi molo yau.
Mùkkàlà uya nàlà màlà wain Kaatù weꞌnaikatok yeuku inchi. Tùweꞌnaikatok kokù yak inmappù meluntà kulu wain esukenan yàꞌlà yekkwa là ke yoiꞌmappù pùn. Ewaik, mùkkàlà sàlà kuꞌnàippù talumattà màlà apok molopai kulupala kasa tùkàꞌnùnsen yau, wakù ton inchelù yamùk molopai kaalinilu mule yemlotopo,” teppù ya eke pe.
“Tok talumattàtok apok kelechin wechi màlà tùwenuku pàk tàwàlàlà molopai tàwàlàlà. Wàlàkkaꞌnàtok pùla iwechi màlà weinai wapùla ewalupàttau, mùkyamlo àsà ene molopai mùkkàlà kasa ikonekasak yapulà pàk iwessak kon, molopai ànùꞌlà itesek ke ipattàsak lùppù ponalok pe,” teppù ya nàlà.
Sàlà màlà pàlikantok iꞌche tùwessen Kaatù ponalok kon kappon yamùk ponalok pe iwechi màlà, mùkyamlo Kaatù uya enupantok maimu yawàlà tùwessan molopai ailon pe tùwessan Jesus pàk.
Màlàyau mayin yetappù uya epùn poi, “Sàlà ime nu ka kà, Tùutauchinpasan mùkyamlo sàlà motapai tùweliꞌchan Itepulu Kaatù wotokoyi yau,” te ya. “Ewaik kulu nen,” nùkayan Wakù Akkwalù. “Wàlàkkaꞌnàtok yepolo tok uya màlà saꞌman pe tùweꞌwotokomatok kon winàpaino, masapùla tùweꞌwotokomatok kon yepeppù yalà tok uya màlà taꞌlàꞌnokon.”
Ipànsak Lùppù Non Po Pilittok
uyenu tùlùppù uya, molopai aimuꞌnan katupluk yeneppù uya. {DAN 7:13} Molopai katupluk po chichiu pe Kàyik Mumu kasa tùusensen wechippù, kolù alok ke iitalùkottàsak molopai yàkek kasupala walai woyoi pan itemyau.
Molopai nàlà tùulon inchelù wepakkappù Kaatù yùwùk tapai molopai iwentaimeppù eke pe mùkkàlà katupluk po chichiu pe tùwessen pàk, “Akasupalayi yapulàkà molopai ipànsak ipilikkà, masapùla ipilittok yattai uyàssak man, non wappùsak man ipànsak pilittok pe!” tukaik.
Màlàyau mùkkàlà katupluk po chichiu pe tùwessen
uya woyoi pan tùkasupalayi wùuwùumappù non yepoi molopai non po ipànsak pilipùppù ya.
Molopai nàlà tùulon inchelù wepakka Kaatù yùwùk epùn pon tapai yeneppù uya, molopai mùkkàlà tuꞌma wechippù màlà yàkek kasupala woyoi pan itemyau.
Molopai tuꞌma tùulon inchelù apok yesak uyàpùppù, Kaatù lepatok pottàtok patassek winàpai. Iwentaimeppù màlà eke pe mùkkàlà inchelù yàkek kasupala woyoi pan yesak pàk, “Akasupalayi yapulàkà molopai tamùkkeꞌne naiꞌnùk grape yamùk ipilikkà non pon itek poi, masapùla iwappùsak man,” tukaik.
Màlàpàk inchelù uya tùkasupalayi wùuwùumappù non polo, grape yattàppù ya itek poi, molopai yenuꞌmappù ya eke Kaatù weꞌnaikatok yen yak.
Grape polo usanàppà ikaklà pe màlà ikaklàtok yau pata yena po, molopai mùn uyàpùppù iten yapai, iwuꞌmappù eke pe mei
kaichalon ittutok ike pàkàlà ikusanù molopai ikupai pe kawale pùmù yawàlà.
tùulon eke molopai enumenkanài, tensan yekkwa pen yeneppù uya màlà epùn po,
pe inchelù yamùk wechippù màlà,
pan talumattàntok pokonpan kon. Sàlà yamùk màlà tewinan nùppù talumattàntok, masapùla màlà yamùk ke Kaatù weꞌnaikatok wenukapù màlà.
Molopai awaiꞌnan pottolo walai palau yeneppù uya, yoiꞌmasak apok ke. Yeneppù uya tuꞌma mùkyamlo àsà ene yentaikannan nùssan molopai mùkkàlà kasa ikonekasak, molopai mùkkàlà itesek nonpayi itùsak lùppù yentaikannan nùssan. Satik pe tok wechippù palau wanamali kasa tùusensen piyau, tewa keꞌnan tùwayi kon d yaꞌchi pàk tok wechippù màlà Kaatù uya tùlepatok kon.
Moses, Kaatù yapyoto yelemu pàk tok uselenpappù molopai kaalinilu mule yelemu pàk, “Itepulu Kaatù, Mùkkàlà neken Meluntà. Eke molopai wakù kulu kupùppù auya man! Tamùꞌnawolon pata yamùk Kinù, ikasa molopai ailon pe eyeselu man!
Ànùk usenalippa pen ken àpàk Itepulu? Molopai ànùk uya ken eyesek yapulàtok nepù? Masapùla àmàlà neken mùkkàlà Wakù esukenan. Tamùꞌnawolon patassek yamùk yawon kon uyàpù màlà ayapulàse eyemlotopo, masapùla wakù iwalai ànkupù usenpoikasak man,” tukaik.
d 15:2 tukke itewa tùwessen.
tùpo epùn pon Kaatù uya ikupù uya màlà tetok yen patassek yeneppù uya màlà.
7 pan kon inchelù yamùk
pan tewin itekkwalok lùppù talumattàntok pokonpan kon wepakkappù Kaatù yùwùk tapai, tok wepontàsak wechippù esukenan molopai aimuꞌnan linen pon yak, molopai liuliupan kolù ittawolon pùlopo mùk wechippù tok pùlopo woi.
Asakùlàꞌnan kon nulànan kon ànùkyan nànan walai tonpa uya
pan kolù pùsau yanùkkapàssak Kaatù weꞌnaikatok ike, ke. Kaatù tàwàlàlà molopai tàwàlàlà tùwemassen.
Kaatù yùwùk wanùssak wechippù màlà apok kelechin ke, eke pe Kaatù wettok molopai imeluntàlù winàpaino ke. Ànùꞌlà wewomù Kaatù yùwùk tak pen,
pan talumattàntok nessak
pan kon inchelù yamùk uya wenukapù ponalà.
7 Pan Pùsau Yamùk Kaatù Weꞌnaikatok Yen
eke mayin uselupa Kaatù yùwùk tapai
pan kon inchelù yamùk pokonpe yetappù uya, “Itàtàk kon molopai
pan pùsau yawon Kaatù weꞌnaikatok ikkwantantàk non pona!” tukaik.
Wapiyalok inchelù utàppù molopai tùssawù yawon ikkwamùppù ya non pona. Àsà molopai eꞌnek sukkwek yamùk usenpoikappù mùkyamlo àsà ene uya pattàntok yesak ton molopai mùkkàlà kasa ikonekasak yapulà pe iwepeimasak kon pàk.
Màlà yeꞌmappùtak yakon inchelù uya tùssawù yawon ikkwa mùppù palau kak. Tuna wenappù iweliꞌchak kappon mùnù kasa, molopai tamùꞌnawàlà nulà palau kau tùwessan welikùppù màlà.
Molopai nàlà icholùwano inchelù uya tùssawù yawon ikkwamùppù tuna yamùk kak molopai non yapai tùwepakkasan tuna kak, molopai mùn pe iwenappù.
Inchelù tuna yesak pe tùwessen uya, “Iwalai àmàlà, sàlà yamùk talumattà pàk, Àmàlà Mùkkàlà wakù esukenan kulu, sàlàpe naiꞌnùk molopai iwechippù naiꞌnùk!
Kaatù ponalok kon kappon yamùk molopai imaimu yenpoikannan mùnù ikkwamùppù tok uya. Màlàpàk tok lepasak auya man mùn ke tok uya inchi toppe. Tepeppù kon yepoyan tok,” teppù ya.
Màlàyau mayin Kaatù ponalok pottà patassek winàpaino yetappù uya, “Ewaik, Itepulu tewinan Kaatù, Mùkkàlà neken Meluntà! Ailon molopai iwalai màlà talumattàntok auya!” te ya.
Màlàyau ichakùlàꞌno inchelù uya tùssawù yawon ikkwa mùppù wei pona, molopai meluntà ke wei lepappù màlà kappon yamùk pottà toppe ya aꞌnek pe kulu tùwettok ke.
Kappon yamùk pottàppù aꞌnek pe iwaꞌmintasak uya, molopai Kaatù yesek paꞌnùpùppù tok uya, mùkkàlà
sàlà yamùk talumattàntok kon yapàikketù yesak. Tùse tok welattàppù pen tùmakuyi kon winàpai, molopai eke pe iwettok yapulàppù tok uya pen.
Màlàyau
pe ikuꞌnài inchelù uya tùssawù yawon ikkwamùppù àsà ene yapon pona. Ewalupà wechippù màlà itepulu pe iwettok patassek po. Molopai kappon yamùk uya tani kon ikkapàtùppù tiꞌnimù kon pàk.
Molopai Kaatù epùn pon paꞌnùpùppù tok uya tiꞌnintok kon molopai sukkwek yamùk pàkànsau. Tùse àli tùnkupùppù kon winàpai tok welattàppù pen.
Màlàyau
pe ikuꞌnài inchelù uya tùssawù yawon ikkwamùppù eke tuna Euphrates pona. Tuna waꞌmunappù màlà, wei wepakkatok winàpaino kon kin yamùk uyàpù yeꞌma koneka pe.
Màlàyau àsolùwawon kon àli ton akkwalù yamùk yeneppù uya, pàlàtuku kasaꞌne tok wepakka ulupelu mùta yapai, àsà ene mùta yapai, molopai iwalai pen itekale yekamanài mùta yapai.
Mùkyamlo wechippù màlà makui yakkwalù yamùk tensen pen kuꞌnài nan pe. Pùsamlo àsolùwawon kon àli akkwalù yamùk mùkyamlo tùutàsan tamùꞌnawolon kon kin yamùk non pon kon piyak, tok nesse tamùkke wepantaꞌmantok ponalok pe Eke wei, tewinan Kaatù, Mùkkàlà neken Meluntà weyu yattai.
“Yentàk kon! Uyàssaik amak kasa! Tùutauchinpasen mùkkàlà kappon tùweꞌnùnsen pen molopai tùpon mainanpanài, ipon pùla tùusalà molopai tùwekuliꞌma ayupo kappon yamùk yemlotopo tukaik!” teppù ya nàlà.
Màlàyau akkwalù yamùk uya kin yamùk nepùppù tamùkke patassek Hebrew Maimu yau tesassen Armageddon tukaik yak.
Màlàyau
pe ikuꞌnài uya tùssawù yawon ikkwamùppù kakàik. Eke mayin uyàpùppù aponnok Kaatù yùwùk tawon winàpai, “Nenukappàssan!” tukaik.
Pata wekamlippàtùppù, eke pe walaꞌnapi wettoippàtùppù, molopai àsà pe kulu tùlùpùnù wechippù molo. Màlà yekkwa tùlùpùnù pùla iwechippù màlà kappon konekappù motapai. Sàlà tùlùpùnù wechippù màlà àsà pe kulu.
Tamùꞌnawàlà tuna iwoino pata yamùk utamappù tùumattase, tamùꞌnawolon wùk yamùk waliwomùppù.
Eke ton tàk tuna usaꞌmansak,
pounds pan itemeꞌnetù, wepukappù kaupai kappon yamùk pona. Molopai kappon yamùk uya Kaatù paꞌnùpùppù màlà, tuna usaꞌmansak ke talumattàntok wenai, masapùla àsà pe kulu talumattàntok wechippù màlà.
7 pan kon inchelù yamùk tonpa uyàpùppù upyak, mùkkàlà
pan pùsau yamùk yesak, molopai, “Àikkà, molopai
yàꞌlà kasa là kàyik yamùk yemyak tùweꞌchilanmasen nossan talumattàtok yekama uya màlà, mùkkàlà chichiu pe tùwessen tukkan tuna yamùk po.
Non pon kon kin yamùk uya màlà àli kupùppù tùwekumase mùkkàlà eke nossan kàyik yamùk yemyak tùweꞌchilanmasen pokonpe, molopai non pon kon kappon yamùk wetùmùppù, màlà wain kàyik yamùk pokonpe iwettok yeuku tinchise,” teppù ya.
Wakù Akkwalù uya uyaꞌchippù màlà, molopai inchelù uya uyalàppù wontaik yak. Molo nossan yeneppù uya chichiu pe, ichuweyu àsà ene po, molopai mùkkàlà wechippù
pe ippai molopai
pe iletù, àli ton esek yamùk menukasak Kaatù talumattà pe wechippù ipolo.
Nossan wepontàsak wechippù tùtalilen molopai ichuweyu yak, ipolo kolù wechippù, wakù ton tàk yamùk, molopai pearl yamùk. Temyau kolù kok yaꞌchichak ya wechippù yanùkkasak àli ton Kaatù yewanma ton ke, kàyik yamùk pokonpe tùwesse àli pe inoiꞌmappù.
Ipeyeppà pàk esek menukasak wechippù tùttusen pen, “Eke Babylon, tamùꞌnawolon kon kàyik yamùk yemyak tùweꞌchilanmasan molopai àli kuꞌnài nan non pon kon yan,” tawon.
Molopai yeneppù uya nossan wetùnsak Kaatù ponalok kon kappon yamùk mùnù ke. Molopai mùkyamlo iwàsak kon nùssan mùnù ke, masapùla ailon pe tok wessak Jesus pàk wenai. Yensak uya yau usenumenkasak kulu wechippù.
“Yàꞌlà peichi iwechi pàk eusenumenkasak màlà?” tukaik inchelù uya uyekamappoppù. “Tùttusen pen yekama uya màlà pùsàlà nossan molopai yapon àsà ene walai,
pan ippai molopai
pan iletù nekama.
Àsà ene menpàssaiꞌnùk wechippù màlà molo, tùse molo pùla nen uchi iwechi màlà. Iyàpù iꞌnawon iteuta yapai winàkàik man molopai iità màlà tùmattanùttoppe. Kappon yamùk non po tùwemassan itesek imenukasak kon pen wemaꞌnàtok yapon kaleta yau, non wepyattà motapai, usenumenka kulu màlà tamùꞌnawàlà, àsà ene yene tùuyaꞌnokon yau. Masapùla nulà iwechippù màlà, tùse nulà pùla nen uchi iwechi, molopai iichenpoika tuꞌma màlà.
“Sàlà màlà pukkek molopai ittutok iꞌche tùwessen.
pan puppà yamùk màlà
pan wùk yamùk, wùk yamùk nossan wettok chichiu pe ipo,
pan kon nàlà kin yamùk.
5 pe tok weꞌnonkasak man, tewinan tok tonpa kin pe lùppù man, molopai tùulon nùppù molo man iyàssak pùla, iyàssak yau tachin pe pùla iikoꞌmamù màlà.
Molopai àsà ene nulà iwessak lùppù, tùse molo pùla nen uchi naiꞌnùk, mùkkàlà
pe ikuꞌnài kin wapiyalok kon
pan kon tonpa, molopai tùutàsen woton tùmattanùttok yak.
“10 pan iletù yamùk meneinùk mùkyamlo
pan kon kin yamùk itepulu pe tùwettok kon piyattàsak ya pùla naiꞌnannùk, tùse tok lepa
màlà apàikkek ke kin yamùk kaichalà tok wettoppe mala là
hour àsà ene pokonpe.
pan kon wechi màlà tamùꞌnawàlà tewin iichenumenkatok, molopai tùmeluntàlù kon molopai tapàikketù kon tùlù màlà tok uya àsà ene yemyak.
Tok wepantaꞌma màlà kaalinilu mule winàkàik, tùse kaalinilu mule molopai inkàꞌmassan, inanùmùssan molopai ailon pe iwessak kon inenupa ton uya tok yentaika màlà, masapùla itepulu yamùk Yepulu mùkkàlà molopai kin yamùk Kinù,” teppù ya.
Inchelù uya nàlà wate ppù upàk, “Tuna yamùk menei nùk tùweꞌchilanmasen wechi chichiu pe ipo, mùkyamlo wechi màlà kappon yamùk pe molopai ilinà ton molopai kappon yamùk pata yamùk non po naiꞌnannùk yawolon kon pe molopai tùpataloꞌnan mayin yamùk.
Àsà ene molopai
pan iletù yamùk meneinùk uya, nossan, kàyik yamùk yemyak tùweꞌchilanmasen yeyaꞌnoma màlà, tok uya tamùꞌnawà itesak pe iwettok yalà màlà molopai tok uya inàmà ipon pùla, tok uya ipun yanù màlà molopai imattanùpù tok uya apok ke.
Masapùla Kaatù uya tok yewan yak itùsak wechi màlà iꞌche tùwettok kon kuttoppe tok uya, tewin iichenumenkatok tùwelaikatok kon yau, molopai àsà ene yemyak tùmeluntàlù kon tùlù tùuyaꞌnokon itepulu pe iwettoppe yau, Kaatù uselupatok lùppù wekkupù ponalà.
Nossan meneinùk màlà eke pata non pon kon kin yamùk yepoi tùwessen,” teppù.
tùpo tùulon inchelù wuttà epùn poi yeneppù uya. Eke pe apàikkek yesak pe iwettok, molopai itakkwayi uya tamùꞌnawolon non polo yakkwakappù.
Iwentaimeppù eke pe, “Iwekkawaiꞌmasak man! Eke Babylon wekkawaiꞌmasak man! Imawali yamùk yùwùk pe molopai tamùꞌnawolon àli ton akkwalù yamùk patassek pe iwenasak man. Molopai tamùꞌnawà ànùk yekkwa là àli ton molopai ewanma pe tùkussan tolon yamùk wemapù màlà yau.
Masapùla tamùꞌnawolon kon kappon yamùk pata yamùk non polon kon uya tùtayappù pen pokon pe iwettok yeuku inchippù màlà meluntà, àli pe eppai iwettok tesak ke yeuku. Non pon kon kin yamùk uya àli kussak man ipokonpe itayappù pe pùla echiiꞌma. Molopai kàyik yamùk mamin chilanmannan molopai yeꞌmannan non pon kon wenasak man eke pe mamin yesak pe, tùusekaꞌnonkaik àli kuttok ya winà,” tukaik.
tùulon mayin yetappù uya epùn poi, “Epakkatàk kon yapai, uponalok kon kappon yamùk! Àli ton kuttok ya pùkkù pe kettàu, ipokonpe tùtalumattàsan pe!
Masapùla àli kuttok ya wepiliꞌchak man kau epùn tepose. Molopai Kaatù nùttuyan àli inkupùppù lùppù.
Inkupùppù kasa làma ikuttàk kon. Yeꞌmatàk kon asak itekkwa meluntà ke, ikupùppù ya kasa làma. Iꞌchawù yanùkkatàk kon tinchisen ke, asak itekkwa meluntà ke, inkonekappù ke.
Wakù pe temamin ke tùwechi yawà iitapulàppù. Màlà kaichalà làma ilepatàk kon talumattàntok molopai usewankonoꞌmantok ke. Masapùla, ‘Sà motau chichiu pe wessaik Kuwin iulà! Itayappù iweliꞌchak pen iulà. Molopai usewankonoꞌma ittu uya pen màlà!’ te pàk man tewan yau.
Sàlà wenai tamùꞌnawàlà italumattàtok uyàpù màlà ipona tewin wei yau, Weliꞌnàtok, usewankonoꞌmantok, molopai iwan, ipottà màlà apok ke. Masapùla Itepulu Kaatù italumattànài mùkkàlà apàikkek,” teppù ya.
Kin yamùk non pon kon iwekumasak kon nùssan molopai wakù pe temamin ke iwechi pàk iitapulà tonpa pe iwessak kon nùssan kalawù màlà molopai tok usewankonoꞌma kulu màlà pata wenai iyatù kelechin yene tùuyaꞌnokon yau.
Mei satik pe tok wechi màlà, masapùla iwettalumattàtok pàk tùusenalippa kon pàk, molopai, “Entuppak! Entuppak man! Sàlà eke molopai meluntà pata Babylon! Tachin pe pùla kulu atalumattàtok uyàssak man,” te tok uya.
Mamin yeꞌmannan molopai ichilanmannan non pon kon kalawù màlà, tok usewankonoꞌma iwenai, masapùla ànùꞌlà uya temamin kon yeꞌma pùla nen uchi iwechi pàk,
tùkolùyi kon, tichilùpayi kon, wakù ton tàk yamùk molopai pearl yamùk. Wakù ton kuyalikku, linen molopai silk, tùtalilen molopai ichuweyu kuyalikku yeꞌma pùla nen uchi iwechippù. Molopai yàꞌlà yekkwa là appoiꞌne tùkàꞌnùnsan yei yamùk, yàꞌlà yekkwa ton nà ikonekasak kamo yà yapai molopai epekkek yei yapai, kalukuli walai yapai, ayan pun yapai, molopai ekayu tàk walai, marble yeꞌma pùla nen uchi iwechi pàk.
Molopai yei pippà yamùk cinnamon molopai spice
itesek yeꞌma pùla iwechi uya tok kalanpa, molopai tùpottàsen appoiꞌnan, myrrh, frankincense, wain molopai kaiwan palu, molopai ekeꞌne yasukasak pùlomù, molopai paali walai, paaka yamùk molopai kaalinilu yamùk, kawale yamùk molopai kanau yamùk, apyoto yamùk molopai là kappon yamùk yakkwalù yeꞌma pùla.
Tok uya nàlà ipàk, “Tamùꞌnawolon wakù ton itesak pe eppai ewettok waliwomùppù man, molopai tamùꞌnawà eyemamin molopai wakù pe temamin ke ewemattok utàppù man, molopai yepotuꞌma auya pen màlà,” te.
Sàlà mamin yeꞌmannan molopai ichilanmannan, temamin ke iwenasak kon màlà pata yau wechi màlà mei satik pe, masapùla italumattàtok pàk tùusenalippa kon pàk. Tok kalawù màlà molopai tok usewankonoꞌma,
molopai, tok uya, “Entuppak! Entuppak man! Àli pe kulu màlà eke patassek pona man! Tùwepontàsen pe iwechippù wakù linen yak, tùtalilen molopai ichuweyu yak, molopai tùpolo kolù, wakù ton tàk yamùk molopai pearl yamùk tùsak ya wechippù!
Molopai tachin pe pùla kulu tamùꞌnawàlà sàlà mamin yamùk laꞌchimapàssan!” te màlà ipàk. Tamùꞌnawàlà kanau yanài nan molopai kanau yawon kon, kanau yanài nan yoꞌnon kon molopai tamùꞌnawàlà tùulon kon tùwemattok kon yeponnan palau po wechippù mei satik pe,
Molopai tok wentaimeppù iyatù kelechin yeneiꞌmaꞌnokon. “Tùulon eke pata pùla naiꞌnùk iwechippù, sàlà eke pata yekkwa!” tukaik.
Non sululukkappù tok uya tùppai kon pona, tok kalawùppù molopai tok usewankonoꞌmappù. “Entuppak! Entuppak kulu eke pata man! Eke pata màlà tamùꞌnawàlà mùkyamlo kanau yamùk palau polo tùwessan yesak ton wenappù temamin ke itemamin pàk lùppù! Molopai tachin pe pùla kulu tamùꞌnawàlà itesak pe tùwettok laꞌchimapàssan!” tukaik.
Atauchinpakà, imattanùttok pàk epùn! Atauchinpatàk kon, Kaatù ponalok kon kappon yamùk, yeunossak kon, molopai Kaatù Maimu yenpoikannan! Masapùla Kaatù uya italumattàsak man ewinàkàiꞌnokon inkupùppù wenai!
Màlàyau apàikkek inchelù uya eke kulu tàk yanùmùppù molopai yenuꞌmappù ya palau kak, “Sàlà kasaichi eke pata Babylon yenuꞌma màlà àsà ke, molopai iichene tuꞌma pen,” teiꞌma.
Yàꞌlà yattai tuꞌma là lanppu yakkwayi usene ayau pen màlà, tùwemaliꞌmasan emaꞌnon molopai umoine tawonnan maimu useta ayau pen. Mamin chilanmannan molopai yeꞌmannan, àponalok kon wechippù kulu màlà eke pe tamùꞌnawàlà sàlà non po, molopai epiyassanù ke tamùꞌnawàlà kappon yamùk non pon kon yennakappù auya,” teppù ya nàlà.
Kaatù Maimu yenpoikannan mùnù wenai, molopai Kaatù ponalok kon kappon yamùk mùnù yepoloppù màlà, màlà pata yau, ewaik, tamùꞌnawolon kon kappon yamùk iwàsak kon non po mùnù.
yamùk tùpo tukkan kon kappon yamùk uselupa useta eke pe kasa tùusetasen yetappù uya epùn po, “Kaatù yapulà! Wepùikattàntok, apulàntok molopai meluntà màlà Kùkaatùyi kon ponalok!” tukaik.
“Ailon molopai iwalai màlà ittutok ya! Masapùla eke nossan kàyik yamùk yemyak tùweꞌchilanmasen talumattàsak ya man, mùkkàlà non mattanùꞌnàippù lùppù àli kuttok tùuya kàyik yamùk pokonpe tùwettok ke. Kaatù uya yeꞌmasak man, masapùla tapyoto yamùk wàsak ya pàk,” tukaik.
Tok wentaimeppù tuꞌma màlà. “Kaatù yapulà! Eke pata uyatù kelechin wenuku màlà tàwàlàlà molopai tàwàlàlà,” tukaik.
24 pan kon eke ton tùnamasan kappon yamùk molopai asakùlàꞌnan kon nulànan kon ànùkyan nànan wepeimappù molopai Kaatù yapulàppù tok uya Mùkkàlà chichiu pe tùwessen aponnok po molopai tok uya,
e 18:22 tukke itewa tùwessen.
“Emen, Tàwà wa nechii! Tàwà yapulà nechii!” teppù.
Kaalinilu Mule Wemaliꞌma Yattai Utaꞌlettàntok
molo mayin uyàpùppù aponnok winàpai, “Kùkaatùyi kon yapulàtàk kon tamùꞌnawolon kon itapyoto yamùk, molopai tamùꞌnawolon kon kappon yamùk asaklàma eke ton molopai echikili ton, mùkyamlo inamannan!” tukaik.
Màlàyau ilinà kappon yamùk uselupa useta eke pe kasa tùusetasen yetappù uya, eke tuna melu tàwù kasa, walaꞌnapi wettoippàtù kasa. “Kaatù yapulàpai. Masapùla Itepulu tewinan, Mùkkàlà neken Meluntà Kùkaatùyi kon mùkkàlà Kin,” te tok uya.
“Utauchinpanpaiꞌnokon molopai tùutauchinpaik weꞌnàpaiꞌnokon man. Eke pe iwettok yapulàpaiꞌnokon! Masapùla kaalinilu mule wemaliꞌmatok yattai uyàssak man. Molopai inoppù woton wekonekasak man màlà ponalok pe.
Iwepontà toppe ikupùppù màlà wakù linen pe ewechi kuyalikku yapai ikonekasak, tùulenpansen molopai ikopposak pen pon yak.” Wakù linen pe iwechi kuyalikku wechi màlà Kaatù ponalok kon kappon yamùk nùkupùppù wakù, yekamanài pe.
Màlàyau inchelù uya upàk, “Sàlà imenu ka kà, tùutauchinpasan mùkyamlo ikàꞌmasak kon, kaalinilu mule wemaliꞌmatok yattai utaꞌlettàtok yak,” teppù. Molopai inchelù uya tùmaimu pùkkùttàppù, “Sàlà yamùk màlà ailon Kaatù Maimu,” tukaik.
Wekkawaiꞌmappù itta piyau yapulà toppe uya, tùse upàk, “Kùkkupùi! Apyoto iulà àtonpa, molopai àtonpa yamùk tonpa tamùꞌnawàlà mùkyamlo ailon Jesus nenpoikappù yawàlà tùwemassan tonpa. Kaatù yapulàkà!” teppù ya. Masapùla màlà ailon, Jesus nenpoikappù uya màlà Kaatù Maimu yenpoikannan kupùppù tok uselupa toppe.
Aimuꞌnan Kawale Po Tùwessen
epùn utakkokasak yeneppù uya, molopai molo iwechippù aimuꞌnan kawale. Ipo tùwessen yesattok wechippù Tùusetakkasen pen molopai Ailon tukaik. Ikasa weꞌnàtok ke kappon yamùk ittunài mùkkàlà molopai ikasa tùwepantaꞌmasen.
Itenu wechippù màlà apok ulenpansak kasa, molopai tukkan alok yamùk wechippù ippai po. Itesek menukasak wechippù ipàk, tùse ànùꞌlà uya ittu pùla iwechippù, tùse mùkkàlà uya neken yàꞌlà pe là iwechi ittu.
Yau iwettok pon wechippù màlà mùn
yak ikiꞌchak pe. Esek mùkkàlà yesattok yau wechippù Kaatù Maimu tukaik.
Tùwepantaꞌmasan epùn pon kon utàppù yaꞌlà, aimuꞌnaꞌnan kon kawale yamùk po molopai tok wepontàsak aimuꞌnan pon ikopposak pen linen yak.
Yàkek asaꞌlon yà kasupala wepakkappù intapai, màlà ke eke pata yamùk non pon kon yentaikappù ya. Meluntà ke itepulu pe iwechi màlà tok yepoi. {PSA 2:9} Molopai mùkkàlà neken Meluntà Kaatù weꞌnaikatok àsà pe yeuku kaklàppù ya wain palukatok yai.
Ipon pàk molopai iꞌchi pàk esek menukasak wechippù, “Kin yamùk Kinù, molopai itepulu yamùk Yepulu,” tukaik.
Màlàyau inchelù wechi satik pe wei yau yeneppù uya. Iwentaimeppù eke pe tolon yamùk tùwainùnsan kau, pàk, “Àittàk kon, molopai epilittàk kon eke Kaatù utaꞌlettàtok yak!
Àittàk kon, kin yamùk pun yanse, eke ton pun, soicha yamùk yepulu yamùk pun, kawale yamùk molopai tok po tùwessan pun, tamùꞌnawolon kon kappon yamùk pun, apyoto yamùk molopai apyoto yamùk pen, eke ton molopai echikili ton,” tukaik.
Màlàyau yeneppù uya àsà ene molopai non pon kon kin yamùk molopai tok wepantaꞌma tonpa yamùk wepilipùppù epantaꞌmase kawale pon winàkàik molopai iwepantaꞌma tonpa yamùk winàkàik.
Àsà ene yaꞌchippù màlà, tamùkke iwalai pen itekale yekamanàippù pokonpe, mùkkàlà tensan pen yamùk kuꞌnàippù itemlotopo. Màlà tensan pen yamùk winà màlà mùkyamlo àsà ene uya pattàntok yesak ton yennakappù ya, molopai àsà ene kasa ikonekasak yapulànnan nùssan. Àsà ene molopai iwalai pen itekale yekamanàippù tawonnan yenuꞌmappù màlà asaklàma, nulà apok yak kulupala kasa tùkàꞌnùnsen pokonpe tùuyassen yak.
Tok wepantaꞌma tonpa yamùk wànàppù màlà asaꞌlon yà kasupala tùwepakkasen kawale po tùwessen mùta yapai ke, molopai tamùꞌnawàlà tolon yamùk uya tok pun yanùppù tùwakkota kon ponalà.
inchelù wuttà epùn poi yeneppù uya, iꞌnawon iteuta kiyi molopai emeꞌnek aulonnàtok ayan pun yapai ikonekasak itemyau.
pe kiliꞌchimoꞌchi.
Inchelù uya yenuꞌmappù màlà iꞌnawon iteuta yak. Yakkoloppù ya molopai ikiyittàppù ya saꞌman pe, kappon yamùk pata yamùk non pon yawolon kon yennaka tuꞌma ya tukaik
pan kiliꞌchimoꞌchi wenukapù ponalà. Màlà tùpo inonka màlà mala là.
Màlàyau aponnok yamùk yeneppù uya, molopai mùkyamlo chichiu pe ipo tùwessan, tok lepasak wechippù meluntà ke ittuntoppe tok uya. Iꞌmùlùkàssak kon yamùk yakkwalùssan yeneppù uya màlà masapùla ailon Jesus nenpoikappù molopai Kaatù Maimu yekamasak tok uya pàk.
Àsà ene wapùla mùkkàlà kasa ikonekasak yapulànnan nùssan pe pùla tok wechippù màlà wapùla àsà ene uya pattàntok yeposak tok uya pùla iwechippù tùpeyeppà kon pàk wapùla temyatù kon pàk. Tok wemapùppù molopai kin yamùk pe tok wechippù Christ pokonpe
pe kiliꞌchimoꞌchi.
Iweliꞌchak kon tonpassan uyàpùppù wemaꞌnàtok yak pen
pan kiliꞌchimoꞌchi wenukapù ponalà. Sàlàichi màlà wapiyalok iweliꞌchak kon wuluukatok.
Tùutauchinpasan mùkyamlo molopai esukenan kon mùkyamlo wapiyalok weliꞌnàsak wuluukatok pùkkù pe tùwessan. Yakon itekkwa pe weliꞌnàtok meluntàlù pùla iwechi màlà tok yepoi, paatele yamùk pe tok wechi màlà Kaatù ponalok pe molopai Christ ponalok pe nàlà. Molopai tok wechi itepulu pe màlà ipokonpe
pe kiliꞌchimoꞌchi.
pan kiliꞌchimoꞌchi wenukassak tùpo, Settan yaulonka màlà yaꞌchitok yapai.
Molopai iità màlà tamùꞌnawàlà pata yawon kon non po iwettaꞌnùssak kon yennakase, Gog molopai Magog tawon. Settan uya màlà tok nepù tamùꞌnawàlà tamùkke epantaꞌmase, wepantaꞌmantok yak, tukke wàssàk palau yena pon kasa.
Tok wettaꞌnùpùppù màttawàlà non po molopai Kaatù ponalok kon kappon yamùk patassek woinottàppù tok uya molopai pata tùꞌnùn pe inkupù, Jerusalem. Tùse apok wuttàppù màlà epùn poi molopai tok mattanùpùppù ya.
Màlàyau Makui tok yennakanàippù, yenuꞌmappù màlà eke kulu apok molopai kulupala kasa tùkàꞌnùnsen yak, àsà ene molopai iwalai pen itekale yekamanàippù tawonnan yenuꞌmappù yak, molopai tok talumattà màlà weinai molopai ewalupàttau tàwàlàlà molopai tàwàlàlà.
Tewin Itekkwalok Pe Kaatù Uya Ittuntok
eke aimuꞌnan aponnok yeneppù uya molopai chichiu pe ipo tùwessen. Non molopai kak tawon wepeppù iwinàpai molopai iicheneppù tukka pen.
Molopai yeneppù uya iweliꞌchak kon nùssan eke ton molopai echikili ton, ekkaichalà, satik pe aponnok yemlotopo. Kaleta yamùk yakkokasak wechippù, molopai tùulon kaleta yakkokasak wechippù, wemaꞌnàtok kaletayi. Iweliꞌchak kon ittuppù màlà tok nùkupùppù yawàlà imenukasak kaleta yamùk yau pàkàlà.
Màlàyau palau uya iweliꞌchak kon yenpakkappù tùkapai. Weliꞌnàtok molopai iweliꞌchak kon patassek uya iweliꞌchak kon tùnaꞌchippù kon yenpakkappù. Molopai tamùꞌnawolon kon ittuppù màlà tewin pàk tok nùkupùppù yawàlà.
Màlàyau weliꞌnàtok molopai iweliꞌchak kon patassek yenuꞌmappù màlà eke kulu apok wettulukasak yak. Sàlà apok tùuyassen yen màlà yakon itekkwa pe weliꞌnàtok.
Ànùꞌlà itesek imenukasak pen wemaꞌnàtok kaletayi yau, yenuꞌmappù màlà eke kulu apok wettulukasak yak.
nen uchi emennak epùn molopai emennak non yeneppù uya. Wapiyalok epùn molopai non waliwomùppù molopai palau pùla iwechippù.
Molopai yeneppù uya wakù esukenan eke Pata, emennak Jerusalem wuttà epùn yapai Kaatù piyapai, ikonekasak pe emaꞌnon wepontàsak wakù pe tùtayappù yepose tùutà toppe kasa.
Eke mayin uselupa yetappù uya aponnok winàpai, “Kaatù patassek nen uchi kappon yamùk piyau man! Tok pokonpe iwemapù màlà, molopai iponalok pe tok wechi màlà. Kaatù wechi màlà tùmàlà pe tok piyau, molopai tok Kaatùyi pe iwechi màlà.
Tamùꞌnawàlà tok yenu palu yaꞌmunakka ya màlà tok yenu poi. Weliꞌnàtok pùla nen uchi iwechi màlà, usewankonoꞌmantok pùla iwechi, kalannàtok wapùla iꞌninnàtok pùla. Masapùla penalok kon waliwomùppù man,” tukaik.
Màlàyau mùkkàlà chichiu pe tùwessen aponnok po uya, “Molopai nen uchi sàlàpe tamùꞌnawolon koneka uya sàlà emennak pe! Sàlà imenukakà, masapùla sàlà mayin màlà ailon molopai ailon tetok ipàk,” teppù nàlà.
Molopai upàk, “Nenukappàssan! Iulà mùkkàlà Alpha molopai Omega iwepyattàtok molopai iwenukattok. Ànùꞌlà iweꞌnaklipasak naiꞌnùk lepa uya màlà epeꞌmùla wemaꞌnàtok tunakkwa pùkkù ke.
Ànùꞌlà entaikanàippù uya sàlà yamùk wakù ton yepolo màlà uwinàpai. Ikaatùyi pe wechi màlà molopai umu pe iwechi màlà.
Tùse tùusenalippasan molopai ailon tawonnan pen, mùkyamlo àli pe tùwessan, wànnan, tùnàkàlunsan, mùkyamlo piyassan yeselu kuꞌnài nan molopai ikonekasak kaatù yapulànnan, molopai tamùꞌnawàlà kasei ton uya tùnepolo kon yepolo màlà eke kulu apok tùuyassen patassek molopai kulupala kasa tùkàꞌnùnsen yau, màlà yakon itekkwa pe weliꞌnàtok,” teppù ya nàlà.
Emennak Epùn Molopai Emennak Non
pan pùsau yamùk yanùkka sak
pan iwe nu kattok talu mattàntok ke yesak. Molopai, “Àikkà, molopai Emaꞌnon kaa li ni lu mule noppù woton yeka ma uya màlà àpàk,” teppù ya.
Molopai inche lù uya uya làppù eke, kawon kulu wùk nakatta pona Wakù Akkwalù yau. Jerusalem, Wakù esu ke nan eke pata, wuttà epùn poi Kaatù piyapai yenpoi kappù ya upàk.
Iilenpamùppù Kaatù yak kwayi ke. Pata ulenpa mùppù wakù ton tàk jasper molopai akkwa crystal kasa.
Eke pe molopai kau iweꞌna wechippù,
pe imlatta wechippù, molopai
pan kon inche lù yamùk wechippù manatta yamùk yesak pe. Manatta yamùk pàk,
pan kon Israel mumu yamùk yesek menu ka sak wechippù.
Àsolùwau manatta wechippù wei
wepakkatok winà, àsolùwau kamik pen wei wepakkatok winon winà, àsolùwau kamik wei wepakkatok winon winà, molopai àsolùwau wei wewontok winà.
Pata weꞌna kassak wechippù
pan tàk yamùk po, ipàk màlà
pan kon kaa li ni lu mule neu nokossan yesek menu ka sak wechippù.
Inchelù upokonpe iiche lupasak lùppù piyau kolù, kusan pe yàꞌlàlà wechi ittutok ike wechippù, pata ittu toppe, imlatta yamùk, molopai iweꞌna.
Ekkaichalà iwechippù, kusan pe iwettok wechippù itawe netù kaicha là. Inchelù uya pata ittuppù ittutok tùuya ike ke, kusan pe iwe chippù 12,000 pe ikusanù, itawe netù kasa, molopai kakàik kusan pe iwe chi kasa.
Inchelù uya nàlà iweꞌna ittuppù, molopai kau iwechippù
peꞌne lùk kwà, kappon ittusak ittutok ike ke yawà là, màlà inapu là.
Iweꞌna kone ka sak wechippù wakù tàk jas per yapai, molopai pata kone ka sak wechippù esu ken kolù pe, akkwa pe kulu.
Pata weꞌna yapon tàk yamùk yùpù lùttàsak wechippù màlà tùpataloꞌnan wakù ton tàk ke. Wapiyalok yamùtok ipo tàk wechippù màlà jasper, yakon wechippù sapphire, icholùwa no wechippù agate, ichakùlàꞌno wechippù lola tàk eme rald,
5 pe ikuꞌnài wechippù onyx,
pe ikuꞌnài wechippù car ne lian,
pe ikuꞌnài wechippù quartz,
pe ikuꞌnài beryl,
pe ikuꞌnài topaz,
pe ikuꞌnài chalce dony,
pe ikuꞌnài turquoise,
pe ikuꞌnài amethyst.  f
12 pan manatta yamùk màlà
pan pearl yamùk, tewin pàk manatta kone ka sak wechi màlà tewi nan pearl yapai. Pata yawon asanta màlà esu ke nan kolù, akkwa kulu.
Pata wechi wei wapù la kapùi iꞌche pen màlà tùweyuttà toppe ya, masapù la Kaatù yak kwayi là màlà iweyuttà nài, molopai kaa li ni lu mule mùkkà là ilanppuyi.
Kappon yamùk pata yamùk non pon yawolon kon usa là màlà iweyu yau, molopai kin yamùk uya tùna matok kon nepù màlà yak.
Pata mùlatta yamùk wechi màlà takkokase tàwà là wei nai, màlà yamùk yakkolo pen màlà, masapù la ewa lupà pùla iwe chi màlà molo.
f 21:20-21 wakù ton tàk
Jasper: kako pe iwechi; sapphi re: loliwa pe iwechi (blue); agate: tùpataloꞌnan imenu, aimuꞌne wapùla ichukkupiyu pe iwechi (white molopai brown); emerald: lola pe kulu iwechi (bright green); onyx: tukke tùpatalàꞌne imenu wechi (various colors); car nelian: ichuweyu kulu (bright red); chrysolite: tenkoloimuꞌne iwechi (yellow); beryl: lola wapùla loliwa pe iwechi (green or bluish-green); topaz: kalak kwak pe iwechi (yellow); chrysoprase: katupluk walai wapùla tappimuꞌne iwechi (milky or gray); jacinth: tùtalilen wapùla loliwa pe iwechi (blue or greenish-blue); amethyst: tùtalile iwechi (pur ple)
pe weꞌnàtok molopai pata yamùk wettok tùna masan pe nepù màlà, màlà patassek yak.
Tùse yàꞌlàlà àli là wapù la ikopposak là wewomù pen màlà màlà pata yak, wapù la ànùꞌlà, kuliꞌmanài pe naiꞌnùk Kaatù yewan ma ton kuꞌnài molopai kasei pe tùwessen. Tùse mùkyam lo neken, itesek ime nu ka sak kon kaa li ni lu mule kaletayi wemaꞌnàtok kaletayi yau wewomù màlà màlà pata yak.
uya nàlà yenpoikappù upàk, wemaꞌnàtok tunakkwa crystal ulenpansak kasa tùusensen, Kaatù yapon molopai kaalinilu mule winàpai tùuyàssen.
Tùwuꞌmasen pata yawon eke asanta yakletawàlà. Asaklàma tuna yena poꞌne wemaꞌnàtok yek wechippù tùwepetasen
pe itekkwa kiliꞌchimoꞌchi yau, tewin itekkwa kapùi pàk, molopai yale wechi màlà kappon yamùk pata yamùk yawon kon ipittànài pe.
Yàꞌlàlà Kaatù uya paꞌnùꞌnàtok wessepotukka pen nen uchi màlà màlà pata yau. Kaatù yapon molopai kaalinilu mule yapon wechi màlà màlà pata yau, molopai itapyoto yamùk uya yapulà màlà.
Tok uya màlà itenpata yene, molopai tok peyeppà yamùk pàk itesek menuka màlà.
Ewalupà pùla nen uchi iwechi màlà, molopai tok wechi lanppu wapùla wei yakkwayi iꞌche pen màlà, masapùla Itepulu Kaatù wechi màlà tok weyu pe, molopai itepulu pe tok wechi màlà kin yamùk pe, tàwàlàlà molopai tàwàlàlà.
Màlàyau inchelù uya upàk, “Sàlà mayin yamùk màlà ailon molopai ailon tetok ipàk. Molopai Itepulu Kaatù, mùkkàlà Takkwalù tùnài tùmaimu yenpoikannan piyak uya tiyinchelùyi yeunokoppù tapyoto yamùk pàk sàlàpeꞌne là tùwekkupù woton yekamase,” teppù.
kon! Uyàpù màlà tachin pe kulu tùpo pùla! Tùutauchinpasan mùkyamlo Kaatù Maimu yenpoikannan nekamappù sàlà kaleta yawon kon maimu yawàlà tùwessan!” nùkayan Jesus.
Iulà, John, uya màlà tamùꞌnawàlà sàlà yamùk yetappù molopai yeneppù. Molopai sàlà yamùk yetakassak uya molopai yenkassak uya yau, wepeimappù inchelù pùta piyau yapulà toppe uya, mùkkàlà sàlà yamùk yekamanàippù upàk.
Tùse upàk, “Kùkkupùi! Apyoto iulà àtonpa molopai àtonpa yamùk Kaatù Maimu yenpoikannan tonpa, molopai tamùꞌnawàlà mùkyamlo sàlà kaleta yawon mayin yawàlà tùwessan tonpa. Kaatù làkku yapulàkà!” teppù.
Molopai upàk, “Iwekkupù wapiya yenpoikasak mayin sàlà kaleta yawon kùkkupùi tekamaik pùla, masapùla tamùꞌnawàlà sàlà yamùk
wekkuttok yattai mei pùla man.
Ànùꞌlà ikasa pùla naiꞌnùk tàwà ikasa pùla lùppù nechii, molopai ànùꞌlà àli pe naiꞌnùk tàwà àli pe lùppù nechii, ànùꞌlà wakù pe naiꞌnùk tàwà wakù pe lùppù nechii, molopai ànùꞌlà wakù pe esuken naiꞌnùk tàwà wakù pe esuken nùppù nechii,” teppù ya.
“Yetatàk kon! Uyàpù màlà tachin pe kulu tùpo pùla. Eꞌmantok uya nepù uya màlà uyaꞌlà, tamùꞌnawolon kon yemyak untùlù tok nùkupùppù yawàlà.
Iulà mùkkàlà Alpha molopai Omega, wapiyalok molopai àkàmlàꞌno, iwepyattàtok molopai iwenukattok,” nùkayan Jesus.
Tùutauchinpasan mùkyam lo tùpon kon kukan nan wakù pe, wemaꞌnàtok yek yepelu nattoppe tùuyaꞌnokon, molopai tok wewomù màlà manatta yai pata yak.
Tùse polopo màlà aꞌa yamùk wechi, mùkyamlo piyassan yeselu kuꞌnài nan, molopai tùnàkàlunsan, wànnan, Kaatù pen ikonekasak yemlotopo tùwepeimasan, molopai mùkyamlo tamùꞌnawàlà kasei ton asaklàma tùuselupatok kon yau molopai tùwelaikatok kon yau.
“Iulà Jesus uya, uyinchelùyi yeunossak naiꞌnùk sàlà yamùk yekamase àpàkùꞌnokon soꞌchi yamùk tau. David pa iulà, akkwa Koꞌlàmalok Kaiwonok, iulà,” teppù Jesus uya.
Wakù Akkwalù molopai Emaꞌnon, inoppù woton, “Àikkà!” nùkayan. Tamùꞌnawolon kon sàlà yetannan nàlàichi tàwà, “Àikkà!” nùkai. Àikkà, ànùꞌlà iweꞌnaklipasak naiꞌnùk, wemaꞌnàtok tunakkwa yanùnkà lepantok kasa, ànùꞌlà iꞌche tùwessen.
John, eyekamappoyatàu tùumayintaik tamùꞌnawolon kon Kaatù nenpoikappù sàlà kaleta yawon yetannan, ànùꞌlà uya yàꞌlàlà ke itonpattàsak yau, Kaatù uya italumattàtok tonpattà màlà, talumattàntok yekamasak lùppù sàlà kaleta yau ke.
Molopai ànùꞌlà uya yàꞌlàlà mokkasak sàlà Kaatù Maimu yenpoikannan maimu sàlà kaleta yapai yau, Kaatù uya wemaꞌnàtok yek yepelu pùkkù pe iwettok, molopai Wakù Pata pùkkù pe iwettok mokka màlà, yekamasak lùppù sàlà kaleta yau.
Mùkkàlà, sàlà yamùk yekamanài, “Ewaik! Uyàssaik tachin pe kulu tùpo pùla!” nùkayan. Emen. Tàwàichi sàlà kasa nechii. Àikkà, Itepulu Jesus!
Abaddonu Abaddon mùkkà là Settan Hebrew maimu yau, mattantok te ya pe iwechi.
Abba Abba màlà Hebrew maimu yau Papai te. Ailon kulu sàlà Greek maimu yau màlà ‘ailon yekama uya naiꞌnùk àpàꞌnokon’ te ya pe iwechi. Tùse Jesus uya wateppù màlà ailon pe iwechi yenpoika tùuya molopai tùttusen pe kulu iwechi yekamatok tùuya yekamanài pe. KJV Verily, Verily, I say unto you. apok patassek Apok patassek màlà Gehenna Greek maimu yau.
Apollyon Apollyon mùkkàlà Settan Greek maimu yau, mattantok te ya pe iwechi.
àli pe weꞌnà Iwekolùkasak neken kappon wechippù màlà Kaatù yùwùk tau Kaatù yapulànnan tonpa pe iwettoppe tùkussen pe. Ene là yansak ya wapùla tùusemyasse pùla là iitaꞌlettàsak uya Jew kupùppù màlà àli pe wapùla iwekolùkasak pe pùla molopai wakù patassek yak iwewomù yeselùkek pùla iwechippù. Kappon iꞌnai yekkwa là palan, àsà pippà yepalan yek kwa là wapùla tùumùntasen nà nossan wapùla iweliꞌchak là yappàꞌnàippù wechippù màlà àli pe. Àli pe tùwessen kappon wechippù yàꞌlà yek kwa yamùk là tùkussan pe yekamasak kuꞌnài pe molopai Kaatù yemyak tùtùsen tùlù ya wakù pe tuꞌma tùwena toppe.
àsà pippà yepalan Tamùꞌnawàlà àsà pippà yepalan pàk tùwessan, sàlàpe leprosy pe ittu naiꞌnùk. Mùkyamlo eꞌnek pe tùwessan weppàtùppù màlà kappon yamùk piyau pùla tùwessan pe. Tiuchipittàsak kon pe iwechi yau paatele piyak tok utàppù màlà molopai Penalok Itekale yawon maimu yawàlà tok weppàtùppù.
bear Bear mùkkàlà kamo pe iwechi. Eke pe iwechi màlà molopai àsà pe nàlà. Kaalinilu wànài mùkkàlà.
Beelzebul Beelzebul màlà àli akkwa lù yamùk yennài tok yepulu yesek. Sàlà esek wesse poloppù màlà Baal-zebub winà. Mùkkàlà wechippù tùulon kok yamùk mei pùla tùwessan Israel yamùk piyau napulà pe. Tùulon tuꞌma itesek màlà Settan.. Caesar Rome kinù. Eke pe iwechippù, tukkan pata yamùk yesak pe. camel Camel mùkkàlà eke kawale yentaino. Kappon yamùk uttàtok ipo mùkkàlà molopai yaplu yanài nàlà.
tùponalok kon pùikattàse te tùuya yau, yesatùppù ya Messiah wapùla Christ tukaik. Ailon pe yanùnsak molopai yeunossak pe iwechi yenpoika pe. Jesus yesatùppù Christ pe. Decapolis Decapolis màlà
pan pata yamùk te ya pe iwechi. eke kulu paatele Eke kulu paate le mùkkà là tamùꞌnawàlà paatele yamùk yentai no. Eke kulu paate le neken wechippù màlà Wakù Kulu Patassek yak iità toppe ikussak pe Kaatù yùwùk tau. Tùmakuyi molopai kappon yamùk nùkupùppù tok makuyi ponalok pe Kaatù yemyak itùsak pottànài pe iwechippù molo. Eke kulu paatele molopai paatele yamùk, tùulon kon nà paatele yamùk tonpa yamùk pokonpe iwessak kon nùssan wapiya ittuppù màlà ‘eke ton kulu paatele yamùk’ pe Emennak Itekale yau.
Emennak Itekale Sàlà kaleta yau Emennak Itekale yawon wechi màlà tapulàsen pe emennak Kaatù nenpoikappù lùppù, Matthew motapai Revelation motak tùwessan pàk. Màlà Penalok Itekale wechi màlà tapulàsen pe kaleta yamùk Genesis motapai Malachi motak tùwessan pàk.
ﬁg Assekku pe tùwessen yei yepelu. Itepelu màlà yale yamùk wapiya tùusenpoikasen.
chilùpa pun pùlayatta Masa pùlayatta yoꞌno yenkà Christ Greek mai mu màlà Christ molopai ‘ikalapaimasak kalapa ke kappon’ te ya pe iwechi. Yanùnsak pe kappon wechi yekamanài pe iwechi. Màlà lùppù pe iwechi màlà, ‘Messiah’ te ya kasa làma Hebrew maimu yau. Màlàyau uchi Kaatù uya pùikattà nài yeu noko tùuya
574 Hebrew pe. Tamùꞌnawà lùiwa màlà Penalok Itekale yawon kaleta yamùk menu ka sak wechippù Hebrew yau. Hebrew molopai Aramaic tawon wechippù echikkaicha là lùiwa. Jesus yattai kappon uselupatok wechippù màlà Aramaic pe. Màlàyau Emennak Itekale uselupa Hebrew pàk pe iwechi yau Aramaic pàk wate ya màlà. Herod Emennak Itekale yau asakùlàꞌne tùpataloꞌnan kappon yamùk wechi màlà Herod tukaik tesassan:
Kin Herod, Eke tukaik tesassen wechippù màlà kin pe Judea po Jesus wentu yattai. Mùkkàlà wechippù màlà Jesus wànàiꞌche mule pe iwechi yattai.
Herod Antipas, Herod Eke mumu wechippù màlà Galilee yau itepulu pe Jesus uya itekale yekama molopai tensan yekkwa ton pen kupù ya yattai. Mùkkàlà uya màlà Herodias maliꞌmappù molopai John Enpataukanài ippai yattà toppe ikupùppù ya. Jew yamùk uya Jesus yalàppù màlà pùsàlà Herod piyak ittu toppe iwà nà wapiya.
Kin Herod Agrippa Wapiyalok, Herod Eke pa uya màlà mùkyamlo ailon tawon nan Jesus pàk talu mattàppù yeu nossak kon weꞌwotokoma yattai. James, John lui wànàppù ya màlà.
Kin Herod Agrippa Iteꞌmappù pokon, Herod Eke pa wechippù màlà Paul wechi patikiꞌchi tau
grape Chiꞌnak pe iwe chi yepe lu. Ikonekappù màlà tinchisen pe, wain tukaik tesassen pe.
Galilee Palau Galilee Palau wechippù màlà Tiberius Palau tukaik tesassen pe molopai Gennesaret Palau tukaik nàlà. Greece Greece màlà Achaia tukaik tesassen Greek mai mu yawon Emennak Itekale yau. Hallelujah Kaatù anapulàpai tùwechi kon yau Jew yamùk wechippù tùwentaimesan pe tùmaimu kon yau, Hallelujah, tukaik. ‘Kaatù yapulàkà’ te ya màlà.
. Hebrew Penalok Itekale yau màlà Jew yamùk yesatùppù Hebrew yamùk tukaik. Màlà esek ‘Hebrew’ wechi màlà ‘Jew’ te pe lùppù. Jew yamùk mùkyamlo Abraham payan yamùk. Màlà esek ‘Hebrew’ uyàssak màlà tewinan nà Abraham tamo Eber winàpai. Penalok Itekale yau Jew yamùk mai mu wechippù màlà yattai, Caesar piyak iità wapiya. Hosanna Hosanna tukaik Kappon yamùk wechippù tùwentaimesan pe ànùꞌlà nama tùuyaꞌnokon yekama pe. ‘Tàwà Kaatù nùpùikattài’ te ya pe iwechi wapùla ‘yapulàtok tùlù iponalok pe’ te ya. Jesus nama pe tok wentaimeppù màlà ‘Hosanna,’ tukaik. ikasa weꞌnàtok Ikasa weꞌnàtok te emen nak Itekale uya yau, Kaatù wettok iꞌche kupù, imaimu yawàlà weꞌnà te ya màlà. Kaatù uselupa yawàlà neken nà pùla tùse iꞌnai yek kwa pe itewan yailà welaikantok pàk iiche lupasak. Joseph mùkkà là kàyik ikasa tùwessen, Kaatù wettok iꞌche yawà tùwessen.. Matthew 3:15 yau Jesus uya màlà John Enpataukanài pàk Kaatù wettok iꞌche ànkuppai tùwechi yekamappù (tamùꞌnawolon ikasa weꞌnàtok yenukaꞌnùꞌnài pe). Paul kaletayi yamùk yau màlà tùulon pe tukka ikasa weꞌnàtok te wechi. Kaatù uya anùnnà màlà ikasa tetok wechi màlà Kaatù uya kùyanùmù kon tewan yailà tùwemassan pe, wa weꞌnà pen nànen tùse. Kappon yanùmù ya màlà wakù pe tùpokonpe tùwessan pe. Màlàpàk ailon tetok kappon uya Kaatù pàk uya màlà itùlù ikasa Kaatù pokonpe emennak Kaatù uya ikupù tùuya tetok yak.
ikupù uya tetok Kaatù uya yen Iten wechippù màlà pakiꞌchi pe yei yapai ikonekasak molopai
màlà pippàttàsak kolù ke. Màlà yau iwechippù màlà asaꞌlon tàk kone ka sak yamùk, ipàk
pan suwa ewechi màlà tetok menu kasak Kaatù uya lùppù. Israel kok yamùk uya sàlà iten pininpapàtùppù màlà taꞌlàꞌnokon iꞌnailà là tùutà kon yau. Tùutà kon pùla iwechi yau tok uya Kaatù yùwùk tau ikuppàtùppù wakù kulu patassek yau. Sàlà iten molopai yau tùwessan wechippù màlà wakù pe kulu masapù la suwa wechi màlà tetok Kaatù uya yenpoikanài Israel kok yamùk pàk pe iwechi pàk. Kaatù yùwùk yamùsak tùpo màlà iten wechippù màlà Wakù Kulu Patassek yau tàwà là.
Yakkoloyi wechippù usentuppantok yepolo patassek tukaik tesassen. Màlà po satik pe inchelù kasa ikonekasak kon wechippù màlà molo. Paatele uya mùn ke yappasaꞌmapàtùppù tewin itekkwa kiliꞌchimoꞌchi yau.
iwapuluwetasak pen pùlomù pusak. Masa Utaꞌlettàntok tawon yau yenkà. iweliꞌchak kon patassek Iweliꞌchak kon patassek màlà Hades Greek maimu yau.
Jew yamùk Israel mun kà yamùk,
pan kon Jacob mumu yamùk winàpaino kon. Tùusattàsan pe tok wechippù.
576 Jesus usemokkappù màlà Galilee po, Judea pùkkù pen yau. Masa Samaria yenkà. Kaatù Maimu yenpoikanài Kaatù Maimu yenpoi ka nài mùkkàlà kappon, Kaatù nenpoikappù itekale yekamanài. Kaatù ponalok pe kappon yamùk yelupanài mùkkàlà. Penalok Itekale yattai Kaatù uya tukke tùmaimu yenpoikannan yeunokoppù màlà. Tok yai Kaatù uya màlà ewanawà yattai tùwekkupù woton yekamappù. Kaatù Maimu yenpoikannan uya nàlà itekale menukapàtùppù màlà molopai màlà yamùk wesseposak màlà Penalok Itekale kaletayi yamùk yau tok yesek itesek pe, Isaiah molopai Jeremiah molopai tùulon kon tawonnan. Tukke kiliꞌchimoꞌchi iwentu wapiya tok uya màlà Jesus uyàttok molopai iwelittok yeka mappù. Emennak Itekale yau nàlà kappon yamùk Wakù Akkwalù yapàikketù yau tùuselupasan wechippù màlà Kaatù Maimu yenpoi kan nan tukaik tesassan pe. Kaatù nenpoikappù tùpàkùꞌnokon kulu lùppù itekale yekamannan pe tok wechippù.
Kaatù uya ikupù tùuya teppù lùppù. Kaatù uya ikupù tùuya teppù lùppù màlà Israel yamùk pokonpe iicheseluttàppù. Màlà yesatùppù màlà Penalok tukaik. Israel yamùk yesatù tùuya tùpemonkonù yamùk pe kulu Law, Moses yemyak tùntùlùppù maimu yawàlà tok wechi yau tetok ya. Kamo wàtok yeselu wechippù màlà itonpa pe. Emennak Kaatù
Jew yamùk tùnamasan Mùkyamlo wechippù Jew yamùk yepulu ton.
pe tok wechippù tok konssùlùyi yau eke paatele pokonpe
Tamùꞌnawàlà Jew yamùk wechippù màlà tok meluntàlù yoꞌno ailon tetok tok uya yau molopai Rome pon kon yoꞌno tok wechippù tùwemattok kon yau.
Jew yamùk yattàtok yeselu Jew yamùk yeselu tok nùkupù walawok muleppù pàk.
pe wei wenasak iwentuppù motapai yau tok uya itun pippà putu lùkkwà yattà màlà. Sàlà kupùppù màlà tok uya masapùla Abraham pàk mùkupùik teppù Kaatù uya lùppù pàkànsau, Kaatù ponalok pe iwechi yekamanài pe.
Kàyik wechi Jew pe ittutok ipàkàlà pe iwenappù màlà tachin pe tùpo.
Judea Penalok Itekale yau Israel wechippù iwepantapàssak pe. Tewinan nà ipùkkù Judah tukaik tesassen kinù pe David mumu yamùk wechippù màlà. Jerusalem molopai Bethlehem molopai tukkan tùulon kon pata yamùk wechippù Judea yawon kon. Màlà ittuppù màlà Jew yamùk patassek pe. Emennak Itekale yau Judea tukaik yesatùppù màlà. uya ikupù tùuya tetok nen uchi màlà kappon yamùk uya ailon te Jesus Christ yau yattai tok yanùmù tùuya ikasa tùwessan pe masapùla Jesus mùnù uya tok makuyi waputtà pàk.
Kaatù wettok Itepulu pe Kin mùkkà là tùpe mon ko nù yamùk yepoi tùwessen molopai Kaatù wechi màlà kin kasa masapùla tùpemonkonù yamùk yepoi tok yepulu pe iwechi. Tok wapu pe iwechi, tamùꞌnawàlà tok wettok iꞌche ke tok lepa ya, molopai tok yanài pe iwechi molopai tok yesak pe iwe chi kin kasa. Itepulu pe Kaatù wettok ponalok kon kappon yamùk mùkyamlo Kaatù pàk ailon tawonnan molopai imaimu yawàlà tùwessan. Kaatù wettok Itepulu pe wechi màlà molo, iꞌnailàlà tùmàlàꞌnokon kinù pe Kaatù wechi ittun nan kappon yamùk wechi yau. Jesus Christ wen napposak yau, tamùꞌnawàlà Kaatù wettok Itepulu pe usenpoika màlà kappon yamùk piyak.
Kaatù yùwùk Tewinan patassek, Jew yamùk uya Kaatù yemyak tùtùsen woton kamo yamùk wàtok imo tau. Jerusalem po iwechippù màlà. Wapiya kulu màlà Solomon uya yamùppù molopai tuꞌma Babylon po Israel yamùk wechi tùpo Jesus yattai Herod uya yamùtuꞌmappù màlà. Rome pon kon uya imattanùpùppù màlà
pe kiliꞌchimoꞌchi tùpo lùiwa là Jesus yeꞌmappùtak
Kaatù yùwùk kolùkappù lùppù yattai pàk utaꞌlettàntok. Masa utaꞌlettàntok tawon yailà yenkà. Kàyik Mumu Kappon mumu pe pùla Jesus wechippù, molopai Kaatù mumu pe lànen echiiꞌma Kàyik mumu pe iichesatùppù. Sàlà esek uyàpùppù màlà Ezekiel 2:1, 3,
tawon yapai molopai mùkkàlà yeunossak Christ, Daniel 7:13 yawon pàk watesak ya. Daniel kaletayi yau weꞌneppàꞌnàtok walai yau epùn po tùwessen wechippù màlà Kàyik Mumu walai. Màlàyau sàlà wettok wechi màlà Kaatù pe wapùla kappon Kaatù pokonpan pe. Yanùnsak pe tùuyàpù woton yesek pe nen uchi iwenappù màlà.
kolù pun Masa pùlayatta yoꞌno yenkà. Law Kaatù winàpaino Law menuka sak màlà
pan wapiya lok kaleta yamùk Penalok Itekale yau tùwessan yak. Màlà yamùk uchi wechi màlà Moses pàk Kaatù nenpoikappù lùssan pe. Israel payan nùssan wettok yawàlà pe molopai tok uya tapulàtok iwinà pe. Màlà eke L ke nepyattàyaiꞌnùk màlà Law Kaatù winàpaino tùse elekkwà pe iwepyattà yau màlà kappon winàpaino law pe iwechi. Law pàk enupannan Penalok Itekale yau Kaatù nùtùlùppù Law pàk enupannan pe tok wechippù.
pan Moses kaletayi yamùk yau imenukasak lùppù pàk
578 yasukatok yai molopai yeppa nen uchi pùlomù pe, tùpusen wapùla tekeichen pe.
lùiwa kulu enupannan pe tok wechippù.
Melchizedek Tamùꞌnawàlà Melchizedek ittutok ipàkàlà menukasak wechi màlà Hebrew kaletayi molopai Genesis 14:17-20 yau. Kaatù nanùmùppù paate le pe iwe chippù menu kasak lùppù. Kin pùsà là Abraham pùle ma nàippù, tùse ànùꞌlà uya iꞌnailàpai là iyàpùppù ittu pùla iwechi màlà. Aaron kasa là paatele pe iwechippù pen.
nàkàlunnàtok Nàkàlunnàtok màlà tamùꞌnawolon àli pe weꞌnàtok yesek, walawok wapùla uliꞌchan pokonpe weꞌnàtok, tayappù wannà pen wapùla noppù wannà pen pokonpe.
Olive màlà tùwepetasen yei. Itepelu yesatù màlà olive yamùk tukaik. Jew yamùk nùmokka pe ikaiwanù wechippù, teipa kon kuipà tùuyaꞌnokon yak tùntùlù kon pe iwettoppe. Tùkalapayi kon pe, tùlanppuyi kon palu pe molopai tùu lon kon nàlà là kuttok tùuyaꞌnokon ike pe tok uya yapulàppù. Molo màlà wùk wechi mei pùla Jerusalem piyau olive yek yamùk wattatok imotau, Olive Tùpù tukaik tesassen.
paali Tùpànsen pe iwechippù màlà tùsolokase. Ipilipù yattai ipippà yapai tùmenkasen pe iwechippù
paatele Jew yamùk Paateleyi yamùk wechippù màlà yanùnsak kon pe, Kaatù yemyak itùsak kon tùnnan pe kappon yamùk ponalok pe. Sàlà wekkupùppù màlà Kaatù yùwùk tau Jerusalem po neken. Paatele yamùk wechippù màlà Aaron munkà wapùla ipayan yamùk pe molopai Levi payan pe tok wechippù tamùꞌnawàlà.
Masa eke kulu paate le tawon yenkà. Penalok Itekale Penalok Itekale màlà Kaatù Maimu kaleta yamùk Genesis motapai Malachi ponalà tùwessen. pearl Pearl màlà wakù, eke kassulu walai, epekkek ton moꞌmo yamùk konekatok yapai. Revelation
yau eke ton pe kulu sàlà pearl yamùk wechi manatta pe tùwenasan pe yekamasak ya màlà. Pentecost yattai utaꞌlettàntok. Masa Utaꞌlettàntok tawon yau yenkà Peter Peter mùkkàlà Cephas Hebrew maimu yau, tùulon tuꞌma itesek màlà Simon. Peter molopai Cephas wechi màlà tàk te pe. Pharisee yamùk Pharisee yamùk wechippù màlà tùnamasan Jew yamùk pe Jesus yattai. Tok tonpa yamùk wechippù màlà Law pàk enupannan pe. Tok uya màlà Kaatù nùtùlùppù Moses piyak lùppù Law ittuppù tamùꞌnawàlà, molopai kappon yamùk yenupappù tok uya yawàlà tok wettoppe. Tukke tùulon kon nà tùkussan molopai yawàlà kulu weꞌnàtok kon Law tonpattàtok tùuyaꞌnokon pàk tok yenupappù tok uya. Ànùkyan nà yentai Law maimu yawàlà tùwechi kon kasa tok uchittuppù. Masa Sadducee yamùk tawon yenkà. Priscilla Priscilla màlà Prisca Greek maimu yau. Pulusuk Jesus yattai Rome po itepulu pe tùwessan uya mùkyam lo kappon wànnan nùssan molopai àsà pe tùwettok yai tekaꞌnonkaik kappon lapumannan nùssan talumattàpàtùppù. Pulusuk pona tok pukapàssak tùuyaꞌnokon kuꞌnài nan
pe tok wechippù tok welikù ponalà.
pùlayatta Chilùpa pun wechippù màlà Rome pon kon wettok itepulu pe pata yamùk yau tapulàsen pe. Tewin wei umà yau weꞌwotokomansak yepeppù pe tewin chilùpa pun wechippù. Kolù pun wechippù àsolùwau kapùi weꞌwotokomansak yepek. Mina itesek Greek yau. Talent te yau
kaichalon te màlà, tewinan chilùpa talent wechi màlà
kaichalà chilùpa pun. Eke lùmà nen uchi chilùpa pun wechi màlà asakùlàꞌne echikili ton nùiwa chilùpa pun kaichalà. pùlayatta piliꞌnài nan Pùsamlo kàyik yamùk wechippù màlà pùlayatta piliꞌnài nan pe tùpata kon yesak pe tùwessen Rome ponalok pe. Taluma pe tok wechippù màlà molopai imakuyippù pe tok ittuppù màlà tùulon kon yentai. Jew yamùk yepulu ton uya tok yeneppù màlà àli pe masapùla Jew yamùk pen pokonpe tok wechi pàk. Israel yamùk yeyatonnon pe tok yeneppù màlà. Pùlayatta yekkwaꞌnài nan pe tok wechippù eke peiwa kappon yamùk winàpai tùponalok kon pe.
pùlomù yapuluwetanùꞌnài Pùlomù yapuluwetanùꞌnài màlà tùtùsen pùlomù kùloi masak yak iwepputok yen yak itùlù wapiya. Emennak Itekale yau màlà yapulàsak naiꞌnùk wakù wapùla
àli yeka ma nài pe. “Elannek pe mettàik Pharisee yamùk molopai Sadducee yamùk winàpaino apuluwetanùꞌnài pàk,” teppù Jesus uya, àsà màlà tok kasa ewechi yau tetok tùuya yeka ma nài pe.
Tùse wakù pe tùwessen pe yapu làppù ya, Kaatù wettok itepulu pe wechi apuluwetanùꞌnài kasa yeka ma tùuya yau. Pùlomù yapuluwetanùꞌnài tùweleutasen pen molopai miya pùlomù yawà yoiꞌmanài tamùꞌnawà yoiꞌma tùuya tùke pona là.
Màlà kasa kuꞌnài pe itepulu pe Kaatù wettok wechi màlà.
wapùla yeast. Rome Rome màlà eke pata Italy po. Jesus wemapù yattai, Rome pon kon kappon yamùk uya tukke wolù yawon pata yamùk yentaikasak wechippù màlà. Israel yentaikappù nàlà màlà tok uya. Kappon yamùk Israel pon yewanma pe tok wechippù molopai tùpata kon yapai tok uya tok yenpakkappù sàlà eppaino ikupù tùuyaꞌnokon pe iwechi yau. Rome pon kin, Caesar tukaik tesassen wechippù màlà ànùk yentai eke pe tamùꞌnawàlà wolù yau màlà yattai. Sadducee yamùk Sadducee yamùk wechippù màlà tùna masan pe, itema minkek ton kappon yamùk Jew yamùk kùlottau. Kaatù nùtùlùppù Moses piyak lùppù Law yawà là kulu kappon yamùk wechi iꞌche tùwessan pe tok wechippù. Tùse tùulon kon àkàmlàk itonpatàtok soꞌchi tau tùweꞌwotokomasan Emennak Itekale yau soꞌchi tau tùweꞌwotokomasan wechippù tùpatalàꞌne itesek molopai iwotokoyi. pùi kattàn nan: Pùikattànnan wechippù tùweꞌwotokomasan soꞌchi yepulu wapùla ennài nan yoꞌno. Nossan wapùla walawok pe tok wechippù.
soꞌchi yen nài nan:
soꞌchi yepulu:
Tùulon kon soꞌchi yamùk tau soꞌchi yennàiꞌnan molopai soꞌchi yepulu yamùk wechippù echikkaicha là.
Emenùppù soꞌchi yennài nan wenappù tok yepoi. sulfur Sulfur màlà kalakwa pe iwechi, tùuyassen akkwa pe molopai meluntà pe tùkàꞌnùnsen. Kulupala pe tùkonekasen màlà.
Brimstone tukaik tùulon yattai tesassen màlà.
talent Masa pùlayatta yoꞌno yenkà. tàk yamùk lùkkwà yenuꞌmapàtù ke Sàlà kupùppù ittu màlà ànùꞌlà uya Jesus pon nùppù kusan yepolo pe iwechi yentoppe. Sàlàpe ‘dice’ ke tok uya ikupù eppai man ànùꞌlà uya teposen yepolo yentoppe. Yàꞌlà kasa là tok uya ikupùppù ittu ina uya pùla iwechi màlà. Jesus yaꞌlon kon nùssan uya Judas miyakan nùppù woton yepoloppù màlà
màlà yekkwapeꞌne là.
Tiꞌcha Jew yamùk uya màlà pukkek pe molopai ànùk peiwa là tùwessen yesatù ‘Tiꞌcha’ tukaik, ‘enupanài’ te ya. Namantok yekamatok iwinà pe iwechi. Hebrew maimu yau Rabbi molopai Rabboni wechi màlà pe lùppù màlà. tùtùsen Kaatù yemyak Jesus Christ uyàpù wapiya Kaatù pemonkonù yamùk wechippù màlà kamo neꞌnài nan pe Kaatù yùwùk tak. Paatele uya nen uchi màlà iwànà molopai ipottà ya Kaatù lepa pe. Tewin nà kamo wànà yeselu wechippù màlà Kaatù usentuppa toppe tok makuyi pàk tùkussen pe. Molopai tùulon tukka wechippù àli pe tok wechi kolùkanài pe, palan wapùla là tok umùntatok tùwentusak kon yeꞌmappùtak yekkwa kuꞌnài pe. Tùulon kon nà kamo wàtok yamùk wechippù màlà tenki te pe Kaatù lepatok ike pe. Tùulon yattai là kappon yamùk wechippù kamo pùkkù yannàinan pe. Paali wapùla kaiwan palu là neꞌnài nan pe tok wechippù. Walawok paaka, kaalinilu wapùla kaapala neppàtùppù tok uya. Tamùꞌnawàlà kamo wàtok molopai ipottàtok weleutappù màlà Kaatù yùwùk mattanùpùppù Rome pon kon yamùk uya yau.
Utaꞌlettàntok yamùk
Kaatù Yùwùk kolù ka ppù lùppù yattai pàk utaꞌlettàntok: Kaatù
yùwùk kopposak wechippù màlà
582 uya tùta mo kon yamùk wechippù tappulin yamùk tau wontaik yau tùutaimelunpatok kon yau tùwechi kon yattai lùppù yenumen kappù, Kaatù uya tùlepa kon teppù tùuya lùppù pata yak tùutà kon pona là. Tapùi yamùk lùk kwà tau utaꞌlettàntok yattai pe iwechi yau Jew yamùk utauchinpa màlà masapù la kùya li pilittok yattai wenu kassak pàk.
Sàlà utaꞌlettàntok yattai màlà Jew yamùk uya pena Egypt yau apyok pe weꞌnàtok yapai tùwepeppù kon yenumenkatok yattai. Màlà yattai Kaatù uya màlà weliꞌnàtok inchelùyi yeunoko tùuya yeka mappù, tapùi kaicha là wapiya lok walawok wàtoppe ya màlà pata yau. Tùse Jew yamùk uya kaa linilu mule wàtoppe yeka mappù ya molopai imùnù kuttoppe tok uya tùmlatta kon yepoi. Màlàyau iꞌnailàlà mùn yene tùuya yau inchelù uya màlà tapùi yenta kappù mule tùwàse pùla. Mùkyamlo telupa kon yanùnnài nan nùssan wechippù pàliꞌyau, inche lù uya tok yenta kappù màlà. Tùse Egypt pon kon mun kà neken tùkkappù ya. Màlà motapai Entakaꞌnàppà yattai utaꞌlettàntok weyu yattai Jew yamùk yùwùk tauꞌne kaalinilu mule wàsak molopai ipusak wechippù. Molopai nen uchi tamùkke tok uya yanù.
Entakaꞌnàppà Yattai Utaꞌlettàntok:
Jew yamùk pen winà. Ikolùkappù màlà molopai yenpatau kappù tuꞌma Jew yamùk uya. Sàlà utaꞌlettàntok wechi màlà ikolùkappù yenumenkatok ipà kàlà pe.
Iwapuluwetasak pen pùlo mù pusak: Sàlà wechippù màlà
pe
wei tùkussen pe Entakaꞌnàppà yattai utaꞌlettàntok yeꞌmappùtak. Sàlàichi
pan wei yamùk yau màlà Jew yamùk uya iwapuluwetasak pen pùlomù pusak napù. Sàlà kasaichi màlà Egypt yapai Jew yamùk wepeppù lùppù yenumenka tok uya. Tok utàppù màlà tùusemittàpaik, yapuluwetanùꞌnài tùtok pùlomù yak molopai iwapuluweta màmuttok tok uya iputoppe tùuyaꞌnokon yattai pùla iwechippù.
Pentecost màlà
te ya pe iwechi. Jew yamùk uya sàlà utaꞌlettàntok kupùppù màlà
pe wei tùpo Entakaꞌnàppà yattai utaꞌlettàntok wepyattàppù yeꞌmappùtak. Kùyali pilittok yattai pe iwechi yapulà pe. Pentecost yattai màlà wapiya kulu Wakù Akkwalù uyàpùppù kappon yamùk ailon tawonnan Jesus pàk pona.
Tapuluka yamùk lùk kwà tauꞌne utaꞌlettàntok: Màlà utaꞌlettàntok Pentecost yattai utaꞌlettàntok:
yattai tok uya màlà tapu luka yamùk yamùpàtùppù molopai màlà tau tok wechi tewin suntayakka. Sàlà kasaichi màlà tok
paaka letù lùppù walai: Paaka
Itewa ke tùtàulùnpasen.
wain Tinchisen grape yapai ikone ka sak. Jew yamùk wuku pe iwechippù. Grape yamùk pàikappù màlà, ipalu mokka toppe màlà ikaklàppù molopai kamo pippà iten yak inonkappù màlà molo iwettoppe. wain yen Wain yen konekappù tok uya màlà kamo pippà ke.
Wain yen kamo pippà Wakù Itekale Kaatù yeka le kappon yamùk ponalok Jesus molopai inenupa ton tawonnan nekamappù Wakù Itekale
tukaik tesassen. Sàlàichi màlà itekale Kaatù uya tùmu Jesus Christ yeunokoppù sàlà wolù yak yekamanài. Kappon yamùk wepùikattàtok iwinà pe tùmakuyi kon pàkànsau tùwettalumattàtok kon winàpai molopai tok yeꞌma konekanài Kaatù munkà pe tok wenatoppe. Sàlà kaleta yau Emennak Itekale yawon wechi màlà tapulàsen pe emennak Kaatù nenpoikappù lùppù, Matthew motapai Revelation motak tùwessan pàk. Màlà Penalok Itekale wechi màlà tapulàsen pe kaleta yamùk Genesis motapai Malachi motak tùwessan pàk. Jesus molopai itonpa yamùk tawonnan yeꞌmappùtak màlà Wakù Itekale ittuppù asakùlàꞌnan kaleta yamùk pe, Jesus pàk tùuselupasan. Matthew, Mark, Luke molopai John tawonnan.
wàlàkkaꞌnàtok weyu Jew yamùk wàlàkkapùppù màlà
pe wei wenatok yattai (Sattete yattai). Ànùꞌlà weꞌwotokomatok yattai pe pùla iwechippù màlà Kaatù yapulàtok yattai pe neken. Sàlà law tùlùppù màlà Kaatù uya Moses yemyak.
wepiliꞌnàtok itak Jew yamùk wepi littok itak tùwà làkkattok kon weyu yattai molopai tok mun kà yamùk usenupatok itau. Wàpùleman molopai Law yene molopai ipàk use nupan patassek. Wepiliꞌnàtok itak yapulàtok wepyattàppù màlà Babylon po, Kaatù yùwùk matta nùpùppù pàk. Màlà yamùk yapu làppù lùppù màlà tok uya tùwen nappo sak
584 yeunossak pe. Barnabas molopai tukke pùla tùulon kon yesatùppù màlà yeunossak kon tukaik.
Zion Zion màlà tewi nan nà wùk yamùk tonpa Jerusalem wettok ipo. Walà tùse tùu lon yattai Zion wechi màlà tamùꞌnawàlà Jerusalem pe molopai tùu lon yattai epùn pàk wate pe iwechi, màlà Kaatù patassek pe naiꞌnùk.
kon yau molopai Kaatù yùwùk yamùtuꞌmappù màlà. Kaatù ponalok pe tùpottà san pottàppù pen màlà màlà tau, Kaatù yùwùk tau neken màlà kupùppù. Tewinꞌne màlà eke pe tùwessan pata yamùk Israel pon yau wepiliꞌnàtok itak wechippù.
yeunossak kon Mùkyamlo Jesus neunokossan Wakù Itekale yekamannan pe.
pan kon inenupa ton nùssan yesatùppù màlà yeunossak kon tukaik. Paul uchittuppù nàlà màlà tiyiwalà

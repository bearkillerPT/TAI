• Abrahámcala Isaac sálijinaa,• Isaac Jacob sálijinaa,• Jacob Judá sálijinaa ya náaꞌa libécanata náajcha náaꞌa líshiibimica.
• Judá Fares ya Zérah sálijinaa, natúwa nárra Tamarca.• Fares Esrom sálijinaa,• Esrom Arám sálijinaa.
• Arám Aminadab sálijinaa,• Aminadab Nahasón sálijinaa• ya Nahasón Salmón sálijinaa.
• Salmón Booz sálijinaa, rucúulee ruáꞌa Rahab;• Booz Obed sálijinaa, rucúulee ruáꞌa Rut.• Obed Isaí sálijinaa.
• Isaí rey David sálijinaa.• Rey David Salomón sálijinaa, ne ruáꞌa Salomón túwaca ruyáwa líinumi liáꞌa Uríasca.
• Salomón Roboam sálijinaa,• Roboam Abías sálijinaa,• ya Abías Ása sálijinaa.
• Ása Josafat sálijinaa• ya Josafat Joram sálijinaa• ya Joram Uzías wérrimi.
• Uzías Jotam sálijinaa náimi,• Jotam Acaz sálijinaa• ya Acaz Ezequías sálijinaa.
• Ezequías Manasés sálijinaa,• Manasés Amón sálijinaa• ya Amón Josías sálijinaa.
• Josías Jeconías sálijinaa ya náaꞌa léenajinaibimi, liyáali éerrimi natéeꞌinaami israelítabini preso Babiloniala.
• Liáwinaami liáꞌa presocaica, Jeconías Salatiel sálijinaa ya Salatiel Zorobabel sálijinaa.
• Zorobabel Abihud sálijinaa,• Abihud Eliaquim sálijinaa• ya Eliaquim Azor sálijinaa.
• Azor Sadoc sálijinaa,• Sadoc Aquín sálijinaa• ya Aquín Eliud sálijinaa.
• Eliud Eleazar sálijinaa,• Eleazar Matán sálijinaa• ya Matán Jacob sálijinaa.
• Jacob José sálijinaa, liáꞌa Joséca rúnirrimi ruáꞌa Maríaca,• ya ruyá litúwa liáꞌa Jesúsca, liáꞌa wáni jíꞌinaa Mesíasca.<RF q=+>Cháwa limá Cristo hebreo chuániyu, chái wówa limá lécchoo ‘Liáꞌa Dios níwani quéewiqueꞌe liwánacaala’. Ne jócani yáa náajcha wáacoo újnibii.
Néenee wacába catorce generaciones Abrahám néenee, cáashia líinu David néerra; David néenee áabata catorce generaciones, natéeꞌinaami israelítabini preso Babiloniala, ya áabata catorce néenee presoquictami náaꞌa israelítabinica cáashia lijiácoo liáꞌa Mesíasca.
Jesús jiáctau<TS3>(<a href="tw://bible.*?42.2.1-7">Lc 2:1-7</a>)Quéechanacuꞌinaa Jesucristo jiácoo chájiꞌi: Ruáꞌa María litúwaca comprométechoo rucásacoo liájcha liáꞌa Joséca. Libéechaꞌinaa nayá náajcha wáacoo, náa léenaa quéenibi ruyá Espíritu Santo dánaniyu.
Litáaniacaꞌee ruájcha, liáꞌa José washiálicuerri sáicaica, jócai liwówa chóniwenai yáa léenaa ruíiwanaa, jáiwaꞌee liwówai limáaca ruyái cabáyainta.
Néenee nácula lipénsaa linácu liáni, báqueerri ángel Dios shínaa íyadau lirrú dajuíshi rícueji, limá lirrú: “José, rey David táqueerrimi, ucáarru jitée María újni jíinucaa, léecaa liárra yéerri ruáwi rícu ruwáaliani Espíritu Santoyu.
Quinínama liáni bésuneerriu quéewiqueꞌe licúmpliacoo, liáꞌa Wawácali máyuꞌumica linúma licuéji liáꞌa íiwadedeerri Dios chuáni báinacumi, limáꞌinaa:
“Báquetoo miyácau jócau cúnusia máachu,quéenibiminaa rumáacacoo ya ruwáalia báqueerri rucúuleu,náaniꞌinaa jíꞌinaa Emanuel”(liwówauꞌu limáca: “Dios wáajcha”).
Néenee licáwiaꞌinau liáꞌa Joséca, liméda léjta Dios shínaa ángel máyuꞌu lirrú, lirríshibia María líinuyu.
Ne jócau limáa yáajcha, cáashia rucúlicu liáꞌa rucúuleecoo quéechanacu sáica, liáꞌa José yáni jíꞌinaa JESÚS.
Áabi chóniwenai cawíteeni mawí déecucha sána íinuenai nacába JesúsJesús jiáꞌinau lirrícu liáꞌa Belénca, yéerri áabai cáinabi ítaꞌaa jíꞌineerri Judea, liyáali éerri Herodes máanuica jái reycai. Néenee náiinu Jerusalén néerra áabi chóniwenai cawíteeni mawí, íinuenai cáiwia jiáctejcoo, nashínaa tráawajo éewidenaiu sáalii nácu
Nasátaꞌee néemiu: “¿Tanácucha liyá léji liáꞌa jiéirricoo judíobinica shínaa reyꞌinaaca? Níwata wacábacaala sáalii jiácoo, wayá éebidenai wacába lijiácalawai, tánda wáiinu wáa lirrú sáicai.”
Liáꞌa rey Herodes éemiꞌinaa liáni, néenee urrúni liwówa léemicani, chacábacanaa nabésunacoo quinínama náaꞌa chóniwenaica yéenai Jerusalén rícu.
Néenee rey wána namáida nayá quinínama náaꞌa sacerdote wácanaica, ya náaꞌa éewidenaica ley shínaaca, ya lisáta léemiu nayá táshia nácuchaꞌinaa lijiáu jiliáꞌa Mesíasca.
Néenee namá lirrú: “Liyá jiéirriꞌinau Belénca rícu, Judea cáinaberra ítaꞌaa, chácate litánaca liáꞌa íiwadedeerri Dios chuáni báinacumi limáꞌinaa:
Ne jiyá chacáalee Belén, liáꞌa cáinabi Judea shínaa, áawita píituirri jiyá,máanuiminaa jíiwana médacojoo náiibicha náaꞌa chacáalee máanui namánica lítaꞌaa liáni cáinabica;jiníwata jíibichaminaa lijiáu báqueerri wánacaleerri bánuerriꞌinaa nanácu náaꞌa nushínaa chóniwenai náaꞌa israelítabinica.”
Néenee Herodes máida nayá cabáyainta náaꞌa cawíteeni mawí déecucha sána, jáiwa liá léenaa narrícueji liáꞌa éerri sáica nacábaꞌinaami rujiáctamicoo ruáꞌa sáalii.
Néenee libánua nayá Belénra ya limá nalí:“Yáau néerra isátada éemiu sáica linácu liárra samálitaca; jáicta íinu linácujoo, íiwa nulíjoni, quéewiqueꞌe nuáacoo nuá lirrú sáicai lécchoojoo.”
<sup>(9-10)</sup> Néenee nanísaꞌinaa néemi limáyuꞌu liáꞌa reyca, jáiwa náawai Belénra. Quéechaꞌinaami néejoocoo nacába ruáꞌa sáaliica, sáicta wéerri nawówa, níwata rujínacalau ruácoo nabéecha, cáashia líinu quirrácua yáctalaca, jáiwa rubárruawai liwícau.
Néenee nawárruawai cuíta lícula, jáiwa nacába liáꞌa quirrácuaca María yáajcha, ruáꞌa litúwaca; néenee natúyau lirrúi náaqueꞌe lirrú sáicai. Jáiwa naméecu nashínaa cajón natéeni náacoo, jáiwa náa lirrúi oro, ya áabai sáictai juménibee jíꞌineerri incienso, ya áabata juménibee jíꞌineerri mirra.
Liáwinaami Dios íiwa nalí dajuíshi rícueji jócubeecha néejoo Herodes néenee, níwata Dios yáirri léenaa Herodes wówai líinua liáꞌa quirrácuaca; néenee néejoowai nashínaa cáinabi ítalau áabai iníjbaa rícu.
Cánaquenaiu Egiptola náaꞌa José ya María, Jesús yáajchaQuéechaꞌinaa náacuwai náaꞌa yáine léenaa, néenee José cába báqueerri ángel Dios shínaa dajuíshi rícueji, ángel ma lirrú: “Jibárroo jiwína liárra samálitaca litúwa yáajchau, jicánacau Egipto shínaa cáinabi ítala, jimáacau néerrajoo cáashia nuíiwa jirrúni, níwata Herodes wówairri libánua namúrru liárra samálitaca náiinuaqueꞌini.”
Néenee licáwiacuwai libárruawai liáꞌa Joséca, liwína liáꞌa samálitaca litúwa yáajchau táayee lijiáu Egipto néerra,
Namáacau néerrai cáashia máanali liáꞌa Heródesca. Cháwa lijiácuwai léjta limáyumi liáꞌa wawácalica linúma licuéji liáꞌa íiwadedeerri Dios chuáni báinacumi, limáꞌinaa: “Numáidaminaajoo nucúuleu Egiptoeji.”
Herodes wána náiinua náaꞌa sáamanaicaNe Herodes yáꞌinaa léenaa nachálujueda liyá náaꞌa yáine léenaa, néenee íiwirri wérri liwówa, liwána náiinua quinínama náaꞌa sáamanai máachuca wáalienai chámai camuí cáinacula yéenai Belén rícu, ya quinínama narrícu náaꞌa chacáaleeca yéenai Belén téeji. Liwána náiinua nayá léjta éerrimi náiiwaꞌinaa lirrúni náaꞌa yáine léenaa<RF q=+>Herodes pénsaꞌee lirrúwoo liwánactaꞌee náiinua liáꞌa samálita Jesúsca jócubeecha ta reyni..
Néemiꞌe áabau wítama lítaꞌaa liáꞌa Ramá<RF q=+>Ramá áabai chacáalee píituimi yéerri urrúni Belénru, níwata linácueji Mateo máni licúni. néeni,íchenai wérri cáiwinaa,ruyáwoo Raquelbinica íchanenai nanácueji náaꞌa natáqueenaiꞌinaaca,jócau índa sáicta naméda ruwówa,níwatajani máanalicai.
Liáwinaami máanaliꞌinaami Herodes, néenee báqueerri ángel Dios shínaa, íyadau Josérru dajuíshi rícueji chaléꞌe Egiptola.
Limá lirrú: “Jibárroo, jiwína liárra samálitaca litúwa yáajchau, jéejoo jiácoo Israel shínaa cáinabi ítala, máanalica náaꞌa wówainaimi náiinua liárra samálitaca.”
Néenee libárruawai liáꞌa Joséca, liwína liáꞌa samálitaca litúwa yáajchau, léejoo Israel shínaa cáinabi ítala.
Ne liáꞌinaa léenaa Arquelao wánacaala Judea néeni, liáarrumirra liáꞌa Heródesca lisálijinaa, néenee cáarru liácoo néerrai liáꞌa Joséca. Quéechaꞌinaa Dios íiwa lirrú dajuíshi rícueji, néenee liáu lirrícula liáꞌa cáinabica jíꞌineerri Galilea.
Ne líinuꞌinaa néerrai, néenee liáu liyá áabai chacáalee rícu jíꞌineerri Nazaret. Cha licúmpliacuwai liáꞌa namánimica náaꞌa íiwadedeenai Dios chuáni báinacumi, namáꞌinaa náaqueꞌe lijíꞌinaa Nazaret néeni sái.
Liáꞌa Juan Bautista wáunamactalaca<TS3>(<a href="tw://bible.*?41.1.1-8">Mr 1:1-8</a>; <a href="tw://bible.*?42.3.1-9">Lc 3:1-9</a>, <a href="tw://bible.*?42.3.15-17">15-17</a>)Íchaba camuí liáwinaami líyadau liáꞌa Juan Bautístaca áꞌa cáinabi Judea shínaa wáunamactalaca; néerra chóniwenai yáau néemi lirrú.
Lichuáni rícuejiu limáꞌee: “¡Éejoo Diosru, jiníwata liáꞌa Dios wánacaalactalaca urrúniyii!”
Léewa Juanja liérra Dios máni jinácucha lirrú liáꞌa íiwadedeerri Dios chuáni báinacu jíꞌineerri Isaíasca:“Báqueerri chóniwerri máidada áꞌa wáunamactalaca:‘Ichúni iyáu libéecha quéewiqueꞌe irríshibia wawácali jáicta líinui’,”Léjta nachúni iníjbaa libéecha liáꞌa chóniwerri cawéni íinuerriꞌinaaca.
Juan íibala yáairri caméeyu íchunayu, libájini líwali rícu áabai íimanaayu; ya líiya langosta, újni irríchu máanuica ya máaba yáamitu.
Náaꞌa chóniwenai Jerusalén néeni sánaca, ya íchaba wérri náaꞌa yéenai Judea téeji, ya náaꞌa yáanai urrúni méeda jíꞌineerri Jordán najiáu néemicani.
Náiiwanaa najíconau chóniwenai náneewa Diosru ya Juan báutiseerri nayá áꞌa méeda jíꞌineerri Jordán.
Ne Juan cábaꞌinaa íchaba náaꞌa fariséobinica ya saduceobinica, náiinu liyáctala quéewiqueꞌe Juan báutisa nayá, limá nalí: “¡Áai cawálai táqueenaimi! ¿Tána ma irrúi iwásedacaalaꞌinau liúcha liáꞌa carrúnatabeeca máanui wérrica urrúniyaca?
Imédau sáica, chacábacanaa quéewiqueꞌe nacábacani icúcani éejuacoo Diosru,
ya jócu imá irrúwoo iyá jájiu: ‘Jócu cáarru wacába liáꞌa Dios shínaa carrúnatabeeca, níwata wayá Abrahám táqueenaimi’; Dios éewerri liá irrú carrúnatabee, liyácta rúnaa Abrahám táqueenaimi, liyá éewerri liquénuda nayá matuínaami íibicha áawita íiba íibicha.
Léjta báqueerri washiálicuerri liwínacta lishínaa chúushiu, liwíchuaqueꞌe áabai áicuba yáirri lítau, ya liúca chichái rículani jócta liá lítau sáica, chacábacanaa Dios yáairri urrúni quéewiqueꞌe liá lirrú carrúnatabee liáꞌa jócai chúni liwíteu.
Nuyá, yáawaiyi, nubáutisa shiátaiyu quéewiqueꞌe numáida iyá éejuacoo Diosru; ne liáꞌa íinuerriꞌinaa nuíshiirricu, yáirriꞌinaaminaa irrú Espíritu Santo, quéewiqueꞌe icámbia iwítee yáayuꞌu yáminaa liáꞌa nalí carrúnatabee náaꞌa jócani éebida infierno shínaa chicháiyu. Liyá mawí cadánani núcha, jiní báawita nutéeyuꞌinaa lishínaa cotiza.
Liáꞌa wawácalica léjta washiálicuerri cáabanacai téerri licáaji ricúu lipálaniu, quéewiqueꞌe lisárraa lishínaa trigo, ya licháquidaqueꞌe máashiibee yúcha. Liwáaliaminaa lishínaa trigoca liáarrui rículau, ne léemaminaa liáꞌa máashiibee chichái ricúla jócai chácacajiu. Chacábacanaa Dios shírri náaꞌa chóniwenai machácanini wítee ya táminaa léemaꞌinaa náaꞌa chóniwenai jócani éebida áabai chichái ricúla jócai chácacajiu.”
Jesús báutisactau<TS3>(<a href="tw://bible.*?41.1.9-11">Mr 1:9-11</a>; <a href="tw://bible.*?42.3.21-22">Lc 3:21-22</a>)Jesús yáau Galilea néenee méedala jíꞌineerri Jordán, Juan yáctalaca, quéewiqueꞌe Juan báutisacani.
Jesús éebaꞌee:—Jimáaca cha nírra íchaitaa, ne jiníwata arrúnaa wacúmplia quinínama liáꞌa sáicaica Dios náneewa.Néenee Juan áabenama liyá.
Ne liyáalimi Jesús báutisaꞌinau, lijiáu shiátai yáacucha, jáiwa éerri méecu lirrúi, licábaꞌee liáꞌa Espíritu Dios shínaaca, yúrrucoo linácula jicáꞌa áabai paloma.
Néenee léemiꞌe áabai chuánshi áacaiji, máirriꞌe: “Léwa nucúulee caníinai nucábaca, sáicta nuwówa liájcha.”
Wawásimi énederri Jesús<TS3>(<a href="tw://bible.*?41.1.12-13">Mr 1:12-13</a>; <a href="tw://bible.*?42.4.1-13">Lc 4:1-13</a>)Liáwinaami libáutisaꞌinaa liáꞌa Jesúsca, Espíritu Santo litée liyá wáunamactala jiníctala yáairri, quéewiqueꞌe Wawásimi énedacani.
Cuarenta éerri Jesús jócai íya, ya cuarenta táayebee, liáwinaami sáamu liwówai.
Wawásimi rúniu lirrú lénedaqueꞌe liyá, limá lirrú:—Yáawaicta Dios Cúulee jiyá, jiwánate nanáawacoo náani íibaca íyacaishiyu.
Néenee Jesús éebaꞌee:—Jócaꞌinaa numéda. Liáꞌa tánerricoo máirri: ‘Jócai bácai íyacaishiyu cáwi liáꞌa washiálicuerri, cáwica liyá lécchoo liyú liáꞌa Dios chuáni jiéirricoo linúma licuéji.’
Liáwinaami, Wawásimi tée liájcha Jesús lirrícula liáꞌa chacáalee majíconaa jíꞌineerri Jerusalén, libárruedani templo máanui númacua ítaꞌaa.
Limáꞌee lirrú:—Yáawaicta Dios Cúulee jiyá, jicáteu cáinacula, jái tánacuwai,‘Dios bánuaminaa lishínaa ángelbini jinácuꞌinaa,nawínaqueꞌe jiyá nacáaji rícuu,jócubeecha jíinua jíibau íiba nácula.’
Néenee Jesús ma lirrú:—Jócaiꞌinaa numéda. Jái tánacuwai lécchu, ‘Ujiméda carrúnatai quéewiqueꞌe jéneda wawácali litúyaqueꞌe jiyá.’
Néenee Wawásimi tée liyá báaniwai áabai dúuli áacai wérri ítala, líyada lirrú quinínama chacáalee cáinabi íta sána, sáictani wérri cawéninamani.
Limá lirrú:—Nuá jirrú quinínama léju liéni, jitúyactau jitájeda jinániu nulí jiá nulí sáicai jiwówa yáajchau.
Néenee Jesús éebaꞌee lirrú:—Jócaiꞌinaa numéda. Jidánau núcha, Wawásimi, jái tánacuwai: ‘Jiméda lirrú sáicai jiwówa yáajchau liáꞌa jiwácali Diosca, jishírrueda lirrú bácai.’
Néenee Wawásimi shírriu Jesús yúcha, jáiwa ángelbini íinuenai nashírrueda lirrú.
Jesús cháneerri liméda lishínaa tráawaju Galilea rícu<TS3>(<a href="tw://bible.*?41.1.14-15">Mr 1:14-15</a>; <a href="tw://bible.*?42.4.14-15">Lc 4:14-15</a>)Néenee Jesús éemiꞌinaa naníqui Juan cuíta manúmai rícula, léejoo Galilea cáinaberra ítala.
Ne jócu limáacau Nazaret áꞌa liyáctamica, jócta liáu liyáca Capernaúm chacáalee rícula, litácoowa liáꞌa manuá jíꞌineerri Galilea, nayácta náaꞌa tribu Zabulón shínaa ya Neftalí.
Liáni bésuneerriu quéewiqueꞌe licúmpliacoo liáꞌa litánani liáꞌa íiwadedeerri Dios chuáni báinacu, jíꞌineerri Isaíasca:
“Cáinabi lishínaa liáꞌa Zabulón ya Neftalí,bajiála Jordán, manuá tácoowa:Galilea nayácta náaꞌa jócani éebida.”
Náaꞌa chóniwenai jínanenaiꞌinaacoo catáwacabee jirrícu,nacábaminaa áabai jucámarrabee<RF q=+>Jucámarrabee. Áani táanierri liyá linácu Jesúsca, ya lichuáni wásedeerriꞌinaa nayá jíconaashi yúcha. máanui;áabai jucámarrabee úcuni nalí náaꞌa yáainaimi catáwacabee jirrícu máanalinimica.
Jesús máida cuatro catésucanica<TS3>(<a href="tw://bible.*?41.1.16-20">Mr 1:16-20</a>; <a href="tw://bible.*?42.5.1-11">Lc 5:1-11</a>)Jesús jínaneerriu litácoowa liáꞌa manuá jíꞌineerri Galilea, jáiwa licábai chámata washiálicuenai néenajinai wáacoo: báqueerri liáꞌa Simónca, Jesús yániꞌinaa jíꞌinaa Péꞌeru, ya liáꞌa báqueerrica Andrés. Náani catésucani, yúquenai nayá nashínaa máayau manuá yácula.
Jesús máꞌee nalí:—Yáau nuájcha, numédaminaa iyá cáindacaniꞌinaa chóniwenai Diosru.
Liyáalimi namáaca nashínau máayamiu, jáiwa náau liájchai.
Mawí nabéechala, Jesús cába áabibi chámata washiálicuenai néenajinai wáacoo: Santiago ya Juan, léenibi liáꞌa Zebedeoca, yéenai nasálijinaa yáajchau áabai bónco rícu, chúneenai nayá namáayaniu. Jáiwa Jesús máida nalí.
Liyáalimi namáaca nashínaa bónco ya nasálijinaami, jáiwa náau liájchai liáꞌa Jesúsca.
Jesús éewida íchaba chóniwenai<TS3>(<a href="tw://bible.*?42.6.17-19">Lc 6:17-19</a>)Jesús lijínaniu quinínama Galilea shínaa cáinabi, léewida limácoo narrícu náaꞌa sinagogaca. Líiwadeda linácu liáꞌa sáicai chuánshica linácu liáꞌa Dios wánacaalactalaca, ya lichúni chóniwenai quinínama bálinacaalashi ya cáiwibee.
Natáania Jesús nácu quinínama náaꞌa yéenai Siria shínaa cáinabi ítaꞌaa, naínda lirrú quinínama náaꞌa bálinenaicoo méenaami bálinacaalashi ya cáiwibee, ya náaꞌa wáalenai espíritu máashii, ya náaꞌa cúcunenaicoo, ya náaꞌa macáwanica. Yáꞌee Jesús chúni nayá,
íchaba chóniwenai yáau Jesús yáctalaca, náaꞌa Galilea sánaca, ya náaꞌa chacáalee Decápolis sánaca, náaꞌa Jerusalén néenee sánaca, náaꞌa Judea néenee sánaca, ya náaꞌa yáine Jordán cáinaberra ítacha cáiwia jiáctejcoo, najínaniꞌeewoo Jesús íshiirricu.
Jesús éewiderri dúuli ítaꞌaaLicábaꞌinaa íchaba wérri chóniwenai, Jesús íirrau liwáacoo dúuli lítala quéewiqueꞌe léewidaca. Náaꞌa éewidenaicoo liájcha náiinu liyáctalaca,
jáiwa lichánau léewida nayái, limáꞌee:
Liáꞌa yáawaiyi méda washiálicuerri sáicta liwówa<TS3>(<a href="tw://bible.*?42.6.20-23">Lc 6:20-23</a>)“Sáicta wérri nawówa náaꞌa yáine léenaa narrúnijinaa cáwicaishi Dios shínaa,jiníwata nashínaaꞌinaa liáꞌa sáicaica Dios wánacaalactalaca.
Sáicta wérri nawówa náaꞌa máashiini wówa,jiníwata Dios yáirriꞌinaa nalí sáictaqueꞌe nawówa.
Sáicta wérri nawówa náaꞌa imíyanica,jiníwata Dios yáirriꞌinaa nalí liáꞌa cáinabi limánimi líshiirriniꞌinaa nalí.
Sáicta wérri nawówa náaꞌa wáalianai ínaaishi ya náaꞌa iméeni wówa namédaqueꞌe léjta Dios wánacaalauꞌu,jiníwata liyáminaa liwána licúmpliacoo léjta nawówauꞌi.
Sáicta wérri nawówa náaꞌa carrúni jináatani cába áabi,jiníwata Dios carrúni jináataminaa licába nayá.
Sáicta wérri nawówa náaꞌa masáculani wówa,jiníwata áabai éerri nayáminaa Dios yáctalaca ya nacábaminaa liyá.
Sáicta wérri nawówa náaꞌa múrruenai sáictaqueꞌe nawówa,jiníwata Dios yáa najíꞌinaa nayá léenibiyu.
Sáicta wérri nawówa náaꞌa nacánaquedanica namédacala liáꞌa Dios bánua namédaca,jiníwata nashínaaꞌinaa liáꞌa Dios wánacaalactaca.
“Sáicta wérri iwówa, jáicta chóniwenai báulidacta iyá ya nacáitadeda iyá, ya nunácue jíni nawína iyá quinínama númashi yúwicayu.
Iyája nárra iwíduma ya jucámarrabee cáinabi shínaa<TS3>(<a href="tw://bible.*?41.9.50">Mr 9:50</a>; <a href="tw://bible.*?42.14.34-35">Lc 14:34-35</a>)“Iyáwa chánii cábacanaa jicáꞌa iwíduma cáinabi shínaa. Ne ya limáacacta lijúwacau, ¿chítashia léewa liwína lijúwacau jíni? Jái jócu sírbia mawiá, náucaminaani bináawala ya chóniwenai báawedani.
Iyáwa chánii cábacanaa jicáꞌa jucámarrabee cáinabi shínaa. Léjta jucámarrabee chacáalee shínaa yáairrictani dúuli ítaꞌaa, jócai éewa libáyacoo, chacábacanaa náaꞌa chóniwenai néewa nacába quinínama iyá imédanica.
Jócu watúculia áabai lámpara waníquiqueꞌe áabai cajón rícuni; mawí sáicaca, wamáacacani áacai ítaꞌaa liquénaqueꞌe quinínama yáanai cuíta rícu.
Chacábacanaa, imédau machácani, quéewiqueꞌe quinínama náaꞌa chóniwenai néewa nacába liáꞌa sáicai imédani iyá, ya quinínama náa sáicai lirrú liáꞌa isálijinaaca yéeirri áacairra.
Jesús éewida linácu liáꞌa leyca“Iyá uꞌéebida nuíinucala numárda liáꞌa leyca o liáꞌa néewidani náaꞌa cáiiwadedacani Dios chuáni báinacu; nuyá jócai íinu nuá linúmami, nuyá íinuerri nuá lirrú yáawaiyi licábacanaaca.
Ne yáawaiyi numá irrú, nácula liyája liáꞌa éerrica ya cáinabi, jiníminaa nuédani liúcha liáꞌa leyca, báawita áabai púntoꞌinaa báawita áabai letra, cáashia libésunacoo quinínama liáꞌa arrúnaa libésunacoo.
Tándawa, liáꞌa jócai éewida néenaa náaꞌa ley shínaaca, báawita píituicani, jiní léewidacala náaꞌa chóniwenaica éewidacani, nacábadedacaniꞌinaa jiní wéni liúcha liáꞌa wánacaleerri Dios shínaa. Ne liáꞌa éewiderrica ya léewida lécchoo áabi méda léjta liyá, mawíꞌinaa cawéni wérri chaléeni Dios liwánacaalactalaca.
Tánda numá irrú, iyá jócta iméda mawí sáica Dios náneewa, náucha náaꞌa quéewidacani ley shínaaca ya náaꞌa fariséobinica, jiní wérri wárroo áacairra Dios yáctalaca.
Jesús éewida linácu liáꞌa íiwirri wówa<TS3>(<a href="tw://bible.*?42.12.57-59">Lc 12:57-59</a>)“Iyá jái éemicai namá nalí náaꞌa wawérrinaimica: ‘Ujíinua, ne liáꞌa íinuerrica yúquerriꞌinau carrúnatai rícula.’
Ne nuyá ma irrú, tánashia íiwirri wówa léenajirri yáajchau, yúquerriꞌinau. Tánashia cáitadedeerri léenajirriu, nacábadedani yáawacta cajíconaajani náaꞌa nawácanaica; tánashia cáiteerri cáiwinaa wérri léenajirriu, arrúnaiꞌinaa chichái infierno shínaaca.
“Chái jitécta jishínaa ofrendau Dios íibana rícula, jédacanictau áicta jéenajirri wáaliani jiájchau jináculaja,
jimáaca jishínaa ofrendau néenijaa, arrúni lirrú liáꞌa néemacta ofrenda, ya jiáu jéenajirri néerrau jichúni jishínaa wíteshiu quéecha. Ta jéewa jéejocoo jitée jishínaa ofrendau Diosru, néemactalaꞌinaacani.
“Ya áicta yáirri jijíconaaja ya liwówai jiyá máashictala néerra, jénedau jimédacoo áabenaa liájcha nácula jócu libésunajau, jócubeecha léejueda jiyá juezru; táda jóctacala, liáꞌa juez yúquerriꞌinaa jiyá ya léentregaa jiyá nalí náaꞌa catúyacanica ya naníqui jiyá cuíta manúmai rícula.
Numá jirrú yáawaa, jócala jijiáu chéni jóctacala jipáida quinínamani liáꞌa jimówinianica.<RF q=+>Jédacaniu arrúnaa jichúniꞌinaa jicáwicau Dios yáajcha jóctanaa máanali jiyá.
Jesús éewida linácu liáꞌa méderri máashii líinaayu“Iyá éemini quéecha namáyuꞌu: ‘Ujiméda jirrúwoo liáꞌa máashii jíinayu.’
Ne nuyá ma irrú, tánashia liáꞌa cáberri báquetoo íinetoo liméda rúnainaa, jáiyi méda máashii ruájchai liwówa licuéjiwai.
“Chacábacanaa, jituícta sáicaquictejica liwána jicáacoo jíconaashi rícula, ujiméda máashii, jicábau újnii jijédacchu jituíu ya jiúca jiúchau déecuchalani; mawí sáicaca jipérdia áabai jitánai sái, ne jócaita quinínama jináananaica liúcacoo infierno rícula.
Jicáaji sáicaquictejica wánacta jicáacoo jíconaashi rícula, ujiméda máashii, jicába újni jiwíchuacchu jicáajiu ya jiúca jiúchau déecuchalani; mawí sáicaca jipérdia áabai jitánai sái, ne jócaicta quinínama jináananaica liúcacoo infierno rícula.
Jesús éewida linácu liáꞌa máaca yáquenaicoo<TS3>(<a href="tw://bible.*?40.19.9">Mt 19:9</a>; <a href="tw://bible.*?41.10.11-12">Mr 10:11-12</a>; <a href="tw://bible.*?42.16.18">Lc 16:18</a>)“Cha lécchoo Moisés litána quéechanacumi: ‘Tánashia máaquerri líinuu, arrúnaa liá rulí áabai cáashta limáctaca shírrida yáaqueneu.’
Jesús éewida linácu liáꞌa júlerricoo“Iyá éemenai lécchoo liáꞌa Moisés tánani nalí náaꞌa iwérrinaibimica: ‘Uꞌimíya máecha iméda liáꞌa imánimi iméda iwácalirru juraméntoyu.’
Ne nuyá ma irrú: ‘Uꞌijúrau mawiá. Uꞌijúra linácu liáꞌa éerri áacairra sáica, jiníwata liyáwa Dios yáctalaca.’
Jiní liáꞌa cáinabica, níwata Dios wánacaalacta lítaꞌaa lécchoo; báawita Jerusalén nácu, níwata liáꞌa chacáaleeca lishínaa liáꞌa Dios máanui wérri reyca.
Jiní ijúracalau inácu iyá jájiu, jiníwata jócta éewa iméda cabálai ya cachájulai báawita bácua iwíta báinau.
Imácta iyá ‘jajá’, jajáꞌinaa; imácta iyá ‘jócai’, jócaiꞌinaa, ne liáꞌa shírrerriu liúcha liáni, máashiiyii.
Jesús éewida linácu liáꞌa éejueda júnibau<TS3>(<a href="tw://bible.*?42.6.29-30">Lc 6:29-30</a>)“Iyá éemini namáyuꞌu quéecha: ‘tuíshiyuꞌinaa ya éeshiyuꞌinaa.’
Ne nuyá ma irrú: Ujiméda lirrú máashii liáꞌa méderri máashii; mawí sáictaca, jáicta báseerri jináni sáicaquicteji jáꞌa, jináawida lirrú béema.
Ya áicta yáirri jijíconaaja ya wówerri léda jicámisani jáꞌa, jínda litée lécchoo liáꞌa jishínaa cápaca.
Ne báqueerri wánacaleerri liwánacta jitée jiánairrau áabai déecuchala, jitée chámaichu lidécuchaca.
Jáicta báqueerri sáteerri áabai rúni jináshi jáꞌa, yáa lirrúni; ya áicta báqueerri sátani préstau jiúchaja, jiprésta lirrúni.
Jesús éewida linácu liáꞌa caníinaa wacába náaꞌa wajínaica<TS3>(<a href="tw://bible.*?42.6.27-28">Lc 6:27-28</a>, <a href="tw://bible.*?42.6.32-36">32-36</a>)“Iyá éemenai lécchoo namá irrú: ‘Caníinaa icába náaꞌa ijúninaica ya cadéni icába náaꞌa ijínaica.’
Ne nuyá ma irrú: Arrúnaa caníinaa icába ijínaiu lécchoo, ya iꞌóra nanácu náaꞌa cánaquedeenai iyá.
Iméda liáni, cháminaa léenibi iyá liáꞌa Dios isálijinaa yéerri áacairra; ya liyá wáneerri cáiwia jiácoo nanácu náaꞌa sáicanica ya máashiinica, libánua únia sáicani nácu ya máashiini nácu.
Jiníwata caníinacta jicába náaꞌa caníinaani icába iyá, ¿tána iwéni irríshibia? Báawita náaꞌa cóbrenai impuesto Romarru cháni médacajau, ya iyá pénsenai máashiica wérri nayá.
Ne itácta nalí rímija náaꞌa éenajinaica, ¿tána iméda mawí sáicacai? Báawita náaꞌa jócani éewida médenaiu cháꞌa.
Iyáyu machácani, ya caníinaa icába lécchoo náaꞌa cadénini cába iyá, chaléjta isálijinaa yéerri áacairra machácani.
Jesús éewida linácu liáꞌa wamédacta sáicai“Ujéneda linácu liáꞌa jiwíteecoo, quéewiqueꞌe chóniwenai cába iyá sáicai. Jimédacta cháni, isálijinaa liáꞌa yéerri áacairra, jiníminaa iwéni liéniꞌinaa irrú.
“Tándawa jiyúdacta náaꞌa carrúni jináatanica, ujíiwadeda matuínaamini, chaléjta namédani náaꞌa chámai wítee sinagoga rícu, ya namédani bináawala chóniwenai natáaniaqueꞌe nanácui sáica. Yáawaiyi numá irrú, linácu jiliéni jái nísa nawáalia nawéniwai, Dios jócai liá nalí nawéni mawí.
Ne jiyúdacta náaꞌa rúnenaicani, ujíiwadedani báawita jijúnicairru wáni;
Jesús éewida nasátacoo<TS3>(<a href="tw://bible.*?42.11.2-4">Lc 11:2-4</a>)“Jáicta iꞌórawai, uchá iyá léjta náaꞌa chámaini wítee, ísenai nabárruacoo naꞌóraca sinagoga rícu ya plaza táiba, quéewiqueꞌe chóniwenai cába nayá. Yáawaiyi numá irrú, linácu jiliéni jái nísa nawáalia nawéniwai.
Jiyá jáicta jiꞌóra, jiwárroo jíibana licúlau, jibáya cuíta núma ya jiꞌóra jisálijinau yáairri bácai jiájcha, ya jisálijinaa licábani jimédani cabáyainta, liáminaa jirrú jiwéni.
“Jáicta jiꞌóra ujéneda chuánshi jócai sírbia, chaléjta namédani náaꞌa jócani éebida, namá nalíwoo, ne mawíctaꞌee natáaniaca, mawíminaaꞌee Dios méda nalí nawánacaala.
Uchá cábacanaa iyá léjta nayá, jiníwata isálijinaa jái yáa léenaa liáꞌa jirrúnaanica, libéecha isáta liúchani.
Ne iyá éewenai iꞌóra cháꞌa:‘Wasálijinaa yáairri áacairra,chóniwenai cawáunta nacába jijíꞌinaa.
Jíinu chérra jiwánacaala áani,jiméda jiwánacaalau áani cáinabi ítaꞌaa,chaléjta jimédauꞌinaa áacairra.
Jiá walí íyacaishi warrúnaanica éerri jútainchu.
Jipérdona wáucha máashii wamédanica,chaléjta wapérdonau wayá,náaꞌa médenai walí máashii.
Ujínda wacácoo máashii rícula,jitúya wayá liúcha liáꞌa wawásimica.’
“Ipérdonaa náaꞌa médenai irrú máashii, níwata chacábacanaa, liáꞌa Isálijinaa yáairri áacairra, lipérdonaaminaa iyá lécchoo;
Ne jócta ipérdonaa áabi, chacábacanaa jócu Isálijinaa pérdonaa iyájoo ijíconaa lécchoo.
Jesús éewida nayá ayuno nácu“Iyá jáicta iyúnaa, umáashii iméda inániu máashii wówa chaléjta náaꞌa chámai wítee, íyadeneu nayá jájiu máashii naméda nawówau chóniwenai cábaqueꞌe nayá chájiꞌi. Yáawaiyi numá irrú, liyú léja liérra iwáalia iwéniu.
Jiyá, jáicta jiyúnaa, jibádeda jinániu jichúndaniu sáica,
quéewiqueꞌe náaꞌa chóniwenai jócu yáa léenaa jinácu jiyúnaaca. Bácai rími jisálijinaa yáa léenaani, báawita jócu wacábani, liyá cáberri quinínama liá léenaa linácu, ya yáairri jiájcha, liyá yáa jirrú jiwéniu.
Rícucaishi yáairri áacairra<TS3>(<a href="tw://bible.*?42.12.33-34">Lc 12:33-34</a>)“Oyáawaqueda warrúwa lítaꞌaa liéni cáinabica, áꞌa wijíi márdactaꞌinaa ya shínaashi amáarraiꞌinaa o yúquerriꞌinau, nayácta náaꞌa canédica nawárroo nanéduca.
Mawí sáicaca, iméda liáꞌa sáictai Dios cábaca, imédacta chacábacanaa, chaléjta wáalenai rícucai éerri ítala, níwata Dios yáa iwéniu.
Édacaniu, táshia nácucha jiwáaliacta jirrícucau, jiwówa néeni yáa lécchoo.
Jucámarrabee yáairri wanácu<TS3>(<a href="tw://bible.*?42.11.34-36">Lc 11:34-36</a>)“Náaꞌa watuíca jicáꞌa lámpara wanáanairru, nayú wéewa wacába matuínaami. Tándawa, ituí sáicai, éewa nacába sáica quinínama. Chái cábacanaa, jócai camáisani ya náaꞌa iwáalinica, iyá éewenai yáa léenaa atéwa quinínama liáꞌa Dios wówerri iyá yáni léenaa.
Ne máashicta náaꞌa ituíca, iyá jócu éewa icába sáica matuínaami. Ya liáni mamáarraca namédacoo cháꞌa, líinuminaa liáꞌa éerrica jáicta jiní éewani icábaca. Iyáminaa quinínama catáwacabee rícu. Chái cábacanaa, mamáarraca namédacoo camáisaniniyu, quinínama icáwica yáairri catáwacabee rícu. Quinínamacta iyá éewani icába ya iwítee pénsani náaꞌa matuínaami éerri shínanaa, quinínamaminaa liáꞌa imédanica máashiiꞌinaa.
Dios túyerri léenibiu<TS3>(<a href="tw://bible.*?42.12.22-31">Lc 12:22-31</a>)“Tánda numá irrú: Oꞌurrúni iwówa linácueji liáꞌa íyacaishi, ya írraꞌinaa nácu ya iyáayuꞌinaa, jiní íibalashi nácu lécchoo liáꞌa isúwaniꞌinaaca. ¿Jócu cawéni icáwica mawí yúcha liáꞌa íyacaishica ya ináanai liúcha liáꞌa íibalashica?
Icába náaꞌa míshiiduca yáarraneneecoo áacai: Jócani yáabana, jócani yáawaqueda, jócani wáalia íyacaishi náabana lícuu; ne liáꞌa isálijinaa yáairri áacairra yáirri náayaꞌinaa. ¡Ne iyá mawí cawéni náucha náaꞌa míshiiduca!
Ne máayabaca, báawita íchaba urrúni wawówa, ¿chíta quéewau jíni wadáwineda wacáwicau jíni báawita áabai hóraꞌinaa? Néeenee iyá jócai urrúni wówa íyacaishi nácu jócta íibalashi nácu.
“¿Tánda bájiala urrúni iwówa íibalashi nácu? Icábau chítashia lidáwinauꞌu náaꞌa íiwinaashi yáairri bacháida rícu: jócani tráawajaa, jócani súcueda.
Ne áawita chácani, numá irrú, áawita rey Salomón, quinínama lishínaa chúnica, jócu lisúweda líibalau sáicabeetaica léjta íiwinaashi.
Ne Dios súwacta chacábacanaa íiwinaashi sáictani wérri, wáalee liyá bacháida rícu, ya cajójcha léemau chichái rícula, ¡mawíminaa liáꞌa íibalajoo, chóniwenai cháuctani éebidaca!
Dios caníinaa licába iyá, tánda cha numá irrú jócubeecha isátada éemiu: ‘¿Tánaꞌee wáayai?’ o ‘¿Tánaꞌee wáirrai?’ o ‘¿Tánaꞌee wasúwai?’
Quinínama liéni wáneerri urrúni nawówa náani jócani éebida, ne iyá wáalianai báqueerri isálijinau yáairri áacairra ya yáirri léenaa liáꞌa irrúnaanica.
Tándawa numá irrú ya liwíbanaa liéni numáni irrú Dios wánacaalactalaca, imédaqueꞌe lirrú léjta liwówau, chacábacanaa irríshibia quinínama méenaami.
Uꞌurrúni iwówa linácu liáꞌa cajójcha sái éerrica, jiníwata cajójcha ái éerri jáꞌa urrúni iwówa. Éerri jútainchu wáalianai lishínaa chúnsai máashiica. Tándawa, jócu urrúni iwówa libéecha liáꞌa éerrica.
Ojimá báqueerri nácucha máashiicalani<TS3>(<a href="tw://bible.*?42.6.37-38">Lc 6:37-38</a>, <a href="tw://bible.*?42.6.41-42">41-42</a>)“Ujitáania máashii linácu liáꞌa namédanica náaꞌa áabica, quéewiqueꞌe Dios jócu litáania máashii linácu liáꞌa imédani iyá.
Chacábacanaa Dios yúca jiyá máashictala lécchoo, jimédacta máashii báqueerrirru; ne liyúja liáꞌa jénedauca iyá lécchoo, Dios éejoo léneda iyá liyú lécchoo.
¿Tánda arrúnaa jicába jéenajirri tuí rícu liáꞌa catábibee liwáalianica, ne jócai jicába liáꞌa jiwáaliani áicuba shírricu yáairri jituí rícu lécchoo?
Ne jiwáaliacta jituí rícu áabai áicuba shírricu, ¿chíta quéewa jimá jéenajirrirru jíni: ‘Jínda nujéda jiúcha liáꞌa catábibee yáairri jituí rícu’?
¡Chámai wítee! jijéda quéechanacu liáꞌa áicuba shírricuca yáairri jituí rícu, cháminaajoo jéewa jicába sáica, jéewaqueꞌe jédaca liwáalia lituí rícu jéenajirrica.
“Ujiá nalí náaꞌa yáawaiyi dujíwala chuánshi sáicai Dios bánuani, nalí náaꞌa chóniwenai cháneenai ya jócu nawówai néemica. Liérra léjta wácta áulirru, jócu náa léenaa néemica ya néewa náamueda iyá; jócta jiá íiba cawénii puítirru, jócani yáa léenaa íiba cawénii ya éewenai nabáwedani.
Sáteerri ya múrruerri ya máiderri cuíta núma lícu<TS3>(<a href="tw://bible.*?42.11.9-13">Lc 11:9-13</a>; <a href="tw://bible.*?42.6.31">6:31</a>)“Isátau, ya Dios yáminaa irrújoni; imúrru, ya íinuminaajoni; imáida cuíta núma lícu, ya liméecuminau irrújoo.
Jiníwata liáꞌa sáterrica, lirríshibiaminaani; liáꞌa múrruerricani, líinuminaa; liáꞌa máiderri cuíta núma lícu, liméecuminau lirrú.
“Néenee Jesús liméda liáni licábacanaa: ¿Ne éenaminaa iyá yáa licúulee íyau bátui íiba, jáicta lisáta líyau jiúcha páani?
Ne chaléjta iyá báawita máashii, éewa yáa sáicai éenibirru, ¡chítashia mawí jíni isálijinaa sáicai yáairri áacairra liá irrú, méenaami sáicai wérri tánashia nasátani liúchai!
“Chacábacanaa, iméda náajcha náaꞌa áabi chóniwenaica, chaléjta iwówa naméda yáajcha náaꞌa áabica; jiníwata cháwa libánuacani liéni leyca, nashínaaminaa náaꞌa íiwadedenai Dios chuáni báinacumi.
Cuíta núma píitui<TS3>(<a href="tw://bible.*?42.13.24">Lc 13:24</a>)“Jesús liméda liáni licábacanaa, limá nalí: Iwárroo rícuba liáꞌa cuíta núma áulabai téerriꞌinaa iyá áacairra. Níwata liáꞌa linúma ya iníjbaa téerriꞌinaa máashictala manúshidai ya jócai tráawajui wáacoo rícu, ya íchabaminaajoo wárroo lirrícubajoo;
ne liáꞌa linúma ya iníjbaa téerriꞌinaa liáꞌa cáwicaishi jócai amáarra, áulabani wérri ya tráawajui wérri wáau rícu, ya áulabani rími náiinujoni.
Liáꞌa banácalica wacúnusiani líta nácuejiu<TS3>(<a href="tw://bible.*?42.6.43-44">Lc 6:43-44</a>)“Cáwiwa icába yúchau náaꞌa chóniwenai médenai númashi yúwica, quéewiqueꞌe nawána áabi éebidacani nayá táanianai Dios nácu, ne jócai yáawaiyi. Náiinu iyáctala náabala léjta oveja, ne yáawaiyi nawówa lícueji chaléjta cháawi carrúnatai.
¿Chíta quéewau yáa léenaa tánashia cachálujuedacani? Iyá éewani icúnusiaca tánashia jiliáꞌa namédanica, jócu wéewa nawína uva áabai banácali catúwirre ítacha, jócu wéewa wawína ítashi banácali máashii nácucha.
Chacábacanaa, quinínama banácali sáicaitani yáairri lítau sáica, ne liáꞌa banácali máashictani liá lítau máashii lécchoo.
Liáꞌa banácali sáicaitani jócai éewa liá lítau máashii, jiní banácali máashii éewau liá lítau sáica. Cha lécchoo nabésunau náaꞌa chóniwenaica.
Quinínama banácali jócai yáa lítau sáica, nawíchuani ya náuca chichái rículani. Cha lécchoo Dios méda náajcha náaꞌa chóniwenai cachálujuedacanica.
Iyáminaa yáa léenaajoo icúnusia yúchau linácu liáꞌa namédanicojoo.
Jócuminaa quinínama nawárroo Dios wánacaalactalaca<TS3>(<a href="tw://bible.*?42.13.25-27">Lc 13:25-27</a>)“Jesús máꞌee: jócuminaa quinínama náaꞌa máine nulí: ‘Nuwácali, nuwácali’, nawárroominaujoo Dios wánacaalactalaca, nayá rímiminaajoo wárruaujoo náaꞌa médenai nusálijinaa wánacaala yáairri áacairra.
Liyáali éerriminaajoo íchaba ma nulíjoo: ‘Nuwácali, nuwácali, wayá arrúnaa jída wawárruacoo Dios wánacaalactala, níwata wayá táanianai jijíꞌinaa nácu, jijíꞌinaa nácu wajéda demonio chóniwenai yúcha, jijíꞌinaa nácu waméda íchaba jócai wacába cáji.’
Néenee nuéebaminaa nachuánijoo numá nalí: ‘Jócuwa nucúnusia iyá; ¡ishírriu núcha iyá camédacani máashii!’ ”
Náaꞌa chámai dánanica<TS3>(<a href="tw://bible.*?41.1.22">Mr 1:22</a>; <a href="tw://bible.*?42.6.47-49">Lc 6:47-49</a>)Jesús máꞌee chóniwenairru: “Táda numá, tánashia éemerri liáni nuchuánica ya liméda léjta numáyuꞌu, chái léjta báqueerri washiálicuerri cawítee bárruedeerri líibanau íiba ítaꞌaa.
Néenee únia yúwawai manúta quinínama méeda, cáuli cánacaꞌeewoowai lécchoo, náiinu linácula quinínama liáꞌa cuítaca, ne jócu licáwai, níwataꞌee lidáni bárruerriu íiba ítaꞌaa cabálininaa.
Ne tánashia éemerri liáni nuchuánica ya jócai liméda léjta numáyuꞌu, chái léjta báqueerri washiálicuerri mawítee, bárruedeerri líibanau cáina ítaꞌaa.
Néenee únia yúwawai manútai quinínama méeda, cáuli cánacaꞌeewoowai lécchoo, náiinu linácula quinínama liáꞌa cuítaca néenee licáwai. ¡Licáarraliawai quinínama!”
Néenee Jesús nísaꞌinaa litáaniacai, quinínama náaꞌa chóniwenai nacáarrudaꞌeewoo néemica léewidau nayá Jesús,
níwata léewida nayá léjta báqueerri yáirri léenaa linácu liáꞌa léewidani liyáca, jócani chaléjta náaꞌa qéewidacani ley shínaaca.
Liyáalimiꞌe lirrúniu báqueerri bálinerriu lepra nácu, jáiwa litúyau liúrruimiyu Jesús náneewa, limáꞌee lirrú:—Nuwácali, jiwówaicta, jéewaminaata jichúni nuyá liúcha liáꞌa nubálinacaalaca.
Jesús dúnuꞌe licáajiyu wáni, limáꞌee lirrú:—Jajá nuwówai. ¡Jimáacacoo masáculaiyu!Liyáalimi, liáꞌa bálinerricoo lepra nácu limáacacoo masáculai.
Jesús máꞌee lirrú mawí:—Jicábate, ówa jíiwa jiyá áabirrujoni jiní wérri; jimédani jáꞌa jiá namówai jíyadacoo lirrú liáꞌa sacerdóteca, jitée liérra ofrendaca Moisés wánani yáaca, quéewiqueꞌe quinínama yáa léenaa jáicala masáculai jiyái jishínaa bálinacaalashi yúchau.
Jesús chúni báqueerri icúlirrijui tráawajairri soldádobini wácalirru<TS3>(<a href="tw://bible.*?42.7.1-10">Lc 7:1-10</a>)Jáiꞌinaa Jesús wárruau lirrícula liáꞌa chacáaleeca jíꞌineerri Capernaúm, néenee báqueerri soldado wácali romano, lirrúniu lirrú lisáta liwówa yáajchau liúcha.
Limá lirrú:—Nuwácali, liáꞌa icúlirrijui tráawajairri nulí bálinerriu, jócai éewa libárruacoo ái ruwáirriu núbana néeni, súfrierri cáiwibee.
Néenee Jesús éebaꞌee lirrú:—Nuáu nuchúnicani.
Jáiwa soldado wácali léebaꞌee:—Nuwácali, nuyá jócai sáicanata jiwárruacoo núbana rícula, jimá chájiꞌi liárra chuánshica, lichúniqueꞌiniujoo liáꞌa icúlirrijuica.
Níwata ái áabi wánacaleenai cadájcueta nuyájaꞌa, nuyá chái wánacaala lécchoo soldado. Numácta báqueerrirru jiá namówai, yáairriu. Numácta báqueerrirru jíinu chérra, íinuerri néenee. Numácta lirrú liáꞌa nushínaa tráawajairri nulí, jiméda liáni, liméda jíni.
Jesús nísaꞌinaa léemiqui jíni, néenee licáarrudau léemiqui jíni sáicta liwówa lécchoo, limáꞌee nalí náaꞌa máinecoo liájcha:—Yáawaiyii numá irrú, jiní nuíinuni nácu náaꞌa israelítabinica, báawita bácairrimi, éebiderriꞌinaa nunácu, léjta liáni washiálicuerri.
Numá irrú íchabaminaa chóniwenai íinu déecuchejijoo cáiwia jiáctejcoo ya cáiwia wárruactalacoo, nawáau náaya liájcha liáꞌa Abrahám, ya Isaac ya Jacob, chaléeni Dios wánacaalactalaca.
Ne náaꞌa Dios máidani quéechanacu, arrúnaa nayá Dios wánacaalactalaca, náucaminaa nayájoo bináawala catáwacactaca. Néenee náichaminaajoo ya náamueda néu licáicha.
Néenee Jesús ma lirrú liáꞌa soldado wácalica:—Jiá namówai, jíibana néerra, cha limédacoo jirrú léjta jéebidauꞌu.Liyáalimija liáꞌa tráawajairri lirrú limáacau sáica.
Jesús chúni Péꞌeru néerru<TS3>(<a href="tw://bible.*?41.1.29-31">Mr 1:29-31</a>; <a href="tw://bible.*?42.4.38-39">Lc 4:38-39</a>)Jesús yáaꞌeewoo Péꞌeru íibana néerra, jáiwaꞌee líinu Péꞌeru néerru runácue yáaichoo cama ítaꞌaa bálinechoo licámunayu.
Jáiwa Jesús dúnu rucáaji nácui, ya liyáalimi licámuna éedau rúchai, jáiwaꞌee rubárruawai, ya ruchána rushírrueda náayaꞌinaa.
Jesús chúni íchaba bálineneu<TS3>(<a href="tw://bible.*?41.1.32-34">Mr 1:32-34</a>; <a href="tw://bible.*?42.4.40-41">Lc 4:40-41</a>)Catáwacaꞌinaa liácuwai natéeꞌe Jesúsru íchaba chóniwenaica wáalenai espíritu máashii; áabai wánacaalashiyu jáꞌa lijéda espíritu máashiini, yáꞌee lécchoo lichúniꞌe quinínama bálineneecoo.
Liéni bésuneerriu quéewiqueꞌe licúmpliacoo líiwadedani báinacu liáꞌa íiwadedeerri Dios chuáni báinacu liáꞌa Isaíasca, limáꞌinaa:“Liyáꞌee liwína washínaa májinabeeya litée washínaa bálinacaalashi.”
Náaꞌa wówenai náacoo Jesús íshiirricu<TS3>(<a href="tw://bible.*?42.9.57-62">Lc 9:57-62</a>)Jesús, cábaꞌinaaꞌee liyáu cashiámu litéeji chóniwenai, limáꞌee wabésunau bajiála manuá.
Libéecha nabésunacoo bájiala, lirrúni lirrúi báqueerri quéewidacai ley shínanaa, limáꞌee lirrú:—Quéewidacai, nuwówai nuáacoo jiájcha táshia jiáctalau jíni.
Jesús éebaꞌee lichuáni:—Náaꞌa iyáliduca wáalenai náutabeu, ya náaꞌa míshiiduca wáalenai namúrrubeu, ne nuyá washiálicuerri Dios cúuleeca, jócai wíta wáalia núbanau chúnsai táshia nurrúwaidaꞌinaa nuwítau.
Jesús éebaꞌee lichuáni:—Jiáu nuíshiirricu, ya jimáaca namáanalinica<RF q=+>Liwówau limá áani, náaꞌa jócani éebida Cristo nácu, jócaita náaꞌa máanali náanai. naquéni nashínaa máanalinica.
Jesús íyabaida cáuli ya marrádaca<TS3>(<a href="tw://bible.*?41.4.35-41">Mr 4:35-41</a>; <a href="tw://bible.*?42.8.22-25">Lc 8:22-25</a>)Jesús yúrrucoo lancha rícula, lishínaa éewidenaicoo natálideda liyá.
Jáiwa cawíquinta áabai cáuli cadánani wérri íinu manuá yáacu, jáiwaꞌee marrádaca ísau lancha rículai. Néꞌe liáꞌa Jesúsca máairri liácoo.
Néenee náau nacáweda liyá náaꞌa lishínaa éewidenaicoo, namá lirrú:—¡Wawácali, jiwáseda wayá! ¡wayájani waquétacoo wayácai!
Néenee léebaꞌee nalí:—¿Tánda cáarru wérri iyá? ¡Iyá píituirrimi imáaca iwówau nunácu!Limáꞌinaa liáni, libárruauꞌeewoo liáꞌee áabai wánacaalashi lirrú liáꞌa cáulica ya lirrú liáꞌa manuáca, quinínama limáacau machúnucunaa wérri.
Néenee nacáarrudau nacábaqui jíni nasáta néemiu wáacoo:—¿Tána washiálicuerri léji liáni, báawita cáuli ya manuá éewidani lirrú?
Jesús chúni báqueerri Gerasa sái wáalierri íchaba espíritu máashiini<TS3>(<a href="tw://bible.*?41.5.1-20">Mr 5:1-20</a>; <a href="tw://bible.*?42.8.26-39">Lc 8:26-39</a>)Néenee Jesús íinuꞌinaa bajiála manuá, nashínaa cáinabi náaꞌa Gerasaca, jáiwa chámata wáalenai demonio jiáneu útawi rícucha máanalini yáarruica, jáiwa narrúniu Jesúsrui. Nayá carrúnatani wérri, jiní éewerri libésunacoo lirrícuba liáꞌa iníjbaaca;
Jáiwa nachánau namáidadaca namáꞌee:—¡Ujiníquiu wáajcha, jiyá Jesús, Dios cúulee! ¿Jíinu áani jiwánauꞌe wasúfriaca libéecha liáꞌa éerrica?
Ne urrúni néeni jáꞌa íchaba puíti íyenaiꞌe nayáca,
náaꞌa demonioca namésuda Jesúsru:—Jijédacta wayá, jínda wawárruacoo nalí náaꞌa puítica.
Jesús ma nalí:—Yáa namówai.Náaꞌa demonio najiáu náucha náaꞌa washiálicuenaica, jáiwa nawárroo nalí náaꞌa puítica; ne liyáalimi náaꞌa puítica, jáiwa nacánacawai báju rícula cáashia náiinu manuá néerra, néeniꞌe nasácumawai.
Náaꞌa túyenaimi puíti najiáu nacánacacoo nacárruniu, náiinuꞌinaami lirrícula liáꞌa chacáaleeca, nachánau náiiwadedaca liáꞌa bésuneerricoo, quinínama libésunaucoo náajcha náaꞌa wáalenai demonio.
Néenee bájialanaa náaꞌa chacáalee rícu sánaca, najiáu chaléeni Jesús yáctalaca, nacábaꞌinaami jíni namá lirrú lijiáqueꞌiu lirrícucha liáꞌa nashínaa cáinabica.
Jesús lichúni báqueerri macáwai<TS3>(<a href="tw://bible.*?41.2.1-12">Mr 2:1-12</a>; <a href="tw://bible.*?42.5.17-26">Lc 5:17-26</a>)Néenee liáwinaami liéni, Jesús yúrrucoo áabai lancha rícula, lichuáu bajiála manuá, liyáctala quéecha, jáiwa líinui lishínaa chacáalee rículawai.
Néeni natée lirrú báqueerri macáwai, rúwerriu áabai yáarruishi ítaꞌaa; Jesús cábaꞌinaaꞌee néebida linácu, limá lirrú liáꞌa bálinerricoo:—Cadánani jiyá, nucúulee, jishínaa jíconaashi jái méetuacuwai.
Áabibi qéewidacani ley shínaa, namáꞌee nawówa licuéjiu: “Limáni jiliéni máashii Dios nácucha, níwata liyá táanierri újni Dios.”
Ne Jesús yáa léenaa liáꞌa namáni nalíwoo, lisáta léemiu nayá:—¿Tánda iwáalia iwíteu máashii wérri?
¿Tána mawí jócui tráawajui, numácai: ‘Jijíconaa jái méetuacuwai’, jócta numá ‘Jibárroo jijínau’? Nulí áabenai jócai tráawajui numéetua jíconaashi jócta nuchúni bálinacaalashi.
Ne núyadaminaa irrúni nuyá, Washiálicuerri Dios Cúuleeca, wáalierri wánacaalashi lítaꞌaa liéni cáinabi liméetuaꞌinaa jíconaashi. Néenee limá macáwairru:—Jibárruau, jiwína jiárrubaiu ya jiáu jíibana néerrau.
Nacábaꞌinaa liáni, náaꞌa chóniwenaica, jáiwa cáarru nayái, jáiwa náa sáicai Diosrui, liácala lidánaniu nalí náaꞌa washiálicuenaica.
Jesús máida Mateo limédaqueꞌe liwánacaala<TS3>(<a href="tw://bible.*?41.2.13-17">Mr 2:13-17</a>; <a href="tw://bible.*?42.5.27-32">Lc 5:27-32</a>)Liáwinaami Jesús yáau néenee. Néenee licába báqueerri washiálicuerri jíꞌineerri Mateo wáairriu liyá áꞌa licóbracta liyá impuesto Romarru. Jáiwaꞌee Jesús ma lirrú:—Jíinu nuájcha, quéewiqueꞌe jéewidaꞌau nunácu.Néenee Mateo bárruawai ya liáu liájchai.
Libésunaute quéecha Jesús íya liyáca Mateo íibana rícu, jáiwa náaꞌa íchaba cóbrenai impuesto wánacaalactalaca Romarru, ya áabi chóniwenai máashiini íiwanaa, náiinuꞌe nawáacoo mésa nácu lécchoo, Jesús yáajcha ya lishínaa éewidenaicoo.
Ne nacábaꞌinaa liáni náaꞌa fariséobinica, néenee nasáta néemi náaꞌa éewidenaicoo liájcha:—¿Tánda ishínaa qéewidacai íya náajcha náaꞌa cóbrenai impuesto Romarru ya náajcha náaꞌa áabi cajíconaanica?
Jesús éemiꞌinaa liáꞌa namánica, limá nalí:—Náaꞌa yáainai sáica ya jócu nabálinau, jócani rúnaa médico, náwa rúnaani náaꞌa bálinenaicoo.
Yáau éewidacoo chítashia liwówauꞌi limáqui jíni liáꞌa tánerricoo: ‘Uwówai mawí carrúni jináata icába áabi, náucha náaꞌa cuéshinai éemanica altarca ítaꞌaa.’ Jiníwata nuyá jócaita íinu numáida náaꞌa namáni nalíwoo majíconaa nayá, nuíinu numáida náaꞌa cajíconaanica, quéewiqueꞌe nacámbia nawíteu.
Nasáta néemiu ayuno nácu<TS3>(<a href="tw://bible.*?41.2.18-22">Mr 2:18-22</a>; <a href="tw://bible.*?42.5.33-39">Lc 5:33-39</a>)Náaꞌa jínanenaicoo liájcha liáꞌa Juan Bautístaca, narrúniu Jesúsru nasátaqueꞌe néemiu liyá namáꞌee:—Wayá ya náaꞌa fariséobinica wayúnaa bájiala, ¿tánda jishínaa éewidenaicoo jócu nayúnaa?
Jesús éebaꞌee:—¿Ya néewaminau máashii nawówa náaꞌa nacúmidani áabai bódarru, nácula liáꞌa nashínaaca yáa náajcha? Ne líinuminaa liáꞌa éerrica jiníctaꞌinaa nuyá náajcha; jáicta líinu liáꞌa éerrica, néenee liyáali éerriminaa nayúnaaca.
Jiní chúneerri áabai íibalashi dánumimi áabai wáarruma wáalii yáajcha, jiníwata liáꞌa wáarruma wáaliica liáwaqueda liáꞌa íibalashi dánumimica jái lisúbirria jíni, ya liáꞌa shírricuerriu mawí máanuiqueꞌe jíni.
Chacábacanaa jócu wachácuma vino wáalii<RF q=+>Liáꞌa namédanimi náaꞌa judíobini báinacumi, léjta nawíteemi, liérra léjta íibalashi dánumimi ya vino dánumimi. Chóqueꞌe éerri jiníbinai. Náaꞌa sáicai chuánshi, náaꞌa éebidenaica ya wíteeshi Jesús índani, chaléjta áabai wárruma wáalii jócta vino wáalii. Néenee jócai sírbia chánaida liáꞌa wáalii lidánimi yáajcha; wéebidacta Jesús nácu, jócu arrúnaa wapénsaa léjta wapénsani quéecha wéebida linácu. íimanaashi dánumimica rícu, jiníwata carrúnatai dúwacoo, chacábacanaa liúcacoo liáꞌa vinoca léjta íimanaashi jái liúcawai. Tándawa arrúnaa wanuá liáꞌa vinoca wáalii lirrícu liáꞌa íimanaashi wáaliica, quéewiqueꞌe sáica nayá chámainaa.
Jesús chúni Jairo miyácaula, ya báquetoo íinetoo dúnuechoo líibala<TS3>(<a href="tw://bible.*?41.5.21-43">Mr 5:21-43</a>; <a href="tw://bible.*?42.8.40-56">Lc 8:40-56</a>)Nácula Jesús táania liyáca chóniwenairru, báqueerri nawácali náaꞌa judíobinica líinu, litúyau lináneewa, limá lirrú:—Numíyacaula máanaliuyi chóca rímijani; ne jiáctau jichánaa jicáajiu runácu rucáwiaminaujoo.
Jesús bárruawai ya liáwai lishínaa éewidenaicoo yáajchau.
Néenee báquetoo íinetoo bálinechoo doce camuí, íirrai éechani, rurrúniu Jesúsru liwójune, rudúnu líibala númacua nácu.
Jiníwata rumáꞌee rulíwoo: “Lécta nudúnucta líibala nácu, sáicaminaa nuyájoo.”
Ne Jesús náawau, licába ruáꞌa íinetooca, ya limá rulí:—Cha jiwítemijaꞌa, numíyacaula, jéebidacala nunácu sáica jiyái.Liyáalimi éerri sáica ruyái.
Néenee Jesús íinuiꞌinaami líibana néerra liáꞌa judío wácalica, licábaꞌee náaꞌa músicoca ya náaꞌa chóniwenaica máidadenai náichaca máashiica nawówa, naméda bájiala nawítamau.
Jesús máꞌee nalí:—Ijiáyu mayéji áani, ne ruáꞌa miyácauca jócau máanali,<RF q=+>Jesús liáni léenaa ruáꞌa miyácauca máanaliu, ne liyá éewerri licába náaꞌa máanalinica újni namácchu nayáca ya léewa licáweda nayá. máichoo ruyáca.Nacáidaꞌee Jesús náaꞌa chóniwenaica, náaca léenaa ruáꞌa miyácau máanaliu.
Jáiwa liwána najiácuwai; néenee liwárruawai liwína rucáaji nácu ruáꞌa miyácauca, liyáalimi rubárruawai.
Ya quinínama lítaꞌaa liáꞌa cáinabica, líiwanaa cánacacoo liáꞌa bésuneerricoo.
Néenee Jesús wárroo áabai cuíta rícula, náaꞌa matuínica narrúniu lirrú, néenee Jesús sáta léemiu nayá:—¿Eebidaminaa nuéewacta nuchúni iyá?—Nayá néebaꞌee lirrú: —Jajá, wawácali.
Néenee Jesús dúnu natuí nácu, ya limá nalí:—Nuchúni iyá éebidaqueꞌe nunácu.
Liyáalimi néewa nacába báaniu. Jesús máꞌee nalí bájiala:—Jiní jibéecha yáa léenaani.
Ne, liyáalimi najiáwai, náiiwadeda jíni quinínama cáinabi liáꞌa Jesús médani náajcha.
Jesús chúni báqueerri jócai éewa litáaniacaNácula najiáu náaꞌa matuínica, áabibi chóniwenai naínda Jesúsru báqueerri jócai éewa litáaniaca, liwáaliaca demonio.
Ne liyáalimi Jesús jédaꞌinaa demonio, liáꞌa jócaimi éewa litáaniaca, jáiwa litáania. Náaꞌa chóniwenaica nacáarrudaꞌeewoo, namáꞌee:—¡Jócai wacába cáji lítaꞌaa liéni Israel shínaa cáinabica chái cábacanaa jíꞌi!
Ne namáꞌee náaꞌa fariséobinica:—Léeminawa chúnsai demonio wácali, liániꞌinaa liéni lidánani lijéda demonio náuchani.
Carrúni jináata Jesús cába náaꞌa chóniwenaicaJesús jínaniu quinínama chacáalee ya náaꞌa chacáalee júbini rímica, léewidaca narrícu náaꞌa sinagogaca. Líiwadeda chuánshi sáicaica liáꞌa Diosca wánacaleerrica, ya lichúni quinínama bálinacaalashi ya cáiwibee.
Licábaꞌinaa náaꞌa chóniwenaica, carrúni jináata wérri licába nayá, jiníwata yáainai urrúni wérri nawówa ya jiní néewactalau, chaléjta náaꞌa oveja jinínicta túyanini.
Néenee Jesús ma lishínaa éewidenaicoorru:—Yáawaiyi wéerri liáꞌa shínaashica íchabai, ne náaꞌa tráawajadorbinica áulabani. Chacábacanaa, éerri rícu ái íchaba chóniwenai jócani yáa léenaa Dios nácu, ne náaꞌa íiwadedenai nalí Dios chuáni áulabani rími.
Tándawa, cháucta tráawajadorbini arrúnaa isáta liúcha liáꞌa shínaashi wácalica, libánuaqueꞌe mawí tráawajadorbini quéewiqueꞌe náawaquedacani. Chacábacanaa, isáta Dios yúcha, libánuaqueꞌe mawí náaꞌa íiwadedenai Dios chuáni nalí náaꞌa chóniwenai.
Jesús wína náaꞌa doce éewidenaicoo liájcha<TS3>(<a href="tw://bible.*?41.3.13-19">Mr 3:13-19</a>; <a href="tw://bible.*?42.6.12-16">Lc 6:12-16</a>)Jesús máida lishínaa doce éewidenaicoo, liáqueꞌe nalí lidánaniu quéewiqueꞌe najéda náaꞌa espíritu máashiinica, ya quéewiqueꞌe lichúni quinínama bálinacaalashi ya cáiwibee.
Léewa liáni najíꞌinaa náaꞌa doce apóstoluca: Quéechanacu lijíꞌinaa Simón, lijíꞌinaa lécchoo Péꞌeru ya limérrerri Andrés; Santiago ya léenajirri Juan, licúulee liáꞌa Zebedeoca;
Felipe ya Bartolomé; ya Tomás ya Mateo cacóbracaica impuesto Romarru; Santiago Alfeo cúulee, ya Tadeo;
Simón liáꞌa cananita,<RF q=+>Liéni Simón néenaa náaꞌa chóniwenai wówainai najéda Israel cáinaberra ítacha, náaꞌa jócani judíobini wánacaleenai judíobini ítaꞌaa. ya Judas Iscariote, liáwinaami éntregueerriꞌinaa Jesús lijínairru.
Jesús bánua lishínaa éewidenaicoo náiiwaqueꞌe Dios wánacaalactalaca<TS3>(<a href="tw://bible.*?41.6.7-13">Mr 6:7-13</a>; <a href="tw://bible.*?42.9.1-6">Lc 9:1-6</a>)Jesús bánua náani doce apóstoluca, liájcha liáꞌa tánashia namédaniꞌinaaca: Uyáu nashínaa cáinabi ítala náaꞌa jócani judío, uꞌiwárroo lirrícula náaꞌa chacáalee Samariaca;<RF q=+>Náaꞌa samaritánobinica jócani chúnsana judíobini, níwata qéewisani áabi chóniwenai yáajcha jócani judíobini.
Yáau machácani chaléeni nayáctala náaꞌa Israel shínaa cáinabi ítala, nalí náaꞌa chóniwenaica yáainai jicáꞌa oveja yúquenaiu.
Yáayu íiwadedaca urrúnicala liáꞌa Dios wánacaalactaca.
Ichúniu náaꞌa bálinenaicoo, icáweda náaꞌa máanalinica, iméetua nashínaa bálinacaalashi náaꞌa chorrówai sánaca ya ijéda demonio. Iyá irríshibia mawéni liáni danáanshica; uꞌicóbra náucha wéniꞌinaami ichúni nayá.
jiní chácalaꞌinaa iníjbaa lícu. Jiní itéeca íibalau áabai mawiá, báawita cotiza, báawita icháqueꞌe, jiníwata liáꞌa catráawajaacaica arrúnaa liwáalia líyaꞌinau.
Jáicta íinu áabai chacáalee rículai, jócta chacáalee júbini rími, imúrru áabi chóniwenai sáicanictani, iyá nábana néeni cáashia yáacoo lirrícucha liáꞌa chacáaleeca.
Jáicta iwárroojoo nábana rícula, itáa nalí náaꞌa yéenai lirrícu liáꞌa cuítaca.
Náaꞌa chóniwenaica cuíta narríshibiacta sáica iyá, sáicabee wérriꞌinaa nalí; inísa iméda sáicai, ne jócta narríshibia iyá sáica, Dios jócu liméda nalí sáicai lécchoo.
Jócta narríshibia iyá, ya jócu nawówai néemi irrú, ijiáyu lirrícucha liáꞌa cuítaca, jócta chacáalee rícucha ya icúsudau íiba nácucha liáꞌa pucúpucubeeca, quéewiqueꞌe náaꞌa chóniwenai náaquéꞌe léenaa Dios íiwirri liwówa náajcha, níwata nayá nachánicala liyá.
Ne éemi sáica numáni irrú, liyáali éerri amáarractaꞌinaa cáinabi, Dios cástigaaminaa mawí nárra chóniwenai, jócani wówai narríshibia iyá ya jócu néemi irrú, náucha náaꞌa chóniwenaimica yáainaimi cáinabi ítaꞌaa Sodoma ya Gomorra rícu.
Chítashia nasúfriauꞌinaa náawa éebidenai Jesús nácu“¡Icábate! Nubánua iyá léjta oveja náaꞌa níquenaiꞌinau béewami cháawirru. Imédau léjta liáꞌa áai cawítee wérrica, báawita iyá arrúnaa lécchoo léjta paloma jócani méda máashii.
Cáꞌwa yúchajoo, jiníwata néntregaa iyájoo nalí náaꞌa cawánacaalanica, nabáseda iyájoo narrícu náaꞌa sinagogaca,
ya cáashia náyadaminaa iyá nanáneewa náaꞌa cawánacaalanica ya reybini nunácue; cháminaa éewa íiwadeda chuánshi sáicaica nunácu nanáneewa náaꞌa jócani judíobini.
Ne jáicta néntregaa iyái nalí náaꞌa wánacaleenaica, cha iwíteemijaꞌa linácu liáꞌa imániꞌinaaca, léjta liáꞌa imániꞌinaaca, jiníwata jáicta líinujoo táaniactaꞌinaaca, Dios yáminaa ichuánijoo.
Ne jócuminaa iyájoo cha táaniaca, Isálijinaa shínaa Espíritu táaniaminaa irrícueji.
“Néenajinai néntregaaminaa néenajinaiu náiinuaqueꞌe nayá, ya náaꞌa nasálijinaaca néntregaaminaa néenibiu; náaꞌa néenibica nanáawaminau nasálijinaa náculau náiinuaqueꞌini.
Íchabaminaa chóniwenai máashiiminaa nacába iyá nunácueji; ne liáꞌa cabálininaa wérri yáca nunácu, liyáminaa liwásedajoo.
Jáicta namúrru iyái áabai chacáalee rícu, yáau áabai rícula; ne yáawaiyi numá irrú, nuyá Washiálicuerri Dios Cúuleeca, nuíinuminaajoo<RF q=+>Áani Jesús táanierri liyáca léejoctacoo cáinabi ítala léjta Rey, liáwinaami máanalicani ya licáwiacoo náiibicha náaꞌa máanalinica. jóctanaa icánaqueda quinínama chacáalee Israel shínaaca.
“Jiní wérri báqueerri éewidenaicoo mawíyi lishínaa quéewidacai yúchau, jiní wérri catráawajaacai mawíyi liwácali yúchau.
Oꞌinénda chóniwenai méda báqueerri éewiderri mawí sáicai lishínaa quéewidacai yúcha, jócta naméda báqueerri shírruederri mawí sáicai liwácali yúcha. Chái cábacanaa, níwata nuyá ishínaa quéewidacai, iyá arrúnaa inénda chóniwenai méda irrú máashii, níwatajani méda nulí máashii. Ne mawí, iyá arrúnaa inénda náaꞌa chóniwenai naméda máashii iyá, léjta naméda nuyá. Nayá nacáitadeda nuyá náa nujíꞌinaa Beelzebú,<RF q=+>Beelzebú: Léwa áabai lijíꞌinaa liéni Wawásimica. néenee yáawaiyii iyá mawí wérri naméda irrú máashii.
Tána arrúnaa cáarru wacábacai<TS3>(<a href="tw://bible.*?42.12.2-7">Lc 12:2-7</a>)“Ucáarru icába náaꞌa chóniwenaica. Jiníwata quinínama liáꞌa cabáyaintaica, áabai éerriꞌinaa náa léenaajoni; quinínama liáꞌa yéerri báyeerricoo, áabai éerriꞌinaa náa léenaani.
Liáꞌa numáni irrú catáwacabee rícu, íiwa jucámarrabee jirrículani; ya liáꞌa numáni cabáyainta, imáidadau íiwacani cuíta ítaꞌaa.
Ucáarru icába náaꞌa íinuenai ináanai, ne jócani éewa náiinua liáꞌa icáwicaca; sáicanata cáarru icábaca liáꞌa éewerri líinuaca<RF q=+>Náaꞌa chuánshi íinuerri ya limárdaca áani, wówerri limáca liáꞌa carrúnatabee infierno rícula. ya lécchoo éewerri limárdaca iyá infierno rícula mamáarraca éerri.
Báawita iyá jájiu, cáashia iwíta báinaa liwáaliani jútaderriu bácuanama.
Tánda ucáarru iyá: Iyá cawénini wérri mawí náucha náaꞌa míshiidu rími íchabanica.
Náaꞌa íiwadedenai Jesucristo chóniwenai náneewa<TS3>(<a href="tw://bible.*?42.12.8-9">Lc 12:8-9</a>)“Báqueerricta íiwadeda nunácu nanáneewa náaꞌa washiálicuenaica, nuyá lécchoo nuíiwadeda lináawa nusálijinaarru liáꞌa yéerri áacairra.
Ne liáꞌa báyeerri nunáawa náucha náaꞌa chóniwenaica, nuyá lécchoo nubáyaminaa, lináawa lécchoo liúcha liáꞌa nusálijinaa yéerri áacairra.
Jesús linácu liáꞌa lishírridauca<TS3>(<a href="tw://bible.*?42.12.51-53">Lc 12:51-53</a>; <a href="tw://bible.*?42.14.26-27">14:26-27</a>)“Uꞌéebida irrúwoo nuíinucala nuíndacala sáictacta nawówa lítala liéni éerrica; nuyá jócai íinu nuínda sáictacta nawówa, nuyá íinderri jináawiu.
Nuyá íinuerri nuwánaqueꞌe liáꞌa washiálicuerrica lináwacoo lijúnta liáꞌa lisálijinaacoo, ya rumíyacaula rutúwa júntau, ya ruáꞌa runírruca rúneerru júntau;
nayáminaa nája nárra éenajinai bácainaa, nayáminaa ijínaiꞌinaa nárra.
“Liáꞌa wówerri wérri lisálijinau jócta litúwa mawí núcha, jócai éewa nushínaaca; liáꞌa wówerri wérri licúuleu jócta limíyacaula mawí núcha, jócai éewa nushínaaca;
liáꞌa jócai wówai carrúni jináata limédacoo nunácueji, ya jócu lisíguia nuyá, jócai éewa nushínaaca.
Tánashia náaꞌa báyenai nuyá chóniwenai náneewa, jócu nabéecha náiinua liyá, jócai nacáwi Dios yáajcha mamáarraca. Ne liáꞌa máirrica léebidaca nunácu, báawita náiinua liyá, cáwiminaa liyá Dios yáajcha mamáarraca.
Náaꞌa wénishiꞌinaaca<TS3>(<a href="tw://bible.*?41.9.41">Mr 9:41</a>)“Jesús síguerri limáca: Liáꞌa ríshibierri iyá, ríshibierri nuyá, ne liáꞌa ríshibierri nuyá, ríshibierri liáꞌa nusálijinaa bánuerri nuyá.
Liáꞌa ríshibierri báqueerri cáiiwadedacai Dios chuáni, lirríshibiaminaa liyá liwéniu, léjta liáꞌa cáiiwadecai Dios chuáni; ne liáꞌa ríshibierri báqueerri sáicaica, jiníwata sáicacalani, lirríshibiaminaa chacábacanaa áabai liwéniu léjta liyá.
Ne tánashia yáirri náirra shiátai casálini, náani júbinica máinecoo nuájcha nasíguiaca nuyá, yáawaiyi numá irrú, liwáaliaminaa liwéniujoo.”
Náaꞌa Juan Bautista bánuanica<TS3>(<a href="tw://bible.*?42.7.18-35">Lc 7:18-35</a>)Quéechaꞌinaa Jesús nísa líiwadeda nalí náaꞌa doce éewidenaicoo, liáu néenee líiwadedaca ya léewidaca liáꞌa chuánshica Dios shínaa nalí náaꞌa chacáaleeca liáꞌa shínaa cáinabica.
Juan, yéerri cuíta manúmai rícula, léemi líiwanaa liáꞌa Cristo médani liyáca. Néenee libánua áabibi néenaa náaꞌa jínanenaicoo liájcha,
nasátaqueꞌe néemiu Jesús liyácta yáawaa liáꞌa Cristoca léjta náiiwadedau náaꞌa cáiiwadedacani Dios chuáni báinacu íinuerriꞌinaaca, jócta arrúnaa nanénda báqueerri.
Jesús éebaꞌee nalí: “Yáa namówai íiwa Juanruni liáꞌa icábanica ya liáꞌa éeminica.
Íiwa Juanruni náaꞌa matuínica cábenai, náaꞌa macáwanica éewenai najínacoo, náaꞌa chorrówai sánaca sáicani nabálinacaalashi yúchau, náaꞌa mawíbanica éewenai néemica, náaꞌa máanalinimica éejueneu nacáwiacoo, náaꞌa carrúni jináatanica náiiwadeda nalí liáꞌa chuánshi sáicaica wásedeerriꞌinaa nayá.
¡Ya sáictai wérri liwówa liáꞌa jócai éejueda liwówau núcha!”
Jiníctani, ¿tána ijiáu icábacai? ¿Báqueerri washiálicuerri sáictai wérri íibala? Iyá yáine léenaa náaꞌa súwedenai íibalashi sáictai yáainai nábana rícu náaꞌa reybinica.
Ya jócta, ¿tána ijiáu icábacai? ¿Icába báqueerri íiwadedeerri Dios chuáni? Jajá, yáawaiyi, Juan mawíyi wérri náucha náaꞌa íiwadedeenai Dios chuáni báinacu.
Juan léewa liáꞌa limáni jiliáꞌa tánerricoo cáashta ítaꞌaa:‘Nuyá bánua cáiiwadecai chuánshi jibéecha,quéewiqueꞌe lichúni<RF q=+>‘Jibéecha’ ya ‘lichúni’ líyada Cristoja. liáꞌa iníjbaa.’
Ne yáawai numá irrú, jiní náiibicha náaꞌa washiálicuenaica, jiní wérri mawí máanui liúcha liáꞌa Juan Bautístaca; ne máayabacaminaa, nayá náaꞌa chóniwenai máaquenai nawówau Dios nácu, mawíni cawéni Juan yúcha, báawita nayá jiní nawéni.
“Néenee liyáali éerri jáicta Juan Bautista íneda líiwa Dios chuáni chóqueꞌe, liáꞌa Dios wánacaalactaca súfrierri jináwiu, ya náaꞌa médenai danáanshi nénedaqueꞌe namárdacani.
Quinínama náaꞌa íiwadedeenai Dios chuáni ya liáꞌa leyca yáainai bácai náiiwadedacanica linácucha liáꞌa wánacaalactaca, cáashia Juan íinuca;
ne iyá iwówaicta éebida liáni, Juan<RF q=+>Juan liyáwa liáꞌa náiiwadedanimi Dios chuáni nácu báinacu, namáꞌee liáꞌa íinuerriꞌinaaca lichúniqueꞌe chóniwenai libéecha líinu liáꞌa Cristoca. léjta liáꞌa Elíasca íiwadedeerri Dios chuáni íinuerriꞌinaaca.
Iyá iwówaicta yáa léenaa liáni numánica, arrúnaa édacanicoo sáica.
¿Chíta nacábacanaa náaꞌa chóniwenaica chóqueꞌe? Iyá cháni léjta sáamanai jócani wówai naséwica áabi sáamanai yáajcha, wáanenaicoo plaza rícu namáidadaca najúnicairru:
‘Wáiinuate íiwa,ne iyá jócuwa iwáilaa;warrábate shímashi cáiwii,ne iyá jócute iwowai ichálujueda íchaca chaléjta wawówau imédacani.’
Jiníwata Juan íinuerri, jócai íya jiní líirraca, iyá imáꞌee liwáaliacaꞌee espíritu máashii, níwata jócai iwówai néemica lirrú.
Néenee nuíinui nuyá washiálicuerri Dios cúuleeca, íyeerrica ya nuíirra, iyá imáꞌee cáayacai ya cáirracalai, najúnicai náaꞌa cóbrenai impuesto Romarru ya áabi chóniwenai máashiini íiwanaa. Ne liáꞌa Dios wíteeca íyaderriu liyú liáꞌa méderricoo quinínamarru.”
Náaꞌa chacáalee jócani éebida<TS3>(<a href="tw://bible.*?42.10.13-15">Lc 10:13-15</a>)Néenee Jesús, báawita jócu liyá náiibi, lichána liárraca náaꞌa chacáaleeca áꞌa limédacta mawí máanuica jóca nacába cáji, jiníwata náaꞌa chóniwenaica yáainai náiibi jócani éejueda nayáu Diosru. Jesús máꞌee:
“¡Ái jiyámi carrúni jináata, Corazín! ¡Ái jiyámi carrúni jináata, Betsaida! Jiníwata áꞌa Tiro néeni ya Sidón néenictata naméda jócai nacába cáji, namédani íibi, báinacuminaata éejueda nayáwai Diosru, náayadaminata nasúwa íibalashi cadúrruderri ya nawáta báali nawíteu.
Ne numá irrú liyáali éerri amáarraquicta cáinabiminaajoo, mawíꞌinaa máanuica ishínaa cástigu náucha náaꞌa chóniwenai yáainai Tiro ya Sidón rícu.
Ya jiyá, chacáalee Capernaúm, ¿jéebidaminaa jinácudacoo áacairra? Jócai, ¡mawíminaa dujíwala wérri jiáu útawica! Jiníwata áꞌa Sodoma néeni naméda liáni jócai nacába cáji, liáꞌa méderricoo íibi, liárra chacáaleeca yéerriꞌinaata chóqueꞌe.
Ne numá irrú liyáali éerri amáarraquicta cáinabiminaajoo, mawíꞌinaa máanuica ishínaa cástigu náucha náaꞌa chóniwenai yéenaimi Sodoma shínaa cáinabi ítaꞌaa.”
Íinu nulí iwówa íyabaꞌau<TS3>(<a href="tw://bible.*?42.10.21-22">Lc 10:21-22</a>)Ne liyáali éerri Jesús ma: Nuá jirrú sáicai nusálijinaa cawánacaalacai áacairra ya cáinabi, jiníwata jíyadaca nalí náaꞌa imíyanica iwíteu, ya jibáyate náucha náaꞌa yáainai léenaa ya náaꞌa cawíteenica.
Jajá, nusálijinaa, jiníwata le jiwówau jáni.
Íinu nulí quinínama iyá sámunica ishínaa tráawajuyu ya cadúcunibeeca, nuyáminaa wána iwówa íyabacoo.
Irríshibia nulíni liáꞌa cadúcunini nuáni irrú, ya éewidau nunácu, nuyácala sáicai wáaleerri nuwówau imíyai; cháminaa íinu iwówa íyabacoo.
Jiníwata liáꞌa nuwánanica ya liáꞌa cadúcunibeeca nuá irrú, itéeniꞌinaa madéjcanamai.”
Náaꞌa éewidenaicoo éerruenai trigo dácue éerdi nawówa íyabactacoo<TS3>(<a href="tw://bible.*?41.2.23-28">Mr 2:23-28</a>; <a href="tw://bible.*?42.6.1-5">Lc 6:1-5</a>)Ne liyáali éerri, áabai éerri nawówa íyabactacoo, Jesús jínaneerriu náabanacta banácali. Lishínaa éewidenaicoo, jáiwa sámu nawówai, jáiwa nachána néerrueda líta liáꞌa trigoca náyaqueꞌe líta.
Náaꞌa fariséobinica nacábaꞌinaamini liáꞌa namédani nayáca, namáꞌee Jesúsru:—Jicábate, jishínaa éewidenaicoo médani nayáca báawita jócai wéewa wamédaca éerri wawówa íyabactacoo.
Jesús éebaꞌee nalí:—¿Jócu iliá éemiu liáꞌa David médanica, liyáali éerrimi liyá ya lijúnicaibinica sámuꞌinaa nawówa?
Ne liwárruateu Dios íibana rícula, jáiwa líya liáꞌa páanica Dios shínaaca, jócaiꞌinaa ta sáicanaa líyaca, liyá ya náaꞌa limánabacaca, liyárrimi léja liáꞌa sacerdótebinica, ya Dios jócai licástigaa naméda linácueji.
¿Jócu iliá éemiu Moisés shínaa ley rícu, náaꞌa sacerdóteca templo rícu jócani méda cajíconau, báawita natráawajaaca liáꞌa éerri nawówa íyabactacoo?
Ne numá irrú ái ája áani, báqueerri<RF q=+>Áani Jesús táanierri liyá linácuchau, ne jócai líiwa jucámarranaa, liyá máirri liwáaliacala wánacaalashi mawí liúcha liáꞌa ley templo shínaaca; ne náaꞌa chóniwenaica arrúnaacala naméda liwánacaala liúcha liáꞌa áabata leyca. mawí cawénica templo yúcha.
Iyá jócani yáa léenaa éemi limáni nácucha liáni tánerricoo: ‘Nuwówa iyá carrúni jináataiyu, jócubeecha éema cuéshinai. Yácta ta léenaa éemicani, jócuminaa ta yúca chóniwenai chaléjta éebidenaicoo nuájcha, jiníni méda máashii.’
Ne sáicai, nuyá Washiálicuerrica Dios Cúuleeca, wáalierri wánacaalashi lirrícu liáꞌa éerri nawówa íyabactacoo.
Liáꞌa washiálicuerri cáaji íshiderricoo<TS3>(<a href="tw://bible.*?41.3.1-6">Mr 3:1-6</a>; <a href="tw://bible.*?42.6.6-11">Lc 6:6-11</a>)Néenee Jesús yáau náabanactalaca, liyáali éerri sábadoca, jáiwa liwárroo sinagoga<RF q=+>Liáꞌa Sinagogaca yáarruishi náawacactacoo náaꞌa judíobinica, néeni néewidau linácu liáꞌa táaneerricoo báinacu, néeni natáania comunidad nácu, ya lécchoo lisírbia léjta néewidactacoo. rícula yéerri néeni.
Néeni lirrícujaꞌa báqueerri washiálicuerri cáaji íshiderriu; namúrrucala chítashia néewauꞌinaa náuca Jesús, nasáta néemiu liyá:—¿Léewaminau wachúni báqueerri léerdi wáalee liáꞌa wawówa íyabactacoo?
Jesús éebaꞌee nalí:—¿Tána éenaa iyái, wáaleerri áabai oveja licáctau áabai útawi rícula, áꞌa nawówa íyabactacoo, jócuminaa yáau ijédacani?
¡Mawí cawénica báqueerri washiálicuerri oveja yúcha! Yáawaiyi sáica waméda liáꞌa sáicabeeca éerrica nawówa íyabactacoo lécchoo.
Néenee Jesús ma lirrú liáꞌa washiálicuerrica:—Jidáquinia jicáajiu.Jáiwa dáquinia licáajiu liáꞌa washiálicuerrica, limáacau lirrú sáica léjta ruáꞌa béemaca.
Ne náaꞌa fariséobinica, jócai sáicta nawówa, quéechaꞌinaa najiácoo nachána natáania nalíwoo chítashia néewauꞌinaa náiinua Jesús jíni.
Áabibi chuánshi linácueji liáꞌa Jesúsca jóctanaa líinuJesús yáa léenaa nawówai náiinua liyá liáu néenee, íchaba chóniwenai yáau liájcha. Jesús chúni quinínama náaꞌa bálinenaicoo,
limáꞌee nalí jócubeecha natáania linácu chóniwenai íibi.
“Ái ája áani nushínaa cashírruedacaica, liáꞌa nuwínanica,liáꞌa caníinai nucábaca, sáicta nuwówa nucábacani.Nuáminaa lirrú nushínaa Espíritu,ya líiwadeda machácani quinínama cáinabi ítaꞌaa.
Jócaiꞌinaa litáania chuánshi amuáiyu,jócuminaa lécchu limáidada,jiní lécchoo éemenaiꞌinaa lichuáni cáaye rícuba béewami chacáalee.
Limédaminaa<RF q=+>Áani wówairri limáca, Jesús yéerri madánainaa lisúfriaca ya máanalicani wáarru rícu, wayá náaꞌa máajinanaanica ya máaquenai bácai cajíconaanica, quéewiqueꞌe wawáalia wawásedauꞌinau, ya liáꞌa machácanibeeca Dios yánica Jesús nácueji. nalí sáica náaꞌa máajinaa néebidauca,cháni léjta liáꞌa basuéca wówerri litúcuacoo,cháni léjta lámpara íyacua májtarrimi jéda íisa.Limédaminaa chájoni cáashia machácanicani liwánacaalactalaꞌinaa quinínama cáinabi ítaꞌaa.
Ya chóniwenaica quinínama cáinabi ítaꞌaa sánaca,namáacaminaa nanéndacaishi linácu.”
Náa Jesús jíconaa lirríshibiaca demonio wítee<TS3>(<a href="tw://bible.*?41.3.20-30">Mr 3:20-30</a>; <a href="tw://bible.*?42.11.14-23">Lc 11:14-23</a>; <a href="tw://bible.*?42.12.10">12:10</a>)Natée Jesúsru báqueerri washiálicuerri matuíyii ya jócai éewa litáaniaca, níwata wáaleerri demonio, jáiwa Jesús éejua liwána licába bániwai ya léewa litáaniaca jáicta Jesús jéda liúcha demonio.
Quinínama nacáarrudau nasáta néemiu nalí wáacoo: “¿Liyáminaa léja liáni Cristo, litáqueerrimi liáꞌa washínaa rey Davidca?”
Néemiꞌinaamini liáni, náaꞌa fariséobinica namáꞌee: “Beelzebú, liáꞌa demonio wácalica, liyája liérra yáairri lidánani liéni washiálicuerri lijédaqueꞌe demonio.”
Jesús, yáirri léenaa liáꞌa napénsaa nayáca, limá nalí: “Quinínama país náawaca yáacaquictau máashii nacába yáacacoo, namárda yáacau nayá jájiu; áabai chacáaleeca o néenajinai yáacoo máashii nacába yáacacoo, jócani éewa nayá sáica, amáarraniꞌinaa.
Chacábacanaa, Wawásimi jédacta lishínaa chúnsana demonio, liyá jájiu limárdau; ¿chíta quéewau liwáalia lidánaniu jíni?
Iyá máinai nujédacala demonio Beelzebú dánaniyu; ne cháctani, ¿tána yáa irrú náaꞌa ijúnicaica liáꞌa danáanshica quéewiqueꞌe ijéda demonio? Tándawa nayája náiiwa ináawa iyáca yúqueneu.
Jiníwata nujédacta demonio Espíritu Dios dánaniyu, liwówau limáca liáꞌa wánacaleerri Dios shínaa jái íinu irrúi.
“Nuá irrú áabai licábacanaa nuíiwaqueꞌe tádashia nuyá nuéewa nujéda demonio: ¿Chíta quéewoo liwárruacoo báqueerri shínaa cuíta rícula jíni liáꞌa washiálicuerri cadánanica lédaqueꞌe lishínaa, jócta libájida liúchau quéechani? Táminaa, libájidaqui jíni léewa lijédaqueꞌe lishínaa.
“Liáꞌa jócai yáau nuájcha, yáairriu báawachala núcha; liáꞌa jócai yáawaqueda nuájcha, cáarralerriꞌinau.<RF q=+>‘Jiní éewerri limáacacoo béewami nulí. Ne náaꞌa jócani éebida léca liáꞌa espíritu Santo liá nulí wánacaalashi quéewiqueꞌe nujéda demonio, yáainai nayá nujúnta, ne náaꞌa jócani índa nulí chóniwenai quéewiqueꞌe namédacoo nushínaa éewidacanicoo, naméda náani chóniwenaica náacoo jiní éebidenai nunácu.
“Tánda numá irrú Dios pérdonaa náaꞌa washiálicuenaica quinínama jíconaashi, ya quinínama máashii namánica, ne jócuminaa lipérdonaa liáꞌa namáni máashiica Espíritu Santo nácucha.
Dios pérdonaaminaa quinínama cha lécchoo táaneerri máashii nuyá washiálicuerri Dios Cúuleeca; ne táaneerricta máashii Espíritu Santo nácucha, jócuminaa lipérdonaani nácula cáwi liyá lítaꞌaa liáni cáinabica, ne jiní áabata léerdi liáwinaami liáni.
Liáꞌa banácalica wacúnusiani líta nácuejiu<TS3>(<a href="tw://bible.*?42.6.43-45">Lc 6:43-45</a>)“Yáabanau sáica áabai banácali, iwáaliaꞌa lítau sáica; yáabanau máashii iwáaliaꞌa lítau máashii; ne liáꞌa banácalica wacúnusiani líta nácuejiu.
¡Áai éenajinai! ¿Chíta quéewoo imá chuánshi sáicai jíni, ne iyá jájiu máashiini? Liáꞌa yéerri iwówa lícu, litáania inúma licuéji.
Liáꞌa washiálicuerri sáicaica táaneerri chuánshi sáicai, jiníwata sáicaca liyá, ne liáꞌa washiálicuerri máashiica táaneerri chuánshi máashii, jiníwata máashii yéerri linácu.
Ne numá irrú liyáali éerri Dios márdactaꞌinaa cáinabi, arrúnaa náa nashínaa cuenta quinínama chuánshi mawénii namánica.
Náaꞌa chóniwenai máashiinica sátenai áabai señal jócai nacába cáji<TS3>(<a href="tw://bible.*?41.8.12">Mr 8:12</a>; <a href="tw://bible.*?42.11.29-32">Lc 11:29-32</a>)Áabi néenaa náaꞌa fariséobinica ya néenaa náaꞌa áabibi quéewidacani ley shínaaca, néenee namáꞌee Jesúsru:—Quéewidacai, wawówai wacábaca jimédaca áabai cábacanaashi jócai wacába cáji.
Néenee Jesús éebaꞌee nalí:—Nárra chóniwenai máashiini ne yáawaiyi jócai éebida Dios nácu, nasátaꞌee áabai jócai nacába cáji; íyadaqueꞌe nusálijinaa Dios bánuani nuyá, ne jócuminaa nuá mawí señal léjta liáꞌa íiwadedeerri Dios chuáni báinacu, jíꞌineerri Jonás.
Chaléjta Jonás yáayumi matáli éerri ya matáli táayebee liáawi rícu liáꞌa cubái máanuica, chacábacanaa nuyá Washiálicuerri Dios Cúuleeca, nuyáminaa matáli éerri ya matáli táayebee cáinabi yáajabala.
Náaꞌa yáainaimi Nínive rícu nacáwiaminaujoo máanalicai yúcha amáarractaꞌinaa cáinabi, ya natáaniaminaa ijúnta iyá quéewiqueꞌe Dios cástigaa iyá; níwata nárra chóniwenaica yáawani nanáawida nacáwicau néemiꞌinaami liáꞌa chuánshi Jonás íiwani nalí. Ne iyá éemenai nuchuáni ne jócai éebida, báawita nuyá mawí cáiwanaca Jonás yúcha.
Ruáꞌa reina wánacaleechoo chaléeni sur néerra, rubárruaminau amáarractaꞌinaa cáinabi, jáicta liúca chóniwenaica le éerri jiliéni, ya rutáaniaminaa ijúnta iyá, níwata ruyá íinuechoo déecucheji wérri cáinabica, quéewiqueꞌe ruéemi Salomón wítee. Ne iyá jócani wówai éemica nuéewidacala, báawita nuyá mawí cáiwanaca Salomón yúcha.
Liáꞌa espíritu máashiica éejuerricoo<TS3>(<a href="tw://bible.*?42.11.24-26">Lc 11:24-26</a>)“Jáicta áabai espíritu máashii lijiáu báqueerri washiálicuerri yúchai, jínaneerriu yáarrushi máacarrai rícu múrruerri limáacoo liárruiu; ne jinícta líinuni limá lirrúwoo:
‘Nuéejoꞌquictátawai núbana rículau báaniu nujiáctejmicoo.’ Jáicta léejuaꞌinaawai, líinu linácu liárra washiálicuerrica, léjta áabai cuíta máisaictani, jíchuderrictau wáni ya nachúndadanini.
Néenee liáwai liáwaqueda áabi siete espíritu íchaba mawí máashiini wérri liúcha, ya quinínama nárra sieteca nawárruau lirrú liáꞌa washiálicuerrica, mawíqueꞌe nawána máashii wérri mawíjani. Chacábacanaaniꞌinaa bésunacoo nárra chóniwenai máashiini wérrica.
Litúwa ya léenajinaica liáꞌa Jesúsca<TS3>(<a href="tw://bible.*?41.3.31-35">Mr 3:31-35</a>; <a href="tw://bible.*?42.8.19-21">Lc 8:19-21</a>)Jesús táaniaꞌinaa liyá újnibii nalí náaꞌa chóniwenaica, jáiwa náiinu lirrú lécchoo ruáꞌa litúwaca ya léenajinai, nawówaicaꞌee natáania liájcha. Ne jáiwa namáacoo bináaweji,
néenee báqueerri íiwa Jesúsru jíni:—Jitúwa ya jéenajinai yáaine bináaweji, wówenai natáania jiájcha.
Néenee Jesús éebaꞌee liáꞌa íiwerri lirrúni:—¿Tána nutúwai ya nuéenajinaica?
Néenee, lidúcua nátala náaꞌa lishínaa éewidenaicoo, limáꞌee:—Náawa nutúwa ya nuéenajinai náani.
Níwata tánashia méderri liwánacaala liáꞌa nusálijinaa yéerri áacairra, nuwówai lécchoo chái cábacanaa léjta nuéenajirri, nuéenajetoo ya léjta nutúwa.
Licábacanaa linácu liáꞌa cáabanacaica<TS3>(<a href="tw://bible.*?41.4.1-9">Mr 4:1-9</a>; <a href="tw://bible.*?42.8.4-8">Lc 8:4-8</a>)Liyáali éerrimija lijiáu liáꞌa Jesúsca lirrícucha liáꞌa cuítaca léewidacta liyáca, néenee liáu liwáacoo manuá tácoowala.
Ne íchabaca wérri chóniwenai yáawacacoo Jesúsru, jáiwa Jesús yúrrucuau áabai lancha rícula, jáiwa liwáawai léewidaqueꞌe, nácula náaꞌa chóniwenaica máaquenaiu cáina ítaꞌaa.
Néenee litáania nalí íchaba nácu licábacanaayu. Limáꞌee nalí:“Báqueerri cáabanacai liáu licása banácali íimi.
Ne liáabanaꞌinaa áabata léenaa liáꞌa líimica cáu iníjbaa lícu, náiinu náaꞌa míshiiduca, jáiwa náya jíni.
Áabata cáirriu íiba íibirra, jinícta sáica cáinabi; jáiwa liárra líimica páquiau madéjcata, jiníwata jinírru cáinabi dujíwala;
ne liáꞌa cáiwiaca lijiáꞌinaamiwai, jáiwa léema jíni, jiníwata jiní jíchu sáica, jáiwa léemawai míishii jíni.
Ne áabata liáꞌa banácalica cáirriu sáiquitacta cáinabi, jáiwa liá lítau sáica; áabata yáa lítau újni cien líimi máanabaca, áabata sesenta líimi máanabaca, áabata treinta limáanabaca.
Ne iwówaicta liwárrueda lirrú liáꞌa numánica, arrúnaa eꞌécanicoo sáica.”
Tánda Jesús éewida licábacanaayu<TS3>(<a href="tw://bible.*?41.4.10-12">Mr 4:10-12</a>; <a href="tw://bible.*?42.8.9-10">Lc 8:9-10</a>)Náaꞌa lishínaa éewidenaicoo liáꞌa Jesúsca náiinu lirrú nasáta néemiu liyá, tándashia léewida chóniwenai licábacanaayu.
Jesús éebaꞌee nalí: “Iyá Dios wána yáa léenaa cabáyainta liáꞌa liwánacaalanica, ne nalí jócai.
Cháwajani, éemiu sáica, liáꞌa éemerri sáica, yáirriꞌinaa léenaa mawí, ne liáꞌa jócai éemi sáica, áawita liyá liá léenaa mawí, liyá pérderriꞌinaa liáꞌa píitui rími liáni léenaa nácu.
Tándawa nutáania nalí licábacanaayu; níwata nayá báawita néemi nuchuáni, néemi bácai licábacanaa, cháija ne yáawaa jócai wárrueda nalí limáyuca yáawaiyii liáꞌa numáni nácucha.
Cháminaa léjta nabésunau nayá, licúmpliawai liáꞌa limánimi liáꞌa cáiiwadedacai Dios chuáni báinacu jíꞌineerri Isaías, limáꞌinaate:‘Iyá éemiminaa liáꞌa numánica,ne jócuminaa liwárrueda irrú.Iyá síguiaminaa icába liáꞌa numédanica,ne jócuminaa liwárrueda liéni limáyuꞌca.
Ne nawítee náani chóniwenai yáainai mawíteeni,níwata jócani wówai liwárrueda nalí,wáalianai nawíbau báyeerriu,wáalianai natuí báyeerriu,quéewiqueꞌe jócu néewa nacába ya néemica,ya jócubeecha náa léenaa;jócubeecha néejoo nulí, nuchúni nayá.’
“Ne Dios sáicta wérri liwówa yáajcha, níwata iyá cábenai liáꞌa numédanica, ya yáayu léenaa liáꞌa numánica.
Ne numá irrú yáawaa, íchaba cáiiwadedacani Dios chuáni báinacu ya chóniwenai sáicanica, wówenai nacába liáni icábani iyá, ne jócu néenaa nacábaqui jíni; nawówai néemi liáni éemini iyáca, ne jócu néenaa néemiqui jíni.”
Jesús íiwa licábacanaa nácu liáꞌa cáabanacaica<TS3>(<a href="tw://bible.*?41.4.13-20">Mr 4:13-20</a>; <a href="tw://bible.*?42.8.11-15">Lc 8:11-15</a>)Liáwinaami, Jesús ma nalí náaꞌa lishínaa éewidenaicoo: “Éemite liáni liwówauꞌi limáca liáꞌa licábacanaa linácu liáꞌa cáabanacaica.
Náaꞌa éemenai liáꞌa chuánshi Dios shínaa linácu liáꞌa Dios wánacaalactalaca, ne jócu náa léenaa néemicani, nayá léjta liáꞌa banácali íimica cáirricoo iníjbaa lícu; líinu liáꞌa Wawásimica lijéda liáꞌa Dios chuáni liáabanani liwówa lícu.
Liáꞌa banácali íimica cáirricoo íiba íibirra, chái licábacanaa léjta náaꞌa chóniwenaica éemenai Dios chuáni, narríshibia sáicta néemicani,
ne jóca liwáalia lijíchu sáica, jócani yáa cabálininaa, ne jáicta linácue liáꞌa Dios chuánica, nasúfria carrúni jináata nayá o nacánaqueda nayá namúrru namédaqueꞌe nalí máashii, náuca náuchau liáꞌa néebidauca.
Liáꞌa banácali íimi cáirricoo túwirri íibi, léjta náaꞌa chóniwerrica éemenai Dios chuáni, ne nawówai namédacoo cawárruanicajiyu, néenee nayá urrúni nawówa bácai linácu liáꞌa shínaashica. Libésunauꞌe nalí namíya máecha liáꞌa Dios chuánica ya jócu naméda liáꞌa shínaashica Dios wówainiꞌe nayá médaca.
Ne liáꞌa banácali íimi yáabaneerricoo cáinabi sáicai ítaꞌaa, chái léjta náaꞌa chóniwenaica éemenai Dios chuáni, náa léenaa néemicani. Natráawajaa Diosru sáica, áabi cháni léjta liáꞌa banácali íimica yáairri cien lítau, naméda bájialanaa, áabi léjta líimica yáirri sesenta, naméda íchaba mawí, ya áabi cháni léjta líimica yáirri treinta, naméda píituita.”
Liáꞌa licábacanaa linácu liáꞌa máashiibee trigo íibiNéenee Jesús íiwa báaniu áabata licábacanaa: “Liáꞌa Dios wánacaalactalaca chái léjta báqueerri washiálicuerri yáabaneerri banácali íimi sáicai bacháida lícu.
Ne quinínama namáaꞌinaami nayáca, líinu báqueerri najínai, jáiwa liáabanai máashiibee máashii nashínaa trigo íibi, jáiwa liáwai.
Ne jáiꞌinaami lidáwinau liáꞌa trigoca, jáiwa líiwinaa jiáwai lécchoo, néenee lijiáu lécchoo máashii máashibeeca.
Liáꞌa liwácalica limá nalí: ‘Báqueerri wajínai médaniminaa liáni.’ Náaꞌa catráawajaacanica nasáta néemiu liyá: ‘¿Jiwówai jiyá wáacoo wéerruaqueꞌe liáꞌa máashii máashibeeca?’
Néenee limá nalí: ‘Jóca, éerruacta liáꞌa máashii máashibeeca, carrúnata éerrua lécchoo liáꞌa trigoca.
Mawí sáica waínda lidáwinacoo áabenaa, cáashia lidáwinacoo wawínaquictaꞌinaacani; néeneeminaajoo nubánua náawaquedacoojoni, nashírriqueꞌe quéecha liáꞌa máashii máashibeeca, nabáji macáishitani, wéemaqueꞌini, ne liábinaami nawína ya náawaqueda liáꞌa trigoca nushínaa liárrui rículau.’ ”
Liáꞌa licábacanaa linácu liáꞌa líimi jíꞌineerri mostaza.<TS3>(<a href="tw://bible.*?41.4.30-32">Mr 4:30-32</a>; <a href="tw://bible.*?42.13.18-19">Lc 13:18-19</a>)Jesús íiwa nalí lécchoo liéni licábacanaa: “Liáꞌa Dios wánacaalactalaca chái léjta áabai líimi jíꞌineerri mostaza, báqueerri washiálicuerri yáabanani bacháida lícu.
Liéni yáawaiyi, áabau néenaa náaꞌa mawí píituica quinínama náiibicha náaꞌa líimica; ne jáicta lidáwinawai mawí máanuica liúcha liáꞌa yéerri lirrícu liáꞌa náabanactacani, lidáwinau léjta áabai áicuba máanui, máanui wérri míshiidu íinu naméda líibanau linácai nácu.” Cha lécchoo, liáꞌa Dios chuánica náiiwani ya lichána píitui rímiyu, néenee lidáwinawai máanui limédacuwai.
Liáꞌa licábacanaa wáneerri páani múrracacoo lijíꞌinaa levadura<TS3>(<a href="tw://bible.*?42.13.20-21">Lc 13:20-21</a>)Jesús íiwa nalí lécchoo liéni licábacanaayu: “Liáꞌa Dios wánacaalactalaca chái léjta liáꞌa múrracairricoo, báquetoo íinetoo píilechoo matálinai harina íinabi, quéewiqueꞌe cáiwiqueꞌini quinínamani liáꞌa liinábica.”
Tánda Jesús táania licábacanaayu<TS3>(<a href="tw://bible.*?41.4.33-34">Mr 4:33-34</a>)Jesús táania quinínama liáni nalí náaꞌa chóniwenairru linácueji liéni licábacanaayu, cháiji jócai táania nalí liyáwoo licábacanaayu.
Cháwa quéewiqueꞌe licúmpliacoo liáꞌa limáni liáꞌa cáiiwadedacai Dios chuáni báinacu:“Nutáaniaminaa liyáwoo licábacanaayu;nuíiwa áabata yéerri cabáyainta liyáalimi Dios liquénudaꞌinaami cáinabi”.
Jesús íiwa licábacanaa máashii máashibeeca trigo íibiNéenee Jesús íiwa lináwau nalí náaꞌa chóniwenaica, jáiwa liwárroawai áabai cuíta rícula, jáiwa lishínaa éewidenaicoo narrúniu lirrú, ya nasáta néemiu liyá namá lirrú líiwaqueꞌe nalí linácu liáꞌa licábacanaa liáꞌa máashii máashibeeca yéerri bacháida rícu.
Jesús éebaꞌee nalí: “Liáꞌa yáabaneerri líimi sáicaica, nuyá Washiálicuerri Dios Cúuleeca,
léja liérra bacháidaca liyáwa éerrija. Liáꞌa líimi sáicaica, wówerri limáca náaꞌa médenai Dios wówainica, ya liáꞌa máashii máashibeeca wówerri limáca náaꞌa médenai Wawásimi wówainica,
liáꞌa wajínai yáabaneerri máashii máashiibee íibi, léwa Wawásimi liérra. Liáꞌa lítaca wówerri limáca amáarrauꞌinaa liáꞌa cáinabica, náaꞌa yáawacadenai banácali íta, náawa ángelbini nárra.
Licábacanaa léjta náawaquedau máashii máashibeeca náucaqueꞌini chichái tuírricula léemaqueꞌiu, chacábacanaa libésunacoo nalí náaꞌa Wawásimi shínaaca jáicta amáarra cáinabijoo.
Nuyá Washiálicuerri Dios cúuleeca, nubánuaminaa nushínaa ángelbiniu, náawaquedaqueꞌe nushínaa nuwánacaalactaca, náaꞌa quinínama wánenai naméda máashii chóniwenaica cajíconaanica, ya náaꞌa médenai máashii.
Náucaniꞌinaa lirrícula liáꞌa chichái túculerricoo, náichactalaꞌinaa náamueda néu quirríquirrinaa licáichau.
Néenee náaꞌa médenaica léjta Dios máyuꞌuca, quéenenaiꞌinaa chaléjta cáiwia quéenau chaléeni wánacaalactalaca nusálijinaa néerra. Iyá iwówaicta yáa léenaa liáni numánica, arrúnaa édacanicoo sáica.
Liáꞌa licábacanaa linácu liáꞌa cawénii báyeerricoo“Jesús máꞌee nalí: Liáꞌa Dios wánacaalactalaca chái jicáꞌa áabai cawéni wérrica báyeerricoo cáinabi yáawi rícula. Báqueerri washiálicuerri íinu linácu liáꞌa cawéni wérrica, ya léejoo libáya néeni jíni; liwówa chúnicau liáu liwénda quinínama liáꞌa liwáalianica, ya liwéni liérra cáinabica, quéewiqueꞌe liáꞌa cawéniica lishínaacani.
Liáꞌa licábacanaa linácu liáꞌa íiba úcuni cawénica“Jesús máꞌee nalí lécchoo: Liáꞌa Dios wánacaalactalaca, chái léjta báqueerri cawéndacai jínaneerriu limúrruerri íiba úcunini cawéninamai;<RF q=+>Áani wówerri limáca báqueerri éebiderri Dios nácu, arrúnaa liá lirrú bájialanaa liwéni jáicta Dios shínaa jíni liwánacaalactaca. Arrúnaa limáaca quinínama liáꞌa méenaami éerri shínaaca jócai índa limédacoo Dios shínaayu.
jáiꞌinaa líinu linácui liáꞌa áabai cawéni wérrica báqueerri yúcha, liáu liwénda quinínama liáꞌa liwáalianica, ya liwéni liáꞌa íiba úcuni cawéniica.
Jáicta cashiámu léji liáꞌa máayaca, náaꞌa catésucanica najédani cáina ítala, nawáctalaꞌinau naníwacani náaꞌa cubáica; nawáaliani náaꞌa cubái sáicanica náarrui rículau ya náuca liáꞌa máashiica.
Chacábacanaa jáicta amáarra léju liáꞌa cáinabica; Dios bánuaminaa náaꞌa ángelbinica nashírridaqueꞌe máashiinica báawachala ya náaꞌa sáicanica,
náucaniꞌinaa náaꞌa máashiinica lirrícula liáꞌa infiernoca írranii chicháiyu, náichactalaꞌinaa ya náamuactalaꞌinaa néu quirríquirrinaa licáichau.”
Cawéninamai wáaliica ya liáꞌa lidánimimicaNéenee Jesús sáta léemiu nayá:—¿Éemi jíni quinínama liáni?—Jajá, wawácali —namáꞌee.
Néenee Jesús máꞌee nalí:—Jáicta báqueerri quéewidacai ley shínaa léewidau sáica linácu liáꞌa Dios wánacaalactalaca, chái léjta báqueerri cuíta wácali, liáꞌa liwáalianica liá léenaa lijéda méenaami wáaliica ya liáꞌa lidánimimica.
Jesús Nazaret néeni<TS3>(<a href="tw://bible.*?41.6.1-6">Mr 6:1-6</a>; <a href="tw://bible.*?42.4.16-30">Lc 4:16-30</a>)Ne Jesús nísaꞌinaa líiwadeda liyú liáꞌa licábacanaaca, néenee liáwai néeneeji,
jáiwa líinui lishínaa cáinabi néerrau, jíꞌineerri Nazaret, jáiwa lichánau léewidaca lirrícu liáꞌa sinagogaca. Náaꞌa chóniwenai nacáarrudaꞌeewoo, namáꞌee:—¿Tanácucha jéewidau linácu quinínama liéni jiáni léenaa? ¿Chíta quéewau jéewa jiméda léji liérra jócai wacába cáaji?
¿Jócaita le licúulee liáꞌa camédacai méenaami áicubayu, ya María cúulee? ¿Jócaita le Santiago éenajirri ya José ya Simón ya Judas,
ya léenajinai íina yéenai lécchoo wáiibi áani? ¿Néenee tána bésunawai chóqueꞌe litáania íchaba wíteeshiyu ya léewa liméda jócai wacába cáji?
Tándawa jóca nawówai naméda liwánacaala. Tándawa Jesús máꞌee nalí:—Jáicta báqueerri cáiiwadedacai litáania Dios chuáni nácu, báawachala jócaita lishínaa cáinabi, náaꞌa chóniwenaica cawáunta ya néebida lirrú, ne jáicta litáania nalí náaꞌa chóniwenai lishínaa chacáalee rícu sánaca o áꞌa líibana néeni, nayá jócu cawáunta nacábacani jiní néebidaca lirrú.
Jiní limédani íchaba jócai nacába cáji néerra, jiníwata náaꞌa chóniwenaica jócani éebida liyácala liáꞌa Mesíasca.
Juan Bautista máanalicami<TS3>(<a href="tw://bible.*?41.6.14-29">Mr 6:14-29</a>; <a href="tw://bible.*?42.9.7-9">Lc 9:7-9</a>)Liyáali éerrimi, Herodes Antipas, wánacaleerri léjta rey áꞌa Galilea, léemiꞌe natáania Jesús nácu.
Herodes máꞌee lishínaa tráawajadorbinirru: “Le Juan Bautístaja liérra cha cáwiacoo; tádawa léewa liméda jócai wacába cáji.”
Jiníwata quéechami liáꞌa Heródesca wáneerri nawína Juan preso, liwánani nabájida cadénayu natéequeꞌini cuíta manúmai rícula. Herodes wánaca nawárrueda Juan preso ruwánaca ruáꞌa Herodíasca, líinu liáꞌa Felipeca Herodes éenajirri.
Jiníwata Juan máirrite Heródesru: “Jócai éewoo jijéda jíinu ruárra íinetooca cáwicalani rúnirri liáꞌa jéenajirrica.”
Linácueji Herodes wówai líinua Juan, ne cáarru licába náaꞌa chóniwenaica, jiníwata quinínamarru néebida liáꞌa Juanica cawéni wérri líiwadedaca Dios chuáni.
Ne liyáali éerri Herodes shínaa licúmpliacta camuí, rumíyacaula ruáꞌa Herodíasca rujiáu ruwáilaca nanáneewa náaꞌa namáidanica, Herodes gusta ruyá ruwáilauca bájialanaa,
tánda Herodes ma rulí liwánacaala nácu, liáminaa rulí tánashia rusátani liúchai.
Néenee ruáꞌa miyácauca rutúwa éewidacaꞌee ruwítee, rumáꞌee Heródesru:—Jiá nulí áabai mitájia rícu, liáꞌa liwítami liáꞌa Juan Bautístaca, nacábaqueꞌini.
Libánua báqueerri soldado nawíchua Juan wáa cuíta manúmai rícula.
Jáiwa natée liwítamica báji mitájia rícu náa rulí jíni ruáꞌa miyácauca, jáiwa rutée jíni rutúwarru.
Néenee náiinu náaꞌa jínanenaicoo Juan yáajcha, natée limáashiicaimi nabáyaqueꞌini, liáwinaami náawai náiiwacani Jesúsru jíni.
Jesús yáa náaya náaꞌa cinco mil washiálicuenaica<TS3>(<a href="tw://bible.*?41.6.30-44">Mr 6:30-44</a>; <a href="tw://bible.*?42.9.10-17">Lc 9:10-17</a>)Jesús éemiꞌinaa liéni chuánshica liáu lancha rícu náajcha náaꞌa éebidenaicoo liájcha, liáu chaléeni báawachala. Ne chóniwenai éemiꞌinaa jíni, jáiwa najiáwai chacáalee rícucha, quéewiqueꞌe náacoo lijúnta macáshtai.
Jesús jiáꞌinau lancha rícucha, licába chóniwenai íchabani, carrúni jináata licába nayá, jáiwa lichúni náaꞌa bálinenaicoo natéenica.
Jáiꞌinaa samásamai liácuwai, náaꞌa lishínaa éewidenaicoo narrúniu namáꞌee lirrú:—Jái táicalacai, liáni júshiquitawa áani. Jíiwana náacoo náaꞌa chóniwenaica, náaqueꞌiu nawéni náayau lirrícula liáꞌa chacáalee júbininica.
Jesús éebaꞌee nalí:—Jócai arrúnaa náacoo; yáa náaya iyá.
Néenee néebaꞌee lirrú:—Wawáalia áani bácai cinco páani rími ya chámacua cubái.
Jesús máꞌee nalí:—Índa nulíni ájini áani.
Néenee liwána náaꞌa chóniwenai máanabanaamica nawáaqueꞌiu imíshi ítaꞌaa. Jáiwa liwína licáaji rícu náaꞌa cinco páanica ya náaꞌa chámacua cubáica, licába áacairra, liá sáicai Diosru, litúcueda liáꞌa páanica, ya náaꞌa cubáica; liá jíni lishínaa éewidenaicoorru, nayá nashírridaqueꞌini chóniwenairru.
Quinínama náaya cáashia cáawai wérri nayá, ya újnibii nacámusheda doce canasta lishídanaami máaquerricoo.
Namáanabaca náaꞌa íyenaica cinco mil washiálicuenai nayáwoo, jócani jútada íina ya sáamanai lécchoo.
Jesús jínerriu shiátai náani nácu<TS3>(<a href="tw://bible.*?41.6.45-52">Mr 6:45-52</a>)Liáwinaami, Jesús bánua náaꞌa lishínaa éewidenaicoo náurrucocoo lancha rícula, nachuáqueꞌiu bajiála manuá libéecha, nácula líiwa lináwau nalí náaꞌa chóniwenaica.
Jáiꞌinaa líiwa lináawau nalí náaꞌa chóniwenaica, Jesús líirrau áabai dúuli ítala quéewiqueꞌe lióraca bácai. Líinuꞌinaa liáꞌa catáwacabeeca yéeirri néeni bácai,
nácula liáꞌa lanchaca jái yáacuwai déecuchala litácoowa yúcha. Liáꞌa marrádacaca íinuerri lancha nácula cadánani, jiníwata cáuli íinuerri najúnta.
Jáiꞌinaa újni cátai Jesús jíinau najúnta shiátai náani nácu.
Nacábaꞌinaateni lishínaa éewidenaicoo lijínacoo shiátai náninacu, nacáarrudau wérri, namáidada nacáarruniu namáꞌee:—¡Wówanaashimi chái jínacoo!
Ne Jesús táania nalí, limáꞌee:—¡Ya iwówau cadánani, nuyácani, ucáarru iyá!
Néenee Péꞌeru éebaꞌee lirrú:—Nuwácali, jiyáquictani, jiwána nujínacoo jiyáctala shiátai náani nácu.
Ne licábaꞌinaa náaꞌa marrádaca ya cáuli máanui wérriyu, jáiwa cáarru jíni; jáiꞌinaa liwówai liájuacuwai, jáiwa limáidadai:—¡Jiwáseda nuyá, nuwácali!
Liyáalimiꞌe Jesús wína licáaji nácui, limáꞌee lirrú:—¡Jiyá jócai máacai jiwówau nunácu sáica! ¿Tánda jócu jéebida nuyá wásedeerri jiyá?
Náirraꞌinaamiwai lancha rícula, machúnucunaa liáꞌa cáulica.
Néenee liyáali, náaꞌa yáainai lancha rícu, jáiwa natúyau náurrui juátamiyu Jesús náneewa, namáꞌee lirrú:—¡Yáawaiyi jiyá Dios Cúulee!
Jesús chúni náaꞌa bálinenaicoo Genesaret néeni<TS3>(<a href="tw://bible.*?41.6.53-56">Mr 6:53-56</a>)Nachuáu bajiála manuá, jáiwa náiinuqueꞌe lishínaa cáinabi ítala liáꞌa Genesaret.
Náaꞌa chóniwenai néeni sánaca nacúnusia nacába liáꞌa Jesúsca, lichuáni licáarraliau quinínama liáꞌa cáinabica. Natée Jesúsru náaꞌa bálinenaicoo,
ya namésudaꞌee liwówa namáꞌee lirrú jínda nadúnu líibala númacua nácu cadánia; ya quinínama náaꞌa dúnuenaicani, sáicani máacacoo.
Liáꞌa wáneerri casácula washiálicuerri<TS3>(<a href="tw://bible.*?41.7.1-23">Mr 7:1-23</a>)Narrúniu Jesúsru áabibi fariséobini ya áabibi quéewidacani ley shínaa, íinuenai Jerusalén néenee, ya nasáta néemiu liyá:
—¿Tánda jishínaa éewidenaicoo jócu néewida nawítee náaꞌa wawérrinaimica? ¿Ya tánda jócu nacúmplia nawítee nabádeda nacáajiu quéecha jóctanaa náaya, chaléjta nawánauꞌi naméda náaꞌa wawérrinaibimica?
Jesús máꞌee nalí:—Iyá jócani arrúnaa yáasacalaca náaꞌa éewidenaicoo nuájcha, níwata iyá iméda máashii mawí, ne iyá jócani méda Dios chuáni wánacaala, imédaqueꞌe chaléja limáyuꞌu liáꞌa iwíteeca.
Jiníwata Dios máꞌee: ‘Cawáunta jiyá jitúya jisálijinau ya jitúwa,’ ya ‘liáꞌa máashii núma lisálijinaa nácu, ya litúwa nácu lécchoo, arrúnaiꞌinaa náiinuaca.’
Ne iyá máinai yáawaa báqueerri washiálicuerri éewerri limá lisálijinaarru jócta litúwarru: ‘Jócu nuéewa nuyúda jiyá, jiníwata liáꞌa nuwáaliani quinínama nuániꞌinaa Diosru’;
ya tánashia máirri liáni, jócai éewa liyúda lisálijinau jócta litúwa. Chacábacanaa iyá jócani éewida Dios chuáni, quéewiqueꞌe iméda léjta iwítee wówauꞌca.
¡Iyá chámaini iwítee! Sáicai litáania liáꞌa Isaíasca íiwadedeerrimi Dios chuáni báinacu, limáꞌinaami inácu iyá:
‘Náani chóniwenaica éebidenai nanúmayu chájiꞌi,ne nawówa déecuchai yáa núcha.
Jiní wéni báawita naméda culto nulí;ne éewida nuchuáni nácu,ya éewida liáꞌa napénsanica namáta náaꞌa nawánacaalactaca,ne liyáwoo washiálicuenai chuáni bácai.’
Jáiwa Jesús máida náaꞌa chóniwenaica, limáꞌee:—Éemini ya yáa léenaa:
Liáꞌa wárruerricoo washiálicuerri núma lícueji, jócai wána casácula liwówa. Ta léja liáꞌa jiérricoo washiálicuerri núma lícueji, wáneerri casácula liwówa.
Néenee náaꞌa lishínaa éewidenaicoo liáꞌa Jesúsca narrúniu lirrú, jáiwa nasáta néemiu liyá:—¿Jiá léenaa íiwirri nawówa náaꞌa fariséoca néemiꞌinaa liáni jimánica?
Imáacani, matuíyii liérra chái tée áabi matuíyii. Ne báqueerri matuíyii técta báqueerri matuíyii, chámatanaa nacáacoo útawi rícula.
Néenee Péꞌeru ma Jesúsru:—Jichúni jíiwadeda walí liáꞌa jimánica.
Jesús éebaꞌee:—Nuyá máashii wówa níwata iyá jócu yáa léenaa liáꞌa nuéewidanica.
Iyá arrúnaa yáa léenaa liáꞌa quinínama wárruerricoo wanúma lícu, yáairriu wáayacua rícula, qéewiqueꞌe liáwinaami lijiáu wáiibicha.
Ne lijiérricoo linúma lícueji, jiérriu liwówa lícueji liáꞌa washiálicuerrica, léwa liérra chái wána casácula liyá.
Níwata liwówa liáꞌa washiálicuerrica najiáu náaꞌa máashii liwíteeca, liáꞌa náiinuaꞌinaaca, namáa washiálicuerri yáajcha jócai náanirri, ya íinetoo rumáa washiálicuerri yáajcha jócai rúnirri; camédacani máashii náiinaayu, náaꞌa nédishica, nanúma yúwica, ya liáꞌa nacáitauca.
Léewa liéni wáneerri casácula liáꞌa washiálicuerrica; ne náayacta ya jócu nacúmplia nabádeda nacáajiu, jócai wána casácula liyá.
Báquetoo íinetoo bájirra cáinabi ítee sáu éebidechoo Jesús nácu<TS3>(<a href="tw://bible.*?41.7.24-30">Mr 7:24-30</a>)Jesús yáau chéni Genesaret néenee liáqueꞌiu cáinabi Tiro ya Sidón néerra.
Báquetoo íinetoo Caná néenee sáu, yéechoo lítaꞌaa liáꞌa cáinabica jíꞌineerri Tiro, ruíinu Jesúsru rumáidadaca:—¡Nuwácali, David táqueerrimi, carrúni jináata jicába nuyá! ¡Numíyacaula wáalechoo áabai espíritu máashii méderri rulí máashii!
Jesús jócai éeba ruchuáni. Néenee lishínaa éewidenaicoo rúniu lirrú, nasátaꞌee liúcha:—Jíiwa rulíni ruáqueꞌiu wáucha ruáꞌa íinetooca bájialaca rumáidadaca wáishiirricu.
Jesús máꞌee:—Dios bánuerri nuyá nalí náaꞌa bácai náaꞌa chóniwenai yéenai Israel néeni, léjta oveja yúquenaicta wáni.
Ne ruáꞌa íinetoo ruáu rutúyacoo rúrrui juátamiyu Jesúsru, rumá lirrúꞌe:—¡Nuwácali, jiyúda nuyá!
Jesús éebaꞌee ruchuáni:—Jócai sáicanata wéda náayanibi náaꞌa wéenibicoo wáaqueꞌe nalí náaꞌa áulica.
Ruyá rumáꞌee:—Yáawaiyi, nuwácali; ne náaꞌa áulica íyenai liáꞌa lítabi cáirricoo nawácanai shínaa mesa yáajabala.
Néenee Jesús ma rulí:—¡Íinetoo, máanui wérri liáꞌa jéebidauca! Liméda jirrú léjta jiwówauca.Liyáalimi rumíyacaula ruáꞌa íinetooca sáica jíni.
Jesús chúni íchaba bálinenaiuJesús jiáu néeni, jáiwa líinu áꞌa litácoowa liáꞌa lishínaa manuá liáꞌa Galileaca; néenee líirrau áabai dúuli ítala, jáiwa liwáawai.
Íchaba chóniwenai yáawacau Jesúsru. Natée lirrú macáwani, matuíni, ya máacarrani cáaji, jócai éewa natáaniaca, ya áabibi wáalenai íchaba bálinacaalashi, náindani Jesús yáctalaca, jáiwa lichúni nayái.
Tánda náaꞌa chóniwenaica cáarrudeneu, nacába natáaniacala náaꞌa jócanimi éewa natáaniaca, ya náaꞌa máacarrani cáaji, namáacau sáica lécchu, náaꞌa macáwanimica éewenai najínacoo, ya náaꞌa matuínica néewa nacábaca. Jáiwa nachána náa lirrú sáicai liáꞌa Dios chóniwenai Israel shínaaca.
Jesús yáa náaya náaꞌa cuatro mil washiálicuenaica<TS3>(<a href="tw://bible.*?41.8.1-10">Mr 8:1-10</a>)Jesús máida lishínaa éewidenaicoorru, limáꞌee nalí:—Carrúni jináata nucába náani chóniwenaica, jiníwata nawáalia matáli éerri nayá nuájcha áani, jinícala nalí náayaniꞌinaa. Jócu nuwówai nubánua nayá máayaca náabana néerrau, carrúnataca májina nayá iníjbaa lícu.
Jesús sáta léemiu nayá:—¿Chíta máanaba páani iwáalia jíni?—Siete páani ya píitui rími cubái júbinini, —néebaꞌee nayá.
Néenee Jesús wána nawáacoo cáinabi rícu náaꞌa chóniwenaica,
jáiwa liwína jíni náaꞌa siete páanica ya náaꞌa cubái rími, jáiwa liá sáicai Diosrui, lipúrraida, jáiwa liá lishínaa éewidenaicoorru jíni, néenee nashírrida jíni nalí náaꞌa chóniwenaica.
Quinínama náaya cáawaina wérri, néenee náawaqueda néenamiu liáꞌa máaquerricoo siete canasta liyú liáꞌa litábimi máaquerricoo.
Náaꞌa íyenaica cuatro mil namáanabaca washiálicuenaica, jócani najútada náaꞌa íinaca ya sáamanai.
Néenee Jesús íiwa lináawau nalí náaꞌa chóniwenaica, jáiwa líirrawai lancha rícula, jáiwa liáwai chaléeni áabai cáinabi jíꞌineerri Magadán.
Náaꞌa fariséobinica ya náaꞌa saduceobinica nasáta áabai señal jócai nacába cáji<TS3>(<a href="tw://bible.*?41.8.11-13">Mr 8:11-13</a>; <a href="tw://bible.*?42.12.54-56">Lc 12:54-56</a>)Náaꞌa fariséobini ya náaꞌa saduceobini náau nacába Jesús néerra, nawówa namédaqueꞌe lirrú áabai trampa, namá lirrú limédaqueꞌe áabai señal jócai nacába cáji, néenedaqueꞌi nacábawani yáawaicta íinuerri Dios néenee jíni, ne nanúma yúwicawajani.
Ne Jesús éebaꞌee nalí: “Táicala imá iyájoo: ‘Sáitaiꞌinaa liáꞌa éerrica, jiníwata liáꞌa éerrica chunídai wérriꞌinaa’;
manúlacaiba namáꞌee: ‘Wáalee máashiiꞌinaa éerri, jiníwata liáꞌa éerrica quíirrai ya casáculai’. Ne yácta léenaa icába liáꞌa éerri cábacanaa, ¿chíta quéewauꞌu jócu éewa yáa léenaa liáꞌa Dios médanica?
Iyá chóniwenai máashiini jócani éebida yáawaiyiyu, nasáta áabai señal jócai nacába cáji; ne jócuminaa nuá irrú áabai señal mawiá léjta Jonás.” Jáiwa limáaca nayái, liáwai.
Néewida jócai yáawaiyi nashínaa náaꞌa fariséobinica<TS3>(<a href="tw://bible.*?41.8.14-21">Mr 8:14-21</a>)Quéechaꞌinaami nabésunacoo bajiála manuá, náaꞌa éewidenaicoo namíya máecha natée páani.
Néenee Jesús ma nalí:—Icábate, cáwi icába yúchau levadura fariséobini shínaaca ya saduceobinica.
Náaꞌa éewidenaicoo Jesús yáajcha jócu náa léenaa néemicani limánica, táda cha namá nayá jájiu:—¡Jócuwaꞌee waínda páanii!
Jesús yáa léenaa nanácu, limáꞌee nalí:—¿Táda imá jiníca irrú páani? ¡Píitui rími éebidaca yáawaa!
Nuyá máashii wówa níwata iyá újnibi jócai yáa léenaa éemicani nuyá éewerri numéda jócai icába cáji, jiní éedanicoo linácu liáꞌa cinco páani nushírridani nalí náaꞌa cinco mil washiálicuenaica. ¿Ya chíta máanaba canasta yáawaqueda jíni?
¿Jiní édacanicalau lécchoo linácu liáꞌa siete páani, nushírridani nalí náaꞌa cuatro mil, ya chíta máanaba canasta yáawaqueda jíni?
¿Chíta jócu yáa léenaa éemiqui jíni jóca nutáania nuyá páani nácu? Cáwi icáꞌa yúchau náaꞌa jócani éewida yáawaiyi fariséobini shínaaca ya saduceobini shínaaca.
Néenee náa léenaa néemiqui jíni, Jesús jócai ma liyáca itúyaqueꞌiu liúcha liáꞌa wáneerri páani múrracacoo, jócta quéewiqueꞌe cáwi nacáꞌa náuchau liáꞌa éewidacaishi nashínaa náaꞌa fariséobinica ya náaꞌa saduceobinica.
Péꞌeru máirri Jesús liyáca Mesíasca<TS3>(<a href="tw://bible.*?41.8.27-30">Mr 8:27-30</a>; <a href="tw://bible.*?42.9.18-21">Lc 9:18-21</a>)Quéechaꞌinaami Jesús íinucai lítala liáꞌa cáinabi jíꞌineerri Cesarea Filipo shínaaca, lisáta léemiu lishínaa éewidenaicoo:—¿Tána namá nunácu chái náaꞌa chóniwenai nuyá Washiálicuerri Dios Cúuleeca?
—Ya iyá, ¿tánashia imá nuyái? —Lisáta léemiu nayá.
Simón Péꞌeru éebaꞌee:—Jiyá waliérra, Mesíasca, liáꞌa Dios Cúulee cáwiica mamáarraca éerriꞌinaa.
Néenee Jesús ma lirrú:—Sáicta wérri jiwówa, Simón Jonás cúulee, jiníwata jiní báqueerri washiálicuerri íiyaderri jirrú liáni, liyárrimija liáꞌa nusálijinaa yáairri áacairra.
Ne nuyá ma jirrú jiyácala Péꞌeru, linácueji liáni jinísani jimáca, jicáꞌa áabai íiba nubárruedaqueꞌe nushínaa iglésiau, jiníminaa máanalicai shínaa danáanshi éenaaca limárdaca nushínaa iglesia.
Nuáminaa jirrú wánacaalashi áacai sái jicáꞌa áabai yáawi; liáꞌa jibájini líta cáinabi liáni, ne cháminaa limáacacoo libáji áacairrajoo, ne liáꞌa jiyá liwásedanica líta cáinabi liáni, cháminaa limáacacoo liwásedacoo áacairra.
Jáiwa Jesús bánua lishínaa éewidenaicoorru jócubeecha náiiwadeda matuínaamirru liyácala liáꞌa Mesíasca.
Jesús íiwadeda limáanalicau<TS3>(<a href="tw://bible.*?41.8.31–9:1">Mr 8:31–9:1</a>; <a href="tw://bible.*?42.9.22-27">Lc 9:22-27</a>)Liáwinaami liáni Jesús chánau líiwadeda lishínaa éewidenaicoorru, arrúnaacaꞌee liácoo Jerusalénra, ya chaléeni náaꞌa salínai, sacerdótebini wácanai, ya qéewidacani ley shínaabinica, nawánaminaa carrúni jináata bájialanaa. Limá nalí nuyá náiinuaminaajoni, ne nucáwiaujoo matáli éerri rícula.
Néenee Péꞌeru tée liyá báawachalani, jáiwa lichánau licáita Jesús, limá lirrú:—¡Dios jócu wówai, nuwácali! ¡Liéni jócai éewa libésunacoo jiájcha!
Jáiwa Jesús náawawai, limá Péꞌerurru:—¡Jishírriu núcha, níwata jiyá pénserri ya jitáania jiyáca chaléjta limédauꞌu liáꞌa Wawásimica, linácu jiliéni jimánica carrúnata jiwánata jócu néewida nusálijinaarru! Jiyá jócai cábau léjta Dios cábauꞌu, jiyá cáberri léjta nacábau náaꞌa washiálicuenaica.
Jáiwa, Jesús ma lishínaa éewidenaicoorru:—Tánashia wówerri nushínaa éewiderricoo, limíya máecha liyá jájiu, yéerri liyá báitanacu lirrú liáꞌa carrúnataica ya cáashia máanalictalacani léewaqueꞌe líinu nuíshiirricu, chaléjta litécta áabai cruz.
Jiníwata liáꞌa wówerri liwáseda licáwicau jócai amáarra, yúquerriꞌinau; ne liáꞌa yúquerri licáwicau jócai amáarra nunácueji, líinuminaa cáwicaishi jócai amáarra.
¿Tána liwéni lirrúi liáꞌa washiálicuerrica ligáanacta quinínama cáinabi, ya liúca licáwicau jócai amáarra jóca limédau chaléjta éewidenaicoo nuájcha? ¿O chíta máanaba léenaa lipáida liáꞌa washiálicuerri licáwica jócai amáarra nácuejiu? Jiní wérri léewa liwárruacoo áacairra báawita lipáidaca.
Tándawa, yáau nuíshiirricu báawita libésunacoo liáꞌa bésuneerriꞌinaacoo, jiníwata nuyá Washiálicuerri Dios Cúuleeca, nuíinuminaa nusálijinaa wítee yáajchau ya nushínaa ángelbinica, ya néenee nupáidaminaa bácainaa tánashia namédanii.
Ne yáawaiyi numá irrú, áabi yáainai áani jócuminaa máanali nayá, cáashia nacába nuyá Washiálicuerri Dios Cúulee nuíinu nuwánacaalaca.
Jesús báwachactau<TS3>(<a href="tw://bible.*?41.9.2-13">Mr 9:2-13</a>; <a href="tw://bible.*?42.9.28-36">Lc 9:28-36</a>)Seis éerri liáwinaami, Jesús tée liájchau Péꞌeru, Santiago ya Juan Santiago éenajirrica, ya liáu náajcha báawachala áabai dúuli áacai wérri ítala.
Néeni libáwachau nanáneewa licábacanau liáꞌa Jesúsca. Lináni quéneerri jicáꞌa cáiwia, ya líibala náawerriu cabálaiyu jicáꞌa jucámarrabee.
Liyáali nacába Moisés ya Elías táanianai nayá Jesús yáajcha.
Péꞌeru máꞌee Jesúsru:—Nuwácali, ¡sáicai wérri wayá áani! Jiwówaicta, wamédaꞌa matálii cuíta rími; áabai jirrú sáiꞌinaa, áabai Moisésru, ya áabai Elíasru.
Nácula Péꞌeru táania liyáca, áabai sáanai quirrámini lirríjcueda nayá catámuabeeyu, líibee sáanaica áabai chuánshi jiáu, máirri nalí: “Léewa nucúulee caníinai nucábaca, liérra nuwínanica, éemiu lirrú.”
Jáiwa Jesús rúniu nalí, lidúnu nanácu limáꞌee nalí:—Ibárroo, ucáarru iyá.
Quéechaꞌinaami nacábacani, jiní néeni Moisés ya Elías, Jesús bácai yáa néeni.
Nácula náurrucoo dúuli ítacha, Jesús ma nalí:—Jiníqui béecha náiiwadeda rúni liáꞌa nacábanica, cáashia nuyá Washiálicuerri Dios Cúuleeca cáwiacoo máanalini íibicha.
Néenee náaꞌa éewidenaicoo nasátaꞌee néemiu Jesús:—¿Tánda namá náaꞌa quéewidacani ley shínaaca Elías íinucalaꞌee libéechalawau liáꞌa Mesíasca?
Jesús éebaꞌee:—Yáawaiyi báqueerri léjta Elías íinuca quéechanacu, ne liyáminaajoo lipréparaminaa nawówa nayá quinínamajoo.
Ne nuyá ma irrú Elías jái nísa líinucai, ne nayá jócu nacúnusia nacábaqueꞌe jíni, ne naméda liájcha máashii quinínama liáꞌa nawówaini naméda lirrú. Chacábacanaa nuyá Washiálicuerri Dios Cúuleeca, nusúfria nacáaji rícujoo.
Néenee lishínaa éewidenaicoo yáa léenaa néemica, Jesús táaniaca liyá Juan Bautista nácucha, litáaniaꞌinaa liyáca jicáꞌa Elías.
Jesús chúni báqueerri icúlirrijui wáalierri espíritu máashii<TS3>(<a href="tw://bible.*?41.9.14-29">Mr 9:14-29</a>; <a href="tw://bible.*?42.9.37-43">Lc 9:37-43</a>)Náiinuꞌinaami Jesús ya matálitai éewidenaicoo liájcha néerra báaniu chóniwenai yáctala ya náaꞌa áabi éewidenaicoo liájcha, báqueerri washiálicuerri rúniu Jesúsru, túyerriu lináneewa limá lirrú:
—Nuwácali, carrúni jináata jicába nucúulee, súfrierri bájiala liwáaliaca espíritu máashii, wánacaleerri liyá, jiníwata íchabachu licáacoo chichái rícula, jócta shiátai yáacula lécchoo.
Áani nuínda nalíni náaꞌa jishínaa éewidenaicoo, ne jócai néenaa nachúnica.
Jáiwa Jesús éeba jíni:—¡Wóo, iyá chóniwenai jócani éebida, ya máashiicani! ¿Chacálita arrúnaa nuyá yáajcha jíni? ¿Chacálita arrúnaa nuwánta yáajcha jíni? Índa nulí áani liérra icúlirrijuica.
Néenee Jesús licáita jíni liáꞌa espíritu máashii ya jáiwa liwána lijiácuwai icúlirrijui yúcha, jáiwa limáacau sáicai liyáalimi.
Liáwinaami náaꞌa lishínaa éewidenaicoo linácu natáania liájcha báawacha Jesús, jáiwa nasáta néemiu jíni:—¿Tánda jócu wéenaa wajéda liáꞌa espíritu máashii wayá?
Néenee Jesús ma nalí:—Iyá jócani éenaa ijéda bináawalani liáꞌa espíritu máashii, níwata jócala éebida Dios dánaniyu éewa imédacani. Yáawaiyii numá irrú, iwáaliactata liáꞌa éebidauca, áawita píitui rími léjta áabai ítashi íimi rími jíꞌineerri mostaza, néenee éewa imá lirrú liáni dúulica: ‘Jishírroo chérra, ya jiáu báawachala’, ya dúuli lishírroominau. Yácta léenaa éebidaca, éewa iméda quinínama. [
Ne liérra licábacanaa espíritu máashiica, jócai najiáu jócta naꞌóraa Dios ya nayúnaca.]
Jesús íiwadeda limáanalica nácuu<TS3>(<a href="tw://bible.*?41.9.30-32">Mr 9:30-32</a>; <a href="tw://bible.*?42.9.43-45">Lc 9:43-45</a>)Nácula lijínaniu náajcha lítaꞌaa liáꞌa cáinabi Galilea shínaaca, Jesús máꞌee nalí:—Nuyá Washiálicuerri Dios Cúuleeca, néejuedaniꞌinaa nacáaji rícuꞌinaa nalí náaꞌa washiálicuenai,
ya náiinuaminaa nuyájoo; ne matálii éerri ricúla nucáwiaujoo.Néemiꞌinaami liáꞌa chuánshi limáni nalí, máashii wérri nawówai.
Napáidauꞌu impuesto templorruQuéechaꞌinaami Jesús ya lishínaa éewidenaicoo íinu Capernaúmra, náaꞌa cóbrenai impuesto templorru, náuu nacába Péꞌeru, jáiwa nasáta néemiu liyá:—¿Ishínaa quéewidacai lipáida impuesto templorru?
Péꞌeru éebaꞌee:—Jajá, lipáidani. Jáiwa, Péꞌeru wárrooꞌinaamiu cuíta lícula, Jesús táaniaꞌee lirrú quéechanacu, limáꞌee lirrú:—¿Chíta jimáqui jíni, Simón? ¿Tána yúcha nacobra impuesto ya náawaqueda yúcha náaꞌa reyebini cáinabi ítaꞌaa sánaca: Náaꞌa chúnsana ásana áani o náweji náaꞌa bájirra cáinabi ítee sánaca?
Ne, jiníqui béecha wáucani chuáni, jiá namówai jitésuca manuála, jiúca jicúlupaniu úniacula, ya jijéda quéechanacu sái cubái wíneerri jirrú. Linúma lícu liáꞌa cubáica jíinuminaajoo áabai moneda, liyáminaa éenaa lipáida impuesto nushínaaca ya jishínaa, jitéeyuni jiáu jipáidaca.
¿Tána jiliáꞌa mawíyii cawénica?<TS3>(<a href="tw://bible.*?41.9.33-37">Mr 9:33-37</a>; <a href="tw://bible.*?42.9.46-48">Lc 9:46-48</a>)Liyáalimi éerri náaꞌa éewidenaicoo rúniu Jesúsru, nasátaꞌee néemiwani:—¿Tána mawí cawéni wérri cái Dios médacta jiyá reyyu?
Néenee Jesús máida báqueerri samálita, libárrueda nalí béewamini,
ya limáꞌee:—Yáawaiyi numá irrú, jóctaca ináawida iwíteu ya éejoo jicáꞌa liéni samálitaca, jócuminaa éewa iwárruacoo Dios wánacaalactalaca.
Liáꞌa mawí cawéni wérri Dios wánacaalactalaca, liyáwa arrúnaa imíyai limédacoo, ya limédactau jicáꞌa liéni samálitaca níwata náaꞌa sáamanaica jócani pénsaa nayáca cawénini náiibi náaꞌa máanui namánica.
Ya liáꞌa ríshibierri nujíꞌinaa nácu báqueerri samálita léjta liéni, lirríshibiaminaa nuyá lécchoo.
Liáꞌa carrúnatai cáacoo jíconaashi rícula<TS3>(<a href="tw://bible.*?41.9.42-48">Mr 9:42-48</a>; <a href="tw://bible.*?42.17.1-2">Lc 17:1-2</a>)“Matuínaami tánashia wáneerri nacáacoo jíconaashi rícula, bácai náani júbini éebidenai nunácu, mawíminata cawéni lirrú náajuedactatani dujíwala wérri manuá yáacula, áabai íibayu máanui wérri molino shínaa, nabájini liwáa nácu.
¡Tándawa máashii wérri náani chóniwenai yáainai cáinabi ítaꞌaa íchabacala máida naméda najíconau! Cháiꞌinaa mamáarraca, ne ¡carrúni jináatai rími liáꞌa washiálicuerri wáneerri naméda najíconau áabica, súfrierriꞌinaa mawí bájialanaa castíguca!
“Lítala mawí, jicáajicta o jíiba wána jicáacoo jíconaashi rícula, ujiméda máashii, jicáꞌa liáꞌa jiwíchuani ya jiúca jiúchau déecuchalani, mawí sáicaca jiwárrocoo áacairra macáaji o máiba, ne jócubeecha jiáu chámainaa jicáaji ya jíiba, jiácoo chichái rícula jócai amáarra.
Jituícta wána jicáacoo jíconaashi rícula, ujiméda máashii, jicáꞌa jijéda jiúchau ya jiúca déecuchalani, mawí sáicaca jiwárruacoo cáwicashi rícula, bátui jituí yáajchau, ne jócubeecha jiáu chámai jituí yáajchau infierno rícula.
Licábacanaa linácu liáꞌa oveja yúquerricoo<TS3>(<a href="tw://bible.*?42.15.3-7">Lc 15:3-7</a>)“Jiní icháanini náani júbini<RF q=+>Ne litáaniacta nanácu náaꞌa ‘júbinica’ versículo néeni 6, 10 ya 14 liwówauꞌinaa limáca quinínama náaꞌa éebidenaica, báawita náaꞌa imíyani wérrica. rímica. Ne numá irrú, áacairra nashínaa ángelbini yáainai séewirri nusálijinaa náneewa áacairra. [
Jiníwata nuyá Washiálicuerri Dios Cúuleeca, íinuerri nuwásedaca náaꞌa yúquenaimicoo nayáca.]
“¿Chíta icábaqui jiníni? Báqueerricta washiálicuerri wáaliacta cien oveja, ya áabai yúquerriu liúcha, ¿jócuminaata limáaca náaꞌa noventa nueve awáca íibi, liáqueꞌiu limúrru ruáꞌa áabai oveja jiáchocoo liúcha?
Ne léenactata líinu runácu, ne yáawaiyi sáictai wérricta liwówa runácue ruárra ovejaca, náucha náaꞌa noventa nueveca jócani yúcau.
Cháwa cábacanaa lécchoo liáꞌa Isálijinaaca yáairri áacairra, jócai wówai náucacoo liúcha naáani júbinini rímica.
Chíta wéewau wapérdonaa wéenajirriu jíni<TS3>(<a href="tw://bible.*?42.17.3">Lc 17:3</a>)“Ne jéenajirri médacta jirrú máashii, jitáania liájcha bácai, ya jiwána liá léenaa lijíconau. Ne limédacta jiwánacaala, jái jigáana liáꞌa jéenajirricoo.
Ne jócta liméda jiwánacaala, jimáida jiájchau báqueerri o chámata chóniwenai mawí, quéewiqueꞌe quinínama náa lijíconaa, limáaqueꞌiu chámata o matálitai chóniwenai náneewa náaꞌa yáainai léenaa linácu.
Ne jócta liméda nawánacaala lécchoo, íiwa nalíni náaꞌa iglesia ísanaca éebidenai Dios chuáni; ne jócta liméda iglesia wánacaala, néeneeminaa imáacani léjta jócai éebida Dios nácu,<RF q=+>Náaꞌa judíobinica léjta nawítee séewirrinaa namáaca báawachala náaꞌa chóniwenaica Dios shínaaca, náaꞌa jócani éebida, náaꞌa cóbrenai impuesto Romarru ya áabi chóniwenai cábeneu cajíconai máanui wérri. o léjta náaꞌa cóbrenai impuesto Romarru.
“Yáawaiyi numá irrú, liáꞌa ibájini mayéji áani cáinabi íteeji, lécchoo chaléꞌinaa ya áacairra, ne quinínama liáꞌa iwásedani mayéji áani cáinabi íteeji, cháminaa cábacanaa liwásacoo áacairra.
Níwata chámata o matálitai yáawacactacoo nujíꞌinaa nácu, néeniminaa nuyá béewami nalí, néemiqueꞌe nalí ya nusátaqueꞌe Dios nanácu.
Néenee Péꞌeru yáau lisáta léemiu Jesús:—Nuwácali, ¿chíta máanabachu arrúnaa nupérdonaa nuéenajirriu méderricta nulí máashii mamáarracani? ¿Sietechu limáanabaca?
Néenee Jesús éebaꞌee:—Jócai numá jirrú siétechucalani, numá jirrú setentachu<RF q=+>Jesús liwówauꞌinaa limá áani, wayá arrúnaa wapérdonaa máanamachu naméda walí máashii. siete namáanabaca.
Liáꞌa bésuneerricoo liájcha liáꞌa jócani wówai lipérdonaacaNuméda irrú áabai licábacanaa quéewiqueꞌe yáa léenaa tánda iyá arrúnaa ipérdonaa liáꞌa méderri máashii irrú. “Liáꞌa Dios wánacaalactalaca, chái cábacanaa léjta báqueerri rey wówerri liméda cuenta lishínaa tráawajadorbini yáajchau.
Wáaliꞌinaate liméda liyáca, quéechaꞌinaami náayada lirrú báqueerri mówinierri máanui wérri millones.
Ne liáꞌa catráawajaacai quiníyu léenaa lipáidaca, jáiwa liáꞌa reyca liwána nawénda liyái léjta esclavo, chámatanaa líinu yáajcha, ya léenibi, ya quinínama liáꞌa liwáalianica, quéewiqueꞌe limáacacoo páiderriu limówiniacalau.
“Liáꞌa catráawajaacaica, jáiwa litúyawai liúrrui juátamiyu lináneewa liáꞌa reyca, ya lisáta liúcha cáiwinaa, limáꞌee: ‘Nuwácali, carrúni jináata jicába nuyá, mátaminaa nupáida jirrú quinínamani.’
Néenee liáꞌa reyca, jáiwa carrúni jináata licábaqui jíni, jáiwa lipérdonaa liúcha quinínama liáꞌa limówinianica, jócu liwána liácuwai cuíta manúmai rículai.
“Ne quéechaꞌinaami lijiácoo, liáꞌa mówinierrimica, jáiwa lijúnta báqueerri lijúnicai yáajcha, limówinierri lirrú píitui rími warrúwa. Jáiwa liwína liwáa nácui, lichána lisácumedacani, ta limá lirrúi: ‘¡Jipáida nuyá liáꞌa jimówinianica!’
Ne liáꞌa lijúnicaica, litúyau liúrrui juátamiyu lináneewa, limáꞌee lirrú cáiwinaa: ‘Carrúni jináata jicába nuyá, mátaminaa nupáida jirrú quinínamajoni.’
Ne liáꞌa lijúnicaica jócu liwówai lipérdonaa liúcha jíni, jáiwa liwána naníquiqui jíni cuíta manúmai rícula, cáashia lipáida limówiniacalau lirrú.
Jáiwa cáiwi liyá nalí náaꞌa áabi tráawajadorbinica rey shínaa, náau náiiwa reyrru quinínama liáꞌa bésuneerricoo.
Néenee rey wána namáida liyái, jáiwa limá lirrúi: ‘¡Máashiicai jiyá! Nupérdonaa jiúcha quinínama liáꞌa jimówinianimica, jiníwata jisátawa núchani cáiwinaa.
Ne jiyá lécchoo éewerricta carrúni jináata jicábacani liáꞌa jijúnicaica, chacábacanaa léjta carrúni jináata nucába jiyá lécchoo.’
Néenee íiwirri wérri liwówa liáꞌa reyca, jáiwa liwána nacástigaa cáiwinaa jíni, cáashia lipáida quinínama liáꞌa limówiniacalacoo.”
Jesús máꞌee nalí mawí:—Cháminaa cábacanaa liméda yáajcha liáꞌa nusálijinaa yáairri áacairra, jóctaca bácainaa ipérdonaa iwówa yáajchau éenajirriu.
Jesús éewida linácu liáꞌa jócubeecha namáaca naníinaiu<TS3>(<a href="tw://bible.*?41.10.1-12">Mr 10:1-12</a>; <a href="tw://bible.*?42.16.18">Lc 16:18</a>)Liáwinaami limá quinínama liáni, Jesús yáau Galilea néenee, jáiwa líinu Judea shínaa cáinabi ítala, yéerri Jordán nácue cáiwia jiáctejcoo.
Íchaba chóniwenai yáau liájcha, néeni lichúni náaꞌa bálinenaicoo.
Áabi fariséobini narrúniu Jesúsru, quéewiqueꞌe naméda lirrú áabai trampa, ne nasáta néemiu liyá:—¿Léewaminau báqueerri máaca líinu matuínaami nácueji?
Jáiwa limáꞌee: ‘Tándawa, liáꞌa washiálicuerrica lishírriminau lisálijinaa yúchau ya litúwa, quéewiqueꞌe lirrúnicoo líinu yáajchau, ne nayá namédaminau léjta bácai rími chóniwerri.’
Tándawa, jócu chámata nayá mawiá, Dios náneewa nayá léjta bácai rími. Tándawa liáꞌa washiálicuerri jócu arrúnaa lishírrida liáꞌa Dios rúndanica.
Nayá nasáta néemiu liyá:—¿Ne tánda libánua Moisés liáꞌa washiálicuerri liwówai limáaca líinu, liyá liá lirrú ruáꞌa líinuca, áabai cáashta quéewiqueꞌe limáaca ruyái ya libánuacani?
Jesús máꞌee nalí:—Tándawa, jócala iwówai éebida Dios chuáni, Moisés wána imáaca ruáꞌa íinuca; ne quéechanacumi jócaimi chárra.
Numá irrú liáꞌa máaquerri líinu, jócaita linácui ruyá médechoo máashii báqueerri washiálicuerri yáajcha, ya liyá licásau báquetoo yáajcha, liméda máashii líinayu. Ya liáꞌa éederri líinu máaquechoo rúnirriu, liméda máashii líinayu lécchoo.
Namá lirrú éewidenaicoo:—Cháctaca libésunacoo liáni washiálicuerri líinu yáajchau, jócai sáicanata léda líinuu.
Jesús éebaꞌee nalí:—Jócai quinínama néewa náa léenaa linácu liáni, ne nayá rími yáa léenaa néemicani náaꞌa Dios wánani náa léenaani.
Ne ái íchaba nácueji liáꞌa jócai índa washiálicuenai múrru náiinu: Áabi jiániu méewi, táda jócu arrúnaa cáinu nayá; ya áabi náaꞌa washiálicuenai jócu naínda néewa namúrru náiinu náijudaca nayá máashiiyu, áabi yáainai léjta jócani éewoo linácueji liáꞌa Dios wánacaalactalaca. Náaꞌa éewenai cáinuca nacásaqueꞌiu, ne náaꞌa éewenai nayá bácai, nayáqueꞌe cha járra.
Jesús yáa sáicai nalí náaꞌa sáamanaica<TS3>(<a href="tw://bible.*?41.10.13-16">Mr 10:13-16</a>; <a href="tw://bible.*?42.18.15-17">Lc 18:15-17</a>)Natée áabi sáamanai Jesúsru, quéewiqueꞌe lichánaa licáajiu nanácu ya lióraqueꞌe nanácu; ne náaꞌa éewidenaicoo, jáiwa nachánau nacáita náaꞌa téenai nayá.
Néenee Jesús ma nalí:—Imáaca náiinu nulí náaꞌa sáamanaica, uꞌimáisania núchani, jiníwata liáꞌa wánacaalactaca Dios shínaa, cháni léjta náaꞌa éebidenai Dios nácu léjta sáamanaica.
Jáiwa Jesús chánaa licáajiu nanácui náaꞌa sáamanaica, jáiwa liáu náuchai néeneeji.
Báqueerri icúlirrijui rícuerri litáania Jesús yáajcha.<TS3>(<a href="tw://bible.*?41.10.17-31">Mr 10:17-31</a>; <a href="tw://bible.*?42.18.18-30">Lc 18:18-30</a>)Báqueerri icúlirrijui yáau licába Jesús, ya lisáta léemiwani:—Quéewidacai, ¿Tána sáicai arrúnaa numédacai nuwáaliaqueꞌe liáꞌa cáwicashi jócai amáarra?
Jesús éebaꞌee lirrú:—¿Tánda jisáta jéemiu nuyá linácu liáꞌa sáicaica? Liáꞌa sáicaica bácairrimi, Dios. Ne jiwówaicta jiwárruacoo cáwicashi jócai amáarra, jicúmplia náaꞌa wánacaalashi Dios máacanica Moisés nácueji.
—¿Tána jiliá? —Lisáta léemiu liáꞌa icúlirrijuica.Ya Jesús ma lirrúi:—‘Ujíinua, ujiméda máashii jíinayu, ujinédu; ujiméda jinúma yúwicau újnii áabi nácueji,
cawáunta jiyúda jisálijinau ya jitúwa, ya caníinaa jicába jiyácchuniu, léjta caníinau jicába jiyá jájiu.’
—Quinínama liérra jái nunísa numédacai, —limá liáꞌa icúlirrijuica—. ¿Tána cháucta mawí numédacai?
Jesús éeba lirrú:—Jiwówaicta machácani jiyá, jiáu jiwénda liáꞌa jiwáalianica ya jiá nalíni náaꞌa carrúni jináatanica. Cháminaa jiwáalia jirrícucau áacairra. Néenee jíinu jiáu nuíshiirricu.
Néenee léemiꞌinaami liáni liáꞌa icúlirrijuica, jáiwa liáawai máashiita liwówa, jiníwata bájialai rícuerrica, ya jócute liwówai liá lirrícucau nalí náaꞌa carrúni jináatanica.
Néenee Jesús ma lishínaa éewidenaicoorru:—Yáawaiyi numá irrú, tráawajuminaa nalí náaꞌa rícubinica namáaca Dios wánacaala nacáwica.
Néemiꞌinaamini, náaꞌa lishínaa éewidenaicoo mawí nacáarrudacoo néemicani,<RF q=+>Náaꞌa judíoca éebidene liáꞌa rícucaishica nalí áabai señal liáꞌa Diosca wínanica báqueerri chóniwerri ya liá lirrú sáicai (Salmo 128; Proverbios 10:22). Tádawa náaꞌa éewidenaicoo nacárrudau wérri néemiꞌinaami liáꞌa Jesús mánica; ne nayá namá nalíwoo náaꞌa rícubinica, nayáwa Dios yáni irrú sáicai, ne jócu néewa nawásedacoo, néenee jiníꞌinaa éewerri líinu áacairra. ya namáꞌee:—¿Néenee tána éewa liwásedacai?
Jesús cábaꞌee nalí ya léebaꞌee:—Washiálicuenairru liéni jócaiminaa néenaa namédaca, ne Dios jócai, Dios éewerri liméda quinínama.
Néenee Péꞌeru máꞌee Jesúsru:—Wayá máaquenai quinínama liáꞌa wawáalianimica, quéewiqueꞌe wáacoo jíshiirricu, ¿tánaꞌinaa warríshibia?
Jesús éebaꞌee nalí:—Ne yáawaiyi numá irrú, jáictaminaa líinu liyáali éerri quinínama wáaliiminaajoni, jáicta nuyá Washiálicuerri Dios Cúuleeca, nuwáau nuárrubaishi balíbali ítaꞌaajoo, iyáminaa íinuenai nuíshiirricu, iwáaminau léquichoo doce yáarrubaishi, quéewiqueꞌe iwánacaala náaꞌa doce tribu Israel shínaaca.
Ne quinínama náaꞌa máaquenai nunácueji náabanau, o néenajinai, o néenajetoo, o nasálijinaa, ya natúwa, o néenibi, o cáinabi, narríshibiaminaa cien máanabachu mawí liáꞌa namáacadanica, ya lécchoo narríshibiaminaa cáwicashi jócai amáarra.
Ne íchaba chóqueꞌe náaꞌa cawéninica, jócaniꞌinaa cawéni, ya náaꞌa mawéninica chóqueꞌe, nayáminaa cawéniniꞌinaa.
Licábacanaa nanácu náaꞌa tráawajadorbinica“Liáꞌa Dios wánacaalactalaca chái cábacanaa jicáꞌa báqueerri finca wácali, lijiáu manúlacaiba wérri limúrru tráawajadorbini quéewiqueꞌe natráawajaa lishínaa uva yáanai ítaꞌaa.
Líinuꞌinaami nanácui náaꞌa tráawajadorbini, lichúni liwéni náajcha áabai éerriquictacani, ya ta libánua natráawajaacai lishínaa uva yáanai ítaꞌaa.
Liáwinaami léejoo lijiácoo las nueve manúlacaiba, jáiwa licába áabi yáainai nayá plaza rícu, jiníni médani nayáca.
Néenee limá nalí: ‘Yáau iyá lécchoo itráawajaaca nushínaa uva yáanai ítala, máta nupáida iyá sáicai.’ Jáiwa náawai natráawajaaca.
Uva wácalica léejoo lijiácoo wíyaicumi, ya las tres táicala léejoo lijiácoo lécchoo, chacábacanaa léejoo liméda náajcha.
Léejoo lijiácoo plaza néerra las cinco táicala rími, jáiwa licába áabi bániwai jiníni médani nayáca, lisáta léemiu nayá: ‘¿Tánda iyá áani éerri yáajinaa jócani tráawajaa?’
Néenee néeba lirrú: ‘Níwata jiní íinuerri litáa wáajcha.’ Néenee limá nalí: ‘Yáayu iyá lécchoo itráawajaa nushínaa uva yáanai ítala.’
“Jáiꞌinaa táayebee íinui, liwácali máida lishínaa wánacaleerri náaꞌa tráawajadorbinica, limá lirrú: ‘Jimáida náaꞌa tráawajadorbinica ya ta jipáidaqui jíni, quéechanacu náaꞌa wárruenaicoo natráawajaa amáarractalacani, ya liáwinaami náajcha náaꞌa wárruenaimicoo quéechanacu.’
Ne náiinuꞌinaa éenaa, wárruenaimicoo natráawajaa las cinco táicala rími, ya ta narríshibia nawéniwai áabenaa áabai éerriquictacani.
Liáwinaami náiinuꞌinaa náaꞌa wárruenaimicoo natráawajaa quéechanacu, napénsaa nalíwoo narríshibiacalaꞌinaa mawí, ne bácainaa nayá narríshibia nawéniu áabai éerriquictacani.
Nacóbraꞌinaamini nachánau namúnumunuacoo linácula liáꞌa nawácalica,
namáꞌee: ‘Náani íinuenaimi éerri éenaami nácu, natráawajaa áabai rími hóraa, jiyá páidenai nayá áabenaa wáajcha, wayá wántenai liáꞌa tráawajo ya cáiwia amuá quinínama éerri.’
Ne liáꞌa chúnsai nawácalica léebaꞌee báqueerri chuáni: ‘Nujúnicai, jiní máashii numédani nuyá jirrú. ¿Jócute wachúni liwéni liáꞌa áabai éerri jitráawajaani nulí?
léewa nuwówauꞌu numédaca nuwárruani yáajchau. ¿O cadéniwee jiyá sáicacala nuyá?’
“Cháiꞌinaa cábacanaa léjta Dios yáꞌinaa nawéni náaꞌa chóniwenai áacairra; chóqueꞌe náaꞌa cawéninica, liáwinaamiꞌinaa jócai cawéni, ya chóqueꞌe jiníni wéni, liáwinaami cawéniminaa nayá.
Jesús íiwa báaniu limáanalicau<TS3>(<a href="tw://bible.*?41.10.32-34">Mr 10:32-34</a>; <a href="tw://bible.*?42.18.31-34">Lc 18:31-34</a>)Liáwinaami Jesús lijínau liácoo iníjbaa lícu Jerusalén néerraꞌinaa, limáida báawachala lishínaa éewidenaicoo ya limáꞌee nalí:
—Léjta icábauꞌini, chócajaꞌa wáau Jerusalén néerraminaa, nuyá Washiálicuerri Dios Cúuleeca, néentregaaminaa nuyá nalí náaꞌa sacerdótebini wácanaica, ya nalí náaꞌa quéewidacani ley shínaa, máineꞌinaa arrúnaaca náiinua nuyá,
ya néejuedaminaa nuyá nalí náaꞌa bájirra cáinabi ítesanaca, quéewiqueꞌe nacáida nacábau nuyá, ya náiinueda nuyá, ya nacuájidaqueꞌe nuyá cruz nácu; ne matálii éerri rícula nucáwiaminaujoo máanalicai yúcha.
Liáꞌa rusátani ruáꞌa Santiago ya Juan túwaca<TS3>(<a href="tw://bible.*?41.10.35-45">Mr 10:35-45</a>)Natúwa náaꞌa Zebedeo éenibica, náajcha náaꞌa ruéenibica rurrúniu Jesúsru, jáiwa rutúyau lináneewai rusátaqueꞌe liúcha áabai sáicai.
Jesús sáta léemiu ruyá:—¿Tána jiwówai?Rumáꞌee lirrú:—Jiwána nawáacoo náani nuéenibica chaléeni jiwánacaalactalaca, nawáacoo báqueerri sáicaquictejica ya báqueerri apáulicue jiájchau.
Jesús éebaꞌee nalí:—Iyá jócani yáa léenaa isátanica. ¿Ya éewaminaa isúfria chaléjta nusúfriauꞌinaa?Néenee namáꞌee lirrú:—Wéewani.
Jesús éebaꞌee:—Iyá yáawaniꞌinaa isúfriaca léjta nuyá, ne liáꞌa wáairriꞌinaacoo nuémanacu sáicaquictejica o apáulicueji, jócai arrúnaa nuyá yáa irrú, liyáminaa yáa nalíni náaꞌa nusálijinaa chúninica.
Quéechaꞌinaami néemicani náaꞌa áabi diez éewidenaicoo liájcha, jáiwa íiwirri nawówai náaꞌa chámataca léenajinaica.
Ne Jesús máida nalí limáꞌee:—Léjta yáayu léenaani, náiibi náaꞌa jócani éebida Dios nácu, nawácanai wánacaleenai máashii náaꞌa nashínaa chóniwenaica, ya náaꞌa nawácanaica mawíni máanuica, sáictani wánacaala áabibi.
Ne íibicha jócai éewa chácaarra. Arrúnaa báawatacani, íibicha iyá tánashia wówerri máanui limédacoo Dios náneewa, arrúnaa lisírbia quinínamarru.
Ne liáꞌa íibicha iyá, tánashia wówerri quéechanacu sáiꞌinaa, arrúnaa línda nawánacaala liyá.
Iyá arrúnaa éenueda nuyá, báawita nuyá Washiálicuerri Dios Cúuleeca, jócai nuíinu quéewiqueꞌe nasírbia nulí, nuyá íinuerri nusírbiaqueꞌe nalí, ya máanali nuyá quéewiqueꞌe nuwáseda íchaba jíconaa.
Jesús chúni chámata matuíni<TS3>(<a href="tw://bible.*?41.10.46-52">Mr 10:46-52</a>; <a href="tw://bible.*?42.18.35-43">Lc 18:35-43</a>)Najiáꞌinaamiu nayá Jericó rícucha, íchaba chóniwenai náau Jesús íshiirricu.
Chámata matuíni wáaineu nayáca iníjbaa éema nácu, néemiꞌinaami Jesús bésunacoo, namáidadaꞌee:—¡Wawácali, David táqueerrimi,<RF q=+>David táqueerrimi”, náaꞌa judíobinica jóca náa lijíꞌinaa quinínama litáqueerrimi liáꞌa rey David, bácairrimi liáꞌa Mesíasca, liáꞌa Cristoca íinuerriꞌinaaca; néenee liéni namáni nayá áani, jiyáwajani liáꞌa Mesíasca’. carrúni jináata jicába wayá!
Náaꞌa chóniwenai nacáita nayá quéewiqueꞌe manúmata, ne nayá namáidada mawí cadánani:—¡Wawácali, David táqueerrimi, carrúni jináata jicába wayá!
Néenee Jesús bárruawai, limáida náaꞌa matuínica lisáta léemiu nayá:—¿Tána iwówai numéda irrúi?
Néebaꞌee lirrú:—Wawácali, wéejuaqueꞌiu wacába báaniu.
Jesús wárroo Jerusalén néerra<TS3>(<a href="tw://bible.*?41.11.1-11">Mr 11:1-11</a>; <a href="tw://bible.*?42.19.28-40">Lc 19:28-40</a>)Quéechaꞌinaami urrúni nayá Jerusalénru, liáꞌa Jesúsca náaꞌa lishínaa éewidenaicoo yáajchau, náiinuꞌinaaꞌee áabai chacáaleerru jíꞌineerri Betfagé, yéerri áabai dúuli yáajba jíꞌineerri Olivos, Jesús bánua chámata lishínaa éewidenaicoo liájcha,
limáꞌee nalí:—Yáau chaléeni lirrícula liáꞌa chacáalee rímica yéerri wajúntami. Néenimichu íinu runácujoo áabai burro nabájini rucúulee yáajchau. Iwáseda wáajooni índa nulíjoni rucúulee yáajchaujoo.
Áicta báqueerri máni irrú jáꞌa, imáwa lirrújoo, Wawácali rúnaani, liyáalimi léejuedanijoo.
Liéni bésuneerricoo quéewiqueꞌe licúmpliacoo léjta limáyuꞌu liáꞌa íiwadedeerri Dios chuáni báinacumi, litánaꞌinaamica:
“Imá nalí chóniwenaica yéenai lirrícu liáꞌa chacáaleeca jíꞌineerri Sión:‘Icábateni, ishínaa Rey íinuerri liácoo irrú,imíyayu, íirrerriu burro ítaꞌaa,áabai burro rími, licúulee liáꞌa cuésherri cadúcunibee shínanaaca.’ ”
Néenee náaꞌeewoowai náaꞌa lishínaa éewidenaicoo namédaꞌee lirrú léjta Jesús bánuaꞌu nayá,
Natéeꞌe ruáꞌa búrroca rucúulee yáajchau, namáaca náabalau lítaꞌaa, jáiwa Jesús wáaꞌeewoo lítaꞌaa liáꞌa búrroca.
Íchaba wérri chóniwenai. Áabibi nadáquiniedaꞌee nashínaa capa iníjbaa lícu, ya áabi nawíchuedaꞌee cushíbai báinaa ya áicuba náacai nadáquinieda iníjbaa lícu.
Náaꞌa chóniwenai yáainecoo libéecha ya náaꞌa íinuenai líshiirricu namáidadaꞌee namáꞌee:—¡Wáa lirrú sáicai liáꞌa Rey David táqueerrimi! ¡Sáicai wérri bájialanaa liáꞌa íinuerrica lijíꞌinaa nácu Wawácali! ¡Wáa lirrú cawéni wérri liáꞌa yáairri áacairra!
Jesús wárruaꞌinaaꞌeewoo Jerusalén rícula, quinínama chóniwenai chacáalee rícu sánaca nacáarraliaꞌeewau, ya íchaba nasáta néemiu:—¿Tána léji liáni?
Néenee náaꞌa chóniwenaica néebaꞌee:—Léwa Jesús íiwadedeerri Dios chuáni, Nazaret sái wáalierra yéerri Galilea rícu.
Jesús chúndeda liáꞌa temploca<TS3>(<a href="tw://bible.*?41.11.15-19">Mr 11:15-19</a>; <a href="tw://bible.*?42.19.45-48">Lc 19:45-48</a>)Jesús wárroo templo rícula, jáiwa lijéda náaꞌa wéndenai nayáca ya náaꞌa wénenai nayáca. Lináawida nashínaa mesa náaꞌa cámbianai nayá warrúwa chóniwenairru, ya náarrubai náaꞌa wéndenai palomas;
ya limá nalí:—Áꞌa Dios chuáni ítaꞌaa limá: ‘Núbana jíꞌineerriminaa cuíta oración shínanaa’, ne iyá médenaini áabai cuíta chaléjta canédibini íibana.
Narrúniu Jesúsru templo rícula, náaꞌa matuínica, ya náaꞌa macáwanica, jáiwa lichúni nayái.
Ne quéechaꞌinaami náaꞌa nawácanai sacerdótebinica ya éewidenaica ley shínaaca, nacába jócai nacába cáji limédanica, ya néemi sáamanai máidada templo rícu, namáꞌee: “¡Wáa lirrú sáicai liáꞌa David táqueerrimi!”, jáiwa íiwirri nawówai éemiqui jíni,
ya namáꞌee Jesúsru:—¿Jéemi jiyá liáꞌa namáni náaꞌa sáamanaica?Jesús éebaꞌee nachuáni:—Jajá, nuéemini. Ne ¿jócu iliá icábau Dios chuáni litáaniacta nanácu náani sáamanaica? Limá cháꞌa:‘Náaꞌa sáamanai júbinica,ya náaꞌa quirrácua újnibii,narrábaminaa sáicai wérri jirrújoo,’
Néenee limáaca nayái, jáiwa liáu chacáalee rícuchai Betania néerra, libésuneda táayebee.
Jesús máandisierri higuera jiní íta<TS3>(<a href="tw://bible.*?41.11.12-14">Mr 11:12-14</a>, <a href="tw://bible.*?41.11.20-26">20-26</a>)Manúlacaiba, Jesús éejooꞌinaami chacáalee rícula, jáiwa ínaaishi lirrúi.
Licábaꞌinaami áabai higuera urrúni iníjbaa, jáiwa lirrúniu néerrai, ne líinu liyáwoo libáinaa. Néenee limá higuérarrui:—¡Jiníminaa jéejoo jiá jítau mawiá!Ne liyáalimi míishii liáꞌa higuéramica.
Jesús éebaꞌee nalí:—Ne yáawaiyi numá irrú, éebidacta yáawaiyi, ya jócu éejueda iwówau, jócai bábaujuta éewa iméda liéni numédani higuera yáajcha, éenaminaa iméda mawíyi liájcha liáni dúulica imácta lirrú: ‘Cachéerra jichácau manuá yáacula’, ya cháminaa libésunacoo irrú.
Ne quinínama iyá isátacta iꞌóracoo ya éebidani, cháminaa limédacoo irrú léjta isátauꞌuni.
Liáꞌa wánacaalashi Jesús shínaa<TS3>(<a href="tw://bible.*?41.11.27-33">Mr 11:27-33</a>; <a href="tw://bible.*?42.20.1-8">Lc 20:1-8</a>)Liáwinaami liáni, Jesús wárroo templo rícula. Nácula léewida liyá néeni narrúniu lirrú náaꞌa nawácanai náaꞌa sacerdótebinica ya náaꞌa salínai judíobinica, nasáta néemiu wáni:—¿Tána wánacaalashiyu jiméda léji liéni? ¿Tána yáa jirrú wánacaalashi?
Jesús éebaꞌee nalí:—Nuyá lécchoo nusáta nuéemiu iyá áabai chuánshi nácu: ¿Tána bánua Juan báutisacai, Dios o washiálicuenai? Ne éewacta éeba nuchuáni, nuyá lécchoo nuíiwaminaa irrú tánashia wánacaalashiyu numéda léji liéni.
Jáiwa nachánau najútacoo nalí wáacuwai, namáꞌee: “Ne wamácta lirrú Dios bánuani Juan, limáminaajoo walí: ‘Néenee, ¿ne tánda jócai éebida lirrúi?’
Jiní wéewaca wamá washiálicuenai, jiníwata cáarru wacába náaꞌa chóniwenaica, jiníwata quinínama éebidenai Juan táaniacala Dios chuáni rícueji.”
Jáiwa néebaꞌee Jesúsrui:—Jócu wáa léenaa.Néenee Jesús éebai:—Ya nuyá cha jáꞌa jóca nuéewa irrú tánashia wánacaalashiyu numéda léji liéni.
Liáꞌa licábacanaa nanácu náaꞌa chámata cúuleecaJesús sátaꞌee léemiu nayá:—¿Chíta liyáyuꞌu irrú léji liéni? Báqueerri washiálicuerri wáalierri chámata licúuleu, jáiwa limá báqueerrirru: ‘Nucúulee, jiáu wáalee jitráawajaa nushínaa uva yáanai ítala.’
Jáiwa licúulee éebaꞌee lirrú: ‘¡Jócu nuwówai nuáacoo!’ Ne liáwinaami lipénsaa lirrúwoo báaniu, jáiwa liáwai.
Jáiwa lisálijinaa yáau linácula liáꞌa báqueerrica, néenee limá lirrú chacábacanaa. Néenee léeba lisálijinaa chuániwai: ‘Jajá, nusálijinaa, nuáaminaujoo.’ Ne jócu liáwai.
¿Tána náji náani chámataca méderri lisálijinaa liwówainica?—Liáꞌa quéechanacu sáica, néebaꞌee Jesúsru.Néenee Jesús máꞌee nalí:—Yáawaiyi numá irrú, náaꞌa cóbrenai impuesto Romarru, ya náaꞌa rúmbaca, wárruenaiꞌinau Dios wánacaalactalaca liárrumirraꞌinaa iyáca.
Jiníwata Juan liáꞌa Bautístaca íinuerri léewida chítashia arrúnauꞌinau iyáqui jíni, ne iyá jócu éebida lirrúi; ne ta nája náaꞌa cóbrenai impuesto ya náaꞌa rúmbaca éebidenai lichuáni. Ne iyá, áawita icába quinínama liáni, jócu éenaa ináawida iwíteu quéewiqueꞌe éebida lirrú.
Licábacanaa nanácu náaꞌa máashiicani tráawajadorbinica<TS3>(<a href="tw://bible.*?41.12.1-12">Mr 12:1-12</a>; <a href="tw://bible.*?42.20.9-19">Lc 20:9-19</a>)Jesús máꞌee nalí: “Éemiu áabai licábacanaa báaniu: Báqueerri finca wácali, liáabana áabai shínaashi uva yáanai ya ta lirríjcueda litéejii, lichúni áabai yáarrushi limédactaꞌinaa vino, ya libárrueda áabai torre quéewiqueꞌe litúyacani lishínaa shínaashi. Néenee limáaca nalí liáꞌa cáinabi shínaashi áabi tráawajadorbinica, quéewiqueꞌe natráawajaacani ya nashírri lishínaa éenaa lirrú, jáiwa liáwai áabai viaje.
Quéechaꞌinaami líinucai éerri salírriquicta quinínama liáꞌa lishínaa shínaashica, jáiwa libánua áabi náaꞌa shírruedenai lirrú, nasátaqueꞌe lirrú náucha náaꞌa tráawajadorbinica liáꞌa léenaa liáꞌa lishínaa shínaashica.
Ne náaꞌa tráawajadorbinica, jáiwa nawína náaji náaꞌa shírruedenai lirrú: ya ta náiinueda báqueerri, ya náiinua báqueerri, ya báqueerri náiinueda íibayu.
Néenee liwácali liáꞌa shínaashica, léejoo libánua mawí shírruedenai lirrú quéechasanami yúcha; ne náaꞌa tráawajadorbinica, jáiwa naméda náajcha léjta licábacanaa.
“Ne liáwinaami ya ta libánua chúnsai licúuleewai, limá lirrúwoo: ‘Yáawaiyiiminaa nucúulee cawáuntai ya páiderri lirrú.’
Ne nacábaꞌinaami licúulee íinuca, náaꞌa tráawajadorbinica namá nalí wáacoo: ‘Léwa licúulee liáꞌa shínaashi wácalica, léꞌinawaa máaquerriu lirrúwoo liájcha liáꞌa shínaashica; wáiinuani quéewiqueꞌe wamáacacoo liájcha liáni cáinabica.’
Jáiwa nawína jíni, najéda shínaashi ítacha jíni, ya ta náiinuaqui jíni.
Néebaꞌee Jesúsru:—Jócuminaa carrúni jináata licába nayá, líinuaminaa nayá limáashiicayu, ne táminaa liá áabi tráawajadorbinirru liáꞌa shínaashimica, yáaineꞌinaa lishínaa shínaashi éenaa lirrú, jáicta léerdi nawína lítai.
Néenee Jesús máꞌee nalí:—¿Jócai cáji iliá icábau Dios chuáni cáashta ítaꞌaa? Limáꞌee:‘Liáꞌa íibaca nacháaninimi náaꞌa camédacani cuíta,náawerriu íiba quéechanacu sáiyu.Liáni limédani liáꞌa wawácalica,tándawa wayá cáarrudenaiu.’
Jiníwata iyá yáasacalaca nuyá nuíiwa irrú, léedacalaꞌinau yúcha liáꞌa Dios wánacaalactalaca, ya táminaa liá nalíni náaꞌa chóniwenaica namédenai léjta Dios wówainica. [
Ne linácu liáꞌa íibaca,<RF q=+>Liáꞌa íiba liyáwa Jesús, náaꞌa chóniwenaica, nayáwa yáasacalenai Jesús, nayáwa licástigaaniꞌinaa. tánashia cáirriu linácula limáacani lishídanaamiyu, ne íibacta cáu báqueerri ítaꞌaa, limédaminaa pucúpucunani.]
Náaꞌa nawácanai náaꞌa sacerdótebini ya fariséobinica, néemiꞌinaami náaꞌa licábacanaa Jesús íiwadedani liyáca, jáiwa náa léenaa néemicani litáania liyá nanácu.
Néenee nawówai nawína Jesús preso, ne cáarru nayá, jiníwata náaꞌa chóniwenai éebidenai Jesús báqueerri cáiiwadedacai Dios chuáni.
Licábacanaa linácu liáꞌa sáictacta nawówa liáꞌa cáserricoo<TS3>(<a href="tw://bible.*?42.14.15-24">Lc 14:15-24</a>)Jesús lichána litáania nalí báaniu, limáꞌee nalí: Nanácu náaꞌa chóniwenai jócai ríshibia Dios wánacaalactaca chaléjta liwówauꞌu, nuá irrú áabai licábacanaa:<RF q=+>Linácu liáni licábcanaaca, liáꞌa reyca íyaderri liyá Dios, ya liáꞌa licúulee liáꞌa reyca íyaderri liyá Jesús; ya náaꞌa cashírruedacanica o catéecanica rey chuáni, íyadenai nayá náaꞌa cáiiwadedacani Dios chuáni, báawitami léji liáꞌa Juan Bautístaca. Náaꞌa namáidanica quéecha, íyadenai nayá judíobini nacháani Dios máidau nayá. Náaꞌa namáidanica liáwinaami, íyadenai nayá quinínama áabi chóniwenaica, mawí náaꞌa jócani judíobini narríshibia liáꞌa Dios máidau nayá. Liáꞌa íibalashica íyaderri liáꞌa machácanica.
“Liáꞌa Dios wánacaalactalaca chái jicáꞌa liáꞌa báqueerri rey méderri áabai sáictacta nawówa cáserricoo licúulee shínaa.
Libánua lishínaa náaꞌa shírruedenai lirrú náaqueꞌiu namáida náaꞌa nawánani íinuca, ne náani jócu nawówai náacuwai.
Léejoo libánua áabi lishínaa shírruedenai lirrú, licárgueda nalí: ‘Imá nalí náaꞌa wamáidanica, jáica wanísa waméda íyacaishii. Nuwánacaala náiinua pacáa ya cuéshinai quéenanica, ya quinínama jái yácai; quéewiqueꞌe náiinu licásactalacoo.’
Ne náaꞌa náanicoo namáidaca jócu naméda nawánacaala. Báqueerri néenaa yáau lishínaa cáinabi ítala, báqueerri yáau liwéndaqueꞌe lishínau,
ne náaꞌa áabica jáiwa nawína náaꞌa shírruedenai reyrru, jáiwa náiinueda jíni cáashia náiinua nayá.
Néenee liáꞌa reyca íiwirri liwówa bájiala, jáiwa libánua lishínaa soldado náiinuaqueꞌeꞌinaa cáiinuacanica ya néema nashínaa chacáalee.
Jáiwa limá nalí náaꞌa lishínaa shírruedenai lirrú: ‘Quinínama jái yácai cáserriꞌinaacoo, ne náaꞌa wamáidanica jócani sáicanata íinuca.
Yáa namówai iyá, cáaye cawéni mawí, imáida quinínama náaꞌa tánashia íinuni nácui cáserricoo.’
Náaꞌa shírruedenai lirrú liáꞌa nawácali sáictacta nawówa, najiáu cáaye rícula, jáiwa náawaqueda quinínama náaꞌa náiinuni nácu, náaꞌa máashiinica ya náaꞌa sáicanica, jáiwa cashiámu chóniwenaiyu liáꞌa cuítaca.
“Jáiwa liwárruaꞌinaamiu liáꞌa reyca licába náaꞌa namáidanica fiestarru, ya licába báqueerri washiálicuerri jócai yáau íibalashi rícu liwárruaqueꞌiu nacásactalacoo.
Liáꞌa rey sátaꞌee léemiu: ‘Nujúnicai, ¿chíta quéewooꞌu jiwárruacoo áji áani, jiyá jócai íinu íibalashi cáserricoo shínanaaca?’ Ne liáꞌa washiálicuerrica manúmaꞌee liyá.
Néenee rey máꞌee nalí náaꞌa shírruedenai mesa nácula: ‘Ibáji líiba ya licáaji, yúca bináawala catáwacactalaca, néeniminaa lícha lirrúwoo liámueda léu cáiwinaa.’
Nanácu náaꞌa impuestoca<TS3>(<a href="tw://bible.*?41.12.13-17">Mr 12:13-17</a>; <a href="tw://bible.*?42.20.20-26">Lc 20:20-26</a>)Liáwinaami liáni, náaꞌa fariséobini nacúmida yáacau, quéewiqueꞌe nawána Jesús cácoo áabai máashictaca, quéewiqueꞌe néewa náa lijíconaa.
Néenee nabánuaꞌee áabi nashínaa chóniwenai náajcha, náajcha náaꞌa chóniwenai Herodes shínaaca, quéewiqueꞌe namá lirrú:—Quéewidacai, wáa léenaa jimánica yáawaiyi, ya jéewidacala yáawaa léjta Dios wówauꞌu wayáca, jóca jiméda nawánacaala náaꞌa chóniwenaica léjta namáyuꞌu, jiníwata jócai jicába náaꞌa washiálicuenai máanuini cábacoo, áabebactani jicábaca.<RF q=+>Náaꞌa fariséobini ya náaꞌa chóniwenaica yáainai áabenama náajcha, namá nalíwoo jócala arrúnaa napáida impuesto Roma wácalirru, jócta nalí náaꞌa judíobinica; ne néenaa náaꞌa chóniwenaica lishínaa liáꞌa Herodes Antipas, limáacani nalí liáꞌa nawácanai náaꞌa Romanoca, namá nalíwoo jócubeecha napáida impuesto judíobinirru, jócta lirrú léji liáꞌa Roma wácalica.
Jíiwate walí, chítashia jimáyu jíni: ¿Sáicai wérri wapáidacta impuesto lirrú liáꞌa romano wácali jíꞌineerri César, o jócuwee wapáida?
Jesús, yáꞌinaami léenaa nashínaa nawítee máashiica natéenica, limáꞌee nalí:—Chámai wítee, ¿Tánda imáaca nulí trampa?
Íyada nulí liáꞌa moneda ipáidaniyu impuesto.Jáiwa naínda lirrúi áabai moneda jíꞌineerri denario.
Néenee Jesús sáta léemiu nayái:—¿Tána náani léji liéni yáairri moneda nácu, ya lijíꞌinaa tánerricoo áani?
Néebaꞌee Jesúsru:—Liwácali liáꞌa Romaca, jíꞌineerri César.Néenee Jesús ma nalí:—Ne yáa lirrú liáꞌa Roma wácalirru liáꞌa lisátanica, ya yáa Diosru liáꞌa lisátanica.
Néemiꞌinaami liáꞌa Jesús mánica, jáiwa nacáarrudau néemiqui jíni, ne lishínaa léebauꞌu jócu línda náa lijíconaa.
Nasáta néemiu linácu liáꞌa nacáwiactacoo<TS3>(<a href="tw://bible.*?41.12.18-27">Mr 12:18-27</a>; <a href="tw://bible.*?42.20.27-40">Lc 20:27-40</a>)Liyáali éerrimi, áabi chóniwenai jíꞌineenai saduceobini, náau nacába Jesús. Náaꞌa saduceobinica namáꞌee jiní nacáwiactau náaꞌa máanalinica; tánda náiiwa Jesúsru liáꞌa bésuneerrimiteu náiibi:
—Quéewidacai, Moisés máirrite báqueerricta máanali, ya jócu limáaca licúuleu, léenajirri arrúnaa liwína líinu ruáꞌa máanali íinirri, liáqueꞌe licúulee liáꞌa léenajirri máanalica, quéewiqueꞌe náaꞌa chóniwenai nacába léjta licúulee liáꞌa máanalica.
Ne sáicai, áani wáiibi, áijaꞌa siete néenajinai wáacoo. Liáꞌa natátanica lédate líinu, jáiwa máanali jíni. Ne jócala liwáalia licúuleu, limáaca ruáꞌa máanirriuca léenajirri líshimirru.
Chacábacanaa libésunacoo líshimica, ya liáwinaami matálitai yáajcha, ya chacábacanaa cáashia máanali náaꞌa sieteca néenajinai.
Ne liáwinaami quinínama máanali lécchu ruáꞌa íinetoomica.
Ne sáicai, jáicta nacáwiawai náju náaꞌa máanalinimica, ¿tánaꞌinaa chúnsai rúnirri róju ruáni íinetooca, jiníwata quinínamanimi rúnirrica náani siete néenajinai yáacau?
Jesús éebaꞌee nalí:—Iyá yúquenaiu iyáca, jiníwata jócani yáa léenaa liáꞌa Dios chuánica, jiní icúnusiacala lécchoo Dios wítee quéewiqueꞌe licáweda máanalini.
Jáicta máanalinimi cáwiaujoo, náaꞌa washiálicuenai ya náaꞌa íinaca jócuminaa nacásau mawiá, ne cháminaa nayá léjta ángelbini yáainai áacairra.
Ne nanácu náaꞌa máanalini cáwienaiꞌinaacoo, ¿jócu iliá iyá Diosja chuáni limáctaca:
‘Nuyáwa liáꞌa Diosca Abrahám shínaaca, ya Isaac ya Jacob’? ¡Ya Dios jócai máanali shínaa, Dios nashínaa náaꞌa cáwinica, áawita máanalini nayá cáwiniyaca!
Néemiꞌinaami liéni, náaꞌa chóniwenaica nacáarrudau namáacacoo néemi Jesús éewidacala.
Ne báqueerri néenaa náaꞌa quéewidacai ley shínaaca, quéewiqueꞌe limáaca áabai trampa Jesúsru, limáꞌee:
—Quéewidacai, ¿tánawa wánacaalashi mawíyii cawénicai lítaꞌaa liáꞌa leyca?
Jesús máꞌee lirrú:—‘Caníinaa jicába Jiwácali Dios quinínama jiwówa yáajchau, ya quinínama jicáwica yáajchau, ya quinínama jiwítee yáajchau.’
Léwa mawí cawéniyi liéni ya quéechanacu sái wánacaalashica.
Ya liáꞌa áabaica atéwai chacábacanaa léjta liáni; limá cha: ‘Caníinaa jicába jiyácchuniu léjta caníinauꞌu jicába jiyá jájiu.’
Liéni chámai wánacaalashica<RF q=+>Áabai cábacanaa quéewiqueꞌe wamá liáni: ‘Báqueerricta méda náani chámaica Wánacaalashi, méderri liyáca quinínama náaꞌa áabica wánacaalashica’. léwa cawénii ley ítaꞌaa, ya le néewidauꞌunaa íiwadedenai Dios chuáni báinacu.
¿Tána rícueji líinu léju liáꞌa Mesíasca?<TS3>(<a href="tw://bible.*?41.12.35-37">Mr 12:35-37</a>; <a href="tw://bible.*?42.20.41-44">Lc 20:41-44</a>)Nácula náawacau újnibi náaꞌa fariséobinica,
Jesús sátaꞌee léemiu nayá:—¿Chíta imá irrúwoo jíni linácueji liáꞌa Mesíasca? ¿Tána nasálijinaa báinacu sáimi rícueji líinui?Néebaꞌee lichuáni:—Íinuerri wawérrinaimi David éenibi rícueji.
Néenee Jesús máꞌee nalí:—¿Ta quéewoo Espíritu Santo wítabee rícueji, David, limá lirrú nuwácali? Jiníwata David máꞌee:
‘Dios máꞌee nuwácalirru liáꞌa Mesíasca:Jiwáayuu nuéema nácu sáicaquictejica,cáashia numáaca jijínai jíiba yáajbeji quéewiqueꞌe naméda léjta jiwówauꞌu.’
¿Chíta qéewau Mesías íinu David éenibi rícueji jíni, Davídmija ma lirrú nuwácali? Néenee liáꞌa Mesías jócai éewa báacai David táqueerrica. Liyá arrúnaa mawí cawénica David yúcha.
Jiní éeneerri léeba áabai chuánshi lirrú, ne liyáali éerrimi, jiní yáairri liwówau lisáta léemiu mawiá jíni.
Jesús liá najíconaa náaꞌa fariséobinica ya quéewidacani ley nácu<TS3>(<a href="tw://bible.*?41.12.38-40">Mr 12:38-40</a>; <a href="tw://bible.*?42.11.37-54">Lc 11:37-54</a>; <a href="tw://bible.*?42.20.45-47">20:45-47</a>)Liáwinaami quinínama liáni, Jesús máꞌee nalí náaꞌa chóniwenaica ya lishínaa éewidenaicoo liájcha:
“Náaꞌa quéewidacanica ley shínaaca ya fariséobini, wáalianai néewidaqueꞌe ya náiiwa Moisés shínaa ley.
Tándawa éewida nalí iyá ya iméda quinínama liáꞌa namánica; ne uꞌiwína nawítee, jiníwata nayá namá áabai chuánshi, ne nayá naméda áabai.
Éewidenai wánacaalashi nácu liáꞌa tráawajui wérri namédaꞌinaa, ne nayá jiní wérri namédani nacúmplianiꞌinaa; chaléjta liáꞌa méderri cadúcuni máanui wéerri, náaqueꞌini naséjcu ítaꞌaa náaꞌa áabica, ne nayá jócai nawówai nadúnu báju nacáajiyu.
Quinínama naméda liéni quéewiqueꞌe chóniwenai cába nayá. Chacábacanaa, nabústani natéeca nanáni ítaꞌaa ya naná nácu Dios chuáni, tánerriu ya naníquini náusacai rícuu nabájidani naná nácu manújirrai cínta íimanaayu; ya nabústa nasúwaca náabalau sáictai díirrirri lichílinaa máanui yáajchau manújirrai númacua.
Wówenai nawáalia náarru sáictactaꞌinaa náayactaca, ya yáarrubaishi quéecha nácu sáica ya cawéni wérri sinagoga rícu,
ya wówenai quéewiqueꞌe chóniwenai ta nalí cawáunta cáaye rícuba ya namáqueꞌe irrú quéewidacanica.
Ya iyá uꞌimá áabirru nusálijinaa cáinabi ítaꞌaa sánaca, jiníwata iyá wáalienai bácairrimi isálijinau: Liáꞌa Dios yáairri áacairra.
Jiní imédacala quéewiqueꞌe namá irrú wawácali, jiníwata nuyá Cristo bácairrimi iwácalica.
Bácainaa iyá wówenai quéewiqueꞌe Dios cába iyá cawéniyu, arrúnaa ishírrueda nalí náaꞌa áabica.
Jiníwata liáꞌa mawí máanui médacoo jiyá jájiu, léwa jiníꞌinaa wéni liérra; ne liáꞌa imíyai médacoo, liyáꞌinaawa máanui liérra.
“¡Ái iyája, carrúni jináataniꞌinaa, quéewidacanica ley shínaaca ya fariséobinica, chámaini wítee!, báyeenai linúma liáꞌa Dios wánacaalactaca, quéewiqueꞌe jócu néewa nawárruacoo náaꞌa áabica. Jiní iwárruacalau iyá jájiu, jiní índaca nawárruacoo náaꞌa wówenai namédacani.[
“¡Ái iyája, carrúni jináataniꞌinaa, quéewidacanica ley shínaaca ya fariséobinica, chámaini wítee!, jiníwata éedacala rúbana náaꞌa máanirriuca, ya quéewiqueꞌe áabi pénsaa sáica inácueji, imédaca oración machénii. Tándawa linácu jiliéni irríshibiaminaajoo máanui wéerri liáꞌa carrúnataica.]
“¡Ái iyája, carrúni jináataniꞌinaa, quéewidacanica ley shínaaca ya fariséobinica, chámaini wítee!, iyá iméda quinínama liáꞌa éenanica, quéewiqueꞌe igáanaa báqueerri irrúwoo, ne jáicta inísa imédaqui jíni, imédaminau liáꞌa chóniwerrica, chámaichu mawí sáicaminaata liácoo infierno rícula, chaléjta iyá jájiu.
“¡Ái iyája, carrúni jináataniꞌinaa, jicáꞌa náaꞌa matuínica jínedenai náaꞌa chóniwenaica!, imáꞌee: ‘Báqueerricta liméda áabai promesa, lijúracoo templo nácula, jócaiꞌinaa cawéni lirrú; jócta liméda liáꞌa limánica, ne ta lijúractau oro nácu yáairri templo nácu, néeneeminaa ta cha cawéni lirrújani.’
¡Iyá mawíteeni ya léjta matuíni! ¿Tána mawí cawénicai: liáꞌa óroca o léwee jiliáꞌa templo, wáneerri oro máacacoo madúnucunai Diosru? Arrúnaa yáa léenaa liáꞌa templo mawí cawénica.
Iyá máinai lécchoo: ‘Báqueerricta ma liáꞌa limédaniꞌinaa, lijúractau altar nácu, jócaiꞌinaa cawéni lirrú; ne ta lijúractau ofrenda yáairri altar ítaꞌaa, néeneeminaa ta cha cawéni lirrújani.’
¡Matuíni! ¿Tána mawí cawénicai, liáꞌa ofrendaca o léwee jiliáꞌa altarca, wáneerri ofrenda máacacoo madúnucanai Diosru? Arrúnaa yáa léenaa liáꞌa altar mawí cawénica.
Ya liáꞌa júlerricoo altar nácu, jócaita bábajuta júracoo altar nácu, limédani liyá quinínama yáairri altar ítaꞌaa;
ya liáꞌa júlerricoo templo nácu, jócaita bábajuta júracoo liyá templo nácu, ne jóctata lécchui Dios wánacai liáꞌa yáairri néeni.
Ya liáꞌa júlerricoo éerri nácu, júlerriu<RF q=+>Jesús táanierri cadánaniyu nalí náaꞌa quéewidacanica ley nácu ya nalí náaꞌa fariséobini, linácueji náaꞌa wíteeshi mawíteeca linácueji liáꞌa najúrauca namáaqueꞌe yáawaiyiica nacúmpliajani liáꞌa namánica, ne mawí sáicaca nacúmpliaqueꞌini. liyáca Dios yáarrubai nácu, ya Dios nácu, wáairricoo liyá liárrubai ítaꞌau néeni.
“¡Ái iyámi, carrúni jináataniꞌinaa, quéewidacanica ley shínaa ya fariséobinica, chámaini wítee!, shírrenai Diosru quinínama ishínaa banácali éenaa diezmoyu, áawita banácali píitui léjta menta ya anís ya comino éenaani yáaca, ne jócani méda liwánacaala liáꞌa néewidauca mawíyii cawénica ley shínaaca, léjta liáꞌa imédauꞌu sáicai quinínama, ya carrúni jináatau jicáꞌa áabi ya síguia machácanii iwítee. Léwa arrúnaa iméda liérra, jiní imáacacala liáꞌa áabata lécchoo.
¡Iyá, cajínedacani matuíni, jínedenai chóniwenai wítee, iyá léjta náaꞌa jíchuenai malíiwi, quéewiqueꞌe jócu íya irrúwoo wáni, ne jócai yáa léenaa íyauꞌu áabai cuésherri caméeyu máanui!
“¡Ái iyája, carrúni jináataniꞌinaa, quéewidacanica ley shínaa ya fariséobinica, chámaini wítee!, iyá léjta náaꞌa méetuedenai baso ya mitájia íteeji, quéewiqueꞌe nacábacoo majíconaaniyu chóniwenai náneewa, ne liwówa lícu cashiámui liyú liáꞌa quinínama inédunica, ya liáꞌa éedani áabi wójunaa íteeji yawíquica iyá.
¡Fariseo matuíyii: quéechanacu iméetueda baso rícu, cháqueꞌe cábacanaa masácula líteeji lécchoo!
“¡Ái iyája, carrúni jináataniꞌinaa, quéewidacanica ley shínaa ya fariséobinica, chámaini wítee!, cháni cábacanaa léjta liáꞌa máanalini yáarrui nasáquedani lítaꞌaa, sáictai litéeji, ne iwówa lícu léjta liáꞌa máanalini yáarruica cashiámui iyájimiyu ya íchaba cacháninabee lirrícu.
“¡Ái iyája, carrúni jináataniꞌinaa, quéewidacanica ley shínaaca ya fariséobinica, chámaini wítee!, médenai nayájide yáarrui sáica náaꞌa cáiiwadedacanimi Dios chuáni báinacu, ya ichúni cuíta júbini rími cachílinani náaꞌa chóniwenai sáicanimica,
ya ta imácai: ‘Wayáquictactai liyáali éerrimi cáwiꞌinaami wawérrinaibimi, jócaminaata wayúda náiinua náji náaꞌa cáiiwadedacanimi Dios chuáni báinacu.’
Chái cábacanaa iyá íiwactani néenibimica ya quéewidacani náaꞌa íinuenaimi náaꞌa íiwadedenai Dios chuáni báinacumi.
¡Inísa imédacani, náaꞌa iwérrinaibimi nachánanimi naméda báinacu!
“¡Iyá máashiini wérri! Iyá carrúnatani wérri chaléjta náaꞌa áaica wáalierri veneno. ¿Iyá pénsenai jócu yáau infierno rícula chaléeꞌi Dios cástigactalaꞌinaa náaꞌa chóniwenai máashiinica?
Linácue jiliéni nubánuaminaa irrú áabi cáiiwadedacani Dios chuáni, cawíteenica, ya náaꞌa quéewidacanica. Ne iyáminaa íinuaminaa néenajoo ya icuájida nayá cruz nácu néenaa nárra náiinuaqueꞌini, ya áabi nabásedamiꞌinaa nayájoo sinagoga rícu, ya táminaa icánaqueda nayájoo chacáalee jútainchu.
Cháminaa líinu inácujoo carrúnatai wérri, linácueji quinínama náaꞌa chóniwenai sáicani náiinuedanimica, rícuete náiinua Abel majíconaica, cáashia Zacarías Berequías cúulee, liáꞌa íinuanimica templo rícu altar éema nácu.
Ne yáawaiyi numá irrú, liáꞌa carrúnatai wérrica quinínamaꞌinaa liáni nacáminau nanácu náani chóniwenai chóqueꞌe sánaca.
Jesús ícha Jerusalén nácu<TS3>(<a href="tw://bible.*?42.13.34-35">Lc 13:34-35</a>)“¡Chóniwenai Jerusalén rícu sána, chóniwenai Jerusalén rícu sána, íinuenai náaꞌa íiwadedenai Dios chuáni ya náaꞌa íinuedanimi íibayu náaꞌa índenaimi nalí náiiwa Dios chuáni libánuacala nayá! ¡Chíta máanabachu nuwówai nuáawaqueda nayá jéenibiu, léjta ruáꞌa cawáamaica yáawaquedau ruéenibiu rubáinaa yáajabalau, ne nayá jócani wówai!
Ne icábate, liáꞌa íibanaca<RF q=+>Ne jíibanaminaa cájbami táaneerri liyá templo nácu, macáishitaqueꞌe nayá judíobini yáajcha Dios yáajcha chaléjta náaꞌa chóniwenai nawínanica. Quéechaꞌinaa judíobini cháani liáꞌa Jesúsca, léji liáꞌa macáishitaimica lisúbirriawai, néenee limáacau bácai liáꞌa temploca. máaquerriꞌinau juíshi jiníctaꞌinaa yáairri;
ne numá irrú, liáwinaami liáni éerrica, jócuminaa éejoo icába nuyá mawiá, cáashia imáca: ‘¡Sáictai wérri liáꞌa íinuerrica lijíꞌinaa nácu liáꞌa wawácalica!’ ”
Jesús íiwa linácu liáꞌa templo máanui cáarralerriꞌinaacoo<TS3>(<a href="tw://bible.*?41.13.1-2">Mr 13:1-2</a>; <a href="tw://bible.*?42.21.5-6">Lc 21:5-6</a>)Quéechaꞌinaa Jesús jiácoo templo máanui rícucha, ya yáairriu liácoo, néenee narrúniu lirrú náaꞌa lishínaa éewidenaicoo, nachána náyada lirrú náaꞌa lishínaa cuítaca máanui liáꞌa temploca.
Néenee Jesús máꞌee nalí: ¿Icába quinínama liáni? Yáawaiyii numá irrú, náani íiba máanuica templo shínanaaca, jócani wérriꞌinaa máacau nayáca nátaba wáacoo. Quinínama cáarralerriꞌinau.
Liáꞌa bésuneerriꞌinaacoo libéecha jóctanaa amáarra quinínama éerri<TS3>(<a href="tw://bible.*?41.13.3-23">Mr 13:3-23</a>; <a href="tw://bible.*?42.21.7-24">Lc 21:7-24</a>; <a href="tw://bible.*?42.17.22-24">17:22-24</a>)Jáiwa náawai lítala liáꞌa dúuli jíꞌineerri Olivos, Jesús wáairriu náajcha náaꞌa éewidenaicoo liájcha, ya narrúniu lirrú náaꞌa éewidenaicoo liájcha nasátaqueꞌe néemiu báawachala:—Wawówai jíiwa walíni chacálitashia libésuna léji liáni. ¿Tánashia jíyada licábacanaajoo jáicta jéejoo jíinucojoo, ya amáarractalaꞌinaa liáꞌa éerrica?
Jesús éebaꞌee nalí:—Cáwiwa yúchaujoo jiníbeecha chálujuedeerri iyájoo.
Jiníwata íinujoo íchaba nujíꞌinaa nácu, nanúma yúwicau nunácueji, namájoo: ‘Nuyáwaa liáꞌa Mesíasca’, ya nachálujuedaꞌinaa íchaba chóniwenaijoo.
Néenee éemijoo liwítama urrúni léju liáꞌa jináwiucojoo áani ya déecuchejijoo; ne úwa icáarrudaujoo, Dios ma arrúnaa cha libésunacoo; ne máayabaca, jócai amáarra újnibi.
Níwata náaꞌa chóniwenai áabai cáinabi íta sánaca, náiinua yáacau najúnta, ya bájirra cáinabi, íinua yáacau bájirra cáinabi júnta; ya íinuminaajoo ínaaishijoo, ya cáinabi cúsuminau matuínaami.
Ne quinínama liáni píitui rími cáiwibeeca quéechanacu sáiꞌinaa nalí náaꞌa chóniwenaica; néenee libésunauminaajoo áabata máashiica liwánaminaa íchaba cáiwibee.
Liyáali éerriminaajoo íchaba chóniwenai namáacaminaa liáꞌa néebidauca, máashiiminaa nacába yáacacojoo, ya íchabaminaa táania nanácu wáacoo.
Náyadaminaujoo íchabaminaa cáiiwadedacani Dios chuáni jócai yáawaiyi, ya nachálujuedaminaa íchaba chóniwenai;
íchabaminaa máashiijoo, tándawa íchaba chóniwenai jócu caníinaa nacába áabi.
Ne náaꞌa máaquerri liwówau Dios nácu mamáarracaa, nayáminaajoo Dios wásedajoo.
Náiiwaminaa linácu liáꞌa chuánshi sáicaica, linácu liáꞌa Dios wánacaalauꞌuca quinínama cáinabi ítala, quéewiqueꞌe quinínama chóniwenai yáa léenaa. Néenee ta íinuminaa amáarraqui jíni.
“Liáꞌa íiwadedeerri Dios chuáni báinacu jíꞌineerri Daniel, litána linácu liáꞌa lijíconaa cacháninai wérrica. Jáicta icába jíni o éemicani áꞌa yáarruishi majíconai rícu —liáꞌa liérrica, liá léenaa—,
néenee tánashia yáainai Judea shínaa cáinabi ítala, quéewiqueꞌe nacánacacoo dúuli íibirra.
Tánashia yáairri áacai líibana ítaꞌau, ujiúrrucoo jijéda jishínau cuíta lícucha; jiá namówai ujiwárruau cuíta licúla;
ne tánashia yáairri bacháida lícu, ujéejoo wítau liáwaqueda líibalau.
¡Carrúni jináata náaꞌa íinaca liyáali éerrica yáawirricuenaica, o náaꞌa júbinini éenibi írrenaica! Níwata tráawajui wérri náucha namánicoo.
Isátau Dios yúcha, jócubeecha ijiáu icánacacoo uniábi yáaji, jiní éerdi nawówa íyabactacoo;
Jiníwata líinuminaa áabata carrúni jináata máanui wérri, jiní chái cábacanaa rícue cáinabi, cáashia chóqueꞌe, jiní liyácala liáwinaami.
Ne jóctata Dios wána chúcu éerri jiliérra, jinícata wásedeerriwai; ne liwánaminaa chúcucani nanácuejiꞌinaa liwínanica.
“Néenee áabi mácta irrú: ‘Icábateni Mesías liéni yáa áani,’ o namáweeca, ‘icábateni liáꞌa yáa áꞌa’, uꞌéebidani uꞌiméda liwánacaala.
Jiníwata náiinuminaa náaꞌa Mesías jócai yáawai, ya náaꞌa íiwadedenai Dios chuáni jócai yáawai; ya namédaminaa máanui wérri licábacanaa ya jócai nacába cáji, quéewiqueꞌe néewacta nachálujueda áawita náaꞌa éebidenai Dios wínanica.
Tándawa nuíiwa irrúni libéecha libésunacoo.
Tándawa, namácta irrú: ‘Icábateni, liáꞌa Mesías yáa áꞌa, jiníctala yáairri’, uyáu néerra; o namáwee irrú: ‘Icábateni, libáyau áani’, uꞌéebidani.
Jiníwata jicáꞌa áabai éenu cámarraa liquénacta cáiwia jiáctejcoo cáashia liwárractalacoo, cháwa cábacanaa jáicta nuéjoojoo nuyá Washiálicuerri Dios Cúuleeca.
Jiníwaa táshia máanalini máashiicaimi yáctami jíni, néeni wáachuli yáawacau. Chacábacanaa, jáicta icába náani señalca, quinínama éewa yáa léenaa yáawaiyiyu nuyá íinuerriꞌinaa madéjcanaa.
Néenee nacábaminaa áacairra nácu, liáꞌa licábacanaa nuyá Washiálicuerri Dios Cúuleeca, nacáarrudaminau bájiala náaꞌa quinínama chacáalee yáairri cáinabi ítaꞌaa, náichaminaa ya ta nacába nuyá washiálicuerri Dios Cúuleeca, íinuerri sánai íibi éerri íteeji quinínama máanui nudánani yáajchau nucáamarrayu.
Ya nubánuaminaa nushínaa ángelbiniu, quéewiqueꞌe náiinua cadánani trompeta, quéewiqueꞌe náawaqueda náaꞌa Dios wínanica quinínama yáainai éerri rícu, ya náaꞌa yáainai cáinabi ítaꞌaa cáiwia jiáctejcoo cáashia cáiwia wárruactalacoo.
“Éewidau linácu liéni áicuba higuéraca: Jáicta icába wáalii libáinaa ya icába libáinaa páquiacoo, yáa léenaa jáica urrúni camuí.<RF q=+>Cháwaꞌee israel shínaa cáinabi ítaꞌaa.
Cháwa cábacanaa, jáicta icába quinínama liáni, bésuneerricoo, yáa léenaa jáica urrúni nuyá Washiálicuerri Dios Cúuleeca.
Ne yáawaiyi numá irrú, quinínama libésucalaꞌinau liéni, jóctanaa máanali náani chóniwenaica liyáali éerri sánaca.
Iyá éewenai iyá yáawaiyiyu quinínama liáni numáni irrú bésuneerriꞌinau. Liáꞌa éerrica ya cáinabi amáarraiꞌinaa, ne liáꞌa nuchuánica jócainaa arrúnaiꞌinaa cúmpliacoo.
“Ne liáꞌa éerrica, ya liáꞌa hóraaca jiní yáa léenaa, jiní áawita náaꞌa ángelbinica yáainai áacairra, báawita Licúulee. Bácairrimi liá léenaa liáꞌa lisálijinaaca.
“Léjta libésunaꞌinaamiu Noé éerdimica, cháwa cábacanaa lécchoo jáicta nuéejojoo nuyá Washiálicuerri Dios Cúuleeca.
Ne liyáali éerrimi libéecha liáꞌa unésaca wérrica, cáashia Noé wárruacoo barco rícula, náaꞌa chóniwenaica náaya ya náirra ya nacásau, jócani édacaniu Dios nácu.
Ne áꞌa jócta naméda nayácani, líinu léji liáꞌa unésaca wérrimica, jáiwa litée quinínama nayái. Chái cábacanaaꞌinaa nacárrudau jáicta nuéejojoo nuyá Washiálicuerri Dios Cúuleeca.
Ne liyáali éerriminaa, jócu nutée quinínama chóniwenai áacairra, bácai rími náaꞌa éebidenai nunácu, léjta liéni: Chámata washiálicuenai yáaminaa nayá bacháidala, báqueerriminaa natée liyájoo, ya báqueerriminaa namáaca liyájoo.
Chámata íinaminaa júli nayá molino rícueji, báquetoominaa natée ruyájoo, ya báquetoominaa namáaca ruyájoo.
“Arrúnaa cáwi iyá iyáca, jiníwata jócai yáa léenaa liáꞌa éerri táshia líinu liáꞌa iwácalica.
Ne yáa léenaa linácu liáni, báqueerri cuíta wácali yáctata léenaa táshia hóraa táayebee líinu liáꞌa canédica, linéduca, cáwicata liyá cái jócata línda liwárruacoo líibana licúlai linéduca.
Tándawa, iyá lécchoo arrúnaa iyá sáica; jiníwata nuyá Washiálicuerri Dios Cúuleeca íinuerriꞌinaa jócta inénda iyácani.
Liáꞌa tráawajador sáicaica ya tráawajador máashiica<TS3>(<a href="tw://bible.*?42.12.41-48">Lc 12:41-48</a>)“¿Tánawa léji liáꞌa tráawajador sáicaica cáwi wítee yáca, jáicta liwácali limáaca lirrú cuíta ísana yáaca, quéewiqueꞌe licábadeda áabi ya liá náaya léerdictaca lécchoo?
Sáicta liáꞌa tráawajador liwácali máacani, jáicta líinui linácu méderri liyá léjta limáyu lirrú sáictaminaa liwówa liáꞌa liwácalica.
Ne yáawaiyi numá irrú, liwácali máacaminaa lirrú quinínama liáꞌa lishínaaca licáaji rícu.
Ne liáꞌa tráawajador máashiictani, ya lipénsaa lirrúwoo liwácali déecudacalau
liyáali éerri jócta linénda liyácani, ya áabai hóraa jócta liá léenaa, líinuminaa liáꞌa liwácalica
ya táminaa líinueda liyájoo, carrúni jináataminaa liméda liyájoo léjta náaꞌa chámai wítee. Néeneeminaa líchajoo ya liámuedaminaa léujoo licáichajoo.
Liáꞌa licábacanaa nanácu náaꞌa diez miyácanaica“Numá irrú áabai mawí linácu liáꞌa liyáali éerri jáicta nuéejojoo áaqueji léjta rey. Íchaba chóniwenai namáꞌee nacúnusiaca nuyá, nabésunaaminau léjta nabésu náaꞌa diez miyácanai áabai sáictata nawówa nacásactacoo. Náaꞌa miyácanai nawína nashínaa lámparau acéiteyu sáica, jáiwa najiáu nashínaa cuíta najúntedaqueꞌe liáꞌa nashínaacoo, ya natálideda liyá licásactalacoo.
Cinco néenaa mawíteeni, ya cinco cáwini wítee.
Náaꞌa mawíteenica natée nashínaa lámparau, ne jócu natée aceite nacámushedaqueꞌe báaniwani;
ne ta nája náaꞌa cawíteenica, natée nashínaa aceite botella rícu ya nashínaa lámpara.
Ne lidécudacalau líinu liáꞌa nashínaacoo, jáiwa cadájuni nayái quinínamai, ya ta namáacai.
Ya wówaiꞌinaami béewami táayebee cái, jáiwa néemi namáidadaca: ‘¡jái líinu chéjirra nashínaacoo! ¡Ijiáyu irríshibiacani!’
Quinínama náaꞌa miyácanaimica nabárruau, jáiwa nachána nachúndadani nashínaa lámparau.
Néenee náaꞌa cinco mawíteenica, namáꞌee nalí náaꞌa cinco cawíteenica: ‘Yáa walí píitui ishínaa aceite éenau, jiníwata washínaa lámpara cháqueneu nayáca.’
Ne náaꞌa cinco miyácanai cawíteenica néebaꞌee: ‘Jóca, jiníwata jóca léenaa walí jiní irrú. Mawí cawénica yáacoo chaléeni nawéndactalacani iwéniqueꞌe irrúwoo iyá jájiwani.’
Ne nácula náaꞌa cinco miyácanaica náau nawéni aceite, jáiwa líinu léji liáꞌa nashínaacoo, ne náaꞌa cinco cawíteeninica nawárroo liájcha boda rícula, jáiwa cuíta númaca báyeerriwai.
Ne liáwinaami náiinu náaꞌa áabi miyácanaimi namáꞌee: ‘¡Wawácali, wawácali, jiméecu wáajaba cuíta númaca!’
Ne léebaꞌee nalí: ‘Ne yáawaiyi numá irrú, jócai nucúnusia iyá, tándawa jócai numéecu cuíta núma.’
“Cáwi iwítee yáca, jiníwata jócai yáa léenaa, tánashia éerri rícu, ya hóraa nuíinui. —Jesús máꞌee.
Liáꞌa licábacanaa warrúwa nácu<TS3>(<a href="tw://bible.*?42.19.11-27">Lc 19:11-27</a>)Linácu liáꞌa nuéejoocojoo áacairra néeni léjta rey, nuá irrú áabai licábacanaa. “Dios wánacaalactalaca chái cábacanaa léjta báqueerri washiálicuerri, wówerri liácoo liyáca áabai cáinabi ítala, limáida lishínaa tráawajadorbiniu, jáiwa licárgueda nalí natúyaqueꞌe liwárruanica.
Báqueerri néenaarru léntregaa lirrú cinco mil monedayu, báqueerrirru dos mil moneda, ya báqueerri mil moneda. Bácainaa liá nalí léjta nawítee éenauꞌu liá léenaami. Jáiwa liáwai áabai cáinabi néerra.
Liáꞌa tráawajadorca ríshibierri cinco mil moneda, néenee liméda negocio liyú liáꞌa warrúwaca, jáiwa ligáana áabata cinco mil moneda liyúi.
Chacábacanaa liáꞌa ríshibierri dos mil moneda, ligáana áabata dos mil mawí.
“Íchaba éerri liáwinaami léejoo liáꞌa nawácalica náaꞌa tráawajadorbinica, jáiwa lichánau liméda náajcha cuenta.
Quéechanacu líinu liáꞌa ríshibierri cinco mil moneda, jáiwa léejueda liwácalirru áabata cinco mil, limáꞌee: ‘Nuwácali, jiyá yáirri nulí cinco mil, áajee áabata cinco mil nugáanani jirrú.’
Liwácali máꞌee lirrú: ‘Sáicai wérri, jiyá tráawajador sáicai machácanii wítee; ne machánica jiyá liyú liéni píituica, numáacaminaa jiyá jiwánacaala áabata mawí. Jiwárroo sáicta jiwówau nuájcha.’
Liáwinaami líinu liáꞌa tráawajadorca ríshibierri dos mil moneda, limáꞌee: ‘Nuwácali, jiyá yáirri nulí dos mil moneda, áajee áabata dos mil nugáanani jirrú.’
Liwácali máꞌee lirrú: ‘Sáicai wérri, jiyá tráawajador sáicai machácani wítee; ne machácanica jiyá liyú liéni píituica, numáacaminaa jiwánacaala áabata mawí. Jiwárroo sáicta jiwówau nuájcha.’
“Ne quéechaꞌinaami líinu liáꞌa tráawajador ríshibierri mil moneda, limáꞌee liwácalirru: ‘Nuwácali, nuyá yáairri léenaa jiyáca washiálicuerri cabálini wérri, léjta liyá yáawaquederri ítashi áabi shínaa bacháida rícu, ya jiáwaqueda áꞌa jócta jiáabana.
Cáarru nuyái wísta jócu nugáana ya nupérdia jiwárruani, tándawa nuáu nubáya jiwárruani cáinabi yáajabala. Ne áajee liéni jiwárruanica jishínaaca.’
Liwácali éebaꞌee lirrú: ‘Jiyá tráawajador máashii ya íinui, ne jiácta léenaa nuáwaqueda banácali áꞌa jócta nuáabana ya nuáwaqueda áꞌa jócta nucása,
jirrúnaꞌinaa jitée ta nuwárruani banco rícula, ya jáicta nuéejoowai nurríshibiacta nuwárruaniu ya ta liáꞌa ligáanani nulí lítala.’
Néenee liwácali ma nalí náaꞌa yáainai nayá néeni: ‘Éeda liúcha liérra mil monedaca, ya yáa lirrúni liáꞌa wáalierri diez mil.
Liáꞌa éemerri sáica, yáirriꞌinaa léenaa mawí, ne liáꞌa jócai éemi sáica, áawita liyá liá léenaa mawí, liyá pérderriꞌinaa liáꞌa píitui rími liáni léenaa nácu.
Ya liéni tráawajador jiní sírbiani, ijéda bináawalani catáwacactalaca. Néeneeminaa líchajoo ya liámuedaminaa léujoo licáichajoo.
Liáꞌa bésuneerriꞌinaacoo quinínama chóniwenai jáicta amáarra cáinabijoo“Jáicta nuyá washiálicuerri Dios Cúulee, íinujoo quinínama macájirra nucáamarra yáajchau, ya quinínama nushínaa ángelbini, nuwáaminau nuárrubai balíbali ítaꞌau.
Quinínama chóniwenai cáinabi ítaꞌaa sánaca, náawacaminau nunáneewa, ya táminaa nushírrida nayái bácainaa, jicáꞌa báqueerri pastor shírridauꞌu lishínaa ovejau cabra íibicha.
Léjta pastor máidau oveja sáicaquictejica ya náaꞌa cabraca apáuliquictéjica; chacábacanaa numédaꞌinaa nuyá Washiálicuerri Dios Cúuleeca, numáidaminaa náaꞌa Dios wínanica sáicaquictejica, ya náaꞌa chóniwenai máashiinica numáidaminaa apáuliquictéjica.
Numáminaa nuyá Reyca nalí náaꞌa yáainai sáicaquictejica: ‘Íinu chérra iyá, nusálijinaa yáaqueꞌe irrú sáicabee; irríshibia liáꞌa wánacaalactalaca níseerri lichúnicuwai irrúi, rícuete Dios méda éerrica.
Quéechaꞌinaamite ínaaishi nulí, iyáte yáate núya; iméete nuwówa, yáate nuíirra shiátai; nujínaniꞌinaamiteu jiní núbana, yáate nuárrui.
Cháuctate núbala, yáate nulíni; nubálinaꞌinaamiteu, yáateu iyúda nuyá; nuyáꞌinaamite cuíta manúmai rícula, íinute icába nuyá.’
Néenee nasátaminaa néemiu náaꞌa majíconaanica Dios wínanica: ‘Wawácali, ¿chacálitate wacába ínaaishi jirrú jíni, ya wáate jíya? ¿O chacálitate wacába imée jiwówa jíni, ya wáate jíirra shiátai?
¿Chacálitamite wacába jibálinacoo jíni, ya jiyá cuíta manúmai rícula, ya wáateu wacába jiyá?’
Nuyá Rey nuéebaminaa nalí: ‘Ne yáawaiyi numá irrú, quinínama liáꞌa imédani nalí náani nuéenajinai<RF q=+>Jáicta Jesús táania áani léenajinai nácuchau, wówairri limáca náaꞌa éebidenaica. mawíni rími imíyaca, nulí iméda iyácani.’
“Néenee nuyá Rey máminaa nalí náaꞌa yáainai apáuliquictéji: ‘Ishírriu núcha iyá náaꞌa Dios nísani limárru nayácala licástigaaniꞌinaa; yáa namówai infierno rícula méderricoo Wawásimirru ya lishínaa ángelbinica.
Iyáꞌee éenalicuni yáacoo infierno rícula, níwata ínaaishite nulí, ne jóctate yáa núya; iméete nuwówa, ne jóctate yáa nuíirra shiátai,
nujínaniteu déecucha nucáinaberra yúchau, ne jóctate yáa nulí yáarrushi. Cháuctate núbala, ne jóctate yáa nulíni; nubálinateu ya nuyá cuíta manúmai rícula, ne jóctate íinu iyúda nuyá.’
Néenee nasátaminaa néemiu liyá: ‘Wawácali, ¿chacálitate wacába ínaaishi jirrú, o imée jiwówa, o léjta liáꞌa jiní yáarrui liyáctaꞌinaa, o cháucta jíibala, o jibálinacoo, o cuíta manúmai rícula, ne jóctate wayúda jiyá?’
Nuyá liáꞌa Reyca léebaminaa nalí: ‘Ne yáawaiyi numá irrú, quinínama liáꞌa jócai iméda nalí náani éebidenaica imíyani rímica, chacábacanaa jóca iméda nulíni.’
Náaminau náani carrúnatai néerra jócai amáarra, ne náaꞌa majíconaanica náaminau cáwicashi néerra jócai amáarra.”
Náaꞌa chóniwenaica napénsaa chítashia néewoꞌinaa nawína Jesús preso jíni<TS3>(<a href="tw://bible.*?41.14.1-2">Mr 14:1-2</a>; <a href="tw://bible.*?42.22.1-2">Lc 22:1-2</a>)Liáwinaami linísaꞌinaami limá quinínama léji liáni, Jesús máꞌee lishínaa éewidenaicoo:
—Léjta yáyuꞌu léenani, chámai éerri rícula, fiestaminaa pascua shínaaca, ya nuyá Washiálicuerri Dios Cúuleeca, néejuedaminaa nuyá quéewiqueꞌe natáata nuyá cruz nácu.
Liyáali éerrimi, náaꞌa nawácanai náaꞌa sacerdótebinica ya náaꞌa salínai judíobinica, jáiwa náawacawai Caifás shínaa cuíta máanui néeni, chúnsai sacerdótebini wácalica,
namáꞌee nalíwau chítashia néewauꞌinaa nawína Jesús jíni númashi yúwica nácue jíni, náiinuaqueꞌini.
Ne namáꞌee:—Ne jócu wamédani fiesta éerdi rícu, quéewiqueꞌe jócu nacáarraliau chóniwenai.
Báquetoo íinetoo nuádedeechoo Jesús nácu juménibee<TS3>(<a href="tw://bible.*?41.14.3-9">Mr 14:3-9</a>)Jesús jínaniu áabai chacáalee jíꞌineerri Betania, líibana néeni Simónca náanimi jíꞌinaa chorrówai sái;
nácula lirrúwedau, báquetoo íinetoo rúniu lirrú, téechoo ruácoo áabai urrúwa rími, namédani íibayu jíꞌineerri alabastro, cashiámui juménibeeyu cawéni wérri. Nácula Jesús rúweda liyáu líyaca, jáiwa runuádeda Jesús juáta licué jíni.
Náaꞌa lishínaa éewidenaicoo, nacábaꞌinaamini, jáiwa íiwirri nawówai ya nachána namáꞌee nalí wáacoo:—¿Tánda ruíinu runuádeda léji liérra juménibeeca?
Sáicaicta nawéndaca máanui warrúwa nacuéjica, quéewiquinicta wayúda náaꞌa carrúni jináatanica.
Jesús éemiꞌinaani, limáꞌee nalí: —¿Tánda ijódia ruáni íinetooca? Liéni rumédani ruyáca nuájcha sáicai.
Ne náaꞌa carrúni jináatanica mamáarracaniꞌinaa yáa íibijoo, ne nuyá jócainaa mamáarraca yáa yáajcha.
Ne yáawaiyi numá irrú, táshia nácucha quinínama cáinabi ítaꞌaa náiiwadedacta liáni chuánshi wásedeerriꞌinaaca, natáaniaminaa runácu lécchoo liáꞌa rumédani ruáni íinetooca, cháminaa nédacanicoo runácujoo lécchoo.
Judas náawerriꞌinaa Jesús júnta<TS3>(<a href="tw://bible.*?41.14.10-11">Mr 14:10-11</a>; <a href="tw://bible.*?42.22.3-6">Lc 22:3-6</a>)Judas Iscariote, báawitate néenaa náaꞌa doce éewidenaicoo, liáu licába nayáctala náaꞌa sacerdote wácanaica
ya limáꞌee nalí:—¿Chíta máanaba iwówai yáa nulí jíni, nuéntregaaqueꞌe irrú Jesús?Nayá chánaa liwénija: Treinta moneda warrúwayu.
Lirrícuete liáwinaami Judas limúrru chítashia léewauꞌu léntregaa Jesús jíni.
Liáꞌa cena Wawácali shínaaca<TS3>(<a href="tw://bible.*?41.14.12-25">Mr 14:12-25</a>; <a href="tw://bible.*?42.22.7-23">Lc 22:7-23</a>)Quéechanacu sái éerri fiestaca, éerdi náayacta liáꞌa páanica jiní íibisai wáneerri limúrracacoo, náaꞌa éewidenaicoo narrúniu Jesúsru nasáta néemiu liyá:—¿Tanácucha jiwówai wachúni liáꞌa íyacaishi pascua shínaaca?
Jesús éebaꞌee:—Yáa namówai lirrícula liáꞌa chacáaleeca, líibana néerra liáꞌa washiálicuerrica nutáanianiꞌini irrú nácu, imá lirrú: ‘Quéewidacai máꞌee: Liáꞌa éerri numánimi jirrú nácu jái urrúnicai, nuáu jíibana néerra numéda íyacaishi pascua shínanaaca nushínaa éewidenaicoo yáajchau,’
Náaꞌa éewidenaicoo naméda léjta Jesús bánuaꞌu nayá, ya ta naméda íyacaishi pascua shínanaaca.
Quéechaꞌinaami catáwacacai, Jesús yáau liyá mesa nácula lishínaa doce éewidenaicoo yáajchau;
ne nácula náaya nayáca Jesús ma nalí: —Ne yáawaiyi numá irrú, báqueerri éenaa náawerriꞌinau nujúnta.
Jáiwa máashii wéerri nawówai, ya nachána bácainaa nasátada néemiu liyá:—Nuwácali, ¿nuyáminaa?
Jesús éebaꞌee nalí:—Báqueerri íyeerri nuájcha, chaléjta nujúnicai mawíyica, léꞌinawa náawerriu nujúnta liérra.
Nuyá washiálicuerrica Dios Cúuleeca, arrúnaa máanali nuyá, léjta limá liáꞌa Dios chuáni; ¡ne carrúni jináatai rímiꞌinaa liáꞌa náawerricoo nujúnta! Sáicanata lirrú jócu lijiáu liúchau cáinabi ítala.
Néenee Judasca, náawerriꞌinaacoo lijúnta, lisáta léemiu Jesús:—Quéewidacai, ¿nuyáꞌinaamina?—Jesús éebaꞌee lirrú: —Chái jáꞌa léjta jimáyuꞌu.
Nácula náaya nayáca, Jesús wína licáaji rícuu páani, linísaꞌinaami liá sáicai Diosru, lisúbirreda ya ta liá lishínaa éewidenaicoorru jíni, limáꞌee:—Íyau, léwa nuíinaa liéni.
Jáiwa liwína licáaji rícuu áabai copa, liá sáicai Diosru, lidúcua nalíni limáꞌee:—Íirrau quinínama iyá liéni cópaca,
níwata léwa nuíirranaa, liéni nuéejoꞌu numéda yáajcha áabai wáalii wíteeshica; liéni íirraica nuádedeerriꞌinaaminau íchaba nácueji, quéewiqueꞌe najíconaa méetuacoo.
Ne numá irrú jócuminaa nuéejoo nuíirra liábi liáni uvaca, cáashia liyáali éerri nuíirra yáajchani liáꞌa vino wáalii nusálijinaa wánacaalactalaca.
Jesús íiwa Péꞌerurru yáawaa inácalaꞌinaa libáya lináwa<TS3>(<a href="tw://bible.*?41.13.26-31">Mr 13:26-31</a>; <a href="tw://bible.*?42.22.31-34">Lc 22:31-34</a>)Liáwinaami nanísaꞌinaami narrába salmo, náau dúuli ítala jíꞌineerri Olivos.
Ya Jesús máꞌee nalí:—Quinínama iyájoo yúrrucuedaminaa éebidauca nunácu wáalee táayee. Cháwa limá tánerricoo cáashta ítaꞌaa:‘Nuwánaca nuíinuaminaa liáꞌa pastorca,ya táminaa oveja nacáarraliacojoo.’<RF q=+>Liáni áabai cábacanaa, Jesús chaléjta liáꞌa pastorca ya náaꞌa éewidenaicoo liájcha, cháni léjta náaꞌa ovejaca.
Péꞌeru máꞌee lirrú:—Áawita quinínamacta yúrrucueda néebidauca jinácu, nuyá jócaiꞌinaa yúrrucuedani.
Jesús máꞌee lirrú:—Ne yáawaiyi numá jirrú, wáalee béwaami táayee yáawinaami, jóctanaa limáida chámaichu liáꞌa gáayuca, matálichu jibáyaminaa nunáawa jócala jicúnusia nuyá.
Péꞌeru éejooꞌee limá mamáarraca:—Arrúnacta máanali nuyá jiájcha, jócuminaa nubáya jináawa.Ya quinínama éewidenaicoo liájcha namáꞌee chacábacanaa.
Jesús óreerri Getsemaní néeni<TS3>(<a href="tw://bible.*?41.14.32-42">Mr 14:32-42</a>; <a href="tw://bible.*?42.22.39-46">Lc 22:39-46</a>)Jáiwa Jesús yáau lishínaa éewidenaicoo yáajchau, áabai yáarruishi jíꞌineerri Getsemaní, limáꞌee nalí:—Iwáayu áani, nácula nuáu nuóracoo chaléeni.
Ne jáiwa litée Péꞌeru ya chámata léenibi liáꞌa Zebedeoca, jáiwa lichánau lisíntia limáashii wérri liwówai ya cáiwi licábacoo.
Limáꞌee nalí:—Nusíntia nucáwica nácuu máashii nuwówa máanalicaiyu. Imáacau áani, ya cáwi iyá nuájcha.
Liyáalimi Jesús yáau píituirrimi libéechalawoo, litájiau linánimiyu cáinabi nácula, lióraꞌeewoo limáꞌee: “Nusálijinaa, jéewacta jijéda nuyá liúcha liáni carrúnatai wérrica; ne jócubeecha jiméda léjta nuwówauꞌu, ne jimédaqueꞌe léjta jiwówauꞌu.”
Jáiwa léejuawai licába lishínaa matálitai éewidenaicoo néerrawai, líinu nanácu máinai nayáca. Limáꞌee Péꞌerurru:—¿Ne jócuwita éenaa cáwi áabai hóraa nuájchai?
Cáwi iyáca ya iꞌórau, quéewiqueꞌe jócubeecha icáu máashictalaca. Iyá sáicani métaa iwówai imédacani, ne ináanai wáneerri máajinaa iyá.
Chámaichu léejocoo lióraca cháꞌa: “Nusálijinaa, ne jócta jéewacta jijéda nuyá liúcha liáni carrúnatai wérrica, jimédau léjta jiwówauꞌu.”
Léejuaꞌinaamiu, líinu nanácu náaꞌa éewidenaicoo máinai nayá báaniu, jiníwata natuí báyeerriu dajuíshiyu.
Limáaca nayái léejoo liácoo liꞌóracoo matálichu, limá léja liáꞌa chuánshi chái cábacanaa.
Néenee léejoo nayáctala náaꞌa éewidenaicoo, limáꞌee nalí:—¿Iyá mamáarracani máa iyáca, ya iwówa íyabactacoo? Jái íinu liáꞌa léerdicai nuyá Washiálicuerri Dios Cúuleeca, néentregactaꞌinaa nuyá nacáaji rícula náaꞌa cajíconaanica.
Ibárroo, wayúwai; jái urrúnicai liáꞌa éentreguerriꞌinaa nuyá nujínairru.
Nawína preso Jesús<TS3>(<a href="tw://bible.*?41.14.43-50">Mr 14:43-50</a>; <a href="tw://bible.*?42.22.47-53">Lc 22:47-53</a>)Nácula Jesús táania liyá újnibii, Judas íinuꞌinaami, báqueerri néenaa náaꞌa doce éewidenaicoo, íinuerri íchaba chóniwenai téenai espada ya áicuba yáajcha. Yáaineu nawánacaala nácu náaꞌa sacerdótebini wácanai ya salínai judíobini wácanai.
Judas, liáꞌa náawerriꞌinaacoo Jesús júnta, liá nalí áabai chítashia quéewauꞌu náa léenaa nacábaqui jiníni, limáꞌee nalí: “Tánashia icábanii nushíshi wídani, liyáwa léju liárra; iwínani preso áani.”
Jáiwaꞌee, lirrúniu Jesúsrui, limáꞌee:—¡Yáali, quéewidacai!Jáiwaꞌee lishíshi liwídani.
Jesús éebaꞌee lirrú:—Nujúnicai, liáꞌa jíinuni jimédaca, jimédani. Néenee náaꞌa áabica narrúniu, nawína Jesús, natée preso jíni.
Liyáalimi, báqueerri néenaa náaꞌa yáainai Jesús yáajcha, lijéda lishínaa espadau, jáiwa liwíchua liwíba liáꞌa shírruederri nalí náaꞌa sacerdótebini wácanaica.
¿Jócu jiá léenaa nusátactata nusálijinaa yúchau, libánuaminaata nulí chóca jirrímitajaꞌa setenta y dos mil ángelbini?
Ne cháctatani, ¿chítashia quéewaucta licúmpliacoo liáꞌa cáashta tánerricoo máirrica arrúnaaca libésunacoo cháa?
Liyáalimi Jesús sáta léemiu náaꞌa chóniwenaica:—¿Tánda íinu iyá espada yáajcha ya áicuba iwína nuyá preso, jicáꞌa liáꞌa máashiicaica? Éerri jútainchu nuéewida templo máanuica, ne jiníwaa iwínacta nuyá.
Ne quinínama liéni libésunau quéewiqueꞌe licúmpliacoo léjta liáꞌa namáyuꞌu náaꞌa íiwadedenai Dios chuáni báinacu, tánerricoo cáashta ítaꞌaa. Ne liyáalimi, quinínama éewidenaicoo liájcha, namáaca bácai Jesús, jáiwa nacánacawai.
Jesús natéeni najúnta náaꞌa judíobini wácanaica<TS3>(<a href="tw://bible.*?41.14.53-65">Mr 14:53-65</a>; <a href="tw://bible.*?42.22.54-55">Lc 22:54-55</a>, <a href="tw://bible.*?42.22.63-71">63-71</a>)Néenee náaꞌa wínenai Jesús natée Caifás íibana néerra, liáꞌa sacerdote wácanaica, náawacai yáacactalau náaꞌa quéewidacanica ley shínaa ya náaꞌa salínaica.
Péꞌeru yáau líshiirricu déecucheji lishínaa patio néerra liáꞌa sacerdote wácalica. Néenee liwárruau liwáacoo náajcha náaꞌa soldado túyenai liáꞌa templo máanuica, quéewiqueꞌe licába namédauꞌe lirrúni quinínama liáꞌa Jesúsca.
Náaꞌa sacerdote wácanai ya quinínama náaꞌa Judío wácanaica, namúrru áabai chuánshi jicáꞌa liáꞌa sáicaica, áawita máashiicani, quéewiqueꞌe nawána náiinuacani liáꞌa Jesúsca,
ne jócai náiinu, áawita íchaba chóniwenai íyadacoo ya náa lijíconaa jócai yáawaiyii. Ne máayabaca náyadacoo chámata mawí,
namáꞌee:—Ne liáni washiálicuerrica limáꞌee: ‘Nuéewa nucáarralia liáꞌa templo Dios shínaaca, ya nuéewa nubárrueda báaniwani matálii éerri rícula.’
Néenee libárruaꞌeewoo liáꞌa sacerdote wácalica, lisáta léemiu Jesúsru: ¿Jiní jéebaca? ¿Tána léji liáni namáni nayá jinácucha?
Ne Jesús máaquerriu manúma. Jáiwaꞌee sacerdote wácali máꞌee lirrú:—Lijíꞌinaa nácu Dios cáwiica mamáarraca, nubánua jimáqueꞌe liáꞌa yáawaiyica. Jíiwa walíni, jiyáctani Mesíasca, Dios Cúuleeca.
Jesús éebaꞌee lirrú:—Chái jáꞌa, léjta jimáyuꞌu. Ne numá irrú lécchoo iyá icábaminaajoo nuyá Washiálicuerri Dios Cúuleeca, wáairriꞌinau léema nácu sáicaquicteji liáꞌa Dios cadánani wítee, ya líinu sáanai íibeji áacaiji.
Néenee lishírricua líibala liáꞌa sacerdote wácalica, líyadaqueꞌe liyáu íiwirri wérrica liwówa, ya limáꞌee:—¡Liéni washiálicuerrica táanierri léjta liyácchu Dios! ¿Tánda warrúnaa wamúrru áabi mawí táanianaiꞌinaa linácu? Ne iyá inísa éemi lichuáni, jócala cawáunta licába Dios;
¿chíta icábau jiníni?Jáiwa néebaꞌee:—Jái cajíconaacai, arrúnaa máanalicani.
Néeneeꞌe nawísada lináni ya náiinuedani. Áabi nabáya lituí táꞌee nabáseda lináni,
namáꞌee lirrú:—Jiyáwa liáꞌa Mesíasca, ¡jidíwinate tánashia íinua jiyái!
Péꞌeru báyeerri jócala licúnusia Jesúsca<TS3>(<a href="tw://bible.*?41.14.66-72">Mr 14:66-72</a>; <a href="tw://bible.*?42.22.56-62">Lc 22:56-62</a>)Péꞌeru, nácula liwáau liyáca bináawa, patio ítaꞌaa. Liyáalimija, báquetoo íinetoo nawánacaala yáarru rurrúniu Péꞌerurru, ya rumá lirrú:—Jiyá lécchoo yéerrimi Jesús yáajcha, liáꞌa Galilea néenee sái.
Ne Péꞌeru báya lináawa quinínama náneewa, limáꞌee rulí:—Jócu nuá léenaa liáꞌa jitáaniani jiyá nácu.
Jáiwa liáwai cuíta núma néerra, néeni báquetoo íinetoo cábani, ya rumá nalí:—Liérra jínaneerrimiu Jesús yáajcha, liáꞌa Nazaret néenee sáica.
Íchaitaa liáwinaami, náaꞌa yéenai néeni narrúniu Péꞌerurru ya namáꞌee lirrú:—Yáawaiyi jiyá báqueerri néenaa náaꞌa jínaneneecoo Jesús yáajcha, níwata jitáaniacala chaléjta nayá.
Néenee Péꞌeru chána limáca cadánani mawí:—¡Dios cástigaa nuyá jócta numá yáawaiyi, jócu nucúnusia liérra washiálicuerrica!Liyáalimi jáꞌa, áabai gáayu máidai.
Néenee Péꞌeru édacaniu linácu liáꞌa Jesús mánimi lirrú: ‘Libéecha limáida liáꞌa gáayuca matálichu jibáya nunáawajoo’. Néenee Péꞌeru jiáu néeni, lícha cáiwinaa wérri.
Jesús néntregaani Pilatorru<TS3>(<a href="tw://bible.*?41.15.1">Mr 15:1</a>; <a href="tw://bible.*?42.23.1-2">Lc 23:1-2</a>)Quéechaꞌinaa jucámarracai, quinínama náaꞌa sacerdote wácanai, yáꞌee náaꞌa salínai Judíobini shínaaca, náawaqueda yáacau chítashia néewoꞌinaa nawána náiinua Jesús jíni.
Natéꞌinaa jíni nabájini ya néntregaa Pilatorru jíni, liáꞌa wánacaleerri Roma néenee sái.
Judas máanalicaNéenee liáꞌa Judasca náawerricoo Jesús júnta, licábaꞌinaa náiinua liáꞌa Jesúsca, jáiwa cáiwi liyá lirrú. Néenee lipénsaa léejueda náaꞌa treinta moneda jiárrunica cawénitani jíꞌineerri plata, nalí náaꞌa sacerdote wácanai yáꞌee náaꞌa salínaica.
Limáꞌee nalí:—Cajíconaa nuyá nuéntregaacalani máanaliqueꞌini liáꞌa báqueerri washiálicuerri majíconai.Néenee néebaꞌee lirrú:—Jiní wéni walí. ¡Jiyáiwa méda jirrúwoojani!
Néeneeꞌe Judasca liúca náaꞌa moneda templo rícula, ya lijiáu néenee, jáiwaꞌee lijórcawai.
Néeneeꞌe náaꞌa sacerdote wácanai náawaqueda liáꞌa warrúwaca, namáꞌee:—Liéni warrúwaca yáairri casáculai íirraiyu, jócai wéewa wamáaca áꞌa yáarrushi ofrenda shínaaca, níwata liáꞌa washínaa ley jócai línda.
Jáiwaꞌee naméda áabenaama, nawínaqueꞌe liyú áabai cáinabi jíꞌineerri Campo del Alfarero (liwówauꞌu limáca: lishínaa cáinabi liáꞌa washiálicuerri méderri méenaami cáinabiyu) naquénictaꞌinaa náaꞌa chóniwenai máanali déecucha sánaca.
Tándawa, liáꞌa cáinabica, lijíꞌinaa chóqueꞌe éerri Yáarruishi íirrai shínaa.
Cha libésunacuwai léjta limáyuꞌu liáꞌa íwadedeerri Dios chuáni báinacu jíꞌineerri Jeremías, limáꞌinaa: “Nawínaꞌinaa náaꞌa treinta moneda jiárrunica cawénitani jíꞌineerri plata, léwa liwéni namáacani náaꞌa israelítabini wácanaica.
Néenee nawéniꞌinaa nayú náaꞌa monedaca liáꞌa cáinabi lishínaa liáꞌa tráawajairri méenaami cáinabiyu. Namédaniꞌinaa liáni níwata nuwácali cháa liwówaicani.” Cháwate limá liáꞌa íiwadedeerri Dios chuáni báinacu jíꞌineerri Jeremías.
Jesús Pilato náneewa<TS3>(<a href="tw://bible.*?41.15.2-5">Mr 15:2-5</a>; <a href="tw://bible.*?42.23.3-5">Lc 23:3-5</a>)Náaꞌa soldádobini natée Jesús lijúnta liáꞌa wánacaleerrica, néenee wánacaleerri sáta léemiu jíni limáꞌee:—¿Jiyá rey judíobini shínaaca?Jesús léebaꞌee lirrú:—Chái jáꞌa, léjta jimáyuꞌu.
Nácula náaꞌa sacerdote wácanaica ya náaꞌa salínaica náa lijíconaa, Jesús jiní jócai éeba.
Tándawa Pilato sáta léemiu Jesús:—¿Jóca jéemi quinínama liáꞌa namáni jinácucha? ¿Táda jócu jéeba?
Ne Jesús jiníwita áabai chuánshi léebani Pilatorru; tándawa licáarrudau wérri licábacani liáꞌa wánacaleerrica.
Jesús nawánani náiinuaca<TS3>(<a href="tw://bible.*?41.15.6-20">Mr 15:6-20</a>; <a href="tw://bible.*?42.23.13-25">Lc 23:13-25</a>)Nácula liyá liáꞌa fiesta jíꞌineerri pascua, liáꞌa wánacaleerrica séewirrinaa liwásaida báqueerri preso, tánashia chóniwenai wínanii.
Ái báqueerri preso cáiwanai jíꞌineerri Jesús Barrabás;
Jiníwata liáca léenaa néntregaa liyá cadénica nayá, ne jáiwa nasátaꞌinaa liúcha liwáseda.
Nácula Pilato wáau liyáca áꞌa lijíꞌinacta tribunal, líinu rubánua namá lirrú: “Ujiméda máashii lirrú liérra washiálicuerrica sáicaica, jiníwata táayee nudájuni áabai dajuíshi cáarrui wérri linácueji.”
Ne náaꞌa chóniwenaica nawówaiꞌe Pilato liwáseda liáꞌa Barrabásca, ya lishínaa soldádobini náiinuaqueꞌe Jesús, léjta sacerdótebini wácanai ya salínai wówauꞌu.
Liáꞌa wánacaleerri lisáta léemiu nayá báaniu:—¿Tána néenaa náaꞌa chámataca iwówai nuwásedaca?Néebaꞌee liúchani:—¡Barrabás!
Pilato sáta léemiu nayá:—¿Ya tánaqueꞌe numéda liájcha liérra Jesús, namáni nácucha Mesías?Quinínama néebaꞌee:—¡Jitáata cruz nácuni!
Pilato limáꞌee nalí: Ne ¿tána máashii limédai? Ne nayá namáidada báaniu: —¡Jitáata cruz nácuni!
Jáiꞌinaa Pilato cába jócu léenaa lináawida nawítee náaꞌa chóniwenaica, mawíꞌe naméda nawítamau, libánua náacoo néeda shiátai ya libádeda licáajiu quinínama náneewa, limá cháa:—Nuyá jócai wárroo limáanalicau nácu liáni washiálicuerrica; ishínaa ítalashi iyá jájiu.
Quinínama chóniwenai néebaꞌee:—¡Wayá ya wéenibi ta wayá waméda limáanalica!
Néenee Pilato wáseda liáꞌa Barrabásca; jáiwa liwána nabásaida Jesús ya léntregaa nalí náaꞌa soldádoca quéewiqueꞌe natáata liyá cruz nácu.
Náaꞌa soldádoca lishínaa liáꞌa wánacaleerrica, natée Jesús líibana máanui néerra, ya náawacau litéeji quinínama náaꞌa áabibi soldádoca.
Namídu líibala, nasúwa linácu áabai capa quíirrai, léjta báqueerri rey,
ya namáaca liwíta nácu áabai túwirri yáacanaa chaléjta corona, ya báju vara licáaji sáicaquicteji léjta nawáaliani reybinica. Jáiwa natúyau lináneewa, nacáida liyá namáꞌee lirrú:—¡Jiyá yéerri íchaba camuí, jiyá rey judíobini shínaa!
Yáꞌee nawísada lécchoo, yáꞌee liyú liáꞌa varaca nabásaꞌee liwíta nácu.
Liáwinaami nacáidaqui jíni, namíduꞌe liúcha íibalashi quíirrai, néejoꞌe nasúwa linácu líibala, yáꞌee natée quéewiqueꞌe natáata cruz nácuni.
Jesús natátaniꞌinaa cruz nácu<TS3>(<a href="tw://bible.*?41.15.21-32">Mr 15:21-32</a>; <a href="tw://bible.*?42.23.26-43">Lc 23:26-43</a>)Quéechanacuꞌinaa najíau náacoo, Jesús litécta liácoo lishínaa cruz, náiinu linácu báqueerri washiálicuerrica jíꞌineerri Simón, áabai chacáalee sái jíꞌineerri Cirene, ne liáni nawána máashiiyu liyúda litée Jesús shínaa cruz.
Náiinuꞌinaa linácu áabai dúuli rími lijíꞌinacta Gólgota, (wówerri limáca: “Iyájimi yáarru”).
Néenee náa líirrai liáꞌa Jesúsca vino éewiderriu ténaashiyu; ne Jesús jáiwa linísaꞌinaaꞌee liprówaqui jíni, jócai liwówa líirraqui jíni.
Néenee namídu líibala ya nanísaꞌinaa natáataniqui jíni cruz nácu, náaꞌa soldádoca náuqueda tánashia wíshii, náaqueꞌe léenaa tánashia máacau nashírdaqueꞌe nalí wáacoo líibala liáꞌa Jesúsca.
Jáiwa nawáau néeni natúyaqueꞌe liáꞌa Jesúsca.
Natáata cruz nácu lécchoo liájcha liáꞌa Jesúsca, chámata canédi, báqueerri sáicaquicteji ya báqueerri apáuliquictéji.
Náaꞌa chóniwenaica bésunenaicoo néeni nacáitani ya nacúsuda nawíta nacáidaqueꞌe,
ya namáꞌee:—¡Yáawaicta Dios cúulee jiyá, jiúrrucoo cruz nácucha! ¡Jiyá máirri jéenacala jicáarralia liáꞌa temploca, jéejoo jinácuda báaniujoni matálii éerri rícula, jiwásedateu jiyá jájiu!
Chacábacanaa nacáida liyá náaꞌa sacerdótebinica wácanaica náajcha náaꞌa qéewidacani ley shínaaca yáꞌee náajcha náaꞌa salínai lécchoo. Namáꞌee nalí wáacoo:
—Jiyá chúneerri náaꞌa bálineneecoo ya jicáweda náaꞌa máanalica, ne jócu jéewa jiwásedacoo náinuedaꞌecha jiyá. Israel shínaa reyca waliérra: ¡icúwaa liúrrucuacoojoo chóca jáꞌa cruz nácucha, ya wéebidaqueꞌe linácu!
Liyá máirri limáaca liwówau Dios nácu: ¡ne Dios wáseda chócu jiníꞌi, yáawaicta caníinaa licába liyá! ¿Jócai limácala Dios cúuleecaalani?
Chacábacanaa lécchoo natáania máashii linácu náaꞌa canédibinica táateneecoo cruz nácu liájcha liáꞌa Jesúsca.
Jesús máanalica<TS3>(<a href="tw://bible.*?41.15.33-41">Mr 15:33-41</a>; <a href="tw://bible.*?42.23.44-49">Lc 23:44-49</a>)Néeneeꞌe catáawaca quinínama cáinabi wíiyaicumi cáashia las tresca.
Liyáali hóraami, Jesús máidadaꞌee cadánani limáꞌee: “Elí, Elí, ¿lema sabactani?” (wówerri limáca: “nushínaa Dios, nushínaa Dios, ¿tánda jimáaca nuyá bácai?”)
Néenee nanísaꞌinaa néemiqui jíni náaꞌa áabica namánabaca yáainai néeni, namáꞌee:—Liáni washiálicuerri máiderri liáꞌa íiwadedeerri Dios chuáni báinacu jíꞌineerri Elías.
Néenee báqueerri yáau madéjcanaa línda esponja, újni espumaca. Néeneeꞌe lisábida jíni liyú liáꞌa vino ijíshiiyu,<RF q=+>Liáꞌa vino ijíshiica áabai íirracaishi mawénitai, ne náirrani náaꞌa chóniwenai carrúni jináatanica ya báawita lécchoo náiirrani náaꞌa soldádoca quéewiqueꞌe léda nawówa méeca. jáiwa libájini báju shitúwa, jáiwa liá Jesús íirraqui jíni.
Ne náaꞌa áabica namáꞌee:—Jimáacani, wacábaꞌaa Elías íinucta liwásedacani.
Jesús limáidada cadánani báaniu, jáiwa máanali jíni.
Liyáalimi, liáꞌa cortina templo núma lícu sáica, lishírricuawai<RF q=+>Liéni wówerri limáca, chóqueꞌe méenaami chóniwerri éewerri liwárruacoo Dios náneewa. Nanácu nawítee náaꞌa judíobinica bácai liáꞌa sacerdóteca éewerri liwárruacoo néeni, ya bácai báitachu camuí máanabaca. béewami áaqueji cáinaculanaa. Cáinabi cúsuwai yáꞌee íiba wérri páquiawai.
Yáꞌee útawi namáacacta máanalinimi méecuenaiꞌeewoo, néenee íchaba washiálicuenai Dios shínaa máanalicai néejoocoo nacáwiacoo.
Néenee licáwiaꞌinau báaniu liáꞌa Jesúsca, najiáu útawi rícucha náaꞌa mashíquishimica, nawárruau lirrícula liáꞌa chacáalee Dios shínaa jíꞌineerri Jerusalén, ya íchaba chóniwenai cábacta nayá.
Jáiꞌinaa liáꞌa soldado wácalica ya náaꞌa yáaine liájcha néeni túyenai Jesús, nacábaꞌinaa cáinabi cúsucoo yáꞌee quinínama liáꞌa bésuneerricoo, cáarru wérriꞌe nayá ya namáꞌee:—¡Yáawaiyii liáni washiálicuerrica Dios Cúulee!
Íchaba íina yáa néeni cábenai nayá déecucheji, íinuenai Jesús yáajcha Galilea rícucha nayúda liyá.
Náiibi ruyá lécchoo ruáꞌa María Magdalenaca ya ruáꞌa báquetoo Maríaca natúwa náaꞌa Santiago ya José, ya ruáꞌa natúwa náaꞌa nacúulee liáꞌa Zebedeoca.
José yáau licába Pilato néerra, ya lisáta liúcha Jesús máshicaimi quéewiqueꞌe liquénicani. Pilato bánua néntregaa Jesús náanaimi Josérru.
Jáiwa José ya áabi nawína limáshicaimi, nawówanaani áabai wárruma íibi jíꞌineerri lino, masáculai,
ya liwárrueda útawi wáalii rícula José shínaa, liwánani naquéni íiba máanui rícu. Liáwinaami linísaꞌinaa libáya útawi íiba máanuiyu jíni, jáiwa liáwai.
Ne ruáꞌa María Magdalena ya ruáꞌa báquetoo Maríaca namáacau nawáanicoo útawi júntami.
Catúyacani Jesús shínaa útawiCajójchanaami, liwówai limá, liáꞌa éerri nawówa íyabactacoo, náaꞌa sacerdote wácanaica ya náaꞌa fariséobini náau nacába Pilato,
ya namá lirrú:—Wawácali, wayá édacanineu liáꞌa limáni liáꞌa canúma yúwicaica, cáwiꞌinaami liyá újnibi, limáꞌinaa matáli éerri yáwinaami máanalicani shínaa, licáwiominaa báaniu.
Táda, bánua náaꞌa soldádoca natúyaqueꞌe útawi, cáashia matáli éerri bésunacoo, jócubeecha náiinu táayee náaꞌa lishínaa éewidenaicoo ya nanédu limáshicaimi, ya liáwinaami namá chóniwenairru licáwiacaalawai. Libésunactau liáni cháꞌa, liáꞌa amáarractalacani númashi yúwica máashii mawí liúcha liáꞌa quéechanacu sáimica.
Pilato limáꞌee nalí:—Soldado nárra iwáalia áarra natúyaqueꞌe. Yáau itúya útawi léjta yáayuꞌi léenaa.
Náau nachúni sáica wérri útawi núma, namáaca sello íiba nácu nabáyau liáꞌa útawica, quéewiqueꞌe nayá náa léenaa tánashia méecu jíni, jáiwa namáaca soldádoca túyacani.
Jesús cáwiarriu máanalicai yúcha<TS3>(<a href="tw://bible.*?41.16.1-8">Mr 16:1-8</a>; <a href="tw://bible.*?42.24.1-12">Lc 24:1-12</a>)Libésunaꞌinau liáꞌa éerri nawówa íyabactacoo, jáiꞌinaa jucámarrai liáꞌa éerri quéecha sái semana nácu, María Magdalena ya báquetoo María náau nacába útawi.
Cawíquinta cáinabi cúsucoo cadánani, jiníwata báqueerri ángel wawácali shínaa yúrrucuerriu áacai, ya lirrúniu útawirru, léeda íiba nabáyauꞌi útawi núma, jáiwa liwáau lítaꞌaa.
Liáꞌa ángelca licámarra quéenaca újni éenu bérrudauꞌi, ya líibala cabálai wérri.
Nacábaꞌinaa ángel, náaꞌa soldádoca nachéchinau nacáarruniu ya namáacau újni máanalinica.
Liáꞌa ángel limá nalí náaꞌa íinaca:—Oꞌicáarrudau iyá. Nuá léenaa imúrru imácoo Jesús, liáꞌa natáatanimi cruz nácu.
Jiní áani, cáwierriwai, léjta limáyuꞌumi. Íinu icába áani namáacactami limáshicaimi.
Yáa namówai madéjcalicu ya íiwa nalíni náaꞌa éewidenaicoo: ‘Cáwerriwai, ya liáu ibéecha Galilearra, néerra icábajoni.’ Léwa arrúnaiꞌinaa nuíiwa irrú liáni, —limáꞌee liáꞌa ángelca.
Náaꞌa íinaca náau madéjcanaa útawi néenee, cáarruni ne sáicta wérri nawówa, ya nacánacau natée chuánshi sáicaica nalí náaꞌa éewidenaicoo.
Liyáalimi rímija Jesús jiáu nalí najúnta yáa litáa nalí. Narrúniu Jesúsru natúyau nanánimiyu lirrú ya nashíquia licáwa nácu.
Jáiwa Jesús ma nalí:—Ocáarru iyá. Yáau íiwa nalí náaꞌa éewidenaicoo nuájcha, náaqueꞌiniu Galilearra, ya néerra nacába nuyájoo.
Náani nawácanaica náau natáania náajcha náaꞌa salínai wácanaica quéewiqueꞌe áabenaa nawówa náajcha. Yáꞌee náa íchaba warrúwa nalí náaꞌa soldádoca, quéewiqueꞌe áabenamaa nayáca ya náiiwaqueꞌe léja liáꞌa namáni náaꞌa nawácanaica.
Náaꞌa nawácanaica néewida nawítee náaꞌa soldádoca cháꞌa:—Máta imájoo táayeemi, nácula wamáa wayáca, náaꞌa éewidenaicoo Jesús shínaaca, náiinu nanédu Jesús máshicaimi.
Ya wánacaleerri wérri yácta léenaa liáni, wayá wachúni quinínama liájcha, jiní éecha ibésunauꞌiu.
Náaꞌa soldádoca nawína liáꞌa warrúwa, jáiwaꞌee naméda léjta namáyuꞌi nalí. Íchaba chóniwenai éemi liáni íiwadedeerriu, ya cáashia chóqueꞌe éerri náaꞌa judíobini namá cháꞌa.
Jesús íiwata nalí náaꞌa éewidenaicoo namédaqueꞌe léjta liwówauꞌi<TS3>(<a href="tw://bible.*?41.16.14-18">Mr 16:14-18</a>; <a href="tw://bible.*?42.24.36-49">Lc 24:36-49</a>)Liáwinaami, náaꞌa once éewidenaicoo náau Galilea néerra, lítala liáꞌa dúulii Jesús máni nácucha nalí.
Ya nacábaꞌinaa Jesús, natúyau nanánimiyu lirrú, báawita áabi éewidenaicoo napénsaa nalíwoo jócai liyá liáꞌa Jesúsca.
Jesús rúniu nalí ya limáꞌee:—Dios yáa nulí quinínama lidánaniyu áacairra ya cáinabi ítaꞌaa.
Yáau nalí náaꞌa chóniwenai yéenai quinínama cáinabi ítala, ya éewida nayá quéewiqueꞌe nushínaa éewidenaicoo nulí; ibáutisa nayá nusálijinaa jíꞌinaa nácu, ya licúulee ya Espíritu Santo,
ya éewida nayá naméda liwánacaala liáni quinínama nuwánini iméda iyá. Nuyáminaa, yáajcha éerri jútainchu, cáashia amáarra liáꞌa éerrica.
<font color=teal>Evangelio según San Marcos</font>Liáꞌa Juan Bautístaca jiníctala yáairri<TS3>(<a href="tw://bible.*?40.3.1-12">Mt 3:1-12</a>; <a href="tw://bible.*?42.3.1-9">Lc 3:1-9</a>, <a href="tw://bible.*?42.3.15-17">15-17</a>)Quéechanacu sáicai chuánshi bangéliu<RF q=+>bangéliuBangéliu liwówai limá liáꞌa chuánshi sáicaica. Jesucristo Dios Cúulee shínaa.
Liáꞌa íiwadedeerri Dios chuáni báinacu Isaías litánanimica limáni Licúuleerru:“Nubánua nubéechau íiwerriꞌinaa nuchuáni jibéecha,quéewiqueꞌe lichúni iníjbaa.
Báqueerri chóniwerri máidaderri jiníctala yáairri:Ichúni iníjbaa íiwaca lirrú;iméecu áabai iníjbaa machácani”.
Libésunateꞌeewoo Juan Bautista íyadau wáunamactaca libáutisa chóniwenai; limáꞌee nalí, arrúnaa éejuederri iyáu Diosru ya ibáutisacoo, quéewiqueꞌe Dios méetuerri ijíconaa.
Íchaba náaꞌa yáainai Judea shínaa cáinabi ítaꞌaa, ya liáꞌa chacáalee Jerusalén najiáu néemicani. Náiiwa najíconaa Diosru, ya Juan báutisa nayá méeda Jordán yáacula.
Juan íibala yáairri caméeyu íchunayu, libájini líiwali rícu áabai íimanaayu, ya líya langosta, újni irríchu máanuica ya máaba yáamitu awáca íibisai.
Léewidacala limáꞌee: “Nuáwinaami báqueerri íinu mawí cadánani núcha, jócaita cawówanaa nutájiacoo nuwáseda lishínaa sandalia báji.
Nuyá báutiseerri iyá shiátaiyu; ne liyá liáminaa irrújoo iyá Espíritu Santoyu.”
Jesús báutiseerriu<TS3>(<a href="tw://bible.*?40.3.13-17">Mt 3:13-17</a>; <a href="tw://bible.*?42.3.21-22">Lc 3:21-22</a>)Liyáali éerrimite, Jesús jiáu Nazaret rícucha yáairri cáinabi Galilea rícu, ya Juan báutisa méeda Jordán yáacu jíni.
Quéechaꞌinaami lijiácoo shiátai yáacucha, Jesús cába éerri méecucoo ya Espíritu Santo yúrrucoo linácula jicáꞌa áabai paloma.
Wawásimi wówairri licába Jesús cáacoo<TS3>(<a href="tw://bible.*?40.4.1-11">Mt 4:1-11</a>; <a href="tw://bible.*?42.4.1-13">Lc 4:1-13</a>)Liáwinaami liáni, liáꞌa Espíritu Santo libánua Jesús liáqueꞌiu jiníctala yáairri.
Néerra liyá cuarenta éerri, liyá cuéshinai cawálani íibi ya Wawásimi wówairri licába licáacoo liáꞌa Jesúsca; ya ángelbini íinuenai ya nasírbia lirrú.
Jesús prínsipia lishínaa tráawaju Galilea rícu<TS3>(<a href="tw://bible.*?40.4.12-17">Mt 4:12-17</a>; <a href="tw://bible.*?42.4.14-15">Lc 4:14-15</a>)Liáwinaami naníqui Juan cuíta manúmai rícula, Jesús yáau Galilea néerra líiwa liáꞌa chuánshi sáicaica Dios bánuani líiwaca.
Jesús máꞌee chóniwenairru: “Jái íinucai liáꞌa léerdica, ya liáꞌa Dios wánacaalauca urrúnii. Éejoo Diosru ya irríshibia éebidayu liáꞌa sáicai chuánshica”.
Jesús máida cuatro catésucani<TS3>(<a href="tw://bible.*?40.4.18-22">Mt 4:18-22</a>; <a href="tw://bible.*?42.5.1-11">Lc 5:1-11</a>)Áabai éerri Jesús bésuneerriu liácoo Galilea shínaa manuá tácoowa, licábaꞌinaa Simón ya léenajirri Andrés. Yúquenai nayá nashínaa máaya shiátai yáacula.
Jesús limáꞌee nalí:—Yáau nuájcha, ya nuyá numéda iyájoo catésucani washiálicuenai.
Liyáalimi namáaca namáayaniu ya náau liájchai.
Píitui rími libéechalata, Jesús cába Santiago ya léenajirri Juan, Zebedeo éenibi, yéenai áabai lancha rícu nachúni nashínaa máayau.
Liyáalimi limáida nalí, ya jáiwaꞌee namáaca nasálijinaa Zebedeo lancha rícu náajcha náaꞌa yúdainai liyá, ya náau Jesús yáajchai.
Báqueerri washiálicuerri wáaleerri áabai espíritu máashii<TS3>(<a href="tw://bible.*?42.4.31-37">Lc 4:31-37</a>)Náiinu Capernaúm néerra, lirrícula éerrica liwówa íyabactacoo, Jesús wárroo sinagoga<RF q=+>sinagoga Yáarruishi náawacactacoo náaꞌa judíobinica. rícu (cuíta náawacatau náaꞌa judíobini) ya lichána léewidaꞌee nayá chóniwenaica.
Náaꞌa chóniwenaica nacáarrudau nacába léewidacala, jiníwata limédacala quinínama wánacaalashiyuni, ya jócala léewida léjta náaꞌa éewidenai ley nácu.
Chacáalee shínaa sinagoga rícu ái báqueerri washiálicuerri wáaleerri áabai espíritu máashii, liyá limáidadaꞌee Jesúsru:
—¿Táda jiwárroo wáajcha Jesús Nazaret néenee sái? ¿Jiyá íinuerri limárda wayá? Nucúnusia jiyá, nuá léenaa jiyá Santo Dios shínaa. Cháꞌee limá Jesúsru liáꞌa espíritu máashiica.
Jesús cáita liáꞌa espíritu limá lirrú:—¡Manúmata jimáaca washiálicuerri liéni!
Liáꞌa espíritu máashiica licúsuda liáꞌa washiálicuerrica, ya limáidada cadánani lijiáu liúchai.
Quinínama nacáarrudau, ya nasáta néemi nayá wáacoo:—¿Tána léji liéni? ¡Léewidaca wáaliyu, ya wáalierri quinínama libánuaca! ¡Lécchoo liá nalí bánua náaꞌa espíritu máashii ya naméda liwánacaala!
Ya liyáalimi náa léenaa Jesús íiwanaa quinínama Galilea shínaa cáinabi ítaꞌaa.
Jesús chúni Simón Péꞌeru néerru<TS3>(<a href="tw://bible.*?40.8.14-15">Mt 8:14-15</a>; <a href="tw://bible.*?42.5.38-39">Lc 5:38-39</a>)Quéechaꞌinaami najiácoo sinagoga rícucha, Jesús yáaꞌeewoo Santiago ya Juan yáajcha, náabana néerra náaꞌa Simón ya Andrés.
Ruáꞌa Simón néerruca rúwechoo cama ítaꞌaa bálinechoo ruwáalia licámuna. Jáiwa náiiwa Jesúsru jíni,
Jesús chúni íchaba bálineneu<TS3>(<a href="tw://bible.*?40.8.16-17">Mt 8:16-17</a>; <a href="tw://bible.*?42.4.40-41">Lc 4:40-41</a>)Wówaiꞌinaami cáiwia wárruacuwai samáaqueꞌe, natée quinínama náaꞌa bálineneecoo ya náaꞌa wáalianai demonio Jesúsru,
ya quinínama chacáalee náawacau cuíta núma lícu.
Jesús chúni matuínaami bálinacaalashi chóniwenai wáalianica, ya lijéda íchaba demonio; ne jócai línda natáaniaca náaꞌa demonioca, níwata nacúnusiani.
Jesús éewiderri sáicai chuánshi náaꞌa sinagoga rícu<TS3>(<a href="tw://bible.*?42.4.42-44">Lc 4:42-44</a>)Ujnicátaꞌinaa, catáwacai újnibii, Jesús bárroo ya lijiáu chacáalee rícucha quéewiqueꞌe liácoo lióracoo chalée jiníctala yáairri.
Simón ya lijúnicai náau namúrru Jesús,
ya náiinuꞌinaami jíni namáꞌee lirrú:—Quinínama namúrru jiyá.
Ne léebaꞌee nachuáni:—Wáau áabata chalée urrúnicta mawí; néeni lécchoo nurrúnaa nuíiwa sáicai chuánshica, linácuejiwa nujiáu liáni.
Cháwaꞌee Jesús jínanicoo quinínama Galilea, líiwa limácoo sáicai chuánshica sinagoga rícuba ya lijéda demonio.
Jesús chúni báqueerri leproso<TS3>(<a href="tw://bible.*?40.8.1-4">Mt 8:1-4</a>; <a href="tw://bible.*?42.5.12-16">Lc 5:12-16</a>)Báqueerri washiálicuerri bálinerriu chorrówa íyeerri náinaa jíꞌineerri lepra<RF q=+>lepra Bálinacaalashi íyeerri náinaa. nácu, irrúniu Jesúsru, ya litúyau liúrruiu ítaꞌaa limáꞌee:—Jiwówaicta jéewa jichúni nushínaa bálinacaalashi.
Jesús carrúni jináata licábacani; lidúnuni licáajiyu wáni limá:—Jajá, nuwówai ¡Jimáacau sáica!
Liyáalimi léedau liúcha lepraca bálinerrimicoo ya limáacau sáica.
Jesús wána liácoo liyáalimi, ya líiwa lirrú bájialanani:
—Jicábateni, ujíiwa áabirruni; bácai rími jiáu jíyadacoo sacerdóterru, ya jitée jishínaa jiméetuaꞌinau jiyáu, liáꞌa Moisés wánanimi imédaca, quéewiqueꞌe quinínama yáa léenaa jáica sáica jiyái jibálinacaala yúchau.
Ne liáꞌa washiálicuerri liáwai, jáiwa líiwadeda quinínamarru jíni liáꞌa bésuneerricoo. Tándawa Jesús jócai éewa liwárruacoo matuínaami chacáalee rícu, arrúnaa limáacacoo bináaweji, áꞌa báawachala jinícta chóniwenai; ne quinínama matuínaami náiinu nacába liyá.
Jesús lichúni báqueerri macáwai<TS3>(<a href="tw://bible.*?40.9.1-8">Mt 9:1-8</a>; <a href="tw://bible.*?42.5.17-26">Lc 5:17-26</a>)Áabi éerri liáwinaami, Jesús éejoo liwárruacoo Capernaúm rícula. Quéechaꞌinaami náaꞌa chóniwenai náa léenaa liyá cuíta lícu,
jáiwa náawacau íchaba chóniwenai jócani éenaa cuíta nánibala; ya líiwa nalí sáicai chuánshica.
Néenee, cuatro washiálicuenai tée lirrú, báqueerri macáwai.
Ne bájialaca chóniwenai jóca néewa narrúnda Jesúsruni, jáiwa náirrau cuíta ítaꞌaa néeda áabai libáinaa áꞌa liyáctaca, súwarra rícueji náurrucueda liáꞌa bálinerricoo liárrubai ítaꞌau lirrú wáctacoo.
Jesús cábaꞌinaami néebida linácu, limá lirrú liáꞌa bálinerricoo:—Nucúulee, jijíconaa máaquerriu liméetuacoo.
¿Chíta quéewoo litáaniaca cháji liéni? Lichuáni táanierri máashii Dios nácula. Bácairrimi Dios éewerri liméetua jíconaashi.
Ne Jesús liyáalimi liá léenaa liáꞌa napénsani nayáca, néenee lisáta léemiu nayá:—¿Tánda ipénsa chárra?
¿Tána mawí jócai tráawajui, numá macáwai: “Jijíconaa máaquerriu liméetuacoo”, o numá lirrú: “Jibárroo, jiwína jiárrubaiu jijínau”?
Ne núyadaminaa irrúni nuyá, Washiálicuerri Dios Cúuleeca, wáalierri wánacaalashi cáinabi ítaꞌaa liméetuaꞌinaa jíconaashi.Néenee limá macáwairru:
—Numá jirrú, jibárruau, jiwína jiárrubaiu ya jiáu jíibana néerrau.
Liáꞌa bálinerricoo libárroo cawíquinta, ya liwína liárrubaiu lijiáu néenee, natuími rícula quinínama. Linácue jiliéni, nacáarrudau quinínama, jáiwa náa sáicai Diosrui, namáꞌee:—Jócai wacába cáji chái bésunacoo.
Jesús máida Leví lishírruedaqueꞌe lirrú<TS3>(<a href="tw://bible.*?40.9.9-13">Mt 9:9-13</a>; <a href="tw://bible.*?42.5.27-32">Lc 5:27-32</a>)Liáwinaami Jesús yáu báaniu manuá tácoowala; náaꞌa chóniwenai yáawacau lirrú, ya liyá léewida nayá.
Libésunaꞌinaamiu licába Leví, licúulee liáꞌa Alfeo, wáairriu liyáca náarrui náaꞌa cóbrenai impuesto Romarru. Jesús ma lirrú:—Jíinu nuájcha.Leví bárroowai liáu liájchai.
Jáiwaꞌee Jesús íyeerri liyáca Leví íibana néeni, ya íchaba cóbrenai impuesto Romarru, ya áabi chóniwenai máashiini íiwanaa, wáaineꞌeewoo mésa nácu lécchoo, Jesús yáajcha ya lishínaa éewidenaicoo, jiníwata íchabani náaꞌa yáainecoo liájcha.
Áabi éewidenai ley shínaa, náaꞌa fariséoca, nacábaꞌinaami Jesúsca íyeerri liyáca náajcha quinínama náaꞌa, nasáta néemi náaꞌa éewidenaicoo:—¿Tánda ishínaa qéewidacai íya náajcha náaꞌa cóbrenai impuesto ya náaꞌa cajíconaanica?
Jesús éemiꞌe jíni, yáꞌee limá nalí:—Náaꞌa sáicanica jócani rúnaa médico, náwa rúnaani náaꞌa bálinenaicoo. Chacábacanaa, nuyá jócai íinu numáida náaꞌa máinai sáicaca nayá, náwa nuíinu numáida náaꞌa cajíconaanica.
Nasáta néemiu ayuno nácu<TS3>(<a href="tw://bible.*?40.12.1-8">Mt 12:1-8</a>; <a href="tw://bible.*?42.6.1-5">Lc 6:1-5</a>)Báitate yúnenai nayáca náaꞌa éewidenaicoo Juan Bautista ya náaꞌa fariséoca, néenee áabi chóniwenai náaꞌaꞌeewoo Jesús néerra nasáta néemiu wáni:—Náaꞌa Juan shínaa éewidenaicoo ya náaꞌa fariséoca yúnenai: ¿Tánda jóca jishínaa éewidenaica nayúna?
Jesús éebaꞌee nachuáni:—¿Ya néewa nayúnaa náaꞌa nabítani áabai boda, nácula nashínaa novio yáa náajcha? Nácula liyá náajcha nashínaa novioca jócani éewa nayúnaaca.
Ne líinuminaa liáꞌa éerrica natéctaꞌinaa nuyá léjta nashínaa novio; jáicta líinu liáꞌa éerrica, néenee liyáali éerriminaa nayúnaa.
Jesús íyada chuánshi mawí litáania linácu liáꞌa wáalii léewidani jinácu ya liáꞌa ajuítaimi nawáalianica quéecha. Jiní chúneerri áabai íibalashi dánumimi áabai wáarruma wáalii yáajcha, jiníwata liáꞌa wáarruma wáaliica liáwaqueda liáꞌa íibalashi dánumimica jái lisúbirria jíni, ya liáꞌa shírricuerriu mawí máanuiqueꞌe jíni.
Jiní lécchoo yáa vino wáalii íimanaashi lidánumimi rícu, jiníwata liáꞌa vino wáaliica wáneerri lisúbirriacoo liáꞌa íimanaashica, ta lipérdiacoo liáꞌa vinoca ya íimanaashica. Tándawa arrúnaa yáa vino wáalii íimanaashi wáalii rícu.
Náaꞌa éewidenaicoo éerruenai trigo dácue sábado rícuÁabai sábado<RF q=+>Éerri nawówa íyabactacoo nashínaa náaꞌa judíobinica Jesús jínaneerriu náabanacta banácali, ya lishínaa éewidenaicoo nabésunau náacoo, jáiwa néerrua trigo dácue.
Jáiwa náaꞌa fariseo nacábaꞌinaami liáni, nasáta néemiu:—Jicábate, ¿Tánda naméda náaꞌa jishínaa éewidenaicoo jócai wéewa waméda sábado rícu?
Ne limá nalí:—¿Jócai cáji iliá icábau Dios chuáni nácu, liáꞌa David médanimica áabai éerrite quéechaꞌinaamite liyá ya lijúnicaibinica jáiwate nawáalia jiní rúnijinaa ya nasíntia ínaaishi?
Jesús túculeda mawí:—Dios limáaca liáꞌa sábadoca chóniwenairru, ne jócai chóniwenai sábadorru. Náaꞌa chóniwenai jócai arrúnaa néndaca táanashia namédani sábado rícuii, jiníwata wawácali nísani limáacai.
Linácueji liéni, nuyá Washiálicuerri Dios Cúuleeca, wáalierri wánacaalishi lécchoo éerri nawówa íyabactacoo.
Liáꞌa washiálicuerri cáaji íshiderricoo<TS3>(<a href="tw://bible.*?40.12.1-8">Mt 12:1-8</a>; <a href="tw://bible.*?42.6.1-5">Lc 6:1-5</a>)Jesús wárroo báaniu sinagoga rícu; lirrícu báqueerri washiálicuerri wáalierri áabai licáaji íshiderriu.
Náaꞌa fariseo néda lituínaa Jesúsca lichúnicta nacába sábado rícu, quéewiqueꞌe néewa náa lijíconaa.
Jesús ma lirrú liáꞌa washiálicuerri cáaji íshiderricoo:—Jibárroo jimédau béewami.
Jáiwa lisáta léemiu náaꞌa áabica:—¿Tána wéewa waméda sáica mawí éerri wawówa íyabactacoo: Liáꞌa sáicaica o léewee jiliáꞌa máashiica? ¿Wawáseda áabai cáwicashi o wamárdacani?Ne jáiwa manúma nayái.
Néenee Jesús cába nalí íiwirri liwówa náaꞌa yáaine litéeji, máashii liwówa cabálinica nawówa, limá lirrú liáꞌa washiálicuerrica:—Jidáquinia jicáajiu.Liáꞌa washiálicuerri dáquinia jíni, ya licáaji chúniwai.
Quéechaꞌinaami najiácoo fariséoca, nachánau naméda natáaniaca náajcha náaꞌa heródesbinica quéewiqueꞌe náiinua Jesús.
Íchaba chóniwenai manuá tácoowaJesús, náaniu íshiirricu íchaba chóniwenai Galilea sánaca, ya liáu lishínaa éewidenaicoo manuá tácoowala.
Quéechaꞌinaami náa léenaa máanui limédanica, jáiwa íchaba lécchoo náau nacábacani náaꞌa Judea sánaca, ya Jerusalén, ya Idumea, cáiwia jiáctejcoo Jordánca ya náaꞌa cáinabi Tiro ya Sidón.
Tádawa linácu jiliéni, Jesús bánua jishínaa éewidenaicoorru nawáaliaqueꞌe libéecha madánainaa áabai lancha, quéewiqueꞌe jóca chóniwenai bádadani.
Jiníwata íchaba lichúni, quinínama náaꞌa bálinenaicoo náiinu linácula nadúnuqueꞌini.
Quéechaꞌinaami espíritu máashiini cábacani, nacáu náurruimiyu lináneewa namáidadaꞌee:—¡Jiyáwa Dios Cúulee!
Ne Jesús liwána jócu natáania linácu quinínama chóniwenai náneewa.
Jesús níwa doce apóstolubinica<TS3>(<a href="tw://bible.*?40.10.1-4">Mt 10:1-4</a>; <a href="tw://bible.*?42.6.12-16">Lc 6:12-16</a>)Liáwinaami Jesús írrerriu dúuli ítala, jáiwa limáida léjta liwówau. Báitate náawacau,
liníwa náiibicha doce, quéewiqueꞌe natálidedacani ya quéewiqueꞌe libánua náiiwa sáicai chuánshica. Náani liá najíꞌinaa apóstolubinica.
Ya liá nalí wánacaalashi najédauꞌinaa demonio chóniwenai yúcha.
Náawa liníwani doce náani: Simón, liáni jíꞌinaa Péꞌeru;
Santiago ya léenajirri Juan, Zebedeo éenibi, limáni jíꞌinaa Boanerges (liwówa limáca “túrrunerriu éenibi”);
ya Judas Iscariote, liáwinaami wáneerriꞌinaa náiinua Jesús.
Náa Jesús jíconaa<TS3>(<a href="tw://bible.*?40.12.22-32">Mt 12:22-32</a>; <a href="tw://bible.*?42.11.14-23">Lc 11:14-23</a>; <a href="tw://bible.*?42.12.10">12:10</a>)Liáwinaami Jesús wárroo áabai cuíta rícu, éejoo náawacacoo íchaba chóniwenai, jócai éewa líiyaca ya lishínaa éewidenaicoo.
Náaꞌinaami léenaani náaꞌa Jesús éenajinaica, náau natéecani, namáꞌee lócucala éewani.
Lécchoo quéewidacani ley shínaaca íinuenai Jerusalén néenee namáꞌee: “Beelzebú, chúnsai demonio wácalica, léewa yáairri lirrú liéni washiálicuerrica wánacaalashi léewauꞌinaa lijédacani chóniwenai yúcha”.
Jesús máida nayá, jáiwa liá nalí áabai licábacanaa limáꞌee nalí: “Wawásimi jócai jéda chúnsai Wawásimica.
Áabai país shírrerriu yáaineu grupoyu máashiini cába yáacacoo, jócani éewa nayá machúnuca;
ya áabai éenajinai shírreneu, jócai éewa nayáca.
Cháwa lécchoo ya Wawásimi lishírrictau ya libárroo lináculawoo, jóca éewa liyáca; líinuminaa amáarractala liyá.
“Litáania chítashia wéewauꞌinaa wagáanaqui jíni Wawásimica, liáꞌa cadánani wérrica, Jesús máꞌee: Jiní éewerri liwárruacoo líibana rícula washiálicuerri cadánanirru ya linédu lishínaa, jóctaca libájidaqueꞌe cháani; bácai cha jáꞌa léewa linéducani.
“Nuíiwa irrú Dios éewerri liméetua quinínama washiálicuenai jíconaa ya quinínama liáꞌa máashii namánica:
Ne liáꞌa táanierri máashii Espíritu Santo nácu, jócuminaa lédacaniu linácu liáꞌa limédanica, máaquerriminau cajíconaiyu mamáarraca.”
Liéni Jesús mániꞌe, jiníwata namácalaꞌee liwáaliacala espíritu máashii.
Litúwa ya Jesús éenajinai<TS3>(<a href="tw://bible.*?40.12.46-50">Mt 12:46-50</a>; <a href="tw://bible.*?42.8.19-21">Lc 8:19-21</a>)Néenimichu ruíinu ruáꞌa litúwaca ya Jesús éenajinai, jáiwa namáacau bináaweji nabánua namáidacani.
Náaꞌa chóniwenai wáainecoo Jesús téeji namá lirrúꞌe:—Jitúwa, ya jéenajinai ya jéenajetoo yáaine bináawa, namúrru jiyá.
Jesús éeba nachuáni:—¿Tána nutúwai ya nuéenajinai?
Jáiwa, licába náaꞌa wáainecoo litéeji, lidúcuedaꞌee:—Náawa nutúwa ya nuéenajinai náani.
Quinínama náaꞌa médenai Dios wánacaala, léewa nuéenajirri liérra, ya nuéenajetoo ya nutúwa.
Jesús méderri licábacanaa liáꞌa cáabanacaica<TS3>(<a href="tw://bible.*?40.12.46-50">Mt 12:46-50</a>; <a href="tw://bible.*?42.8.19-21">Lc 8:19-21</a>)Báaniu lichána léewidaca calísa tácoowa liáꞌa Jesúsca. Jáiwa náawacau lirrú íchaba wérri chóniwenai, néenee Jesús írrau áabai lancha rícula liérra calísa yáacu, jáiwa liwáawai, nácula chóniwenai máacau litácoowa.
Néenee léewida nayá íchaba nácu cháꞌa licábacanaayu. Liyú liáꞌa léewidauꞌu limá nalí:
Liáabanaꞌinaa liyáca áabata líimi cáu liúcha iníjbaa lícu, náiinu náaꞌa míshiiduca jáiwa náaya jíni.
Áabata cáu líibi íibaca, jinícta sáica cáinabi, liérra banácalica, jáiwa lipáquiau madéjcata, jócala sáica cáinabi, dujíwalanaa liáꞌa cáinabica;
Néenee cáiwia éema jíni lipáquiaꞌinaamiu jiníwata lijíchui, máacarra jíni.
Áabata léenaa liáꞌa banácalica cáirriu túwirri íibi, jáiwa túwirri dáwinawai líinua jíni jócu liá lítawai.
Ne áabata liáꞌa banácalica cáirriu sáiquitacta cáinabi, lidáwinawai liá lítau sáica; áabata yáa lítau léjta treinta bátuinaa, áabata sesenta lítau ya áabata cien.”
Ne Jesús túculedani mawí: “Náaꞌa wáalianai nawíbau, néemiꞌa.”
Jesús ma tánda liméda licábacanaa<TS3>(<a href="tw://bible.*?40.13.10-17">Mt 13:10-17</a>; <a href="tw://bible.*?42.8.9-10">Lc 8:9-10</a>)Néenee liáwinaami, Jesús máacaꞌinaamiu bácai, náaꞌa yéenai urrúni lirrú náajcha náaꞌa doce léewidanicoo, nasáta néemiu Jesús tánashia liwówai limá léji liéni licábacanaaca.
Jesús éebaꞌee limáꞌee nalí: “Iyá Dios wána yáa léenaa jócai náa léenaa liwánacaalactaca shínaaca; ne náaꞌa jócani éebida Dios nácu numá nalí quinínama licábacanaayu,
quéewiqueꞌe nacába mawí, ne jócai nacába, ne mawícta éemica jócai éemi, quéewiqueꞌe jócai éejoo Diosru, ya tándawa jócai Dios pérdonaa nayá.”
Jesús íiwa liáꞌa licábacanaa linácu liáꞌa cáabanacaica<TS3>(<a href="tw://bible.*?40.13.18-23">Mt 13:18-23</a>; <a href="tw://bible.*?42.8.11-15">Lc 8:11-15</a>)Jáiwa limá nalí: “¿Iyá jócani yáa léenaa éemi licábacanaa liéni? ¿Chíta quéewoo yáa léenaa éemi quinínama áabata?”
Liáꞌa yáabaneerri líimi chaléjta liáꞌa íiwadedeerri Dios shínaa chuánshi.
Ái áabi chaléjta líimi cáirricoo iníjbaa lícu: Néemini liáꞌa Dios shínaa chuánshi, ne liáwinaami néemicani líinu liáꞌa Wawásimi ya lijéda liáꞌa Dios chuáni yáairri nawówa lícu, léjta míshiidu íyauꞌu banácali íimi cáirricoo iníjbaa lícu.
Ái áabi jáꞌa léjta líimi liáꞌa náabanani íiba íibi: Éemenai Dios chuáni narríshibia nawówa yáajchau ya néejoo Diosrui,
ne jócala liwáalia lijíchu sáica, léjta banácali íimi cáirricoo íiba íibi, jócu léewa machácani liyáca; táda linácueji, Dios chuáni nácueji naméda máashii nalí, jócai namáaca nawówa Dios nácu, tánda néewa nacáacoo Dios chuáni yúcha.
Áabi chaléjta náaꞌa líimi náabanani túwirri íibi: Éemenai Dios chuáni,
ne náaꞌa shínaashica yéenai áani cáinabi ítaꞌaa, nawána urrúni liwówa bájiala, lináinaa liáꞌa rícucai lichálujueda nayá, nawówaicta nawáalia quinínama cábacanaa. Quinínama liáni liwárroo nanácu, ya jócu línda nadáwinacoo Dios chuáni nácu, léjta banácali jócai éewa liá lítau.
Ne ái áabi éemenai Dios chuáni ya narríshibiani, nayá médenai sáicai, chaléjta líimi náabanani sáicacta cáinabi. Áabi néenaa náani chái léjta lítau yáainai treinta lítau bátui líimi nácu, naméda píituica, áabi chaléjta yáirriu lítau sesenta, naméda íchaba mawí, ya áabi chaléjta yáairri cien lítau, naméda bájialanaa.
Jesús táania licábacanaa liáꞌa lámparaca<TS3>(<a href="tw://bible.*?42.8.16-18">Lc 8:16-18</a>)Ne limáꞌee nalí lécchoo: “¿Ne léquichoo naínda áabai lámpara namáacani cajón yáajaba ya cama yáajaba? Jócai, áabai lámpara namáacani áacai, liquéniqueꞌe.
Chacábacanaa, jiní éenaa libáyacoo liúcha quinínama liáꞌa léenaajoo, jiní cabáyaintai máacacoo.
Ne limáꞌee nalí lécchoo: “Yáa liwówanaa linácu sáica liáꞌa éemini lécchoo. Ne liáꞌa néenee dáuca liyú Dios éeneda iyá lécchoo; ya liáminaa irrú mawíjoo.
Liáꞌa éemerri sáica, yáirriꞌinaa léenaa mawí, ne liáꞌa jócai éemi sáica, áawita liyá liá léenaa mawí, liyá pérderriꞌinaa liáꞌa píitui rími liáni léenaa nácu.”
Jesús táania licábacanaa liáꞌa líimi dáwinerricooJesús máꞌee lécchoo: “Dios wánacaala chacábacanaa jicáꞌa báqueerri washiálicuerri yáabaneerri liáabanacaalau cáinabi ítaꞌaa:
Chacábacanaa újni jimácta, chacábacanaa újni cábichu liyá, chacábacanaa léjta táayee, léjta éerrinacu, liáꞌa líimi páquerriu dáwinerriu jócai liá léenaa dáwinauꞌiu.
Liyá jájiu liáꞌa cáinabica liwána: Quéechanacu lipáquiau áabai máashiibeeca, néenee lidáwinau liwínaca, néenee liáwinaami líta cámushederriꞌinaa lináanaa.
Jáicta salírrii lítai, liwína jíni, jiníwata jái yácai léerdi rícuwai.” Cháwa jáicta amáarra liáni éerrica, Dios yúcaminaa wayájoo, o lirríshibiaminaa wayájoo áacairra.
Jesús táania licábacanaa liáꞌa mostaza íimica<TS3>(<a href="tw://bible.*?40.13.31-32">Mt 13:31-32</a>; <a href="tw://bible.*?42.13.18-19">Lc 13:18-19</a>)Jesús máꞌee lécchoo: “¿Chíta licábacanaa irrú jíni Dios wánacaala? ¿Tánayu ta wéewa wacómparaqui jíni?
Chaléjta mostaza íimi náabanane cáinabi ítaꞌaa. Léwa áabai banácali íimi mawí píituica yáairri quinínama cáinabi ítaꞌaa.
Ne liáwinaami náabanaꞌinaa jíni, jáiwa lidáwinawai mawí máanui quinínama banácali yúcha, léjta áabai áicuba, linácai máanui namái míshiidu éenaa naméda nábanau, libáinaa yáajba. Cha lécchoo, liáꞌa Dios chuánica náiiwani ya lichána píitui rímiyu, néenee lidáwinawai máanui limédacuwai.”
Liáꞌa limédani Jesús licábacanaayu<TS3>(<a href="tw://bible.*?40.13.34-35">Mt 13:34-35</a>)Chacábacanaa Jesús éewida nayá linácu liáꞌa lichuánica, léewida nayá chacábacanaa léjta licábacanaa, limáyu liáni táshia náctala néemiqui jíni.
Ne jócai limá jiní licábacanaa, báawita éewidenaicoo íiwa quinínama báawachala.
Jesús íyabaida cáuli ya marrádaca<TS3>(<a href="tw://bible.*?40.8.23-27">Mt 8:23-27</a>; <a href="tw://bible.*?42.8.22-25">Lc 8:22-25</a>)Liyáali éerri táayeemi, Jesús máꞌee lishínaa éewidenaicoorru:—Wáau bajiála manuá, —limáꞌee nalí.
Néenee namáaca náaꞌa chóniwenaica ya natée Jesús lirrícu liáꞌa lancha liániu liácoo rícu; ya áabi lancha natálideda náacoo liyá.
Cawíquinta íinuerri cáuli wérri, áabai cáuli cadánani wérri marrádaca íserriu lancha rícula, jái wáuwai cashiámu shiátaiyui.
Ne Jesús máairri liáju néenee, ruwáirriu liwíta yáarrubai ítaꞌau. Jái nacáweda jíni, namáꞌee lirrú:—¡Quéewidacai! ¿Tánda jiní jiwéni jicába wayá báawita jicába waquétacoo wayáca?
Jesús bárruawai limáꞌee cáulirru, ya limáꞌee manuárru:—¡Jibórroo! ¡machúnuca!Néenee libárroo cáuli, ya quinínama machúnucai.
Liáwinaami Jesús máꞌee lishínaa éewidenaicoorru:—¿Tánda bájiala cáarru iyá? ¿Ái újnibii jócu éebida nunácu jáꞌa?
Ne nayá bájialani wérri cáarruca, ya nasáta néemiu nayá wáacoo:—¿Tánashia léji liéni, cáuli ya manuá éewidani lirrú?
Jesús chúni báqueerri Gadara sái wáalierri íchaba espíritu máashiini<TS3>(<a href="tw://bible.*?40.8.28-34">Mt 8:28-34</a>; <a href="tw://bible.*?42.8.26-39">Lc 8:26-39</a>)Jesús bésunau bajiála manuá náajcha náaꞌa lishínaa éewidenaicoo, áabai cáinabi ítala, urrúni áabai chacáaleerru jíꞌineerri Gerasa.
Ne liyá yéerri narrícu náaꞌa útawica liáni washiálicuerrica, jiní éewa libájica, báawita cadénayu.
Nabájidanimi íchabachu cadénayu licáaji nácu ya jiárruyu líiba nácu, jiníwata carrúnatai, ne liwíchua náucha liáꞌa cadénaca ya liáꞌa jiárruca liwíchua liúchau lécchoo, jiní éenaa libárruedaca.
Limáu séewirrinaa éerrinacu ya táayee limáidada narrícula náaꞌa útawica ya náiibi náaꞌa dúulica, ya íinuederriu íibayu.
Licábaꞌinaa Jesús déecucheji, néenee licánacau litúyau Jesúsru.
Néenee liáꞌa espíritu máashii máidada cadánani limáꞌee: ¿Táda jiwárruau nuájcha, Jesús, licúulee liáꞌa Diosca yéerri áacairra quinínama ítaꞌaa? ¡Nusáta Dios yúcha jócubeecha carrúni jináata nuyá bájiala!
Limáni liáni Jesúsca ma liyá lirrú:—¡Espíritu máashii, jijiáu liúcha liárra washiálicuerrica!
Néenee Jesús ma lirrú:—¿Tána jijíꞌinaa?Ne liyá ma Jesúsru:—Nujíꞌinaa íchabani, jiníwata wayáca íchabani.
Néenee liáꞌa espíritu máashiica lisátaꞌee bájiala Jesús yúcha, jócu lijéda nayá báawachala liúcha liáꞌa cáinabica nayáctaca.
Ái íchaba puíti urrúni nalí íyenai dúuli ítaꞌaa.
Táda nasáta Jesús yúcha namáꞌee:—Jibánua wayá nanácula puíti náaꞌa wawárruaqueꞌiu nawówa rícula.
Néenee línda náacoo nawárruacoo. Néenee náaꞌa espíritu máashiinica najiáu liúcha liáꞌa washiálicuerrica nawárruaqueꞌiu narrícula náaꞌa puítica, újni dos mil namánabaca, néenee nacánacau danáanshiyu carrátalia íteeji, náaꞌa puítica nacáacoo manuá yáacula nasácumactalaꞌinau.
Néenee náaꞌa natúyenai puíti nacánacawai náiiwaqueꞌe chacáalee rículani ya nalí náaꞌa yéenai bacháida lícu. Néenee náaꞌa chóniwenai éemenai liáni íinuenai nacába liáꞌa bésuneerricoo.
Náiinuꞌinaa Jesús néerra, néenee nacába liáꞌa washiálicuerrica wáalierrimi náaꞌa espíritu máashiica, náaꞌa espíritu máashiini íchabanica. Nacába liyá wáairriu, líibala rícu, jái sáica wítee, cáarru nacábaqui jíni.
Néenee náaꞌa cábeneemi liáꞌa bésuneerricoo, náiiwadeda nalí chítashia libésunauꞌu jiliáꞌa washiálicuerri wáalierrimi náaꞌa espíritu máashiinica, ya nanácu lécchoo náaꞌa puítica.
Táda linácueji nasáta Jesús yúcha nawówa yáajchau, quéewiqueꞌe liácoo nashínaa cáinabi ítacha, jiníwata cáarrui nacábaca linácu liáꞌa Jesús médanica.
Jesús wárruaꞌinau liyáca lancha rícula liáqueꞌiu, néenee liáꞌa wáalierrimi náaꞌa espíritu máashiini lisáta liúcha liwówa yáajchau liáqueꞌiu liájcha.
Ne Jesús jócai índa liácoo liájcha, limá lirrú:—Jiáu jíibana néerrau jéenajinai íibirrau, jíiwadeda quinínama liáni jiwácali médani jirrú ya chítashia carrúni jináatauꞌu licába jiyá jíni.
Néenee liáꞌa washiálicuerrica liáwai, íineda lichánacoo líiwadedaca narrícuba náaꞌa chacáaleeca Decápolis shínaaca, liáꞌa Jesús médanica lirrú, ya quinínama namáacau nacáarrudacoo.
Jesús chúni Jairo míyacaula, ya báquetoo íinetoo dúnuechoo líibala<TS3>(<a href="tw://bible.*?40.9.18-26">Mt 9:18-26</a>; <a href="tw://bible.*?42.8.40-56">Lc 8:40-56</a>)Quéechaꞌinaa Jesús éejuacoo lichuácoo bajiála manuá, náawacau lirrú íchaba chóniwenai, liyá yáairri manuá tácoowa.
Liyá sáteerri wérri, liwówa limá lirrú:—Numíyacaula máanaliuyaca; jíinu jicháanaa jicáajiu runácu sáicaqueꞌe ya cáwiqueꞌe ruyá.
Jesús yáau liájcha, ya íchaba chóniwenai yáau liájcha bádada yáaquenaiu litéeji.
Náiibi náaꞌa chóniwenaica báquetoo íinetoo bálinechoo doce camuí, íirrai éechani.
Carrúni jináatau bájialanaa íchaba médico cáaji rícueji, rugástaa quinínama liáꞌa ruwáalianimica, jiní wéni rulí, mawíu rubálinacuwai.
Ruéemiꞌinaami cáiwanaa Jesús chúnica, jáiwa ruáni íinetooca rurrúniu liwójuna íteeji, chóniwenai íibi, jáiwa rudúnu Jesús íibala nácu.
Jiníwata rumáꞌee rulíwoo: “Nudúnucta líibala nácu, sáicaminaa nuyájoo”.
Liyáalimi, liáꞌa íirraica libárroo rúcha, ya rusíntia rutácai rushínaa bálinacaalashi sáica ruyái.
Jesús, yáꞌinaa léenaa lijiácoo liáꞌa lidánanica lináwau licába chóniwenairru, ya lisáta léemiu nayá:—¿Tána dúnu núbala nácui?
Lishínaa éewidenaicoo ma lirrú:—Jicába chóniwenai bádada yáaquenaiu, ya jisáta jéemiu “¿Tána dúnu nuyái?”
Ne Jesús licábadeda litéejiu, tánashia licába dúnu liyái.
Néenee ruáꞌa íinetooca, cáarru wérri chéchinecho ruáca léenaa liáꞌa rubésunaucoo, jáiwa ruáwai rutúyacoo lináneewai, ruíiwa lirrú quinínama yáawaiyi.
Jesús ma rulí:—Numíyacaula, jéebidaca nunácu jisánawai. Jiá namówai chajiwíteemijaꞌa ya sáica jiyái.
Újnibii Jesús táaneerri liyáca, náiinu lirrú áabi líibana néenee liáꞌa sinagoga wácanaica, namáꞌee lirrú liáꞌa samáshta sálijinaacarru:—Jimíyacaula máanaliuyi. ¿Táda jijódia liáꞌa quéewidacaica?
Ne Jesús, jiní limédaca nawánacaala, limá sinagoga wácalirru:—Ocáarru jiyá, jéebida nunácu chájiꞌi.
Ya nayárrimi jáꞌa tálideda liyá Péꞌeru, Santiago ya Juan, Santiago éenajirri.
Líinuꞌinaa liácoo líibana néerra liáꞌa sinagoga wácalica, Jesús éemi nawítama ya licába chóniwenai íchaca ya namáidadaca.
Liwárroo ya limá nalí:—¿Táda bájiala iméda iwítamau ya ícha chárra? Ruáꞌa samáshta jócau máanali, máichoo ruyáca.
Náaꞌa chóniwenai nacáida Jesús nácu, ne liyá liwána najiácoo bináawala quinínama, ya liwína rusálijinaa ya rutúwa ya náaꞌa liájcha sánaca, liwárroo ruyáctala ruáꞌa samáshtaca máanaliuca.
Liwína rucáaji nácu ya limá rulí:—Talita, cumi (liwówauꞌi limáca: “miyácau, numá jirrú jibárroo.”)
Ne Jesús bánua wérri nayá jiní éecharru náiiwani, ya jáiwa libánua náaqueꞌe rúya ruáꞌa samáshtaca.
Jesús Nazaret néeni sái<TS3>(<a href="tw://bible.*?40.13.53-58">Mt 13:53-58</a>; <a href="tw://bible.*?42.4.16-30">Lc 4:16-30</a>)Jesús jiérriu lítacha cáinabi néenee liáwai lishínaa cáinabi néerrau, ya lishínaa éewidenaicoo yáaineu liájcha.
Líinuꞌinaa liáꞌa éerri nawówa íyabactacoo, lichána léewidacai sinagoga rícu. Manuábani chóniwenaica, néemi náꞌee Jesús éewidaca, nasáta néemiu nacáarrudau néemicani:—¿Tanácucha léewidau léji liéni bájiala liáꞌa léenaa? ¿Tanácucha lijéda léji liéni liwíteeshica ya léji liéni jócai wacába cáji limédanica?
Léwa carpintero liáni, María cúuleeca, Santiago, José ya Judas ya Simón léenajirri, léenajinai íina yáainai wáiibi áani.Tánda jóca néewa naméda liwánacaala.
Ne Jesús máꞌee nalí:—Quinínama cáinabi naméda liwánaca liáꞌa íiwadedeerri Dios chuáni báinacu, ne jócaita lishínaa cáinabi ítaꞌau, jócaita léenajinai íibi ya líibana rícu.
Jóca léewa liméda jócai wacába cáji, bácai rími licháanaa licáajiu nanácu áabi nabálineneecoo ya lichúniqueꞌe nayá, jiníwita jócala quinínama néebida linácu.
<sup>(6a-6b)</sup> Licáarrudau licába nayá jócala chóniwenai éebida linácu. <sup>6b</sup> Jesús bánua lishínaa éewidenaicoo náiiwaqueꞌe Dios wánacaalactala<TS3>(<a href="tw://bible.*?40.10.5-15">Mt 10:5-15</a>; <a href="tw://bible.*?42.9.1-6">Lc 9:1-6</a>)Jesús jínaniu chacáalee júbini rími urrúni léewida limácoo.
Limáida nayá náaꞌa doce éewidenaicoo Jesús yáajcha, jáiwa libánua jíni chámatanaa, liá nadánani najédauꞌinaa espíritu máashiini.
Jáiwa limá nalí jiní béecha natéeni iníjbaa lícu, báajui rími licháqueꞌe. Jóca néewa natée chácala ya páani ya warrúwa.
Néewa nasúwa cotiza, ne jóca natée íibalashi áabai rími.
Limáꞌee nalí:—Jáicta iwárroo áabai chacáalee rículai, imáacau áabai cuíta lícu jáꞌa cáashia yáacoo néenee.
Táshia jócta nawówai narríshibia iyá jíni, jócta nawówa néemirru, ijiáu liúcha icúsudau íiba tábiu, quéewiqueꞌe jái náiiwa nalí bésuneerriꞌinaacoo.
Néenee najiáwai náaꞌa éewidenaicoo namáꞌee chóniwenairru néejuedaqueꞌe nayáu Diosru.
Íchaba espíritu máashii najéda lécchoo, ya íchaba nachúni bálineneu nachánaa nanácu aceite.
Herodes bánua náiinua Juan Bautístaca<TS3>(<a href="tw://bible.*?40.14.1-12">Mt 14:1-12</a>; <a href="tw://bible.*?42.9.7-9">Lc 9:7-9</a>)Rey Herodes léemi natáania Jesús nácu, líiwanaa cáarraliaꞌeewoo quinínama. Ya limáꞌee Heródesca: “Juan Bautista jái cáwiacuwai báaniu, tánda liwáalia lidánaniu, limédau jócai wacába cáji.”
Áabi máꞌee: “Léewa liáꞌa íiwadedeerri Dios chuáni báinacu Elías ya áabi: Chaléjta íiwadedeerri Dios chuáni báinacu sánamica.”
Ne Herodes, léemiꞌinaa léꞌilieni, limáꞌee:—Juan waliérra, nuyá wána nawíchua liwíta, ne léejoo licáwiacuwai.
Ruwánaca ruáꞌa Herodíasca, Herodes wána nawína Juan ya nawána nabájicani cadénayu ya nawárrueda cuíta manúmai rícula, Herodías líinu liáꞌa Felipeca, éenajirri liáꞌa Herodes, ne Herodes cáaserriu ruájcha.
Juan máꞌee Heródesru: “Jóca jéewa jiwáalia jíinuyu wáni, jiníwata jéenajirri íinu.”
Jiníwata cáarruca Herodes, yáa léenaa liyá washiálicuerri sáicai wítee ne litúyani. Libánua namáidaca quéewiqueꞌe litáaniani lirrú, báawita léemicani jiní léewa limédacani, Herodes sáictaimi éemi Juan mánica.
Néꞌe Herodías rucábaꞌinaami éerri íinu rulí léjta ruwówau ruíinua Juan, ne líinuꞌinaaꞌee lirrú liáꞌa Herodes licúmplia camuí, liméda áabai fiesta máanui nalí náaꞌa nawácanai mawí máanuica ya nalí náaꞌa chóniwenaica cawéni wérri náaꞌa Galilea sánaca.
Néꞌe Herodías míyacaula, ruwárroo sáictacactala wérri nawówa rícula, Jáiwaꞌee ruwáila, jáiwaꞌee Herodes ligústaa wérri ya náaꞌa íyanai liájcha, ne rey máꞌee rulí íinetooca:—Jisáta núcha tánashia jiwówaini, nuániꞌinaa jirrú.
Yáꞌee lijúraꞌeewoo limáꞌee rulí yáawaiyi numá jirrú, nuáminaa jirrú tánashia sátani núchai, báawita arrúnaa nuá jirrú béewami cáinabi.
Jáiwaꞌee rujiáwai rusáta ruéemiu rutúwau:—¿Tána nusátai?Jáiwaꞌee rumá rulí:—Sáta Juan Bautista wíta.
Ruáꞌa íinetooca jáiwaꞌee ruwárroo madéjcanaa liyácta liáꞌa reyca, ya rumáꞌee lirrú:—Nuwówai madéjcanaa jiá nulí Juan Bautista wítami mitájia rícu, quéewiqueꞌe quinínama cábacani.
Rey éemiꞌinaami ruchuáni, jáiwa máashii liwówai; ne lijúracalaꞌeewau nanáneewa náaꞌa chóniwenai limáidanica, jócai liwówa liásacala rúcha liáꞌa rusáta liúcha.
Néenimichuꞌe libánua báqueerri soldado lishínaa wánacaleerri rícueji litéequeꞌe lirrú Juan wítami.
Liáꞌa soldado liáu cuíta manúmai rícula, jáiwa liwíchua Juan wítai, jáiwa litée mitájia rícu jíni. Jáiwaꞌee liá rulí jíni ruáꞌa íinetooca, ne ruyá jáiwa ruá rutúwarru jíni.
Náaꞌinaa léenaa jíni náaꞌa máinecoo Juan yáajcha, jáiwa nawína limáashiicaimi, jáiwaꞌee náau nabáyaqui jíni.
Jesús yáa cinco mil washiálicuenai íya<TS3>(<a href="tw://bible.*?40.14.13-21">Mt 14:13-21</a>; <a href="tw://bible.*?42.9.10-17">Lc 9:10-17</a>)Quéechaꞌinaami néejoocoo chacáalee rícucha náaꞌa Jesús bánuani náiiwadeda Dios chuáni, náawacau Jesús yáajcha, náiiwadeda lirrú quinínama liáꞌa namédanica ya liáꞌa néewidauca.
Jesús máꞌee nalí:—Íinucherra, iyáawoo iyábitau wáꞌau wawówa íyabactacoo íchaitaa áꞌa wáunamactaca.Jiníwata íchaba chóniwenai yáainaiu ya éejuenaiu, nayá jiní nalí yáarrushi náayauꞌinaa.
Jesús ya lishínaa éewideneubinica yáainaiu áabai lancha rícu chaléenii wáunamactalaca.
Ne íchaba cába náacoo, ya nacúnusia nayá; néenee quinínama náaꞌa chacáalee rícu sánaca nacánacau néerra, náiinuꞌe nabéecha.
Liúrrucuaꞌinaawai lancha rícucha, licába íchaba chóniwenai, jáiwaꞌee carrúni jináata licába nayái, jiníwata yáainai bácainaa léjta oveja jinícta shínaa pastor, ya jáiwa léewida nayái íchaba Dios chuáni nácu.
Táicala náawacau lirrú náaꞌa lishínaa éewideneu namá lirrú:—Jái táicala cái áani jiníctawa yáairri liáni.
Jíiwa jináwau nalí náaꞌa chóniwenaica, quéewiqueꞌe náau bacháidala ya chacáalee júbini yáainai litéeji ya nawéni íyacaishi náayau.
Ne Jesús máꞌee nalí:—Yáa náaya iyá.Namáꞌee:—¿Jiwówai wáaꞌau wawéni páani, chái léjta tráawajo doscientos éerri tácani liwéni, quéewiqueꞌe wáa náaya? Íchabani, jócani wéenaa wáa íya.
Jesús máꞌee nalí:—¿Ta mánabaca páani iwáalia jíni? Yáau icábacani.Quéechaꞌinaa nacábaqui jíni, namá lirrú:—Cinco páani rími ya chámai cubái.
Jáiwa nawáawai macáishita áabi wáau cien ya áabi cincuéntanaa.
Néenee Jesús wína licáaji rícuu, liáꞌa cinco páanica ya náaꞌa chámai cubáica, jáiwa licába áacairra, liá sáicai Diosru, litúcueda liá páanica lishínaa éewideneurru nachújidaqueꞌini chóniwenairru. Lichújida lécchoo liáꞌa chámai cubáica quinínama chóniwenai nácu.
Quinínama náaya cáawaina wérri namáacau sáicta nawówa.
Jáiwa náawaqueda léenaami liáꞌa máaquerricoo páanica ya cubái ya nacámusheda doce canastas.
Náaꞌa íyenaicani liáꞌa páanica cinco mil washiálicuenai.
Jesús jínerriu shiátai náani nácu<TS3>(<a href="tw://bible.*?40.14.22-27">Mt 14:22-27</a>)Jesús nísaꞌinaaꞌee liá chóniwenai íyai, liwánaꞌee nawárruacoo náaꞌa lishínaa éewideneu lancha rícula nabésunaqueꞌiu libéecha bajiála áabai chacáaleerra jíꞌineerri Betsaida, nácula libánua náacoo náabana néerrau náaꞌa chóniwenai.
Linísaꞌinaaꞌee libánua náacoo náabana néerrau, lijiáu dúuli ítala liꞌóraca.
Néenee samásamaꞌinaa, liáꞌa lanchaca jái ya béewami manuá. Yá Jesús máaquerriu macáshtai bácai;
licábaꞌee tráawaju natéeniaca, cáuli cánacacaaꞌeewoo najúnta. Ujnicátaꞌinaaꞌee, lirrúniꞌeewoo nanácula jínerriꞌeewoo shiátai náninacu jáiꞌe wówai libésunacuwai.
Nacábaꞌinaaꞌee lijínacoo shiátai náninacu, napénsaꞌee natuí rícusai chái léjta wówanaashi, néenee namáidadaꞌee;
jiníwata nacábaꞌee quinínama cáarruꞌe nacábacani. Ne madéjcanaa litáania náajcha limáꞌee nalí:—¡Nuyácani, sáicta iwówa! ¡Oꞌicáarrudau!
Linísaꞌinaaꞌee litáania náajchai, liwárruaꞌeewoo náajcha lancha rícula. Linísaꞌinaaꞌee liwárruacuwai, cáuli íyabaꞌeewoowai, nacáarrudau wérriꞌe nacábacani.
Jócta néenaa nédacanicoo linácu páanimica, nawítee cabálini, jócala néenaa náa léenaa sáica Jesús nácu.
Jesús chúniꞌinaa bálineneecoo Genesaret rícu sánaca<TS3>(<a href="tw://bible.*?40.14.34-36">Mt 14:34-36</a>)Jesús lishínaa éewideneu yáajchau nabésunau bajiála manuá náiinu lijíꞌinacta Genesaret, nabájita nashínaa lancha manuá tácoowa.
Cawíquinta najiáꞌinau lancha rícucha náaꞌa chóniwenai náa léenaa Jesúsqui jíni.
Najiáꞌeewoo quinínama lirrícu liáꞌa nayáctaca, nachánaꞌee natéeca liárrubai ítaꞌau náaꞌa bálineneecoo nácta léenaa Jesús yáaca.
Táshia Jesús wárruactau liácoo jíni, báawita báawachalacani, chacáalee júbini rícula, o chacáalee rícula o bacháida lícu, najéda náaꞌa bálineneecoo bináawala ya namésuda Jesús wówa nadúnuqueꞌe líibala númacua nácu; ya quinínama nadúnuenai linácu namáacau sáica nayái.
Liáꞌa wáneerri casácula washiálicuerri<TS3>(<a href="tw://bible.*?40.15.1-20">Mt 15:1-20</a>)Narrúniu lirrú fariséoca Jesúsru, náajcha náaꞌa áabi quéewidacani ley shínanaaca íinuenai Jerusalén néenee.
Náani, nacábaꞌinaa néenaa náaꞌa Jesús shínaa éewidenaicoo, náaya nacáaji sáculau, liwówauꞌi limáca, jócu nabádeda nacáajiu éerri jútainchu, natáania máashii nanácu.
Ya néejoꞌinau nawéniqui téejica, jócau íya jóctanaa nabádeda icáajiu libéecha. Ya lécchoo nawáalia íchaba áabi wíteeshi, léjta nabádedau báasu, náaꞌa jáarru, náaꞌa mulíquia jiárru shínaa ya náaꞌa camaca.
Táda, náaꞌa fariséobini ya náaꞌa quéewidacani ley shínaa nasáta néemiu Jesús:—¿Táda jishínaa éewidenaicoo jócani síguia naméda nawítee báinacu sáimi, jócta náaya nacáajiu masáculai?
Jesús éebaꞌee nayá:—Sáicai litáania nácu liáꞌa íiwadedeerri Dios chuáni báinacu Isaíasca ishínaa chámai wítee, litánaꞌinaa linácu:‘Liéni chacáalee nanúmayu natáania nanácu sáica,ne nawówa déecuchai ya núcha, jócani éemi nulí.
Jiní sírbiani naméda culto nulí,nashínaa néewidacala washiálicuerri wánacaala.’
Táda iyá imáaca liáꞌa Dios bánuani namédacala, quéewiqueꞌe nasíguia naméda nawítee báinacu sáimi washiálicuerri shínaa.
Lécchoo limá nalí:—Quéewiqueꞌe nawáalia mamáarraca naméda nawítee báinacu sáimi, iyá bésuneneu liwícau liáꞌa Dios bánuani imédaca.
Táda Moisés ma: ‘Caníinaa jicába jisálijinau ya jitúwa’, ya liáꞌa mándisierri jisálijinau ya jitúwa, éewerri máanalica.
Ne iyá imá yáawacaala báqueerri washiálicuerri éewerri limá lisálijinaarru o litúwarru: “Jócu nuéwa nuyúda jiyá, jiníwata quinínama liáꞌa nuwáalianica ‘corbán’ (liwówauꞌi limáca, fréserriu Diosru”);
ya lécchoo yáawacaala tánashia máirri liéni jái jócai arrúnaa yúda jisálijinau o jitúwa.
Chái liérra iyá quiní wéni liáꞌa Dios bánuanica liyú liáꞌa naméda liwítee báinacu sáimi liáꞌa ibésunaidani irrú wáacoo. Ya iméda áabata íchaba méenaami áabenamai.
Jáiwa Jesús máida chóniwenai ya limá:—Éemi nulí quinínama ya yáa léenaa éemica:
Jiní liáꞌa wárruerricoo bináaweji (íyacaishi wáayanica) léewa máashii liméda chóniwenai. Liáꞌa liérricoo washiálicuerri wówa lícueji liyáwa wáneerri máashii chóniwenai. [
Iyá wáalenee iwíbau éemiu.]
Quéechaꞌinaa Jesús máaca chóniwenai ya liwárroo cuíta lícula, lishínaa éewidenaicoo nasáta néemiu liyá linácu liáni léewidauca.
Liyá ma nalí:—¿Cha iyá lécchoo jócai yáa léenaa? ¿Jóca yáa léenaa éemi quiní liáꞌa wárruerricoo bináawe éewa máashii liméda chóniwenai,
táda jócai wárroo wówashi rícula, jócta yáawaishi rícula, quéewiqueꞌe liáwinaami lijiácoo tácaishi yúcha?Liyú liáni léewidauca liwówa limá quinínama íyacaishi masáculani.
Limá lécchoo:—Liáꞌa jiérricoo washiálicuerri yúcha, ta liyá méderriu casáculai liáꞌa washiálicuerri.
Táda lirrícueji, liwówa limáca, nawówa licuéji náaꞌa washiálicuenaica, najiáu náaꞌa máashiini íinuerri nawíta lícu, máashii namédani náinaayu, náaꞌa nédishi, cáiinuacabini,
náaꞌa báawachala líinu yúchau, wówairri lirrúwoo quinínama, náaꞌa máashiicaica, liáꞌa cháluedacalashi, náaꞌa ísadenecoo naméda máashii, cadéni cába áabi shínaa, náaꞌa númashi yúwica, sáictai cábacoo áabi yúcha, ya cháucta liwítee pénsaca.
Báquetoo báawatau éebidechoo Jesús nácu<TS3>(<a href="tw://bible.*?40.15.21-28">Mt 15:21-28</a>)Néenee lijiáu Jesús lítala liáꞌa cáinabi jíꞌineerri Tiro. Liwárroo áabai cuíta rícula, jiní liwówaini yáa léenaa; ne jócai léewa libáyacoo.
Madéjcanaa ruá léenaa rutúwa ruáꞌa báquetoo miyácauca wáalechoo áabai espíritu casáculai, ruyá ruáni íinetooca ruíinu rutúyacoo Jesús íiba néeni.
Ruáꞌa íinetoo áabai cáinabi báawata ítesana, yéechoo sirofenicia rícu. Néenee ruáu, ya rusáta bájiala Jesús quéewiqueꞌe lijéda rumíyacaula yúcha liáꞌa demonioca.
Ne Jesús ma rulí:—Jída náaya quéecha náaꞌa néenibica náaꞌa judíobinica, jiníwata jócai sáica néda náucha páani náaꞌa néenibica náaqueꞌe nalí náaꞌa áulica, náaꞌa báawacha sánaca.
Ruyá ruéeba liúchani:—Jajá, nuwácali, ne cáashia áuli íyene mésa yáajaba lítabi náidani cáacoo náaꞌa néenibica.
Jesús ma rulí:—Jiyá táaniechoo sáica; jéewa jiácowai. Liáꞌa demonioca jái jiácoo jimíyacaula yúchai.
Jáiꞌinaa ruíinu rúbana néerrau, ruíinu rumíyacaula cama ítaꞌaa, ne demonio jái jiácoo rúchai.
Jesús chúni báqueerri jócai éemi ya jócai táaniaJesús éejoo lijiácoo lítacha liáꞌa cáinabi jíꞌineerri Tiro, ya libésunau Sidón, ya náaꞌa chacáalee yáaine lirrícu liáꞌa cáinabi jíꞌineerri Decápolis, líinu Galilea shínaa manuá néerra.
Néeni naínda lirrú báqueerri jócai éemi ya jócai táaniaca, ya nasáta liúcha lichánaqueꞌe licáajiu linácu.
Jesús tée báawachala, náucha náaꞌa chóniwenaica, liníqui licáaji shíwianaa liwíba rícu, ya jáiwa lérrueyu lidúnu líinane.
Jáiwa, licába áacairra, léejueda licálesau máanui ya limá lirrú liáꞌa washiálicuerrica: “¡Efata!” (liwówa limáca, “¡jiméecu!”).
Liyáalimi, liwíba liáꞌa jócani éemi liméecuwai, ya líinane máacau sáica léewa litáaniacai sáicai.
Jesús bánua nayá jiní éecharru náiiwani; ne áawita libánua jócubeecha náiiwani, mawí náiiwadedaca.
Bájialai nacáarrudacoo nacábaca, namá: “Quinínama liméda sáicai. ¡Cáashia léewa liméda náaꞌa jócani éemi néemiqueꞌe ya náaꞌa jócani táania natáaniaqueꞌe!”
Jesús yáa cuatro mil chóniwenai íya<TS3>(<a href="tw://bible.*?40.15.32-39">Mt 15:32-39</a>)Áabai éerri báaniu náawacau íchaba chóniwenai ya jiní nawáalia náayaꞌinaaca, Jesús máida lishínaa éewidenaicoo ya limá nalí:
—Nusíntia carrúni jináata náani chóniwenai, jiníwata jái matálii éerri nayá nuájcha áani ya jiní wáaliani náayaꞌinaa.
Ya nubánuacta nayá jiní náayaca nábana néerrau, néewa májina nayá iníjbaa lícu, jiníwata áabi íinuene déecucheji.
Lishínaa éewidenaicoo néeba liúcha:—¿Ne chíta quéewoo wáa náaya áani, jinícta yéerri?
Jesús sáta léemiu nayá:—¿Chíta máanaba páani iwáalia iyá jíni?—Siete —néeba nayáni.
Nawáalia lécchoo jócai íchaba cubái rími; Jesús yá sáicai Diosru nanácu, ya lécchoo libánua nashírrida.
Quinínama náayaca cáashia namáacacoo cáawaina, ya újnibii cashiámui siete canasta liyú liáꞌa litábimi máaquerricoo.
Náaꞌa íyeneca urrúnini yáca cuatro mílru. Jáiwa Jesús líiwa lináwau,
liwárroo lancha rícula lishínaa éewideneu yáajchau, ya liáu liáꞌa cáinabi jíꞌineerri Dalmanuta.
Náaꞌa fariséobini nasáta áabai señal jócai nacába cáji<TS3>(<a href="tw://bible.*?40.16.1-4">Mt 16:1-4</a>; <a href="tw://bible.*?42.12.54-56">Lc 12:54-56</a>)Náiinu náaꞌa fariséobinica naméda yáacacoo Jesús yáajcha. Ya quéewiqueꞌe naméda lirrú áabai trampa, nasáta liúcha limédaqueꞌe áabai jócai nacába cáji, quéewiqueꞌe néeneda yáawacta Dios bánuajani.
Jesús léejueda licálesau máanui ya limá:—¿Táda nasáta náani chóniwenai áabai jócai nacába cáji? Nuyá yáawai numáca irrú jiníminaa numédani icába.
Néenee limáaca nayá, ya léejoo liúrrucocoo lancha rícula liáu bajiála manuá.
Éewidacaishi jócai yáawaiyi nashínaa náaꞌa fariséobinica<TS3>(<a href="tw://bible.*?40.16.5-12">Mt 16:5-12</a>)Náaꞌa éewidenaicoo Jesús yáajcha namíya máecha natée íyacaishi, ya bánai rími báshida páani nawáalia lancha rícu.
Jesús íiwa nalí:—Icába, yúchau liáꞌa levadura fariséobini shínaaca ya lécchoo liáꞌa Herodes shínaaca.
Ne jócu náa léenaa néemi Jesús wówaini limáca, náaꞌa lishínaa éewidenaicoo Jesús yáajcha, natáaniaꞌee nalí wáacoo:—Limá walí liáni jócala waínda páani.
Jesús yáaꞌinaa léenaa, limá nalí:—¿Táda imá jiníca irrú páani? ¿Újnibii jócai yáa léenaa éemica jiní yáaca léenaa? ¿Iwáalia iwíteu cabálini wérri?
¿Iwáalia ituíu ya jócai icábaca, ya iwíba jócai éemi? ¿Jócu édacaniu?
Quéechaꞌinaa nuchújida cinco páani nanácu náaꞌa cinco mil washiálicuenai, ¿chíta máanaba canasta cashiámui lishídami yáawacaida jíni?Nayá éeba:—Doce.
—Ya quéechaꞌinaa nuchújida náaꞌa siete páani nanácu náaꞌa cuatro mílca, ¿chíta máanaba canasta cashiámui yáawacaida jíni?Nayá éeba:—Siete.
Néenee limá nalí:—¿Újnibii jócu yáa léenaa?
Jesús chúni báqueerri matuíyii lirrícu liáꞌa chacáaleeca jíꞌineerri BetsaidaLiáwinaami Jesús ya lishínaa éewidenaicoo náiinu áabai chacáalee rícula jíꞌineerri Betsaida, néenee náinda lirrú báqueerri matuíyii nasáta liyá nawówa yáajchau lidúnuqueꞌe linácu, lichúniqueꞌini.
Néenee Jesús wína licáaji nácu liáꞌa matuíyiica lijéda báawachala chacáalee yúcha jíni. Néenee liwísa lituí ítaꞌaa lichánaa náaꞌa licáajicoo linácu lisáta léemiu liyá áicta léewani licábaca jáꞌa.
Néenee licába liáꞌa matuíyiica limáꞌee:—Nucába washiálicuenai újnini áicubaca ne jíneneu.
Néenee Jesús chánaa náaꞌa licáajicoo lituí ítaꞌaa bániu néenee liwána licábacai. Néenee lichúniwai liáꞌa matuíyiica licába quinínama jucámarranaa.
Péꞌeru máirri Jesús liyáca Mesías<TS3>(<a href="tw://bible.*?40.16.13-20">Mt 16:13-20</a>; <a href="tw://bible.*?42.9.18-21">Lc 9:18-21</a>)Liáwinaami liéni, Jesús ya lishínaa éewideneu náau náaꞌa chacáalee júbini lítala liáꞌa cáinabi jíꞌineerri Cesarea Filipo shínaa. Iníjbaa lícu Jesús sáta léemiu lishínaa éewidenaicoo:—¿Tána namá náaꞌa chóniwenaica tánashia nuyá?
Nayá éebani:—Áabi ma jiyácala liáꞌa Juan Bautista, áabi ma jiyácala liáꞌa íiwaderri Dios chuáni báinacu Elías, ya áabi ma jiyácala báqueerri néenaa náaꞌa éewidenai Dios chuáni báinacumi.
—Ya iyá ¿tánashia imá nuyái? —lisáta nayá.Péꞌeru éeba liúcha:—Jiyáwa liáꞌa Mesíasca, liáꞌa Dios bánuani liméda sáicai chóniwenairru.
Ne Jesús bánua nayá jócubeecha natáania linácu, liyácala liáꞌa Mesíasca.
Jesús íiwadeda limánalicau<TS3>(<a href="tw://bible.*?40.16.21-28">Mt 16:21-28</a>; <a href="tw://bible.*?42.9.22-27">Lc 9:22-27</a>)Jesús chánau léewida nayá, Nuyá Washiálicuerri Dios Cúuleeca arrúnaiꞌinaa carrúni jináataꞌinaa médacoo bájiala, ya nacháani nuyá náaꞌa salínaica, náaꞌa sacerdótebini wácanai ya náaꞌa quéewidacani ley shínaa. Limá nalí, nuyá náiinuaniꞌinaa, ne matálii éerri ricúla nucáwiaujoo.
Liáni líiwani nalí jucámarranaa. Néenee Péꞌeru tée liyá báawachalani ya licáitacani.
Ne Jesús linácuau, licába nalí náaꞌa éewidenecoo ya licáita Péꞌeru, limá lirrú:—¡Jidánau núcha, Wawásimi! Jiyá jócai cába léjta Dios cábauꞌu, jiyá cáberri léjta washiálicuenai cábauꞌu.
Jáiwa Jesús limáida náaꞌa lishínaa éewidenaicoo ya chóniwenai, ya limá:—Tánashia wówairri limédacoo nushínaa éewidenaicoo, limíya máecha liyá jájiu, liánaida lishínaa cruz ya jiáu nuíshiirricu.
Jiníwata liáꞌa wówerri liyá léjta liwítee wówauꞌu, jócuminaa líinu licáwicau sáica Dios yáajcha; ne liáꞌa yúquerri licáwicau nunácueji ya linácueji liáꞌa chuánshi wásedeerrica, liwásedaminaujoo.
¿Tána lisírbia washiálicuerrirru ligáanacta quinínama éerri, ya liúcacta licáwicau Dios yúcha báawachala?
Jiní éeneerri washiálicuerrica lipáida quéewiqueꞌe liwáalia licáwicau Dios yáajcha.
Áicta áabi báini nunácueji ya nushínaa chuánshi nácueji nanáneewa náani chóniwenai jócani éebida ya mamáarraca cajíconaani, cha lécchoo nuyá Washiálicuerri Dios Cúuleeca báiminaa nucába liyá, jáicta nuíinu nusálijinaa balíbalicta lichúnicayu ya nuájcha majíconaani náaꞌa ángelbini.
Jesús lécchoo limá nalí: Numá irrú yáawaiyi néenaa náani yáaine áani nunáneewa jócaniꞌinaa máanali cáashia nacába liáꞌa Dios wánacaalaca líinu lidánaniyu.
Jesús báwachactau<TS3>(<a href="tw://bible.*?40.17.1-13">Mt 17:1-13</a>; <a href="tw://bible.*?42.9.28-36">Lc 9:28-36</a>)Seis éerri liáwinaami, Jesús yáu áabai dúuli áacai ítala, litée liájcha yáu Péꞌeru, ya Santiago ya Juan. Néeni, nanáneewa, libáwachau licábacanau liáꞌa Jesúsca.
Líibala náawerriu quirrámini, cabálai wérri quinínama yúcha liáꞌa nabádedaniquictani.
Jáiwa nacába Elías ya Moisés táanianai nayá Jesús yáajcha.
Péꞌeru máꞌee Jesúsru:—Quéewidacai, ¡sáicai wérri wayá áani! Waméda matálii cuíta rími: áabai jirrú sáiꞌinaa, áabai Moisésru, ya áabai Elíasru.
Jiníwata náaꞌa éewidenaicoo cáarrudenaiu, ya Péꞌeru jócai liá léenaa liáꞌa limáni liyáca.
Liyáalimi, áabai sáanai yúrrucoo nanácu catámuana. Jáiwa áabai chuánshi, jiáu sáanai íibeji limáꞌee: “Léewa nucúulee caníinai nucába liéni, éemiu lirrú”.
Nácula náurrucoo náacoo dúuli ítacha, Jesús yáarra nayá jócubeecha náiiwadeda nayá áabi rúni liáꞌa nacábanica, cáashia Nuyá Washiálicuerri Dios Cúuleeca cáwiacoo máanali íibicha.
Linácu jiliéni nawáaliadani nawíta lícuu, áawita nasáta néemiu nayá jájiu tánashia léji liáꞌa licáwiacoo máanalini íibicha.
Nasátaꞌee néemiu Jesús:—¿Tánda namá náaꞌa quéewidacani ley shínaaca Elíascaꞌee arrúnai íinu quéecha nácu?
Néenee léeba nachuáni:—Yáawaiyi arrúnaa Elías íinu quéecha nácu, liyáminaajoo lichúni quinínamani. Tándawa namá náaꞌa cáashtaca arrúnaacala Nuyá Washiálicuerri Dios Cúuleeca carrúni jináatayu ya nacháani nuyá.
Ne nuyá ma irrú Elías jái íinucai, ne nayá naméda liájcha léjta nawówau, léjta litánauꞌinimi limáyuꞌu linácu cháa.
Jesús chúni báqueerri icúulirrijui wáalierri espíritu máashii<TS3>(<a href="tw://bible.*?40.17.14-21">Mt 17:14-21</a>; <a href="tw://bible.*?42.9.37-43">Lc 9:37-43</a>)Quéecha nácuꞌinaami néejoocoo náacoo nayáctala náaꞌa áabi néenaaca éewidenaicoo Jesús yáajcha, náiinu nanácu íchabani wérri chóniwenai natéeji, ya áabi quéewidacani ley shínaaca méda yáaqueneu nayá náajcha.
Ne nacábaꞌinaami Jesús, quinínama nacánacau natáa lirrú nacáarrudacalau.
Néenee Jesús sáta léemiu nayá:—¿Tána ijútau iméda iyá náajchai?
Ne báqueerri yáairri liyá néeni léeba:—Quéewidacai, nuínda nucúuleu áani, wáaleerri áabai espíritu máaquerri liyá machuáni.
Táshia nácucha liyácta jíni, liáꞌa espíritu liwínani liúcani cáinabi rícula; ya cacáli jiáu liwálicueji, liwána liáꞌa muéda léu, ya limáacau cadácani. Ne nusáta jishínaa éewidenaicoo yúcha najédaqueꞌe liúcha liáꞌa espírituca, ne jócai néenaa.
Jesús éebaꞌee:—¡Chóniwenai jócani éebida! ¿Cachálita arrúnaa nuyá yáajcha mamáarraca jíni? ¿Cachálita arrúnaa nuwánta yáajcha jíni? Índa liérra icúlirrijui máyala áani.
Néenee natée liáꞌa icúulirrijui Jesúsru. Ne quéechaꞌinaami espíritu cába Jesús, liwána icúulirrijui cúcunacoo, jáiwa licáu cáinabi ricúla liwówanaanicoo cacálibee jiáu liwálicueji.
Jesús sáta léemiu lisálijinaa:—¿Cachálitami liwáalia cháiqui jiliérra?Lisálijinaa éeba:—Rícue samálitaqui jíni.
Ya íchabachu liérra espírituca liúcani chichái ricúla ya shiátai yáacula, líinuaqueꞌini. Jéewacta jimédacani walí, carrúni jináata jicába wayá ya jiyúda wayá.
Jesús máꞌee lirrú:—¿Chíta ‘Jéewacta jimédacani’? ¡Quinínama éewacoo lirrú liáꞌa éebiderri nunácu!
Néenee lisálijinaa liáꞌa icúulirrijuica limáidada:—Nuyá éebiderri. ¡Jiyúda nuéebida mawí!
Jesús cábaꞌinaami náawacacoo íchaba chóniwenai, licáita liáꞌa espíritu máashii, limáꞌee:—Espíritu jócai índa táaniaca ya mawíbai nuyá wána jijíacoo liúcha liérra icúulirrijuica ya ujéejoo jiwárruacoo linácu mawiá.
Liáꞌa espíritu limáidada, liwána icúulirrijui cúcunacoo. Jáiwa lijiáu liúchai, limáacani jicáꞌa máanali, tánda íchaba ma máanalicalani.
Ne Jesús wína licáaji nácu, libárruedaqueꞌini; jáiwa libárroo liáꞌa icúulirrijuica.
Ne Jesús éebaꞌee:—Liéni demonio cháicaꞌa jiáirriu bácai oración ya ayúnoyu.
Jesús íiwadeda chámaichu limáanalicau<TS3>(<a href="tw://bible.*?40.17.22-23">Mt 17:22-23</a>; <a href="tw://bible.*?42.9.43-45">Lc 9:43-45</a>)Quéechaꞌinaami náacoo chéni, nayáctami nayáca nabésunau Galileai. Ne Jesús jócai liwówai áabi yáa léenaa táshia nayá jíni,
jiníwata éewiderri liyá lishínaa éewidenaiu liájcha. Limáꞌee nalí:—Nuyá Washiálicuerri Dios Cúuleeca néntregaaniꞌinaa nayá nalí náaꞌa washiálicuenaica, ya náiinuaminaa nuyájoo; ne matálii éerri ricúla nucáwiaujoo máanalicai yúcha.
Ne nayá jócai náa léenaa néemica liúcha cáarru nasáta néemiwani.
¿Tánaji liáꞌa mawíyii cawénica?<TS3>(<a href="tw://bible.*?40.18.1-5">Mt 18:1-5</a>; <a href="tw://bible.*?42.9.46-48">Lc 9:46-48</a>)Néenee náiinu chacáalee jíꞌineerri Capernaúm. Nayáꞌinaami cuíta ricúla, Jesús sáta léemiu nayá éewidenaicoo liájcha:—¿Tána ijútau yáacoo iníjbaa lícui?
Ne jáiwa manúma nayái, jiníwata iníjbaa lícuu jútenaiu náiinuca tánashia mawí cawénii wérri náiibicha.
Néenee Jesús liwáawai, limáida náaꞌa doceca, limá nalí:—Tánashia wówerri quéecha nácu, arrúnaiꞌinaa náishiirricuu quinínama yúcha, ya lishírrueda nalí quinínama.
Jáiwa libárrueda béewami nalí báqueerri samálita, jáiwa liwína liná licúlau jíni limá nalí:
—Tánashia ríshibierri nujíꞌinaa nácu báqueerri samálita léjta liéni, ríshibierri nuyá; ya liáꞌa ríshibierricta nuyáni, jócai bábaujta lirríshibia nuyá, ya lécchoo liáꞌa bánuerri nuyá.
Ne liáꞌa jócaicta yáa wajúntani, yáairri wáajcha<TS3>(<a href="tw://bible.*?40.10.42">Mt 10:42</a>; <a href="tw://bible.*?42.9.49-50">Lc 9:49-50</a>)Juan máꞌee lirrú:—Quéewidacai, wacába báqueerri jéderri demonio jijíꞌinaa nácu, ne jócaica wáajcha sái jíni, jáiwa waprúbibia liúcha jíni.
Jáiwa Jesús éebaꞌee:—Jócai iprúbibia liúchani, jiníwata liáꞌa méderri jócai nacába cáji nujíꞌinaa nácu, jócai éewa litáania máashii nunácueji.
Ne liáꞌa jócaicta ya wajúntami, yáairri wáajcha.
Matuínaami tánashia yáairri írra áabai báasu shiátai iyá Cristo shínaaca, yáawai numá irrú liwáaliaminaa liwéniujoo.
Liáꞌa carrúnatai cáacoo jíconaashi rícula<TS3>(<a href="tw://bible.*?40.18.6-9">Mt 18:6-9</a>; <a href="tw://bible.*?42.17.1-2">Lc 17:1-2</a>)“Matuínaami tánashia wáneerri nacáacoo jíconaashi rícula náani áabi júbini éebidenai nunácu, Dios cástigaa liyá, sáictami náuca manuá yáaculani áabai íiba wérri liwánacoo nabájini linácula.
Ne jicáajiquicta wána jicáacoo jíconaashi rícula, ujiméda máashii, jicáꞌa liáꞌa wíchuerri jicáajiu; sáicai jiwárruacoo macáaji áacairra, ne jócubeecha chámai jicáajiyu jiáu jibárruacoo infierno rícula, chaléeni jóctala chichái éewa lichácacoo. [
Chaléeni jóctala máanali dalánai, ya chichái jócai chácacajiu.]
Ne jíibacta wána jicáacoo jíconaashi rícula, ujiméda máashii, jicáꞌa liáꞌa wíchuerri jíibau; sáicai jiwárruacoo áacairra macáwa, ne jócubeecha chámai jíibayu jiáu jibárruacoo infierno rícula. [
Chaléeni jóctala máanali dalánai, ya chichái jócai chácau.]
Ne jituícta wána jicáacoo jíconaashi rícula, ujiméda máashii, jicáꞌa liáꞌa jijédanica jituíu; sáicai jiwárruacoo bátui tuíshiyu Dios wánacaalactaca ricúla, ne jócubeecha chámatui jituíyu jicáu infierno ricúla.
“Jiníwata quinínama mináajoo nasálau chicháiyu, liwówau limáaca arrúnaa wabésunacoo íchaba cacháninai íibeji.
Iwíduma sáicai; ne jáicta majúwacani, ¿chíta quéewau éewa iwána lisírbia bániu jíni? Iyá léjta iwíduma sáicaica, sáica iyá iyáwaacoo.”
Jesús éewida linácu liáꞌa jócubeecha namáaca yáacau<TS3>(<a href="tw://bible.*?40.19.1-12">Mt 19:1-12</a>; <a href="tw://bible.*?42.16.18">Lc 16:18</a>)Jesús jiáu Capernaúm néenee, jáiwa liáu Judea shínaa cáinabi ítala, cáiwia jiáctejcoo Jordán shínaa cáinabi ítala. Néeni néejoo náawacacoo lirrú náaꞌa chóniwenaica, jáiwa léejoo léewida nayái léjta limédauꞌuni séewirrinaa.
Áabi fariséobini narrúniu Jesúsru, quéewiqueꞌe néneda nacába wáni, nasáta néemiu wáni washiálicuerri léewacta limáaca líinu, léjta wawítee báinacu.
Jáiwa léeba nachuáni:—¿Tána Moisés bánua imédacai?
Namáꞌee:—Moisés máca néewaca namáaca naníinaiu, liá nalí áabai cáashta namáaca yáacaꞌinau.
Néenee Jesús ma nalí:—Moisés yáa irrú liérra wánacaalashica liyá júrricacala iyá.
Ne quéechanacuꞌinaami Dios quénuda cáinabi, Dios quénuda washiálicuerri ya íinetoo,
Linácu jiliéni washiálicuerri shírriu lisálijinaa yúcha ya litúwa quéewiqueꞌe cáinu liyá.
Ne nayá chámata léjta chóniwenaica áabaiminaa nayája. Cháꞌa jóca chámata nayá mawiájani bácaicai.
Linácue jiliéni liáꞌa washiálicuerrica jócai éewa lishírrica liáꞌa Dios rúndanica.
Jáiꞌinaami nayá cuíta rículai lishínaa éewidenaicoo sáta néemiu liyá linácue jiliéni.
Jesús máꞌee nalí:—Tánashia liáꞌa máaquerri líinu ya licásau báquetoo yáajcha, liméda máashii líinayu runácula ruáꞌa quéecha nácu sáumica.
Ya íinetoo mácacta rúneerriu ya rucásau báqueerri yáajcha, chái cábacanaa ruméda ruíinayu máashii.
Jesús yáa sáicai nalí náaꞌa sáamanaica<TS3>(<a href="tw://bible.*?40.19.13-15">Mt 19:13-15</a>; <a href="tw://bible.*?42.18.15-17">Lc 18:15-17</a>)Natée Jesúsru áabi sáamanai lidúnuqueꞌini; ne náaꞌa éewidenaicoo jáiwa nacáita náaꞌa téenei lirrúni.
Jesús cábaꞌinaami jíni liáni, íwirri liwówa ya limá nalí:—Imáaca sáamanai íinu nulí, ya uꞌipróbibia núchani, jiníwata náaꞌa éebidenai Dios nácu, léjta náani sáamanaica, jócai éewa náiinuminaa Dios néerra.
Yáawai numá irrú jócta éebida Dios nácu léjta náani sáamanaica, jócai éewa liwárroocoo néerra.
Jáiwa linácuda limá licú sáamanai, jáiwa liá nalí sáicai nayái lichánaa licáajiu nanácu.
Báqueerri washiálicuerri rícuerri táania Jesús yáajcha<TS3>(<a href="tw://bible.*?40.19.16-30">Mt 19:16-30</a>; <a href="tw://bible.*?42.18.18-30">Lc 18:18-30</a>)Jáiꞌinaa Jesús jiáu liwína liájabau, báqueerri washiálicuerri cánacau líinuca litúyau lirrú, lisáta léemiu jíni limá lirrú:—Quéewidacai sáicai, ¿tána arrúnaa numédacai quéewiqueꞌe nuyá Dios yáajcha mamáarraca?
Jiá léenaa náaꞌa Dios wánacaalauꞌuca: ‘Ujíinua; Ujimá báquetoo yáajcha jíinu yúchau, (ujimá báqueerri yáajcha jíinirri yúchau lécchoo); ujinédu; ujiméda jinúma yúwicau báqueerri nácucha; ujichálueda; cawáunta jisálijinau ya jitúwa lécchoo.’
Néenee limá Jesúsru liáꞌa washiálicuerrica:—Quéewidacai, quinínama liáni numédani icúulirrijuicteji nuyá.
Néenee Jesús cába lirrú caníinaa licába liyái limá lirrú:—Cháucta jirrú áabai rími mawí: Jiáu, jiwénda quinínama liáꞌa jiwáalianica ya jiá nalíni náaꞌa carrúni jináatanica. Jiwáaliaminaa méenaami chaléeni áacairrajoo. Néenee jíinu jijínanicoo nuájcha.
Néenee liáꞌa washiálicuerrica, linísaꞌinaa léemi liáꞌa Jesús máni lirrú, liúrrucueda liwówau liáwai máashii wérrica liwówa yáacoo, bájialaca rícuerricani.
Néenee Jesús cába náaꞌa lishínaa éewidenaicoo yéenai litéeji limá nalí:—¡Tráawajui wérri nalí náaꞌa rícubinica nawárruaꞌinau Dios wánacaalactalaca!
Néenee náaꞌa lishínaa éewidenaicoo nacáarrudau néemi lichuáni, ne Jesús éejoo limá nalí:—Nuéenibi, ¡tráawajui wérri nalí náaꞌa máaquenai nawówau warrúwa nácu nawárruaꞌinau Dios wánacaalactalaca!
Tráawajui mawí báqueerri rícuerrirru liwárruaꞌinau Dios wánacaalactalaca liúcha léjta áabai caméeyu jócai éewa libésunacoo ishídui tuí rícueji.
Néenee nacárrudau wérri néemicani namáꞌee nalíwaacoo:—¿Yáawaicta liáni, tána éewa líinu Dios néerra?
Néenee Jesús cába nalí limá nalí:—Chóniwenai jócai néewa naméda liáni, ne Dios, léewaca liméda, ne Dios léewaca liméda quinínama.
Jáiwa Péꞌeru ma lirrúi:—Wayá wamáacani quinínama liáꞌa wawáalianimica, quéewiqueꞌe wéewa wasíguia jiyá.
Jesús éebaꞌee:—Ne yáawaiyi namá irrú matuínaami máaquerricta nunácueji o nuchuáni nácueji sálwerrica limáacacta líibanau, o léenajinai, o léenajetoo, o litúwa, o lisálijinaa, o léenibi, o cáinabi,
lirríshibiaminaa lirrícu liéni éerrica, cien cuíta yúcha mawí, léenajinai, léenajetoo, litúwanai, léenibi ya cáinabi, báawita namúrru iyá namédaqueꞌe irrú máashii; ya liáꞌa éerri íinuerrica iwáaliaminaa cáwicashi jócai amáarra.
Ne íchaba náaꞌa chóqueꞌe cawéninica, nayáminaa mawéniniꞌinaa; ya íchabaminaa chóqueꞌe náaꞌa mawéninimica, nayáminaa cawéniniꞌinaa.
Jesús íiwadedeerri matálichu máanalicalaꞌinaa liyá<TS3>(<a href="tw://bible.*?40.20.17-19">Mt 20:17-19</a>; <a href="tw://bible.*?42.18.31-34">Lc 18:31-34</a>)Náꞌeewoo Jerusalénra, Jesús jínerriu éewidenaicoo béecha. Ne nayá cáarrudenaiu, ne náaꞌa yáainecoo líshiirricu cáarruni. Jesús éejoo limáida náaꞌa doce éewidenaicoo báawachala, jáiwa líiwa nalí liáꞌa libésunaꞌinaacoo.
“Léjta icábauꞌuni, wayá yáaineu Jerusalénra, chaléeni nuyá Washiálicuerri Dios Cúuleeꞌinaaca néntregaaniꞌinaa nuyá nalí náaꞌa sacerdótebini wácanaica, ya nalí náaꞌa quéewidacai ley shínaa, nawánaminaa náiinuacojoni nuyá, ya néntregaaminaajoni nuyá nalí náaꞌa bájirra cáinabi ítesanaca.
Nacáidaminaa nuyájoo, nawísadaminaa nuyá, náiinuedaminaa nuyá ya náiinuaminaa nuyájoo; ne matáli éerri yáwinaami nucáwiaminaujoo máanalicai yúcha.”
Santiago ya Juan sátenai áabai sáicai<TS3>(<a href="tw://bible.*?40.20.20-28">Mt 20:20-28</a>)Santiago ya Juan, Zebedeo éenibi, narrúniu Jesúsru namáꞌee lirrú:—Quéewidacai, wawówai jiméda walí áabai sáicai wasátaniꞌinaa jiúcha.
Ne lisáta léemiu nayái:—¿Tána iwówai numéda irrúi?
Namáꞌee lirrú:—Jimáca walí jiwána wawáacoo jiwánacaalactaca balíbalictaca báqueerri sáicaquicteji ya báqueerri apáulicueji.
Jáiwa néebai:—Wéenani.Jesús máꞌee nalí:—Iyá carrúni jináatani namédaca ya máanali iyá léjta máanali nuyá;
Ne iwáayuꞌinau sáicaquictejica o apáulicueji, jócai nutóca nuá irrú, ne náaꞌa nusálijinaa wínani quéecha, náwa wáaineꞌinau néeni nárra.
Quéechaꞌinaami néemicani náaꞌa áabi diez éewidenaicoo, jáiwa íwirri nawówai Santiago yáajcha ya Juan.
Ne Jesús máidaꞌee nalí limáꞌee:—Léjta yáayu léenaani, náiibi náaꞌa jócani éebida, ái wánacaleerri nayá jáꞌa mawí máanui cábacoo náucha, ya náaꞌa máanuini cábacoo áacai nacábacoo áabi yúcha.
Ne íibicha jócai éewa chácaarra. Báawacha wáucha, iyá, liáꞌa wówerri máanui limédacoo íibicha, arrúnaa lisírbia quinínamarru.
Ne liáꞌa íibicha wówerri limédacoo cawéniyu arrúnaa lishírrueda áabirru.
Jiníwata Nuyá Washiálicuerri Dios Cúuleeca, íinuca jócai nasírbia nulí, nuyá íinuerri nusírbiaqueꞌe nalí, ya máanali nuyá quéewiqueꞌe nuwáseda íchaba jíconaa.
Jesús chúni Bartimeo matuíyiica<TS3>(<a href="tw://bible.*?40.20.29-34">Mt 20:29-34</a>; <a href="tw://bible.*?42.18.35-43">Lc 18:35-43</a>)Liáwinaami Jesús íinu áabai chacáalee rícula jíꞌineerri Jericó náajcha náaꞌa lishínaa éewideneu. Jáyaali najiáu Jericó rícula, íchaba chóniwenai yáajcha, néenee báqueerri matuíyii jíꞌineerri Bartimeo, licúulee liáꞌa Timeoca, wáairriu liyáca iníjbaa éemanacu sáteerri warrúwa chóniwenai yúcha.
Léemiꞌinaa liyáca Jesús Nasaret sái, néenee limáida liáꞌa matuíyiica limáꞌee:—¡Jesús, David táqueerrimi, carrúni jináata jicába nuyá!
Néenee íchaba cáita liyá quéewiqueꞌe manúmata liyáca, ne limáidada danáanshiyu mawí:—¡Jesús, David táqueerrimi, carrúni jináata jicába nuyá!
Néenee Jesús bárruawai limáꞌee:—Imáida lirrú.Néenee namáida lirrúi matuíyiica namá lirrú:—Cadánani, jiwówa, jibárroo, limáida jirrú liáꞌa Jesúsca.
Néenee liúca lishínaa sábanawai léjta ruana liáꞌa Bartimeoca léenu libárruacoo líinu Jesús néerra.
Néenee Jesús sáta léemiu jíni limá lirrú:—¿Tána jiwówai numéda jirrúi?Liáꞌa matuíyiica limá Jesúsru:—Nuwácali, nuwówai nucábaca báaniu.
Néenee Jesús ma lirrú:—Jéewa jiácuwai. Nunísa nuchúni jiyái jéebidacala nunácu. Madéjcanaa léewa licábaca liáꞌa matuíyiica liáu Jesús yáajcha iníjbaa lícui.
Jesús wárroo Jerusalénra<TS3>(<a href="tw://bible.*?40.21.1-11">Mt 21:1-11</a>; <a href="tw://bible.*?42.19.28-40">Lc 19:28-40</a>)Quéechaꞌinaami urrúni nayá Jerusalénru, áꞌa chacáalee Betfagé ya Betania rícu, urrúni lirrú liáꞌa Olivos shínaa awácaca, Jesús bánua chámata lishínaa éewidenaicoo,
limáꞌee nalí:—Yáayuꞌu áabai chacáalee píitui rími júntami, iwárruaminau néerrajoo íinuminaa áabai burro bájerriu, jiní írracajiu ítaꞌaa újnibii. Iwásedani ya ta índaqueꞌe jíni.
Ne áabi sátacta néemi iyá tánda imédani, imá nalí wawácalirru náani, ne liyáalimin léejueda irrújoni.
Jáiwa náawai, náiinu linácu liáꞌa búrroca cáaye rícu, bájerriu cuíta núma lícu, jáiwa nawáseda jíni.
Áabi yáaine nayá néeni nasáta néemiu nayá:—¿Tána imédai? ¿Tánda iwáseda liárra búrroca?
Néenee namáaca náabalau burro ítaꞌaa ta natée Jesúsru jíni. Jáiwa Jesús írrau burro ítaꞌaa.
Íchaba dáquinia náabalau iníjbaa lícu, liáꞌa Jesús bésunactacoo, ya áabi dáquinia áicuba nácai nawíchua bacháida lícu.
Ya náaꞌa yáainecoo libéecha ya líshiirricu, namáidadaꞌee:—¡Cawéni wérri! ¡Sáicai wérri íinuerri lijíꞌinaa nácu Wawácali Diosca!
¡Sáicai wérri líinuca liáꞌa wánacaleerrica, léjta wawérri Davidmi wánacaalactamica lishínaami sáictai wérri! ¡Cawéni wérri Jesúsru áacairra!
Jesús wárroo Jerusalénra jáiwa liáu templo néerra. Licábadeda litéejiu néenee ta liácoo Betania néerra náajcha náaꞌa doce éewidenaicoo, níwata jái táicalacai.
Jesús mándisierri higuera jiní íta<TS3>(<a href="tw://bible.*?40.21.18-19">Mt 21:18-19</a>)Áabai éerri ricúla, najiáꞌinaamiu Betania rícueji, Jesús síntia ínaaishi.
Déecucheji licába áabai higuera cabáinai, jáiwa lirrúniwai licába cátactani, ne líinu licába liyáwoo libáinaaca, jócala léerdi liáꞌa lítau.
Néenee limá higuérarrui:—¡Jiníminaa mawiá éejoo líiya jíta mawiá!Lishínaa éewidenaicoo néemini.
Jesús yúca templo rícucha náaꞌa wéndenaica<TS3>(<a href="tw://bible.*?40.21.12-17">Mt 21:12-17</a>; <a href="tw://bible.*?42.19.45-48">Lc 19:45-48</a>)Liáwinaami Jesús íinu Jerusalénra náajcha náaꞌa lishínaa éewidenaicooca. Quéechaꞌinaa liwárruacuwai (lishínaa patio ítala liáꞌa) templo máanuica, néenee licába náaꞌa wéndenai néeni ya náaꞌa wénenai lécchoo. Néenee ya ta liúca bináawala jíni. Lináawida nashínaa mésa náaꞌa cámbianai warrúwa chóniwenairru, ya náarrubai náaꞌa wéndenai paloma,
jócu línda jiníꞌeecha bésuneerriu templo rícueji tánashia natéenii.
Néenee léewida nayá limá nalí:—Jái tánacuwai,‘Núbana jíꞌinaaminaa cuíta naꞌóractaꞌinaa náaꞌa quinínama chóniwenai yéenai cáinabi ítaꞌaa’,ne iyá médani léjta áabai útawi canédibini shínaa. (Jesús ma nalí liáni náaꞌa wéndenaica nachálujuedacala chóniwenai.)
Néemiꞌinaa liáꞌa Jesús médani náaꞌa sacerdote wácanai ya náaꞌa quéewidacai ley shínaa, néenee namúrru chítashia náiinuauꞌuꞌinaa Jesús jíni, cáarrucaa nacábacani, níwata quinínama chóniwenai cáarrudau néemi léewidacala, sáicta néemi lécchuni.
Ne catáawacaꞌinaa, Jesús jiáu lirrícucha liáꞌa chacáaleeca lishínaa éewidenaicoo yáajcha.
Higuera máataica míishiyii<TS3>(<a href="tw://bible.*?40.21.20-22">Mt 21:20-22</a>)Manúlacaiꞌinaami néejoo nabésunacoo higuera júntami, jáiwa nacába jíni míishii lijíchu yáajchau.
Néenee Péꞌeru, lédacaniu bésuneerricoo, limáꞌee Jesúsru:—Quéewidacai, jicábate, liáꞌa higuera jimándisiani míishiyii.
Jesús éebaꞌee:—Éebida Dios nácu.
Ne báqueerri chóniwerri éebidacta liwówa yáajchau Dios nácu éewerri limá lirrú liáni dúulica: ‘¡Cachéerra, jichánau manuá yáacula!’, ya yáawaa léebidaca cháminaa libésunacoo léjta limáyu.
Tándawa numá irrú quinínama liáꞌa isátani Dios yúcha, éebidani jái íinucai, ya irríshibiaminaajoni.
Ne jáicta isáta iyá Dios, ipérdonaa yáacau jáicta máashii imédani irrúwacoo, quéewiqueꞌe isálijinaa yáairri áacai liméetuaqueꞌe ijíconaa lécchoo. [
Liáꞌa wánacaalacta Jesús shínaa<TS3>(<a href="tw://bible.*?40.21.23-27">Mt 21:23-27</a>; <a href="tw://bible.*?42.20.1-8">Lc 20:1-8</a>)Liáwinaami liáni néejoo Jerusalénra. Nácula Jesús jínaniu templo rícu, jáiwa narrúniu lirrúi náaꞌa sacerdótebini wácanai, náaꞌa quéewidacai ley shínaaca, ya náaꞌa salínaica,
ya nasáta néemiu wáni:—¿Tána wíteeshiyu jiúqueda nashínaa náaꞌa cawéndacani templo rícu? ¿Tána yáa jirrú wíteeshi jimédauꞌinaani?
<sup>(29-30)</sup> Jesús éebaꞌee nachuáni:—Nuyá lécchoo nusáta nuéemiu iyá: ¿Tána bánua Juan Bautístaca, Dios o washiálicuenai? Éeba nulíni. Ne íiwacta nulíni, nuyáminaa lécchoo nuíiwaminaa irrú tánashia wíteeshiyu numéda léji liéni.
Jáiwa nachánau najútacoo nayá wáacoo: “Ne wamácta lirrú Dios bánuani, limáminaajoo: ‘Néenee, ¿ne tánda jóca éebida lirrúi?’
Ne wamácta washiálicuenai bánuani,” íiwirriminaa chóniwenai wówa wáajcha, quinínama yáine léenaa yáawaiyii, Juan táania yáawaiyi Dios rícueji.
Jáiwa néeba Jesúsrui:—Jócu wáa léenaa.Néenee Jesús éebai:—Ya nuyá chajáꞌa jóca nuíiwa irrú tánashia wíteeshiyu numéda léji liéni.
Liáꞌa licábacanaaca náaꞌa catráawajaacanica máashiicanica<TS3>(<a href="tw://bible.*?40.21.33-36">Mt 21:33-36</a>; <a href="tw://bible.*?42.20.9-19">Lc 20:9-19</a>)Jesús litáania nalí licábacanaayu. Limáꞌee nalí: “Báqueerri washiálicuerri liáabana uva yáanai, jáiwa lirríjcueda litéejii; lichánau lichúni liárrui limédactaꞌinaa vino, jáiwa libárrueda áabai torre quéewiqueꞌe litúyacani quinínama. Néenee liá nalí jíni lishínaa shínaashiwai áabi tráawajadorbinirru, jáiwa liáwai.
Léerdiꞌinaami náawaqueda banácali íta, libánua báqueerri lishínaa tráawajadorru yáairri liájcha, lisáta náucha náaꞌa cáabanacani lishínaa cáinabi ítaꞌaa, léenaa liáꞌa shínaashi éenaaca banácali íta litócaniꞌinaaca.
Ne jáiwa nawína liyái, náiinuedaqueꞌini nabánuani cháaji macáaji rícu sái.
Néenee liáꞌa liwácalica libánua báqueerri léenaa, ne liáni nawánani catúca liwíta nácu ya nacáitadeda liyá.
Libánua báqueerri jáiwa náiinua jíni. Liáwinaami libánua áabi íchabani; ya áabi nabásedani ya áabi náiinuani.
“Újnibii limáacau lirrú báqueerri: Licúulee, caníinai wérri licábaca. Último libánua liyá lipénsaa lirrúwoo: ‘Cájbami cawáunta nacába liáni nucúuleeca.’
Ne namá nalíwoo, náaꞌa cáabanacanica: ‘Léꞌinaa léju liáni ríshibierriꞌinaa liáꞌa máacaderricoo jáicta máanali lisálijinaajoo, wáiinuani washínaa áani quinínama.’
Jáiwaꞌee nawína jíni, náiinua jíni ya náuca jíni limáashiicaimi bináawala banácali yúcha.
“¿Ya tána imá irrúwoo tána liméda liáꞌa liwácali liáꞌa banácalica? Ya liáminau líinuaca náaꞌa cáabanacánica, liáminaa liáꞌa banácalica áabirru.
“¿Jóca iliá icábau liáꞌa Dios chuánica? Limáctaca:‘Cristo léjta liáꞌa íibaca nacháninica náaꞌa camédacaica,liyáꞌinaawa íiba chúnsai sáicaca.
Liáni limédani liáꞌa Wánacaleerrica,ya wayá cárrudenaiu.’ ”
Néenee náaꞌa wánacaleenai judíobini nawówaiꞌe natée Jesús preso, jiníwata náaca léenaa liméda licábacanaa nanácula. Ne cáarru nayái chóniwenai nácueji, néenee namáaca jíni, ya náawai.
Linácu liáꞌa napáidau impuesto<TS3>(<a href="tw://bible.*?40.22.15-22">Mt 22:15-22</a>; <a href="tw://bible.*?42.20.20-26">Lc 20:20-26</a>)Nabánua Jesús náaꞌa áabica fariséobinica ya lishínaa néenaa náaꞌa Heródesca, quéewiqueꞌe nawána limá áabata náucaqueꞌe linácue jíni.
Ne Jesús, yáirri léenaa nawówaicala naméda lirrú máashii, limá nalí:—¿Tánda iméda nulí trampa? Índa nulí áabai moneda nucába áani.
Natée jíni, ya Jesús ma nalí:—¿Tána náani léji liérra ya liérra jíꞌinaa tánerricoo lináni nácu?Namáꞌee néebacani:—César, romanobini wácali.
Néenee Jesús ma nalí:—Ne yáa lirrú liáꞌa César tánashia lishínaa, ya Diosru liáꞌa lishínaa lécchoo.Ya liáꞌa léebau náuchani nacáarrudau wérri néemicani.
Liáꞌa nasátau néemiu linácu liáꞌa nacáwiactacoo<TS3>(<a href="tw://bible.*?40.22.23-33">Mt 22:23-33</a>; <a href="tw://bible.*?42.20.27-40">Lc 20:27-40</a>)Néenee náau nacába Jesús áabi néenaa náaꞌa saduceoca. Namáꞌee náani náaꞌa máanalinica jócani éewa nacáwiacoo mawiá; táda náau nalí namá cháꞌa:
—Quéewidacai, Moisés máacani tánerriu báqueerri washiálicuerri máanali cáinui ya jiní licúulee ruájcha ruáꞌa líinuca, liáꞌa léenajirrica liwínaminaa líinu ruáꞌa máanirriuca, náaꞌa léenibi jiáinecoo, máaquenaimicoo léenibiyu liáꞌa léenajirri máanalimica.
Wée sáicai wérri, áitee jáꞌa siete léenajinai, liáꞌa quéecha nácu sáica cáserriu, jáiwa máanali jíni jócai máaca licúuleu.
Néenee liáꞌa líshiirricusaica licásau ruájcha ruáꞌa mánirriuca, liyá chái máanalica jiní máacani licúuleu. Chacábacanaa liáꞌa báqueerri léenajirri líshiirricusai lécchoo,
ya náajcha náaꞌa sieteca; ne jiní wérri éeneerri limáca licúuleu. Néenee máanali ruáꞌa líinumica.
Wée sáicai wérri, jáicta rucáwiaujoo, nayá náajcha wáacojoo báaniu, ¿Tánashia néenaa náani rúnirriꞌinaa náani sieteca yéenaimi ruájcha cásenaimiu?
Jesús máꞌee nalí:—Iyá yúquenaiu wérri iyáca, jócala yáa léenaa liáꞌa tánerricoo ya liáꞌa Dios wíteeca.
Jáicta máanalini cáwiaujoo, náaꞌa washiálicuenaica ya náaꞌa íinaca jócuminaa nacásau, ne cháminaa nayá léjta ángelbini yéenai áacairra.
Léjta jáicta máanalini cáwiawai, ¿Jócu iliá iyá, liáꞌa cáashta Moisés tánanimica? Moisés cábaꞌinaami áabai banácali éemacoo liyáca ne jiní bálanaa. Dios máꞌee Moisésru: —Nuyá jáa liérra Dios néebidanimi nácu liáꞌa Abrahámca, ya Isaac ya Jacob.
¡Ya Dios jócai máanalini shínaa, Dios nashínaa náaꞌa cáwinica! Tándawa iwítee wérri iyá yúquerriu liyáca. Dios máꞌee cháꞌa áawita máanalini nayá, cáwiniyaca.
Liwánacaala mawí cawéni wérrica<TS3>(<a href="tw://bible.*?40.22.34-40">Mt 22:34-40</a>)Lirrúniu Jesúsru báqueerri néenaa náaꞌa éewidenai Moisés chuáni éemerrimi Jesús méda yáacauꞌu chóniwenai yáajcha. Liáꞌinaa léenaa Jesús éeba nachuáni sáica, néenee lisáta léemiu jíni lécchoo limáꞌee lirrú:—¿Tána náiibicha náaꞌa Dios wánacaalauꞌu cawénii mawí quinínama yúcha?
Ne Jesús ma lirrú:—Le Dios wánacaalauꞌu cawénii mawí quinínama yúcha liáni: ‘Israel shínaa chóniwenai, éemite liáni: Wawácali, washínaa Dios, Wawácali Dios bácai rími.
Táda arrúnaa caníinaa jicába jiwácali Dios quinínama jiwówa yáajchau, quinínama jicáwica yáajchau, quinínama jiwítee yáajchau ya quinínama jidánani yáajchau.’ Liyáwa Dios wánacaalauꞌu cawénii mawí quinínama yúcha liáni.
Ya liáꞌa yéerri líshiirricu liáꞌa Dios wánacaalauꞌu cawéniica cha léjta liáni: ‘Arrúnaa caníinaa jicába áabi léjta jiyá jájiu.’ Jiní áabai Dios wánacaalauꞌu mawí cawéniica náuchaja liáni.
Néenee liáꞌa éewiderri Moisés chuáni ma lirrú liáꞌa Jesúsca:—Sáicai jimáca, Quéewidacai. Yáawaiyi jimácaa bácai rími Dios, jiní báqueerri mawí liúcha.
Arrúnaa caníinaa wacába Dios quinínama wawówa yáajchau, ya quinínama wawítee yáajchau, ya quinínama wacáwica yáajchau ya quinínama wadánani yáajchau. Arrúnaa caníinaa wacába wayácchuniu léjta wayá jájiu. Cawénii mawí náucha náaꞌa cuéshinai wéemani wáa Diosruni, ya quinínama náucha náaꞌa áabata náiindani altar ítala.
¿Tána lisálijinaa báinacu sánami liáꞌa Mesíasca?<TS3>(<a href="tw://bible.*?40.22.41-46">Mt 22:41-46</a>; <a href="tw://bible.*?42.20.41-44">Lc 20:41-44</a>)Jesús yéerri liyáca templo rícu éewiderri liyáca, ya lisáta léemiu:—¿Tánda namá náaꞌa quéewidacani ley shínaaca lécala liáꞌa Mesíasca néenaa náaꞌa Davidca?
Le Davidja liérra, táanierri Espíritu Santo dánaniyu limáꞌee:‘Liáꞌa Diosca limá nushínaa cawánacaalacai:Jiwáau nulí sáicaquictejica,cáashia nuwáalia jijínaiu jiájabalau’.
¿Chíta quéewau liáꞌa Mesíasca David cúuleequi jiníni, liyá jájiu limáni liwácalica? Náaꞌa chóniwenai, íchabani néemi nawówa yáajchau Jesús chuáni.
Jesús liá najíconaa náaꞌa quéewidacani ley shínaaca<TS3>(<a href="tw://bible.*?40.23.1-36">Mt 23:1-36</a>; <a href="tw://bible.*?42.11.37-54">Lc 11:37-54</a>; <a href="tw://bible.*?42.20.45-47">20:45-47</a>)Jesús máꞌee jáꞌa léewidacta liyáca: “Itúyau náucha náaꞌa quéewidacani shínaa leyca, náaꞌa wówenai namáacoo machénita náabala ya natáaqueꞌe sáica nawówa yáajchau plaza rícu.
Níiwenai yáarrubaishi mawí sáicaca sinagoga rícu, ya níiwenai liáꞌa yáarrushi mawí sáitaca ya íyacaishi sáicaica.
Ya néda náabana náaꞌa máanirrinica, nawówaiyu ta náaꞌa óraca machéni. Nayá rishíbenaiꞌinaa carrúnatabee máanui mawí.”
Ofrenda rushínaa ruáꞌa máanirriuca ruyá carrúni jináatau<TS3>(<a href="tw://bible.*?42.21.1-4">Lc 21:1-4</a>)Jesús yéerrite lijúntami náaꞌacaja náawaquedani rícu warrúwa nachúniqueꞌe liyú templo, licába liyáca náayuꞌu warrúwa lirrícula. Íchaba rícubini yáa íchaba warrúwa.
Jáiwaꞌee ruíinu báquetoo máanirriu carrúni jináatau, jáiwaꞌee ruácaja rícula chámai moneda rími cobre, jiníjtai wéni.
Néenee Jesús máida lishínaa éewidenaicoo, ya limá nalí:—Ne yáawaiyi numá irrú ruáni máanirriuca carrúni jináatau yáichoo lirrícula mawí máanui náucha náaꞌa áabibica;
ne yáainai quinínama liáꞌa sóbrerri nalí, ne ruyá carrúni jináatau ruáni quinínama carrúni jináataiyu ruyáuꞌinaa.
Jesús íiwadeda linácu liáꞌa templo cáarralerriꞌinau<TS3>(<a href="tw://bible.*?40.24.1-2">Mt 24:1-2</a>; <a href="tw://bible.*?42.21.5-6">Lc 21:5-6</a>)Jesús jiáꞌinaamiu templo rícucha, báqueerri néenaa náaꞌa lishínaa éewidenaicoo limá Jesúsru:—¡Quéewidacai, jicábateja íiba ya cuíta máanui namáni sáiquitani!
Jesús éebaꞌee lirrú:—¿Jicába náani cuíta máanui namánica? Ne jócai éenaa lichánacu linácula íiba lítaꞌaa wáacoo. Quinínama cáarralerriꞌinau.
Jócai icába cáji libéechalau amáarractalaꞌinaa cáinabi<TS3>(<a href="tw://bible.*?40.24.3-28">Mt 24:3-28</a>; <a href="tw://bible.*?42.21.7-24">Lc 21:7-24</a>; <a href="tw://bible.*?42.17.22-24">17:22-24</a>)Jáiwa náawai awáca íibirra jíꞌineerri Olivos, yéerri templo júntami. Jesús wáairriu ya Péꞌeru ya Santiago ya Juan ya Andrés nasátani néemiu báawacha
chacálitaꞌinaa libésunau jiliérra, tánashia lishínaa señal liáꞌa bésuneerriꞌinaacoo urrúniquictacani.
Jesús éebaꞌee limáꞌee nalí: “Cáꞌwa yúchaujoo jiní béecha chálujueda iyájoo.
Jiníwata íinuenaiꞌinaa íchaba ménai nuyája liéni Cristo. Namáꞌee nuyája liáni Cristoca, nachálujuedaꞌinaa íchaba chóniwenaijoo.
“Jáicta éemi jináawiu íibana áanijoo ya chaléenii, uꞌicáarrudau. Arrúnaawa chácani, libésunacoo, ne jócai amáarra újnibi.
Jiníwata áabi cáinabi íinua yáacaminau áabi cáinabi júnta, ya áabi chóniwenai naméda jináwiu nalí wáacoo, ya cáinabi cúsuu matuínaami, jáꞌinaa ínaaishi. Liyáminaa wacábani quéechanacu carrúnatabeeca.
“Itúya iyáu; jiníwata náaꞌinaa iyá nalí náaꞌa wánacaleenaica carrúnatanica ya básaida iyá sinagoga rícu lécchoo. Nawánaminaa yáacoo nanáneewa náaꞌa wánacaleenaica ya reybini náneewa éebidacala nunácueji; cháminaa éewa itáania éebidauꞌu nunácu nanáneewa.
Ne uꞌurrúni iwówa iyá linácue liáꞌa imánica jáicta néntregaa iyájoo lirrú liáꞌa carrúnataica. Jáicta nasáta néemiu iyá, imáyu liáꞌa Dios wánani imáca, jiníwata jócta iyá táania léja liáꞌa Espíritu Santo táanierriꞌinaa nalí irrícueji.
Néenajinai wáacoo néntregaaminaa néenajinaiu náiinuaqueꞌinini, ya nasálijinaa néntregaa néenibiu lécchu; ya náaꞌa néenibica nanáwaminau náiinua nasálijinau.
Quinínama chóniwenai máashii nacába iyá éebidacala nunácu; ne liáꞌa bárruerricoo machácani cáashia quiníctala mawiá, liyáminaa wásedeerriꞌinau.
“Jáicta icábajoo líinuminaa liérra chóniwerri máashiicai wérrica, Dios jínaica. Liwárruaminau Dios íibana licúla, jóctala léewa liwárruacoo, —Liáꞌa liérrica léemini—, jáicta libésunau léju liáni, náaꞌa yéenai Judea rícu, náau awáca íibirra nabáyacoo,
ya liáꞌa yéerrica líibana lícu jócu limúrru lishínau, jiníwata liyáali éerri carrúnatai wérriꞌinaaca, cánacau ibáyacoo.
Néenee liáꞌa yéerri bacháida lícu jócu léejoo líibana néerra liáwaqueda líibalau.
¡Carrúni jináatani náaꞌa íinaca máanuini yáawai, ya náaꞌa wáalenai sáamanai írrenai náini!
Isátau Dios yúcha jócubeecha uniábi yáajini,
jiníwata liyáali éerrica bájialai cacháninaca, jócai wacábacaji lítaꞌaa liéni cáinabi limédanica, jiníminaa mawiá chái.
Jóctata Dios wána amáarraitai liyáali éerrica, jiníminata wásedeerriwai; ne amáarraitai nanácueji, náaꞌa lishínaacoo liníwanica, jócubeecha carrúni jináata bájiala nayá.
“Ne jáicta máirri irrú jáꞌa ‘Cristo liéni yáa áani, o icábateni liáꞌa yáa áꞌa’, uꞌéebidani”.
Jiníwata náiinuminaa chóniwenai máineiꞌinaa nayácaꞌee Cristo, ya íiwadedenai chuáni báawachala. Namédaminaa íchaba señal ya méenaami, quéewiqueꞌe nachálujueda chóniwenai, áawita néewacta náaꞌa Dios wínanica.
¡Cáꞌwa yúchaujoo! Quinínama liáni nunísani nuíiwa irrúi jóctanaa libésunajau.
Léejuactacoo Washiálicuerri Dios Cúuleeca<TS3>(<a href="tw://bible.*?40.24.29-35">Mt 24:29-35</a>, <a href="tw://bible.*?40.24.42">42</a>, <a href="tw://bible.*?40.24.44">44</a>; <a href="tw://bible.*?42.21.25-36">Lc 21:25-36</a>)“Ne liyáali éerriꞌinaa, libésunactacoo carrúnatacaica, liáꞌa cáiwiaca lichácaminau, liáꞌa quéerrica jócaiꞌinaa quéena,
ya sáalii cáinenau áacai ya náaꞌa quinínama yáinai áacai nachéchinaminau lécchu.
Néenee nacábaninaa nuyá Washiálicuerri Dios Cúuleeca líinuꞌinaa sáanai íibeji lichúnicayu lidánaniyu.
Nubánuaminaa nushínaa ángelbiniu, náawaquedaminaa náaꞌa nushínaa chóniwenaica quinínama cáinabi ítaꞌaa, quinínama licúchui rícu liáꞌa cáinabica cáashia último licúchui rícueji áacairranaa.
“Éewidau linácu liáni licábacanaa áicuba báinaca: Jáicta icáꞌa libáinaa páquiawai wáa léenaa ái urrúni camuí. (Cháwaꞌee Israel shínaa cáinabi ítaꞌaa).
Chacábacanaa, jáicta icábai libésunacoo liáꞌa nuíiwani irrú, yáa léenaa urrúni nuíinuca, Nuyá Washiálicuerri Dios Cúuleeca.
Quinínama cáinabi ítasai ya éerri rícu amáarraiꞌinaa, ne nuchuáni arrúnaa licúmpliacoo.
“Ne liáꞌa éerrica ya liáꞌa hóraaca jiní yáa léenaa, báawita náaꞌa ángelbinica yéenai áacai, báawita Licúulee. Bácai yáa léenaa liáꞌa Lisálijinaaca.
“Tanda, arrúnaa iyá cáwitui yáca icábadeda iyáca, jócta yáa léenaa chacálishia nuíinujoni.
Chái cábacanaa léjta báqueerri washiálicuerri, yáairrictau liyácani bájirra cáinabi ítala, licárgueda lishínaa tráawajadorbiniu natúyaqueꞌe líibana. Bácainaa nabánua natráawajaaca ya libánua liáꞌa catúyacai cuíta núma cáberri liyá líinuquicta.
Chacábacanaa, cáwitui yáca, jócta yáa léenaa chacálishia nuíinojoni nuyá cuíta wácalica, jócta samásamanaa, jócta béewami táayebee, jócta áꞌa cawáamai máidactaca, jócta manúlacaiba;
jócubeecha nuíinu walíqueda nuíinuꞌinaacu máinei iyáca.
Liéni nuíiwani irrú, nuíiwani irrú quinínama: ¡Cáwiqueꞌe ituí yáca quinínama!”
Nacúmida yáacau nawínaqueꞌe Jesús preso<TS3>(<a href="tw://bible.*?40.26.1-5">Mt 26:1-5</a>; <a href="tw://bible.*?42.22.1-2">Lc 22:1-2</a>)Cháucta chámai éerri liyáali lishínaa sáictacta nawówa lijíꞌinaa pascuaca, náayactaꞌinaa liáꞌa páanica jócai múrracau. Náaꞌa nawácanaica, náaꞌa sacerdótebinica ya náaꞌa quéewidacani ley shínaaca náawacau natáania nalí wáacoo, chítashia néewoo nawínaqueꞌe Jesús natéequeꞌe cuíta manúmai rículani, númashi yúwica nácueji ya náiinuaqueꞌinini.
Ne áabi máꞌee:—Jócaita fiesta éerdi rícu, jócubeecha íiwirri chóniwenai wówa naméda máashii.
Báquetoo íinetoo nuádeda juménibee Jesús nácu<TS3>(<a href="tw://bible.*?40.26.6-13">Mt 26:6-13</a>)Jesús yáairriu Betániala, Simón íibana néerra, liáꞌa Simónca wáalierrimite lepra; nácula liwáau mésa nácula, ruíinu báquetoo íinetoo índechoo áabai frasco alabastro yúsai cashiámui juménibeeyu jíꞌineerri nardo liyáwoo, cawéni wérri. Lisúwirria liáꞌa frascoca léewaqueꞌe liméecucoo ya linuádeda liáꞌa juménibeeca Jesús wíta nácu.
Áabibi náaꞌa yéenei néenee íiwirrini wówa, namáꞌee nalí wáacoo:—¿Táda namáshida liáꞌa juménibeeca?
Éewerricta wawéndaca áabai camuíta liwéni liáꞌa tráawajuca, quéewiqueꞌe nayúda náaꞌa carrúni jináatanica.Ya táania máashii runácula ruáꞌa íinetooca.
Ne Jesús máꞌee:—Imáacani; ¿tánda ijódiani? Liáni rumédani nulí sáicai wérri.
Ne náaꞌa carrúni jináatanica arrúnaa iyá íibi, ya éewani iméda irrú sáicai táshia éewacta jiníni; ne nuyá jócaiꞌinaa nayá íibi mamáarraca.
Ruáni íinetooca le ruénani rumédacaja liáni: Rujúsueda nunácu juménibee jóctanaa naquéni nuyá.
Ne yáawaiyi numá irrú, táshia nácucha cáinabi jíni táshia náiiwadedacta liáꞌa chuánshica wásedauꞌinaacoo, natáaniaminaa runácu ruáꞌa íinetooca liáꞌa rumédanica, cháminaa nédacanicoo runácujoo.
Judas fréserri léntregaa Jesús<TS3>(<a href="tw://bible.*?40.26.14-16">Mt 26:14-16</a>; <a href="tw://bible.*?42.22.3-6">Lc 22:3-6</a>)Judas Iscarioteca, néenaa náaꞌa doce éewideneu, yáairriu licábaca nawácanai náaꞌa sacerdótebinica quéewiqueꞌe chítashia léewooꞌu léntregaa nalí Jesús.
Néemiꞌinaami, sáita nawówa ya nafrésia náa lirrú warrúwa liáꞌa Judasca, liyá prínsipierri limúrru liyáalimi sáica léntregaaqueꞌe Jesúsca.
Liáꞌa santa cena Wawácali shínaaca<TS3>(<a href="tw://bible.*?40.26.17-29">Mt 26:17-29</a>; <a href="tw://bible.*?42.22.7-23">Lc 22:7-23</a>)Quéechanacu áabai éerri liáꞌa fiestaca náayacta liáꞌa páanica jócai náarru limúrracauꞌu, quéechaꞌinaa náiinua liáꞌa cordéroca pascua shínanaaca, náaꞌa éewidenaicoo nasáta néemiu Jesús:—¿Tanácucha jiwówai jiyá jíni wáacoo waméda liáꞌa íyacashica pascua shínaaca jirrú jíni?
táshia liwárruactau jíni, imá lirrú liáꞌa cuíta wácalica: ‘Liáꞌa quéewidacai lisáta léemiu: ¿Tanácucha liyá jíni liáꞌa cuartoca núyactaꞌinaa nushínaa éewidenaicoo yáajchau pascua íyaninaaca?’
Liyá líyadaminaa irrú liáꞌa piso áacaica áabai cuarto máanui, ichúnini ya listo náayactaꞌinaa cena. Iméda árra quinínama liáꞌa arrúnaiꞌinaa wáayaca.
Néenee náaꞌa éewidenaicoo jáiwa náawai chacáalee rícula. Náiinu quinínama léjta Jesús máyuꞌu nalí, ya naméda liáꞌa cenaca pascua shínanaaca.
Quéechaꞌinaa samáacai, líinu liáꞌa Jesúsca cuarto rícula lishínaa doce éewidenaicoo yáajchau.
Náculaꞌee nawáacoo náayaqueꞌe Jesús máꞌee nalí:—Yáawaiꞌinaa numá irrú, ái báqueerri íibi jáꞌa íyeerri nuájcha éntregueerriꞌinaa nuyá náiinuaqueꞌe nuyá.
Néenee máashii nawówai náaꞌa éewidenaicoo nasáta néemiu liyá bácainaa namáꞌee:—¿Nuyáminaani? Báqueerri ma lécchoo: —¿Nuyáminaani?
Jesús ma nalí:—Báqueerri íibi iyá doceca íyeerri nuájcha lirrícu liáni mitájiaca.
Nuyá Washiálicuerri Dios Cúuleeca, íinuerri Dios néenee yáairriꞌinau máanalica léjta litánauꞌu Dios chuáni rícu. Ne máashii wérri lijiácoo lirrú liáꞌa washiálicuerri léejuedaꞌinaa náiinua nuyá. Sáictaminaata jíni jóctata lijiáwai liáꞌa washiálicuerrica cáinabi ítaꞌaa.
Nácula náaya náaꞌa éewidenaicoo liájcha liáꞌa Jesúsca, liwína páani, liá Diosru sáicai linácu liáꞌa páanica. Linísaꞌinaa liá Diosru sáicai linácu liáꞌa páanica, litúcuedani liá nalí, limáꞌee:—Íyau, nuíinaa waliérra.
Néenee liwína vino áabai báasu liá Diosru sáicai linácu. Linísaꞌinaa liá Diosru sáicai linácui, liá jíni nalí náiirra quinínama báasu rícueji.
Limá nalí:—Liáni wówerri limáaca nuíirranacaalani, nuádedaniꞌinaa íchaba jíconaashi nácueji. Liyú liáni íirraica, numéda nuyá léjta Dios máyuꞌu numédaqueꞌini quéewiqueꞌe numéetua íchaba jíconaa.
Yáawaayii numá jóca nuíirra liábi liáꞌa uvaca mawiá ne liyáali éerriꞌinaajoo nuíirra liábi liáꞌa wáaliica chaléeni áacairra Dios wánacaalactalaca.
Jesús íiwa Péꞌerurru libáyaqueꞌe lináawa liáꞌa Jesúsca<TS3>(<a href="tw://bible.*?40.26.30-35">Mt 26:30-35</a>; <a href="tw://bible.*?42.22.31-34">Lc 22:31-34</a>)Quéechaꞌinaa narrába áabai shímashi, jáiwa najiáu cuíta lícucha náau áabai dúuli néerra jíꞌineerri Olivos.
Néeneeꞌe Jesús máꞌee nalí náaꞌa éewidenaicoo:—Quinínama iyájoo yúrrucuedaminaajoo iwówaujoo nunácueji wáalee táayee, imáaca nuyá bácai, jiníwata jái tánacuwai wanácu:‘Nuíinuaminaajoo léju liáꞌa pastorcojoo,náju náaꞌa ovejaca nacáarraliaminaujoo.’
Ne quéechanacu jáicta nucáwiaujoo, nuáuminaajoo ibéechajoo Galilea rículajoo.
Néeneeꞌe Péꞌeru máꞌee Jesúsru:—Áawita náurrucueda nawówaujoo quinínamajoo namáaca jiyá bácai, nuyá jócaiꞌinaa.
Néeneeꞌe Jesús éebaꞌee Péꞌeru chuáni: —Yáawaiyii numá jirrú jiyá, wáalee táayee, jóctanaa limáida chámaichu liáꞌa gáayuca, jibáya jináawaujoo matálichujoo nunácueji, jócala yáa léenaa nunácu.
Ne limáꞌee Jesúsru danáanshiyu mawí:—Áawita rúnaa máanali nuyá jiájchajoo, jóca nuéjoo nubáya jináawa mawiá.Quinínama cha namácai.
Jesús óreerri Getsemaní néeni<TS3>(<a href="tw://bible.*?40.26.36-46">Mt 26:36-46</a>; <a href="tw://bible.*?42.22.39-46">Lc 22:39-46</a>)Jáiwa náawai chaléeni jíꞌineerri Getsemaní. Jesús ma lishínaa éewidenaicoorru:—Iwáayu íchaitaa áani nácula, nuáu nuꞌóracoo.
Limá nalí:—Nusíntia nácuu máashii máanalicai. Imáacau áani, úwa imáajoo.
Liyáalimi Jesús yáu libéechalawoo mawí, litájiau cáashia lináni dúnu cáinabi, lisátaꞌeewoo Dios yúcha, jócubeecha línda carrúni jináata limédacoo bájiala.
Áꞌa liꞌóractacoo limáꞌee: Nusálijinaa, jiyá éewerri jiméda quinínama: Jéda nútacha liáni carrúnatai wérrica; ne jócubeecha jiméda léjta nuwówauꞌu, ne jimédaqueꞌe léjta jiwówauꞌu.
Néenee léejuawai chaléeni nayáctalaca ya líinu nanácu máainai. Limáꞌee Péꞌerurru:—Simón, ¿jimáa jiyáca? ¿Jócu wíta áabai hóraa jéewa jiyá cáwi jitálideda nuyá?
Arrúnaa cáwi iyáca ya iꞌórau, quéewiqueꞌe jócubeecha licáu irrú liáꞌa máashiica. Iyá sáicai iwówa, ne íinaa wáneerri cáarru iyá.
Ne liáu báaniu, ya liꞌorau lirrípitia liyája chuánshicaja.
Néenee léejuaꞌinau báaniu, líinu nanácu náaꞌa éewidenaicoo báaniu máainai, jiníwata dajuíshi báya wérri natuí. Jiní náa léenaa namá lirrú.
Léejoo matálichu, ya limá nalí:—¿Isíguia imáaca ya iwówa íyabacoo? Cái ája árra, líinu léji liárra hóraaca Nuyá Washiálicuerri Dios Cúuleeca néntregaaniꞌinaa nacáaji ricúla náaꞌa cajíconaanica.
Ibárroo, wáawai; ái urrúnicai liáꞌa éntregueerriꞌinaa nuyá nujínairru.
Natée preso liáꞌa Jesúsca<TS3>(<a href="tw://bible.*?40.26.47-56">Mt 26:47-56</a>; <a href="tw://bible.*?42.22.47-53">Lc 22:47-53</a>)Jesús táaniaꞌinaa liyá újniꞌii, líinu néerrai liáꞌa Judasca néenaa náaꞌa doce éewidenaicoo, íchabani chóniwenai yáajcha índenai espada ya áicuba. Íinuenai nawánacaala nácu náaꞌa sacerdote wácanaica, náaꞌa íiwadenai Moisés chuáni, yáꞌee náaꞌa salínaica.
Liáꞌa Judasca éntregueerri nalí Jesús linísa líiwa nalí chítashia quéewoꞌoo náa léenaa Jesúsqui jíni:—Léju liárra nushíshi linánijoo, liyáwa léju liárra. Iprésudani itée sáicani.
Líinuꞌinaa liáꞌa Judasca, lirrúniu Jesúsru madéjcalicunaa limá lirrú:—¡Quéewidacai!Néenee lishíshi jíni.
Linísaꞌinaa lishíshiqui jíni, néenee nawína jíni natée preso jíni.
Néenee báqueerri néenaa yáainai néeni, lijéda lishínaa espada líimanaca licúchau, jáiwa líiju le jiliáꞌa sacerdote wácali shínaa chóniwerri tráawajairri lirrú liwíchua liwíbai.
Ya Jesús lisáta léemiu náaꞌa chóniwenaica:—¿Tánda índa espada ya áicuba quéewiqueꞌe iwína nuyá preso, jicáꞌa liáꞌa máashiicaica?
Éerri jútainchu nuyá yáajcha nuéewida iyá lirrícu liáꞌa templo máanuica, jócai iwína nuyá preso. Ne liáni imédani iyáca léjta limáyuꞌu liáꞌa Dios chuánica.
Néenee quinínama náaꞌa lishínaa éewidenaicoo namáaca jíni liáꞌa Jesúsca nacánacau liúchai.
Ne báqueerri icúlirrijui yáau liánai, dájiderriu áabai éeyaishiyu. Ne liárra jáiwa nawína jíni.
Ne liyá jáiwa liwáseda lishínaa éeyaishimiwai jáiwa licánacau jushícai.
Péꞌeru yáau líshiirricu déecuchata, cáashia líinu patio ítala lishínaa cuíta liáꞌa sacerdote wácalica, ya jáiwa limáacawai náajcha náaꞌa catúyacani templo, licámudau liyá chichái téeji.
Náaꞌa sacerdótebini wácanaica ya quinínama nawácanaica, namúrruꞌe chítashia quéewauꞌinaa cajíconaa nalí Jesús náiinuaqueꞌinini; ne jócai jiáu nalí léjta nawówau.
Jiníwata báawita namá íchaba ne jócai yáawaiyi, namáꞌee nalí wáacoo bácainaa.
Áabi bárroo namáca újnii naméꞌe nanúma yúbicau:
—Wayá éemenai limáca: ‘Nuyá cáarralerriꞌinaa liáni temploca namédani náaꞌa washiálicuenaica, ya matáli éerri nubárrueda áabai ya jócai namédacala náaꞌa washiálicuenaica.’
Ne jiní éewiderrini liáꞌa namánica.
Néenee liáꞌa sacerdótebini wácanaica libárroo béewami nalí quinínama, ya lisáta léemiu liáꞌa Jesúsca:—¿Jiní éebaca? ¿Tána léji liéni namáni nayá jáica jiyá jíni?
Ne Jesús máacau manúma, jiní éebacta; jiníwata náaꞌaca léenaa jócu liwáalia ítalashi. Liáꞌa sacerdótebini wácanaica léejoo lisáta léemiuni:—¿Jiyá jiliérra Mesías, liáꞌa licúulee Dios sáicaica?
Jesús ma lirrú:—Jajá, nuyá. Ya iyá icábaminaajoo nuyá Licúulee liáꞌa Washiálicuerrica wáairriu chéni sáicaquictejica liáꞌa Dios cadánani wítee, ya líinu sáanai íibeji.
Néenee liáꞌa sacerdótebini wácanaica jáiwa lishírricua líibalawai liwówau limáca íiwirricala liwówa, ya limáꞌee:—¿Tána arrúnaa warrúnaacai nacábaqueꞌe mawí jíni?
Iyá éemenai limá chuánshi máashii Dios nácu. ¿Chíta icábau jiníni? Quinínama namá cajíconaacalani ya arrúnaacala máanalicani.
Áabibi chánau nawísadacani, ya nabáya lituí ya nabásaida liyá, namá lirrú:—¡Jiácta léenaa tánashia básaida jiyái!Ya náaꞌa catúyacani templo nabáseda lináni.
Péꞌeru báyeerri jócala licúnusia Jesúsca<TS3>(<a href="tw://bible.*?40.26.69-75">Mt 26:69-75</a>; <a href="tw://bible.*?42.22.56-62">Lc 22:56-62</a>)Nácula Péꞌeru yáa liyáca cáinacula patio ítaꞌaa, néenee ruíinu ruáꞌa báquetoo néenaa náaꞌa sacerdote wácali shínaa chóniwenai néeni sána yáca.
Rucábaꞌinaa Péꞌeru nábeerri liyáca chichái dáninacu, néeneeꞌe rucábaꞌee lirrú rumáꞌee lirrú:—Jiyácani yáairrimi liájcha lécchoo liáꞌa Jesús Nazaret sáica.
Ne Péꞌeru báya jíni limáꞌee:—Jócai nucúnusia liyá, jiní nuá léenaa liáꞌa tánashia jitáaniaca.Néenee lijiáu bináawalai cuíta núma licúla néenee gáayu máidai.
Rucábaꞌinaa lirrú báaniu ruáꞌa chóniwetooca, néenee rumá nalí náaꞌa yáinai néerra:—Léwa báqueerri néenaa liárra náaꞌa yéeneemi Jesús yáajcha.
Néenee Péꞌeru léejoo libáya báaniu jíni liáꞌa Jesús náwa. Íchaitaa rími liáwinaami, náaꞌa yáainai néerra namáwee Péꞌerurru báaniu:—Yáawaiyii, jiyá báqueerri néenaa, níwata jiyá Galilea sái lécchoo, jitáaniacala léjta nayá.
Néeneeꞌe lijúrawai limáꞌee:—Dios cástigaa nuyá jócta numá liáꞌa yáawaiyiica. “Dios yáa léenaa jócai nucúnusia liáꞌa washiálicuerrica chái itáania iyá nácu”.
Liyáalimi jáꞌa, gáayu éejoo limáida báaniu. Néeneeꞌe líinu Péꞌeru liwíta lículai liáꞌa chuánshica Jesús mánimi lirrú:—Jóctanaa gáayu máida chámaichu, jibáya nunáawa matálichu.Ne lédacaniꞌinau linácu liáni, néenee líchai.
Pilato sáta léemiuni:—¿Jiyá jiliérra rey judíobini shínaaca?—Jiyái máca, —Jesús éebaꞌee.
Jiníwata sacerdótebini wácanaica náani nalítaꞌaa íchaba chuánshi,
Pilato éejoo lisáta léemiuni:—¿Jiní jéebacta? Jicába chítashia mánaba najútacoo jíni.
Ne Jesús jócai éeba lichuáni; jáiwaꞌee Pilato cáarrudawai.
Jesús nawána náiinuaca<TS3>(<a href="tw://bible.*?40.27.15-31">Mt 27:15-31</a>; <a href="tw://bible.*?42.23.13-25">Lc 23:13-25</a>)(Nuwówai nuíiwa irrú áabai chuánshi rími). Lijútainchu liáꞌa fiestaca jíꞌineerri pascua, Pilato wáseda nalí náaꞌa judíobinica báqueerri preso tánashia nasátani.
Ái báqueerri cuíta manúmai rícula jáꞌa jíꞌineerri Barrabás náajcha náaꞌa limánabacaca, íinuenai chóniwenai lirrícu liáꞌa jináwiuca namédani náajcha náaꞌa gobierno shínaa chóniwenai, ya náiinua báqueerri chóniwerrite.
Néenee narrúniꞌinau Pilatorru náaꞌa chóniwenai íchabanica, néenee nasáta limédaqueꞌe nalí léjta liwítee séewirrinaa.
Néenee Pilato máꞌee nalí:—¿Iwówai nuwáseda irrúni liáꞌa Judíobini shínaa reyca?
Pilato liáca léenaa náaꞌa sacerdótebini wácanaica, néejueda Jesús lirrú cadénica nayá.
Ne náaꞌa sacerdóteca wáneenai nacáarraliacoo náaꞌa chóniwenaica quéewiqueꞌe nasáta Pilato wáseda sáica mawí liáꞌa Barrabásca.
Néenee Pilato máꞌee nalí báaniu:—¿Tánawa iwówai numéda liájcha liáꞌa imáni liáꞌa imáni nácucha judíobini shínaa reyca?
Néenee namáidada báaniwai namáꞌee:—¡Jíinua cruz nácuni!
Néenee Pilato máꞌee nalí:—¿Tánawa máashii limédai?Ne namáidada danáanshiyu mawí namáꞌee:—¡Jíinua cruz nácuni!
Néenee Pilato wówai limáacacoo sáica chóniwenai yáajcha, néenee liwáseda nalí jíni liáꞌa Barrabásca. Néeneeꞌe liwána nabása liyá danáanshiyu mawí liáꞌa Jesúsca. Nanísaꞌinaa nabásaqui jíni, néeneeꞌe liá nalí jíni quéewiqueꞌe máanali cruz nácuni.
Néenee náaꞌa soldádoca nanísaꞌinaa natée Jesús lítala liáꞌa cuíta wérrica shínaa bináawaca, néenee náawaqueda yáacuwai náaꞌa soldado íchabani mawí.
Néenee nasúwa lirrú liáꞌa líibala quíirrai wérrica léjta rey íibala, jáiwaꞌee nanísaꞌinaa nayáaqui jíni liáꞌa túwirrica macájcuiyu újni corónaca, nasúwa liwíta nácu jíni.
Néeneeꞌe ya ta nachána namáidadaca namáꞌee lirrú:—¡Yáali, Judíobini shínaa Rey!
Nanísaꞌinaa natáa lirrúi jíni, néenee nabáseda náacoo jíni liwíta nácu varayu, nawísadani náacoo natúyau náacoo náurrui ítaꞌau lirrú naméda náacoo lirrú nacáidaqueꞌinini.
Nanísaꞌinaa nacáidaqui jíni, néenee namídu líibalami liáꞌa quíirrai wérrica néenee nasúwa lirrú le jiliáꞌa líibalaca. Néenee natée jíni náiinuaqueꞌe cruz nácuni.
Natée Jesús áabai sitio jíꞌineerri Gólgota (wówerri limáca: “iyájimi yáarru”);
Náa líirra vino éewiderriu mirra yáajcha, áabai debé cáiwibeeyuca, jíꞌineerri mirra, ne Jesús jócai líirra náuchani.
Ne jáiwa natáata jíni. Ya náaꞌa soldádoca jáiwa nachújida nalí wáacoo líibalami liáꞌa Jesúsca, nacába tánashia natée nalí wáacuwai.
Manúlacaiba las nueve natáataꞌinaamini liáꞌa Jesúsca.
Ya nachánaa áabai letra cruz nácu wówerri limáca tándashia nácueji náiinua jíni, limá:
Liájcha natáata chámata máashiinini lécchoo, báqueerri sáicaquicteji ya báqueerri apáuliquicteji. [
Cha licúmpliacoo liáꞌa tánerricoo: “Naníquini náiibi náaꞌa máashiinica”.]
Náaꞌa bésunenaicoo náacoo nacáita liyá, nacúsuda nawítau ya namá lirrú:—¡Jéemite, jiyá cáarralerri templo ya matáli éerri jinácuda báaniu wáni,
Jiwásedateu jiyá jájiu ya jiúrrucoo cruz nácucha!
Chacábacanaa nacáida liyá náaꞌa sacerdótebinica wácanaica ya náaꞌa quéewidacani ley shínaaca. Namáꞌee: —liwáseda áabi, ne liyá jájiu jócai éewa liwásedacoo.
¡Jiúrrucoo cruz nácucha liáꞌa Mesíasca, Rey Israel shínaa, quéewiqueꞌe wacábacani ya wéebidaqueꞌini! Ya náaꞌa chámataca táatenaicoo liájcha nacáitade liyá.
Jesús máanalica<TS3>(<a href="tw://bible.*?40.27.45-56">Mt 27:45-56</a>; <a href="tw://bible.*?42.23.44-49">Lc 23:44-49</a>)Ne wówaiꞌinaami wíyaicumi cái, quinínama cáinabi máaquerriu catáwaca cáashia las tresca.
Liyáali hóraami Jesús máidada cadánani: “Eloi, Eloi, ¿lema sabactani?” (wówerri limáca: “Nushínaa Dios, nushínaa Dios, ¿Tánda jimáca nuyá bácai?”)
Áabi náaꞌa yéenai áꞌa, néemini namáꞌee:—Éemite, máiderri liáꞌa íiwadedeerri Dios chuáni Elíasca.
Néenee báqueerri néenaa jáiwa licánacawai, jáiwa lisábida áabai esponja vino ijíshiiyu, libájini báju shitúwa juáta lícu, jáiwa lidúcua Jesúsru jíni quéewiqueꞌe líirracani, limáꞌee:—Imáacani, wacába Elías íinucta liúrrucueda cruz nácuchajoni.
Ne Jesús jáiwa limáidada cadánani wérri, jáiwa máanali jíni.
Ne liáꞌa cortinaca templo núma lícu sáica jáiwa lishírricuawai béewami cáinacueji áacairra.
Liáꞌa wánacaleerri romanoca, yéerri Jesús júntami, licábaꞌinaa máanali Jesús, limáꞌee:—Yáawaiyi liéni washiálicuerrica Dios Cúulee.
Lécchoo ái áabi íina jáꞌa cábenai nayá déecucheji; náiibi ruyá ruáꞌa María Magdalena, María litúwa liáꞌa Santiago líshiimica ya José, ya Salomé.
Jesús naquénini<TS3>(<a href="tw://bible.*?40.27.57-61">Mt 27:57-61</a>; <a href="tw://bible.*?42.23.50-56">Lc 23:50-56</a>)Jesús máanaliꞌinaami liyáali éerrica náaꞌa judíoca nachúnicta quinínama nayáca liáꞌa éerrica sábadoca, liwówai limá walí, libéecha liáꞌa éerri nawówa íyabactacoo, táda samáabee béecha.
Jáiwa, báqueerri washiálicuerri Arimatea sái jíꞌineerri José íinuerri. Liáꞌa Joséca wánacaleerri áacai náiibi náaꞌa wánacaleenai judíobini, néenderri Dios wánacaalauꞌu lécchoo, jócai cáarrunaa wárruacoo Pilato néerra lisátaqueꞌe liúcha Jesús náanaimi.
Néenee Pilato cáarrudau léemi jáica máanali liáꞌa Jesúsca néenee limáida lirrú liáꞌa soldado wácalica lisátaqueꞌe léemiu liyá jáicta máanali jíni.
Jáyaali soldado wácali íiwa lirrú jíni, néenee Pilato línda áabi éntregaa Josérruni Jesús náanaimi.
Néenee José wéni bájirra wáarruma mawíyii cawénica. Liúrrucoo Jesús cruz liúcha jíni, linísaꞌinaa lidájidaqui jíni, néenee libáyani útawi rícu wáalii jíni naquénini íiba íibi. Linísaꞌinaa libáya útawi rícu jíni, néenee liwówaneda áabai íiba libáyaqueꞌe útawi núma.
Ruáꞌa María Magdalena ruájcha ruáꞌa María José túwaca nacábani liáꞌa namáacactacani.
Jesús cáwiactau<TS3>(<a href="tw://bible.*?40.28.1-10">Mt 28:1-10</a>; <a href="tw://bible.*?42.24.1-12">Lc 24:1-12</a>)Libésunaꞌinau liáꞌa éerri nawówa íyabactacoo, ruáꞌa María Magdalena, ruájcha ruáꞌa María Santiago túwaca ya ruáꞌa Saloméca, nawéni juménibee náaqueꞌiu najúsua Jesús náanai nácuni (jócubeecha máashii líisaani).
Domingo manúlacaiba wérri, cáiwia wáalii jiácuwai, náau útawi néerra.
Namáꞌee náacoo nalíwaacoo:—¿Tána wówanaida walí útawi núma rícucha liáꞌa íibaca?
Ne nacábaꞌinaa nabéechau, nacába liáꞌa íibaca shírruerriu liárru rícuchau liáꞌa íiba máanui wérrica.
Néenee nawárruaꞌinau útawi rícula, nacába báqueerri icúlirrijui wáacoo liyáca sáicacaquictejica wáalierri líibalau cabálai díirrirri néenee nacáarrudau bájiala.
Ne limá nalí:—Oꞌicáarrudau. Imúrru imácoo liáꞌa Jesús Nazaret sáica liáꞌa náiinuanimi cruz nácu. Ne cáweerriwai, jiní áani. Icábateni áani namáacactamicani.
Yáa namówai, íiwa nalí náaꞌa lishínaa éewidenaicoo ya Péꞌerurru lécchoo: ‘Liácalau nabéecha Galilearra. Icába néerrajoni, léjta limáyuꞌumi irrúni.’
Néenee najiáu nacánacacoo útawi yúcha náaꞌa íinaca, níwata chéchineneu, nacáarrudacalau. Jiní namá áabirru jiníwata cáarrucaa nayá.[
Jesús íyaderriu María MagdalenarruQuéechaꞌinaa Jesús cáwiacuwai domingo manúlacaiba wérri, líyadau rulí quéechanacu ruáꞌa María Magdalenaca, lijédanimi yúcha siete espíritu máashiini.
Néenee ruáu ruíiwa nalí náaꞌa yéenaimi Jesús liájcha náaꞌa máashiini wówa íchenaica.
Néemiꞌinaa cáwicaa Jesús báaniu rucábacalani, ne nayá jócai néebida rulí.
Jesús íyaderriu chámata lishínaa éewidenaicoo<TS3>(<a href="tw://bible.*?42.24.13-35">Lc 24:13-35</a>)Liáwinaami, Jesús íyaderriu nalí áabaiyu nalí náaꞌa chámata limáanabaca yéenaimi liájcha yáaineu náacoo náibayu bacháidala.
Néenee néejoo náaqueꞌiu náiiwa áabi apóstolu Jesús yáajcha, ne nayá jócai néebida nalí lécchoo.
Néenee limá nalí: “Yáau quinínama cáinabi íiwa liáni chuánshica wásedeerriꞌinaa quinínamarru.
Tánashia éebiderri liáꞌa chuánshi sáicaicojoo libáutisacoo, liáminaa Dios néerra, ne tánashia jócai éebida liáꞌa chuánshijoo, jócani liwásedaujoo, liúcaminau máashiiquictalaca.
Namédaminaa léju liáni, náaꞌa éebidenai nuchuáni: Nujíꞌinaa nácu najédaminaa espíritu máashii chóniwenai yúchajoo; natáaniaminaa chuánshi wáaliiyujoo;
Nawínaminaa áai nacáaji rícujoo; ya náiirractaꞌee méenaami máanalicaica, jócuminaa máashii liméda nalíjoo; ya mawíꞌinaajoo jáicta nachánaminaa nacáajiu nanácu náaꞌa bálineneecoo sáicaminaa nayájoo.”
Jesús íirrerriu áacairra<TS3>(<a href="tw://bible.*?42.24.50-53">Lc 24:50-53</a>)Linísaꞌinaa litáania náajcha liáꞌa Nawácali Jesúsca, néenee linácudawai narríshibia áacairra jíni, liwáau Dios éemanacu sáicaquictejica, wáaqueꞌe léenaa Dios máaca liyá áacai wérri.
Néenee najíau náaꞌa éewidenaicoo náiiwa liáꞌa chuánshi sáicaica matuínaamirru. Liyá Nawácali yúda nayá líyadaqueꞌe quinínamarru lichuáni sáicai nayú náaꞌa méenaami libánuani lichuáni yáajchau. Chácajani.]
<font color=teal>Evangelio según San Lucas</font>Quéechanacu sáiÍchaba chóniwenai natána liáꞌa quéecha sáimi bésunacoo wáiibi.
Chaléjta néewidaumi náaꞌa chóniwenai cábenai quéechanacumi, ya narríshibia liáꞌa libánuani namédaca náiiwa liáꞌa sáica chuánshica Jesucristo shínaaca.
Nuyá Lucas, lécchoo nujúnicai cawéni wérri Teófilo, nunísa nuá léenaa quinínama sáica quéechanacu sáimica, nucába lirrúnaacoo nácu íchaba nutána jirrú quinínama liáni nuchúni jirrú sáicani,
quéewiqueꞌe jicúnusia sáica liáꞌa yáawaiyiica néewidani jiyá nácu.
Báqueerri ángel íiwa Juan Bautista jiáctaꞌinaacooLiyáali éerrimi liwánacaalaꞌinaami liáꞌa rey Heródesca lítaꞌaa liáꞌa cáinabi jíꞌineerri Judea, yéerri néeni báqueerri sacerdote jíꞌineerri Zacarías, báqueerri Abías táqueerri éenaami. Líinu liáꞌa Zacaríasca rujíꞌinaa Isabel Aarón táquetoomi.
Chámatanaa nayá majíconaani Dios náneewa ya naméda liwánacaala liáꞌa Dios wánani namédaca, táda jiní éewa liá najíconaa.
Ne jócai nawáalia néenibiu, jiníwata Isabel jócau éewa quéenibica; ya mawíjani salínai cái.
Áabai éerri arrúnaa naméda nashínaa tráawaju náaꞌa Zacarías máanabaca Dios náneewa,
léjta séewirrinaa nawítee nayáwacoo náaꞌa sacerdótebinica, naníwani náiibiu tánashia wárruerriꞌinau templo rícula, jáiwa lijiáwai Zacaríasru arrúnaa liwárruacoo Dios shínaa templo rícula quéewiqueꞌe léema juménibee nafrésiani Diosru.
Nácula léema liáꞌa juménibeeca Diosru, quinínama chóniwenai naꞌóraa nayáca bináaweji.
Liyáalimija báqueerri ángel Dios shínaa íyadau Zacaríasru, bárruerriu altar éema nácu sáicaquictejica néemactaca juménibee jíꞌineerri incienso.
Jáiꞌinaa Zacarías cába ángel, jáiwa licáarrudawai.
Ne ángel máꞌee lirrú:—Zacarías, ocáarru jiyá, jiníwata Dios éemerri jisátauꞌu liúcha, ya ruáꞌa jíinu Isabelca wáaleechoꞌinaa rucúuleu, jáicta samálita jiáujoo jiániꞌinaa jíꞌinaa Juan.
Jiníwata jicúulee cadánaniꞌinaa wítee Dios náneewa. Jócaiꞌinaa írra íirracaishi cáiwii, cashiámuiꞌinaa Espíritu Santoyu jóctanaa lijiájau.
Liwánaminaa íchaba éejueda nawíteu nashínaa Diosru, náaꞌa chóniwenai Israel rícu sánaca.
Liéni Juan yáairriꞌinau, Wawácali béecha, Espíritu dánaniyu ya liwítee léjta liáꞌa íiwadedeerri Dios chuáni báinacu jíꞌineerri Elías, quéewiqueꞌe néejoocoo áabenaa nawówa nasálijinaa néenibi yáajchau ya náaꞌa máashiinica néewidaqueꞌiu naméda sáicai. Cha licábacanaa lichúni náaꞌa chóniwenai narríshibiaꞌinaaqueꞌe Wawácali. —Limáꞌee liáni ángelca.
Zacarías sáta léemiu ángelca:—¿Chíta quéewauꞌinaa nuá léenaa nuéewa nuwáalia nucúuleu níwata nuyá bájialai salírranica ya nuíinu lécchoo.
Ángel éebaꞌee lichuáni:—Nuyá Gabriel ya nutráawajaa Diosru; liyá bánuerri nuyá nutáaniaqueꞌe jiájcha, ya nuíiwa jirrú liáni sáicai chuánshica.
Ne wáalee, níwata jócai jéebida liáni chuánshica numáni nácucha jirrú, jiyá manúmaiꞌinaa; jócuminaa jéewa jitáaniacojoo, cáashia libésunacoo quinínama liáni.
Nácula, náaꞌa chóniwenai nanénda Zacarías bináaweji ya nasáta néemiu nayá jájiu táda lidécudau bájiala lijiácoo templo rícucha.
Lijiáꞌinaawai, jócai éewa litáania nalí; néenee náa léenaa jíni licábaca lituírricu sáiu templo rícu, litáania nalí señalyu; cha lisíguiacoo jócu litáania.
Linísaꞌinaa liméda lishínaa tráawaju Diosru templo rícu, Zacaríasca jáiwa léejoo líibana néerrawai.
Liáwinaami liáni, ruáꞌa líinu Isabelca ruáwi rícui, ya nácula cinco quéerri jócau jiáu rúbana yúchau, rupénsaa rumá rulíwoo:
“Liáꞌa Nuwácali chóqueꞌe liméda nulí liáni, quéewiqueꞌe náaꞌa chóniwenai jócubeecha nacháani nuyá mawiá.”
Báqueerri ángel íiwa Maríarru linácu liáꞌa Jesús jiáctaꞌinaacooRuwáaliaꞌinaa seis quéerri ruáwi rícucai ruá Isabelca, néenee Dios bánua báqueerri ángel jíꞌineerri Gabriel, lirrícula liáꞌa chacáalee jíꞌineerri Nazaret, yéerri áabai cáinabi ítaꞌaa judíobini shínaa jíꞌineerri Galilea,
quéewiqueꞌe litáania ruájcha ruáꞌa miyácau jócai yáacaji washiálicuerri yáajcha, jíꞌineechoo María, comprométechoo rucásacoo báqueerri washiálicuerri yáajcha jíꞌineerri José, litáqueerrimi liáꞌa rey David.
Néenee liwárruau ruyáctala liáꞌa ángelca limá rulí:—¡Nutáa jirrú, Dios wówairri liméda jirrú áabai sáicabee máanui! Wawácali yéerri jiájcha. Dios méderri sáicai mawí náucha náaꞌa íina quinínama.
Ne rucábaꞌinaa ángel ruáꞌa Maríaca, jáiwa rucáarrudau ruéemi lichuáni, rumá rulíwoo tádashia líinu limá rulí chájiꞌi.
Néenee liáꞌa ángel ma rulí:—Ocáarru jiyá, María, níwata Dios wówairri liméda jirrú sáicai.
Jiáwi rícuminaajoo, jiwáaliaminaa jicúuleujoo, jiáminaa lijíꞌinaa Jesúsjoo.
Liyá sáicaiꞌinaa chóniwenai yúcha, jíꞌineerriꞌinaa Licúulee liáꞌa Dios yéerri áacairra wérri, ya Wawácali Dios méderriꞌinaa liyá reyyui liwánacaalaqueꞌe léjta liwérrimi David.
Liwánacaalaminaa náaꞌa israelítacujoo Jacob éenibimica mamáarraca éerri, liáꞌa liwánacaalauꞌuca jócaiꞌinaa amáarra.
Néenee limá rulí liáꞌa ángelca:—Liáꞌa Espíritu Santoca íinuerriꞌinaa jináculajoo ya lidánani liáꞌa Dios yéerri áacairra wérri liúrrucoominau lidájida jiyájoo léjta áabai sáanai. Tándawa liáꞌa samálita jiéirriꞌinaacoo jíꞌineerriꞌinaa majíconai Dios Cúulee.
Ya jéemite liáni: —Ruáꞌa jéenajetoo déecucheji jíꞌineechoo Isabelca, ruyá jáu yáawi rícu lécchoo, báawita salítueni ruyá. Namánimi nácucha jócala éewa quéenibi ruyá, ne chóqueꞌe ruáwi rícu, ruwáalia seis quéerri,
“níwata Dios éewerri liméda quinínama.”
Néenee rumá ruáꞌa Maríaca:—Nuyá yéerri Dios wánacaala nácu. Dios médaꞌaa nulí léjta jimáyuꞌu nulí.Néenee ángel jiáu rúchai.
María yáau rupáshia Isabel néerraLiyáali éerrimica, María yáau madéjcanaa áabai chacáalee rícula yéerri dúuli namáctalaca Judea shínaa cáinabi ítaꞌaa.
Ruwárroo Zacarías íibana rícula ya rutáa Isabelru.
Jáiꞌinaa Isabel éemi María táa rulí, liáꞌa samálita ruáwi rícu sáica jáiwa lichúnuniwai, ya Isabel máacau cashiámu Espíritu Santoyu.
Néenee Isabel rumá cadánani chuánshiyu: —¡María, Dios túya jiyá mawí náucha náaꞌa quinínama íinaca, ya litúya jicúulee!
¿Tána nuyái? Nuyá jócai cawéni quéewiqueꞌe jíinu jipáshia nuyáctalaca Nuwácali túwaca.
Nuéemiꞌinaa jitáa nulí, nucúulee chúnuniu liwówa chúnicau nuáwi rícu.
¡Sáicta jiwówa jiyá jéebidacala liáꞌa cúmplerriꞌinaacoo Wawácali máni nácucha jirrú!
María máꞌee:“Nucáwica méda sáicai lirrú liáꞌa Nuwácali máanui wérrica;
nushínaa espíritu sáicta liwówa Dios nácu liwáseda nuyá.
Jiníwata Dios cába nulí sáica, nuyá imíyau, cashírruedacau jirrú,ya chóquejoo chóniwenai ma nunácucha sáictau wówa;
jiníwata liáꞌa Dios éewerri liméda quinínama liméda nulí máanui wérri sáicaica majíconaa lijíꞌinaa.
Dios wáalia séewirrinaa carrúni jináata licába náaꞌa cawáunta liyá.
Dios méda íchaba quinínama liwítee dánaniyu,licáarralia náucha nashínaa náaꞌa fachósunica.
Liúrrucueda náaꞌa reyebini náarrubai ítachau ya limáaca áacai náaꞌa imíyanica.
Dios yáa sáicai nalí náaꞌa sáamuni wówa ya liwána náacoo macáaji rícu sái náaꞌa rícubinica.
Dios íiwanimi báinacu wawérrinaimirru,ya Abrahámru ya náaꞌa jitáqueenemi jiénecoo liáwinaami liéni.”
María máacau ruájcha ruáꞌa Isabelca matálicua quéerri, liáwinaami ruéejoo rúbana néerrau.
Juan Bautista jiáctaꞌinaacooLíinuꞌinaa liáꞌa éerrica, Isabel cúlicuctálaꞌinaaca, jáiwa ruwáalia rucúuleewai.
Náaꞌa yéenai urrúni ya náaꞌa ruéenajinai náau nawána sáicta ruwówa náaꞌinaa léenaa Dios méda rulí sáicai, liá rucúulee.
Liwáaliaꞌinaa ocho éerri natée liáꞌa samálitaca namédaqueꞌe lirrú náiju nachíipi juáta líimana, ya nawówai náa lijíꞌinaa léjta lisálijinaa, Zacarías.
Ne litúwa rumá nalí:—Jócai. Arrúnaa yáa lijíꞌinaa Juan.
Néebaꞌeerru chuáni:—Jiní jéenajinai wáaleerri lijíꞌinau chárra.
Néenee natáania nacáajiyu samálita sálijinaarru, náaqueꞌe léenaa tánashia jíꞌinaashi liwówai licúuleerru.
Zacarías sáta náucha áabai tablero píitui litánaqueꞌe ya jáiwa litána: ‘Lijíꞌinaa Juan’. Ya jáiwa báawata liyá nalí quinínama.
Liyáalimi rímija Zacarías léewa litáania báaniuwai, ya lichána liá sáicai Diosru.
Quinínama náaꞌa yéenai urrúni báawatai wérri yájnali, ya quinínama liáꞌa cáinabi yéenai dúuli íibi Judea shínaaca, náiiwadeda liáꞌa bésuneerricoo.
Quinínama náaꞌa éemenai liáni nasáta néemiu nayá jájiu: “¿Tánashia liméda liáni samálitaca jáicta máanui jíni?” Níwata yáawaiyi Dios íyada liwítee dánaniu liájcha liáni samálitaca.
Zacarías shímaZacarías, samálita sálijinaaca, cashiámui Espíritu Santoyu, ya litáania lijíꞌinaa nácu, limá:
“¡Nuá lirrú sáicai nuwácalica, Dios Israel shínaaca,jiníwata líinuca quéewiqueꞌe lishínaa chóniwenai éewaqueꞌe náacoo áacairra!
Libánua walí báqueerri cadánani wítee wásedeerriꞌinaa wayá wajíconaa yúchau,báqueerri David táqueerrimi sírbeerrimi lirrú.
Liyáwa limánimi liáꞌa walí báinacu, náiiwanimi náaꞌa majíconaani íiwadedenai Dios chuáni báinacu.
Liwásedaqueꞌe wayá wajínai yúcha,ya quinínama náucha náaꞌa máashiini cába wayá,
ya licába carrúni jináataiyu wawérrinaimica,ya jócai limíya máecha liáꞌa limánimi limédaca wawérrinaimi yáajcha.
Liyáwa liéni yáawaiyi Dios máni nácucha lirrú liáꞌa wasálijinaa Abrahámmica:
ya wayá lináneewa machácaniyu ya majíconaani,ya quinínama éerri jútainchu wacáwica.
Ya jiyá, nucúulee rími, jiyá jíꞌineerriꞌinaa cáiiwadedaca Dios chuáni,lishínaa liáꞌa Diosca máanui wérri yéerri áacairra wérri,níwata yáairriꞌinau libéecha liáꞌa Wawácali jichúniqueꞌe libéecha iníjbaa.
Quéewiqueꞌe jiwána náa léenaa náaꞌa lishínaa chóniwenaica Dios méetuerri najíconaa ya línda nawárruacoo liyáctalaca.
Jiníwata washínaa Dios, carrúni jináataca wérri,liwána jucámarra wawítee, újni líndachu cáiwia chaléjta éerri wáalii.
Quéewiqueꞌe liá nalí cámarrashi náaꞌa yéenai dujíwala catáwacabee rícu,quéewiqueꞌe litée wayá lirrícuba liáꞌa iníjbaa sáictactaca wawówa.”Limá liáꞌa Zacarías.
Liáꞌa samálitaca lidáwinau ya liwíteu cadánani liwítee Dios wíteeyu, ya liyá jiníctala yéerri, cáashia líinu liáꞌa éerri líyadactacoo nacába náaꞌa israelítabinica.
Jesús jiáctau<TS3>(<a href="tw://bible.*?40.1.18-25">Mt 1:18-25</a>)Liyáali éerrimi, liáꞌa wánacaleerri íchaba cáinabi jíꞌineerri Augusto César, liwána, natána najíꞌinau quinínama náaꞌa chóniwenai cáashta ítaꞌaa lijútadaqueꞌe nayá.
Liáni quéechanacu sái natána najiáꞌinau chóniwenai quéechaꞌinaa Cirenio ya lishínaa wánacaleerri liáꞌa cáinabica jíꞌineerri Siria.
Quinínama arrúnaa náacoo natána najíꞌinau chúnsai nashínaa chacáalee rícula.
Tándawa José jiáu liúcha liáꞌa chacáaleeca jíꞌineerri Nazaret yéerri áabai cáinabi rícu jíꞌineerri Galilea, ya liáqueꞌiu áabai chacáalee néerra jíꞌineerri Belén, yéerri áabai cáinabi jíꞌineerri Judea rey David jiáctamicoo, Josécala David táqueerrimi.
Liáu néerra quéewiqueꞌe litána lijíꞌinau cáashta ítaꞌaa ruájcha ruáꞌa líinuꞌinaa Maríaca comprométechoo rucásacoo liájcha, liyáali éerri jáu yáawi rícucai.
Néenee nácula nayáꞌinaa Belénra, líinu liáꞌa éerdi María cúlicuctaꞌinaaca,
jáiwa lijiáu néenii quéechanacu sái rucúuleeca, jáiwa rudájida jíni wáarruma shídami íibi, rurrúwaida cuéshinai íibana rícu jíni, jinícala náarrui nayáctaꞌinaa cuíta rícu.
Ángelbini ya pastorbiniUrrúni Belénru áabi washiálicuenai catúyacani ovejas, najíꞌinaa pastorbini, nayá bésunedenai táayebee bacháida rícu túyenai nashínaa ovejaca.
Cawíquinta báqueerri ángel Dios shínaa íyadacoo nalí náaꞌa pastorbinica ya Dios shínaa cámarrashi quéena natéeji, jáiwa cáarru bájiala nacábacani.
Ne ángel ma nalí: “Ocáarru iyá, nuínda irrú áabai chuánshi sáicai, quéewiqueꞌe sáicta wéerri iwówai quinínama chóniwenai.
Wáalee lijiáu irrú, David shínaa chacáalee rícu jíꞌineerri Belén, báqueerri cawásedacai iyá cáarrunatai ijíconaa yúchau, Iwácali Cristoꞌinaaca.
Ne quéewiqueꞌe yáa léenaa tánashia jíni, íinuminaa iyájoo linácu liáꞌa quirrácuaca dájiderriu wáarruma shídami íibi ruwáirriu cuéshinai íibana rícu.”
Liyáalimi cawíquinta, íchaba ángel áacai sána íyadacoo mawí liájcha liáꞌa ángelca náa Diosru sáicai namáꞌee:
Quéechaꞌinaa jáyaali néejoo áacairra náaꞌa ángelmica, náaꞌa pastorbini namáꞌee nalí wáacoo:—Wáateu Belénra, wacába liáni bésuneerricoo Wawácali íiwani walí.
Néenee náau madéjcanaa náiinu María ya José ya quirrácua ruwáirriu cuéshinai íibana rícu.
Nacábaꞌinaa jíni, náiiwadeda liáꞌa ángel máni nalí linácu liáni samálitaca.
Ya quinínama náaꞌa éemenaicani nacáarrudau néemi nachuáni namáni náaꞌa pastorbinica.
Néꞌe ruáꞌa Maríaca ruwáalia ruwówa lícuu quinínama liáni rupénsaniꞌe nácu séewirrinaa.
Náaꞌa pastorbinica néejuaꞌinaaꞌeewoowai náaꞌee sáicai Diosru quinínama linácuꞌe liáꞌa néeminica yáꞌee liáꞌa nacábanica, ne quinínama bésunau léjta náaꞌa ángelbini máyuꞌu nalí.
Liáꞌa samálita Jesús náyadani templo rícuLiwáaliaꞌinaa ocho éerri nacírcuncida<RF q=+>Nacírcuncida: Nawíchua lichípi íimanaa dácu liáꞌa samálitaca, ya náꞌee lijíꞌinaa Jesús, liyáꞌee jíꞌinaashica liáꞌa ángel máni Maríarru jóctanaa quéenibi ruyá.
Líinuꞌinaa liáꞌa éerrica arrúnaa naméda léjta Moisés wánauꞌmi namédaca masáculaqueꞌe nayá, natée liáꞌa samálitaca Jerusalénra náyadaqueꞌini Diosruni.
Cha namédaqui jíni, jiníwata ley lishínaa liáꞌa wácalishica tánerriu: “Quinínama quéechanacu sái samálitaca arrúnaa nashírri Wawácalirruni.”
Néenee náawai nafrésia sacrificio liáꞌa libánua naméda liáꞌa ley Wawácali mánica: Chámai paloma wérri o chámai paloma éenibi.
Liyáali éerrimi liyá Jerusalén rícu báqueerri washiálicuerri jíꞌineerri Simeón. Liéni washiálicuerri machácani ya sáicai wítee, ya yáairri sáicai Diosru, ya liméda léjta Dios wówauꞌi, ya linénda liwásaida Israel táqueenaimi. Liáꞌa Espíritu Santo liyá Simeón yáajcha.
Espíritu Santo wána liá léenaa jóctanaa máanali liyá libéecha, cáashia lijiáctalaꞌinaa ya licába liáꞌa Mesíasca, liáꞌa Dios bánuaniꞌinaaca.
Espíritu Santo bánua Simeón liáqueꞌiu templo rícula; ya jáiꞌinaa litúwanai liáꞌa samálita Jesúsca natée liyá lécchoo, nacúmpliaqueꞌe léjta ley wánacaalauꞌi, náiinu Simeón nácu. Nawíchua lichípi íimanaa dácu.
Néenee Simeón liwína liná lícu liáꞌa samálitaca, liá Diosru sáicai limá cháꞌa:
“Ya ta, Nuwácali, jinísa jiméda léjta jimáyumi;ya ta jéewa jimáaca máanali nuyái jishínaa cha liwíteemijaꞌa, nuyá cashírruedacaica jirrú.
Jiníwata nunísa nucába liáꞌa wásedeerriꞌinaa wayá Dios shínaa máashii yúcha,
lichána limédacoo quinínama chóniwenai tuími rícula,
liáꞌa cámarrashica liquénaminaa nawítee rícuejijoo quinínama chóniwenai,yáminaa liwánaqueꞌe cawáunta nayá Israel táqueenaimi. Limá liáni Simeónca.”
Néenee José ya litúwa liáꞌa Jesús nacáarrudau néemi liáꞌa simeón máni linácucha liéni samálitaca.
quéewiqueꞌe liáꞌa yéerri íchaba wówa lícu líyadaqueꞌiu. Ne quinínama liéni jirrúꞌinaa cáiwi wérriꞌinaa, chaléjta áabai espada dúurruerri jicáwica íbeeji.
Cha lécchoo ruyá néeni báquetoo íinetoo jíꞌineechoo Ana, rutáania Dios jíꞌinaa nácu, limíyacaulami liáꞌa Panuel, litáqueerrimi liáꞌa Aser. Ana bájialau salítuenica, ya rucásaꞌinaamiu miyácau wáaliu rími, ya rúnirri máanali nawáaliaꞌinaa náajcha wáacoo siete camuí;
liyáalimi éerri ruwáalia ochenta cuatro camuí, ruyá máanirri. Jócau jiáu templo rícucha, rusírbia Diosru táayenaa ya éerrinacu ayúnoyu ya oraciónyu.
Ana íinu liyáalimi jáa, ya ruchánaa ruá Diosru sáicai, ya rutáania linácu liáꞌa samálita Jesúsca ya quinínama náaꞌa chóniwenai néndenai liwásaida, náaꞌa chóniwenai yéenai Jerusalén rícu.
Néejoo Nazaret néerraLiáwinaami nanísaꞌinaa nacúmplia quinínama léjta libánua liáꞌa ley Wawácali shínaa, jáiwa néejoo Galilea néerra, nashínaa chacáalee jíꞌineerri Nazaret.
Ya liáꞌa samálita Jesús lidáwinau cadánani ya mawí cawíteeca, ya Dios yáa lirrú sáicai mamáarraca.
Liáꞌa samálitaca Jesús yáairri templo rícuJesús túwanai yáaineu Jerusalén néerra camuí jútainchu lirrú liáꞌa fiestaca jíꞌineerri pascua.
Quéechaꞌinaa Jesús cúmplia doce camuí, yáaineu Jerusalénra naméda fiesta léjta nawíteeyu.
Ne amáarraiꞌinaa fiestai, néejoowai, ne liáꞌa samálita Jesús máaquerriu Jerusalén rícu, jócani litúwanai yáa léenaa.
Namátaꞌee Jesús yáairri chóniwenai íibi, najínactacoo áabai éerri iníjbaa lícu. Quéechaꞌinaa namúrruqui jíni náiibiu náaꞌa néenaaca náaꞌa nacúnusianica lécchoo,
jócai náiinu linácu liáꞌa Jesúsca. Néenee néejoowai Jerusalén rícula báaniu namúrruqueꞌe néerrani.
Liáwinaami matálii éerri rícula, náiinu linácu templo rícu, wáairriu liyá náiibi náaꞌa éewidenaica Moisés chuáni, éemerri liyá nalí ya sáteerri liyá léemiu nayá.
Ya quinínama náaꞌa éemenai Jesúsru nacáarrudau néemi liwítee ya léebaca nachuáni.
Litúwanai cábaꞌinaa jíni, nacáarrudau nacábaqueꞌe jíni, litúwa ma lirrú:—¿Nucúulee rími, táda jiméda walí liárra? Jicáꞌateni, jisálijinaa yáajchau urrúni wawówa wamúrru jiyá.
Jesús ma nalí:—¿Táda imúrru nuyá? jócai yáa léenaa arrúnaa báwatui nuyáca linácu liáꞌa nusálijinaa wówainica?
Néꞌe jócai náa léenaa néemi liáꞌa limáni nalí.
Néenee Jesús léejoo náajcha Nazaret néerra, lisíguia liméda nawánacaala. Quinínama liáni litúwa jócai rumíya máecha, ruwáaliani ruácoo ruwówa lícuu.
Ya Jesús mamáarracai dáwinacoo lináanaica, ya liwítee, ya sáicta liwówa Dios yáajcha chóniwenai yáajcha lécchoo.
Juan Bautista yáairri jiníctala yáa<TS3>(<a href="tw://bible.*?40.3.1-12">Mt 3:1-12</a>; <a href="tw://bible.*?41.1.1-8">Mr 1:1-8</a>)Jáiꞌinaa quinse camuí liwánacaala liáꞌa chúnsai wánacaalaca jíꞌineerri Tiberio, liyáali éerrimi Poncio Pilato liwánacaala cáinabi jíꞌineerri Judea, Herodes liwánacaala cáinabi jíꞌineerri Galilea, ya léenajirri Felipe liwánacaala cáinabi jíꞌineerri Iturea ya Traconite, ya liáꞌa Lisinias liwánacaala cáinabi jíꞌineerri Abilinia.
ya Juan libésunau quinínama cáinabi urrúni méeda jíꞌineerri Jordán, limá liácoo chóniwenairru arrúnaa néejoocoo Diosru ya nawána nabáutisa nayá, quéewiqueꞌe Dios méetua najíconaa.
Liáni bésuneerriu léjta litánaumi liáꞌa íiwadedeerri Dios chuáni báinacu jíꞌineerri Isaías:“Báqueerri chóniwerri máidaderriꞌinaa jiníctala yáairri:‘Ichúni liáꞌa iníjbaaca Wawácalirru,iméecu áabai iníjbaa machácani.
Quinínama sájaba máanui wérri báyeerriꞌinau,quinínama dúuli wérri ya dúuli rími naquénini nabáyaqueꞌe liyáqueꞌe áabee,náaꞌa iníjbaa cúwaneerricoo arrúnaa machácanicani,ya áabee naméda iníjbaa dujíwanamaica.
Quinínama chóniwenai nacábaminaa liáꞌa Dios bánuani wáseda wayá.’ ”
Najiáꞌinau náaꞌa chóniwenai quéewiqueꞌe Juan báutisa nayá, limá nalí: “¡Iyá léjta áai éenajinai! ¿Tána ma irrúi ibáutisaacalau iwásedacaalau liúcha liáꞌa carrrúnatai rúneerricoo liácoo? Ipénsacta chárra iyá yúquenaiu iyáca.
Iyá sáica, nacábaqueꞌe yáawacta éejoo Wawácalirru, ya ówa imá irrúwoo: ‘¡Wayá Abrahám táqueenaimi wásedeenaiꞌinau!’ Ne yáawaiyi numá irrú, Dios éewerri lináwida náani íibaca Abrahám táqueenaimiyu.
Ya mawí, liáꞌa chúushi jái ya cái quéewiqueꞌe liwíchua áicuba lijíchu yáajchau. Quinínama áicuba jócai yáa lítau sáica, wíchuerriu ya náuca chichái rículani.”
Néenee chóniwenai sáta néemiu liyá:—¿Tána wéewa wamédacai?
Juan éeba nachuáni:—Liáꞌa wáaleerri chámai íibalashi, jiá lirrú áabai liáꞌa jiní wáaliani; ya liáꞌa wáaleerri íyacaishi, jishírrida liájcha liáꞌa jiní wáaliani.
Néenaa náaꞌa cóbrenai impuesto Romarru narrúniu Juanru quéewiqueꞌe nabáutisacoo ya nasáta néemiu liyá:—Quéewidacai, ¿tána wéewa wamédacai?
Juan ma nalí:—Jócai cobra bájiala liúcha liáꞌa léjta nawánau icóbraca.
Néenaa náaꞌa soldado nasáta néemiu lécchoo:—Ya wayá ¿tána arrúnaa wamédacai?Juan éeba nachuáni:—Jiní éedani náucha chájiꞌi, jiní ibáulidaca nayá, uyáa najíconaa chájiꞌi jócai naméda; ya sáicta iwówa liájcha liérra iwénica napáida iyá.
Náaꞌa chóniwenai nanénda nacábau tánaꞌinaa bésunawai, nasáta néemiu nayá wáacoo Mesías liáꞌa Juanca;
Ne Juan ma nalí quinínama: “Nuyá yáawaa nubáutisa shiátaiyu; ne báqueerri íinuminaa báutiseerriꞌinaa Espíritu Santo wíteeyu, ya chicháiyu. Liyá mawí cadánani wítee núcha, jócai sáicaminaata nutájiacoo nuwáseda lishínaa cotiza báji.
Línda licáaji rícuu léjta áabai pala, quéewiqueꞌe liáwaqueda trigo ya lishírrini máashiibee liúcha. Liwáaliaminaa trigo líibana rículau, ne léemaminaa liáꞌa máashiibeeca chichái rícula jócai chácacajiu.” Liáni wówerri limáca lishírri náaꞌa sáicanica, ya máashii liúcaniꞌinaa chichái rícula jócai chácacajiu.
Cháwate Juan íiwa nalíni, ya áabi íchaba wítee lécchoo, Juan íiwa nalí sáicai chuánshi chóniwenairru.
Ya lécchoo licáita Herodes wánacaleerri Galilea shínaa cáinabi, jiníwata liwáaliaca líinuyu ruáꞌa Herodíasca, léenajirri Felipe íinucoo, ya lécchoo quinínama máashii limédanica;
Ne Herodes jócai méda liwánacaala liáꞌa Juanca, litúculeda áabai máashii mawí: liwárrueda Juan cuíta manúmai rícula.
Juan Bautista báutiseerri Jesús<TS3>(<a href="tw://bible.*?40.3.13-17">Mt 3:13-17</a>; <a href="tw://bible.*?41.1.9-11">Mr 1:9-11</a>)Jóctanaa Juan yáa cuíta manúmai rícula, báutisaꞌinaa quinínama chóniwenai, Jesús báutisau lécchoo; ya nácula liꞌóra, liáꞌa Jesús éerri méecu lirrú,
Náaꞌa nawérrinaibimica Cristo béecha sánamica<TS3>(<a href="tw://bible.*?40.1.1-17">Mt 1:1-17</a>)Jesús wáaliaꞌinaa újni treinta camuíca lichánau liméda lishínaa tráawajo.• Léjta néebidauꞌu José cúuleecani.• José Elí cúuleemi,
• Elí Matat cúuleemi,• Matat Leví cúuleemi,• Leví Melqui cúuleemi,• Melqui Jana cúuleemi,• Jana José cúuleemi,
• José Matatías cúuleemi,• Matatías Amós cúuleemi,• Amós Nahum cúuleemi,• Nahum Esli cúuleemi,• Esli Nagai cúuleemi,
• Nagai Maat cúuleemi,• Maat Matatías cúuleemi,• Matatías Simei cúuleemi,• Simei Josec cúuleemi,• Josec Judá cúuleemi,
• Judá Joanán cúuleemi,• Joanán Resa cúuleemi,• Resa Zorobabel cúuleemi,• Zorobabel Salatiel cúuleemi,• Salatiel Neri cúuleemi,
• Neri Melqui cúuleemi,• Melqui Adi cúuleemi,• Adi Cosam cúuleemi,• Cosam Elmadam cúuleemi,• Elmadam Er cúuleemi,
• Er Jesús cúuleemi,• Jesús Eliezer cúuleemi,• Eliezer Jorim cúuleemi,• Jorim Matat cúuleemi,
• Matat Leví cúuleemi,• Leví Simeón cúuleemi,• Simeón Judá cúuleemi,• Judá José cúuleemi,• José Jonam cúuleemi,• Jonam Eliaquim cúuleemi,
• Eliaquim Melea cúuleemi,• Melea Mena cúuleemi,• Mena Matata cúuleemi,• Matata Natán cúuleemi,
• Natán David cúuleemi,• David Isaí cúuleemi,• Isaí Obed cúuleemi,• Obed Booz cúuleemi,• Booz Sala cúuleemi,• Sala Nahasón cúuleemi,
• Nahasón Aminadab cúuleemi,• Aminadab Admin cúuleemi,• Admin Arni cúuleemi,• Arni Esrom cúuleemi,• Esrom Fares cúuleemi,• Fares Judá cúuleemi,
• Judá Jacob cúuleemi,• Jacob Isaac cúuleemi,• Isaac Abrahám cúuleemi,• Abrahám Taré cúuleemi,• Taré Nacor cúuleemi,
• Nacor Serug cúuleemi,• Serug Ragau cúuleemi,• Ragau Peleg cúuleemi,• Peleg Heber cúuleemi,• Heber Sala cúuleemi,
• Sala Cainán cúuleemi,• Cainán Arfaxad cúuleemi,• Arfaxad Sem cúuleemi,• Sem Noé cúuleemi,• Noé Lamec cúuleemi,
• Lamec Matusalén cúuleemi,• Matusalén Enoc cúuleemi,• Enoc Jared cúuleemi,• Jared Mahalaleel cúuleemi,• Mahalaleel Cainán cúuleemi,
• Cainán Enós cúuleemi,• Enós Set cúuleemi,• Set Adán cúuleemi,• Adán Dios cúuleemi.
Wawásimi wówai Jesús méda lijíconau<TS3>(<a href="tw://bible.*?40.4.1-11">Mt 4:1-11</a>; <a href="tw://bible.*?41.1.12-13">Mr 1:12-13</a>)Jesús Espíritu Santo cámusheda liwítee, léejoo méeda Jordán néenee, ya Espíritu litée jiníctala yáairri.
Néerra liyá cuarenta éerri, ya liáꞌa Wawásimi wówai Jesús méda lijíconau. Jesús jiní íyani narrícu náaꞌa éerrica, táda cha liáwinaami lisíntia ínaaishi.
Néenee Wawásimi ma lirrú:—Yáawaicta Dios Cúulee jiyá, jiwánate lináawacoo liéni íibaca páaniyu.
Néenee Wawásimi írrida Jesús ya líyada lirrú quinínama náaꞌa país éerri rícu,
limá lirrú:—Nuá jirrú quinínama jiwánacaalaqueꞌe éerri rícu cawéninica. Níwata nuyá nunísani nurríshibiaca, ya nuá tánashia nuwówaini nuárru jíni.
Jitúyactau nulí ya jiá nulí sáicai, quinínama jishínaaminaa.
Jesús éebaꞌee lichuáni:—Nuyá jócai túyau jirrú, jiníwata limá liáꞌa tánerricoo: ‘Jitúyau Diosruja, ya jisírbia lirrú bácai.’
Liáwinaami Wawásimi tée Jesús chacáalee Jerusalénra, lírrida liyá templo ítala mawíta áacaica ya limá lirrú:—Yáawaicta Dios Cúulee jiyá, jicáteu cáinabi rícula wayéji áani;
Jiníwata limá liáꞌa tánerricoo:‘Dios bánuaminaa lishínaa ángelbini nayúda ya natúya jiyá.
Nanácudaminaa jiyá nacáaji rícuu,jócubeecha jíinuau íiba nácula’.
Jesús éebaꞌee Wawásimi chuáni:—Limá lécchoo liáꞌa tánerricoo: ‘Ujimáca máashii Diosru jiwówaini limédaca.’
Quéechaꞌinaami Wawásimi jócu léenaa liwána Jesús méda lijíconau, néenee Wawásimi dáanau liúcha íchaba éerri.
Jesús chánau liméda lishínaa tráawaju Diosru Galilea rícu<TS3>(<a href="tw://bible.*?40.4.12-17">Mt 4:12-17</a>; <a href="tw://bible.*?41.1.14-15">Mr 1:14-15</a>)Liáwinaami Jesús éejoo lishínaa cáinabi ítalau jíꞌineerri Galilea Espíritu Santo dánaniyu, néenee natáania linácu quinínama lirrícu liáꞌa cáinabica yéerri litéeji.
Ne léewida nayá narrícu náaꞌa cuíta jíꞌineenai sinagoga, ya náa lirrú quinínama sáicai.
Jesús Nazaret néeni<TS3>(<a href="tw://bible.*?40.13.53-58">Mt 13:53-58</a>; <a href="tw://bible.*?41.6.1-6">Mr 6:1-6</a>)Jesús yáau Nazaret néerra, chacáalee lidáwinactamicoo. Léerdi nawówa íyabactacoo liwárroo sinagoga rícula, léjta liwíteeja, jáiwa libárruawai quéewiqueꞌe liliá Dios Chuáni.
Náa liliá cáashta litánanimi liáꞌa íiwadedeerri Dios chuáni báinacu Isaíasca, limécuꞌinaamini líinu linácu liáꞌa tánerricoo cháꞌa:
“Espíritu nuwácali shínaa yáairri nunácu,jiníwata liníwaca nuyá quéewiqueꞌe nutée chuánshi wáalii nalí náaꞌa carrúni jináatanica;libánua nuyá nuíiwadeda chítashia éewauꞌinaa mabáji náaꞌa presoca ya nuéejueda natuí náaꞌa matuínica;nuchánaa nuéda nabáji náaꞌa nabádadanica;
nuíiwa liáꞌa camuí sáictaica Wawácali shínaaca.”
Liáwinaami Jesús támu liáꞌa cáashta, jáiwa liá lirrú jíni liáꞌa yúderri nayá sinagoga rícu, jáiwa liwáawai. Quinínama náaꞌa yáaine néeni nacába lirrú.
Jáiwa lichánau litáaniacai limáꞌee:—Wáalee éerri linísa licúmpliacoo liéni tánerricoo ináneewa.
Quinínama natáania Jesús nácu sáica ya nacáarrudau nacába liáꞌa limánica sáictaica. Nasátadaꞌee néemiu nayá wáacoo:—¿Jócaita le José cúulee léji liéni?
Jesús éebaꞌee nalí:—Yáawaiyi numá irrú, imáminaa nulí léju liéni chuánshica: ‘Médico, jichúni jiyá jájiu.’ Mawí imáminaa nulíjoo: ‘Liáꞌa wéeminica jimédani Capernaúm rícu, jiméda lécchoo ája áani chúnsai jicáinabeerra ítaꞌau.’
Yáawai méetaa íchabate máanirrini Israel rícu, éerri liyáꞌinaami liáꞌa íiwadedeerri Dios chuáni báinacu Elíasca, quéechaꞌinaamite jócu liúwau matálii camuí ya béewami mawí, jáiwa íchaba íinaishi quinínama Israel cáinaberra ítaꞌaa;
ne Elías Dios jócai libánua nalí náaꞌa máanirrinica Israel rícu, ne ta chaléjani Sarepta néerra, urrúni lirrú liáꞌa chacáalee Sidónca.
Chacábacanaa íchabate bálinenaiu liyú liáꞌa chorrówa íyeerri náinaa Israel rícu, éerrimi liyá liáꞌa cáiiwadedacaimi Dios chuáni báinacu Eliseoca, ne jiní éeneerri lichúnicoo néenaaca bácai rími Naamán, chéesaicani Siria sáica.
Quéechaꞌinaami néemi quinínama liéni, náaꞌa yáaine sinagoga rícu íiwirri wérri nawówa bájialanaa.
Nabárruaꞌinaamiu, jáiwa najéda chacáalee rícucha Jesús, natéeꞌe wáni dúuli áacai ítala chacáalee yáctaca, quéewiqueꞌe najúsunedacani cáinacula néenini.
Ne Jesús bésunau nadécumi quinínama, jáiwa liáu néenee.
Báqueerri washiálicuerri wáalierri áabai espíritu máashii<TS3>(<a href="tw://bible.*?41.1.21-28">Mr 1:21-28</a>)Jesús yáꞌeewoo Capernaúmra, áabai chacáalee Galilea sái, ne léerdi nawówa íyabactacoo léewida náaꞌa chóniwenaica.
Ne náaꞌa chóniwenai nacáarrudau nacába léewidacalaca, jiníwata táanierri quinínama wánacaalashiyu.
Sinagoga rícu báqueerri washiálicuerri yáꞌee wáalierri demonio, jáiwaꞌee limáidada lidánaniyuwai:
¡Jimáaca wayá! ¿Tánda jiníquiu wáajcha, Jesús Nazaret néenee sái? ¿Jiyá íinuerriꞌe jimárda wayá? Nuyá cúnusierri jiyá, nuá léenaa jiyá majíconaica Dios shínaaca.
Jesús cáitaꞌee liáꞌa demonioca limáꞌee lirrú:—¡Manúmata ya jimáaca liéni washiálicuerrica! Néenee liáꞌa demonio liúca liáꞌa washiálicuerrimica cáinabi rícula nanáneewa quinínama, ya jáiwa lijiáu liúchai jiní limédacta lirrú máashii.
Quinínama nacáarrudauꞌeewoo, ya namáꞌee nalí wáacoo:—¿Tána chuánshiqui jiliéni? Quinínama liáꞌa wánacaleerrica ya liwítee dánani liéni washiálicuerrica liwána najiácoo náaꞌa espíritu máashiinica, ¡ya nayá jiáneu!
Ya natáania sáica Jesús nácue quinínama lítaꞌaa liáꞌa quinínama cáinabica.
Jesús chúni Simón Péꞌeru néerru<TS3>(<a href="tw://bible.*?40.8.14-15">Mt 8:14-15</a>; <a href="tw://bible.*?41.1.29-31">Mr 1:29-31</a>)Jesús jiáꞌinaamiu sinagoga rícucha ya jáiwa liwárroo líibana lícula liáꞌa Simónca. Linéerru liáꞌa Simónca bálinechooꞌeewoo ruyáca, máanui wérri licámuna, nasáta Jesús yúcha runácui.
Jesús tájiaꞌeewoo ruyáctaca ya jáiwa licáita liáꞌa licámunacaa, jáiwa licámuna éedawai, liyáalimi, jáiwa rubárruawai ya ruchánau rushírrueda nalí.
Jesús chúni íchaba Chóniwenai bálineneu<TS3>(<a href="tw://bible.*?40.8.16-17">Mt 8:16-17</a>; <a href="tw://bible.*?41.1.32-34">Mr 1:32-34</a>)Éerri wárruauꞌinaami liyá cái, quinínama náaꞌa nawáalia bálinacaalashi, matuínaami bálinacaalashi natéeꞌe nayá Jesúsru; ne jáiwa licháanaa licáajiu nanácui bácainaa, jáiwa lichúni nayái.
Ne náiibicha náaꞌa bálinenaicoo íchaba lécchoo najiáu náaꞌa demonioca, namáidadaca namáꞌee: —¡Jiyáwa liérra Dios Cúuleeca! Ne Jesús cáita náaꞌa demonioca, ya jócu línda natáaniaca, jiníwata náaca léenaa liyá liáꞌa Mesíasca.
Jesús íiwa liáꞌa chuánshica sinagoga rícu<TS3>(<a href="tw://bible.*?41.1.35-39">Mr 1:35-39</a>)Jucámarraꞌinaami, Jesús jiáu chacáalee rícucha, áabai yáarruishi jiníctala yáairri. Ne náaꞌa chóniwenaica namúrru liyá, jáiwa náiinu liyáctala liyáca. Nawówai náayabedacani jócubeechata liáu,
ne Jesús máꞌee nalí:—Lécchoo arrúnaa nuíiwa liáni chuánshi sáicaica linácue sái liáꞌa Dios wánacaalactalaca nalí náaꞌa áabi chacáaleeca, linácueji liéni Dios bánua nuyá máyala áani.
Natésu jócai nacába cáji<TS3>(<a href="tw://bible.*?40.4.18-22">Mt 4:18-22</a>; <a href="tw://bible.*?41.1.16-20">Mr 1:16-20</a>)Áabai éerrite, Jesús yáa liyáca litácoowa liáꞌa manuá jíꞌineerri Genesaret, lisíntia nabádeda liyá náaꞌa chóniwenai máanabanaamica wówenai néemi Dios chuáni.
Jesús cába chámai lancha cáina nácu. Máisananiyaca níwata náaꞌa catésucanica yúrrucuenaiu lirrícucha nabádeda nashínaa máayau.
Jesús yúrrucoo áabai lancha rícula, Simón shínaaca, jáiwa liwána lidáanaa píituita litácooweji bachátairra. Jáiwa liwáau lirrícu liáꞌa lanchaca néenee lichánau léewida náaꞌa chóniwenaica.
Linísaꞌinaami litáaniacai, limáꞌee Simónru:—Jitée liáꞌa lanchaca chaléeni bachátala dujíwactalaca, ya ta yúca ishínaa máayawai itésuqueꞌe.
Simón éebaꞌee:—Quéewidacai, táayenaa watráawajaaca watésuca, ne jiní wérri wajédani; ne jiyáctaca bánuani, nuáꞌau nudáquinia numáayaniu.
Ne namédaꞌinaami jíni, náawaqueda bájialanaa cubái liáꞌa namáayani atéwanamai súbirriacoo.
Néenee namáida náaꞌa nashínaa najúnicaica máinecoo áabai lancha rícu, quéewiqueꞌe náacoo nayúda nayá. Néenee náau néerrai, nacámusheda náaꞌa chámai lanchaca atéwa namácta natámucoo.
Simón Péꞌeru cábaꞌinaami liéni, litúyau liúrruimiyu Jesús náneewa limáꞌee lirrú:—¡Jishírriu núcha, Nuwácali, níwata nuyá cajíconai!
Jiníwata Simón ya quinínama cáarrudenaiu nacába liáꞌa najédau cubái, máanaba náami jócai nacába cáji.
Lécchoo cáarrudenaiu náaꞌa Santiago ya Juan, Zebedeo éenibica, Simón máanabacaca. Ne Jesús máꞌee Simónru:—Ocáarru jiyá; léjta jinísau jitésucai, chacábacanaa jimúrru nulí chóqueꞌe chóniwenai nasíguia nuyá.
Néenee natée lanchami litácoowalai, namáaca quinínama, jáiwa náau Jesús yáajchai.
Jesús chúni báqueerri bálinerriu lepra<TS3>(<a href="tw://bible.*?40.8.1-4">Mt 8:1-4</a>; <a href="tw://bible.*?41.1.40-45">Mr 1:40-45</a>)Áabai éerrite, Jesús yáa liyáca áabai chacáalee rícu, líinu báqueerri washiálicuerri bálinerriu chorrówa íyeerri náinaa jíꞌineerri lepra; licábaꞌinaami Jesús litájiau linánimiyu cáinabi nácula, lisátaꞌee liúcha:—Nuwácali, jiwówaicta, jichúni nuyá nubálinacaala yúcha.
Jesús dúnuꞌe licáajiyu wáni, limáꞌee:—Nuwówai, ¡jichúnicoo! Liyáalimi libálinacaalaꞌee chorrówa íyeerri líinaa éedau liúcha,
Jáiwa Jesús ma lirrúi:—Jiníwaa jíiwani jiyárrujoni; bácai rímii jiáu jíyadacoo sacerdote náneewa, ya jitée jishínaa jiméetuaꞌinau jiyáu, liáꞌa Moisés wánanimi imédaca, quéewiqueꞌe quinínama yáa léenaa jáica sáica jiyái jibálinacaala yúchau.
Ne mamáarraca, Jesús íiwanaa cáarraliacoo quinínama matuínaami, ya íchaba chóniwenai yáawacau néemiqueꞌe lichuáni ya lichúniqueꞌe nabálinacaala.
Ne Jesús lishírriu jiníctala yáairri quéewiqueꞌe liꞌóracoo.
Jesús chúni báqueerri macáwai<TS3>(<a href="tw://bible.*?40.9.1-8">Mt 9:1-8</a>; <a href="tw://bible.*?41.2.1-12">Mr 2:1-12</a>)Áabai éerri Jesús éewidacta liyáca, nawáau nayá néeni náaꞌa áabi fariséobini ya quéewidacanica ley shínaabinica íinuenai quinínama chacáalee rími Galilea shínaaca, ya Judea ya Jerusalén néenee. Ya Dios wítee íyadau Jesús nácu lichúni náaꞌa bálinenaicoo.
Néenee áabi washiálicuenai íinu índenai báqueerri macáwai liárrubai ítaꞌau. Nawówaictaꞌee nawárrueda cuíta licúlani ya náyada Jesús náneewani;
Ne jócu náiinu táshia nácucha nawárrua jíni, jiníwata bájialaca íchaba chóniwenai; jáiwa náirda liyá cuíta íteeji, néeda bájirra cuíta báinaa ya náurrucuedaqueꞌe liyá néenee bálinerricoo liárrubai ítaꞌau, néeni béewami nalí quinínama, Jesús náneewa.
Néenee náaꞌa quéewidacanica ley shínaabinica ya náaꞌa fariséobinica nachánau napénsaaca: “¿Tána léji liéni éeneerri limá cháꞌa chuánshi máashii Dios nácula? Bácai rími Dios éeneerri liméetua jíconaashi.”
Ne Jesús yáirri léenaa liáꞌa napénsaani nayáca, lisátaꞌee léemiu nayá:—¿Tána ipénsa irrúwoo chárra?
—¿Tána mawí jócu tráawajui, wamácai: ‘Jijíconaa máaquerriu liméetuacuwai’, o numáca: ‘Jibárroo jijínau?’
Ne núyadaminaa irrú, nuyá Washiálicuerri Dios Cúuleeca wáalierri wánacaalashi cáinabi ítaꞌaa liméetuaꞌinaa jíconaashi.Néenee limá lirrú liáꞌa macáwaica:—Numá jirrú, jibárroo, jiwína jiárrubaiu ya jiáu jíibana néerrau.
Liyáalimi, liáꞌa macáwaica léenuu libárruacoo quinínama náneewa, liwína liárrubaiu lirrú wánimicoo ítaꞌaa, jáiwa liáu líibana néerrawai liá sáicai Diosru.
Quinínama nacáarrudau nacábacani, jáiwa náa sáicai Diosrui ya bájialanaa nacáarrudacoo namáꞌee:—Wáalee wacába watuíyu jócai wacába cáji.
Jesús máida Levírru<TS3>(<a href="tw://bible.*?40.9.9-13">Mt 9:9-13</a>; <a href="tw://bible.*?41.2.13-17">Mr 2:13-17</a>)Liáwinaami liéni, Jesús jiáu, jáiwa licába báqueerri cacóbracai impuesto Romarru. Jíꞌineerrimi Leví, wáairriu liyáca yáarrubaishi ítaꞌaa licóbra liyá impuesto. Jesús máꞌee lirrú:—Jisíguia nuyá.
Néenee Leví bárroowai, limáaca quinínama, jáiwa liáu Jesús yáajchai.
Táicalaꞌinaami mawí, Leví méda áabai fiesta máanui wérri líibana néeniu Jesúsru; ya íchaba náaꞌa cóbrenai impuesto Romarru, náajcha náaꞌa áabi chóniwenaica, wáaineu nayáca mesa nácula náajcha.
Ne náaꞌa fariséobinica ya náaꞌa quéewidacanica ley shínaabinica néenaacajaa, nachánau nacáida Jesús shínaa éewidenaicoo. Namáꞌee nalí:—¿Tánda íya ya írra náajcha nárra cacóbracani impuesto ya cajíconaanica?
Jesús éebaꞌee nachuáni: —Náaꞌa sáicanica, jócani rúnaa médico, ta nayá náaꞌa bálinenaicoo.
Nuyá jócai íinu numáida náaꞌa sáicanica, nuíinu numáida náaꞌa cajíconaanica, quéewiqueꞌe néejueda nayáu Diosru.
Linácue sái liáꞌa ayúnoca<TS3>(<a href="tw://bible.*?40.9.14-17">Mt 9:14-17</a>; <a href="tw://bible.*?41.2.18-22">Mr 2:18-22</a>)Néenee namáꞌee Jesúsru:—Náaꞌa casíguiacani Juan ya fariséobini shínaaca yúnenai bájialanaa ya naméda bájialanaa oración, ne jishínaa éewidenaicoo jiájcha éerri jútainchu náaya ya náirra.
Jesús éebaꞌee nalí:—¿Léewaminaatau éewa iwána nayúnaa náaꞌa namáidani áabai matrimóniorru, nácula liyá náajcha néeni liáꞌa novioca?
Ne líinuminaa liáꞌa éerrica, natéctaꞌinaa liáꞌa novioca; jáicta líinu liáꞌa éerrica, liyáaliminaa nayúnaajoo.
Cháꞌa lécchoo líiwa nalí áabai licábacanaa:—Jiní dáulerri áabai íibalashi wáalii quéewiqueꞌe lichánaida áabai íibalashi dánumimi. Ne limédactacala chániꞌi, ya táminaa liúca liáꞌa íibalashi wáaliimica; mawíyi liáꞌa shídanaamica wáalii, jócai sáicta máacacoo íibalashi dánumimi yáajcha.
Ne jiní lécchoo wanuácala vino wáalii áabai íimanaashi salírrani rícula, níwata liáꞌa vino wáaliica wáneerri lisúbirriacoo liáꞌa íimanaashi dánumimica, léjta liáꞌa íimanaashi ya liáꞌa vinoca jái liúcawai.
Tádawa arrúnaa wanuá vino wáalii lirrícula liáꞌa íimanaashi wáaliica.
Ne liáꞌa írrerri vino salírrani, jócai wówai liáwinaami vino wáalii, jiníwata jái limái: ‘Liáꞌa vino salírranica mawí sáictaca.’
Jáiwa áabi fariséobini nacábaꞌinaami liáni, nasáta néemiu:—¿Tánda iméda iyá liérra jócai wéewa waméda éerdi wawówa íyabactacoo? Jiníwata jócai ley índa wamédaca.
Jesús éebaꞌee nachuáni:—¿Jócai iliá icábau Dios chuáni nácu báitate David ya náaꞌa limánabaca nawáaliate ínaaishi?
Jáiwate liwárruawai Dios íibana rícula, jáiwa liwína náji náaꞌa páanica nashírrini Diosru, líya liyái ya liá náaya lécchoo náaꞌa limánabaca, báawita bácai rími ta náaꞌa sacerdótebinica éewata náayacani bácai liáꞌa páanica.
Néenee Jesús ma mawí:—Nuyá Washiálicuerri Dios Cúuleeca, nuwáalia wánacaalashi linácu liáꞌa éerrica nawówa íyabactacoo.
Liáꞌa washiálicuerrica máacarrai cáaji<TS3>(<a href="tw://bible.*?40.12.9-14">Mt 12:9-14</a>; <a href="tw://bible.*?41.3.1-6">Mr 3:1-6</a>)Áabai éerri nawówa íyabactacoo náaꞌa judíobinica, Jesús wárruerriu sinagoga rícu ya lichánau léewidaca. Báqueerri washiálicuerri yáairri néeni máacarrai cáaji chéꞌe sáicaquictejica.
Néenee néeda lituínaa liáꞌa Jesúsca náaꞌa éewidenaica Moisés shínaa ley ya fariséobini lécchoo, nacábaqueꞌe lichúnicta liáꞌa máacarrai cáaji, lirrícu liáꞌa éerrica nawówa íyabactacoo, néewaqueꞌe náa lijíconaa liáꞌa Jesúsca.
Ne liáꞌa Jesúsca, liá léenaa chítashia nawítee jíni, limá lirrú liáꞌa washiálicuerrica máacarrai cáaji:—Jibárroo, jimédau béewami.Néenee libárruawai.
Néenee Jesús ma nalí náaꞌa áabica:—Nuwówai nusáta nuéemiu iyá áabai chuánshi rími: ¿Lirrícu liáꞌa éerrica wawówa íyabacoo, wéewa waméda sáicai o máashii? ¿Wawáseda cáwicaishi o wamárdacani?
Linísa litáania náajcha, liáꞌa Jesúsca licába quinínama litéejiu limá lirrú liáꞌa washiálicuerrica:—Jidúcua jicáajiu.Liméda jíni, sáicai báaniu jíni licáajica.
Ne náaꞌa áabica íiwirrini wérri nawówa. (Namáctacalaꞌee Jesús méda lijíconau litráawajaaca lirrícu liáꞌa éerrica nawówa íyabactacoo). Táda natáania nalí wáacoo tánashia néewa namédaca Jesús júnta.
Jesús níwa náaꞌa doce éewidenaicoo<TS3>(<a href="tw://bible.*?40.10.1-4">Mt 10:1-4</a>; <a href="tw://bible.*?41.3.13-19">Mr 3:13-19</a>)Liyáali éerrite, Jesús yáau áabai dúuli ítala liꞌóracoo, libésuneda quinínama táayebee liꞌóracoo Diosru.
Quéechaꞌinaami jucámarra cái, limáida lishínaa éewidenaicoo, jáiwa liwína doce néenaa, liá najíꞌinaa apóstolu. (Wówerri limá bánuani naméda áabai tráawajuca).
Léewa najíꞌinaa liáni: Simón, liá liéni jíꞌinaa Péꞌeru; Andrés, Simón éenajirrica; Santiago, Juan, Felipe, Bartolomé,
Mateo, Tomás, Santiago, licúulee liáꞌa Alfeo; Simón liáꞌa Celote,
Judas, Santiago cúuleeca, ya Judas Iscariote, liáꞌa náawiderriu liwítee máashii éejuederriꞌinaa Jesús.
Jesús éewida íchaba chóniwenai<TS3>(<a href="tw://bible.*?40.4.23-25">Mt 4:23-25</a>)Jesús yúrrucoo dúuli ítacha lishínaa apóstolu yáajcha, jáiwa limáacau áabai bacháida lícui. Néeni náawacau íchaba náaꞌa síguianai liyá, ya íchaba chóniwenai Judea shínaa cáinabi ítesanaca ya Jerusalén ya litácooweji liáꞌa Tiroca ya Sidón. Íinuenai néemiqueꞌe Jesús chuáni ya quéewiqueꞌe lichúni nashínaa bálinacaalashi.
Ya náaꞌa carrúni jináata nanácueji náaꞌa espíritu máashii, máaquenai lécchoo sáica.
Chacábacanaa quinínama Chóniwenai wówenai nadúnu Jesús nácu, níwata lichúnicala nayá quinínama liyú liáꞌa Dios wítee jiáirricoo linácucha.
Liáꞌa sáictacta nawówa ya máashicta nawówa<TS3>(<a href="tw://bible.*?40.5.1-12">Mt 5:1-12</a>)Jesús cábaꞌee lishínaa náaꞌa éewidenaicoo liájcha, ya limáꞌee nalí:“Sáicta iwówa iyá carrúni jináatanica,níwata liáꞌa Dios wánacaalactalaca ishínaa.
“Sáicta iwówa iyá jáicta máashii chóniwenai cába iyái, jáicta nawáana yáacuwai, jáicta máashii nanúma irrúi ya jáicta nacháani iyái jicáꞌa náaꞌa máashiinica, nunácueji nuyá Washiálicuerri Dios Cúuleeca,
Sáicta wérri iméda iwówau, cashiámu iméda iwówau liyú liáꞌa sáicai liyáali éerri, níwata iyá ríshibianaiꞌinaa máanui wérri sáicai áacairra; cháwa cábacanaa náiinueda náaꞌa nawérrinaibimi chóniwenai náaꞌa íiwadedeenaimi Dios chuáni báinacu nabéecha.
“Ne, ¡ái éenaa jáꞌa carrúni jináataꞌinaa iyá rícubinica, jáni nísa sáicta iméda iwówawai!
“¡Ái éenaa jáꞌa carrúni jináata iyá chóqueꞌe nísenai cáawaica, ne liáwinaamiꞌinaa ínaaishi irrújoo!“¡Ái éenaa jáꞌa carrúni jináataꞌinaa iyá chóqueꞌe cáidenaica, ne liáwinaamiꞌinaa ícha irrúwoo máashiiꞌinaa iméda iwówau!
“¡Ái éenaa jáꞌa carrúni jináataꞌinaa iyá quinínama cáinabi ítesana náa irrú sáicai, ne cháwa cábacanaa nabésunacoo náajcha náaꞌa chóniwenai ibéecha sánaca, náajcha náaꞌa íiwadedenai Dios chuáni jócai yáawaiyi!
Caníinaa wacába wajínaiu<TS3>(<a href="tw://bible.*?40.5.38-48">Mt 5:38-48</a>; <a href="tw://bible.*?40.7.12">7:12</a>)“Ne iyá éemenai nulí numá irrú: Caníinaa icába ijínaiu, iméda nalí sáicai náaꞌa máashiini cába iyá.
Yáa nalí sáicai náaꞌa mándisieni iyá, iꞌóra nanácu náaꞌa máashiini numá inácucha.
Áiwee báseerri jiwídani jáꞌa, jináawida lirrú béema; ne áiwee éederri jisácuni jáꞌa, jimáaca lécchoo litée jicámisani.
Ne matuínaami tánashia nasátani jiúcha, jiá lirrúni, ne léedacta jishínaa, ujisáta liúchani.
Iméda náajcha náaꞌa chóniwenaica, chaléjta iwówa naméda yáajcha náaꞌa áabica.
“Ne iyá caníinacta icába iyá jájiu liáꞌa caníinai cába iyá, ¿tána iwáalia mawí sáicacai? Áawita náaꞌa cajíconaanica caníinaa nacába yáacacoo.
Ne imédacta nalí sáicai náaꞌa médenai irrú sáicai iyá jájiu, ¿tána iwáalia mawí sáicacai? Áawita náaꞌa cajíconaanica naméda sáicai nalí wáacoo.
Ne ipréstacta nalí bácai náaꞌa ipénsani éejueda irrú lijúnta náaꞌa sái, ¿tána íyada néenii iwíteecoowai? Lécchoo náaꞌa cajíconaanica préstenai nashínaa wáacoo bácainaa napénsaa narríshibia lijúnta sái náucha wáacoo.
Iyá éewenai caníinaa icába ijínaiu, ya iméda nalí sáicai, ya éewa iprésta ishínau jiní inéndacala néejueda irrú lijúntanaa sái. Cháminaa máanui ishínaa sáicabee ya iyáminaa léenibi liáꞌa Dios áacai sáica, liáꞌa lécchoo sáicaica náajcha náaꞌa chóniwenai cháaninica, ya náaꞌa máashiinica.
Arrúnaa iyá carrúni jináata icába áabi, léjta carrúni jináata isálijinaa Dios cába iyá.
Ujiúca áabi máashiiquictala<TS3>(<a href="tw://bible.*?40.7.1-5">Mt 7:1-5</a>)“Ojiúca áabi máashiquictala, jócubeecha Dios yúca jiyá máashiquictala lécchoo. Jócu jiá áabi jíconaa, ya Dios jócuminaa liá ijíconaa lécchoo. Jimíya máecha áabi jíconaa, ya Dios pérdonaaminaa iyá.
Yáa áabirru, ya Dios liáminaa irrú lécchoo. Liáminaa ishínaa cháacala rícu áabai léenedayuꞌinaa sáicai wérri, libádadani, licúsudani ya cashiámunaa. Dios éenedaminaa iyá lécchoo léjta cábacanaa éenedauꞌu áabibi.”
Jesús máaca nalí liéni licábacanaa: “¿Léewaminau báqueerri matuíyii lijíneda báqueerri matuíyii wítabii? ¿Jócuminaa nacáu chámatanaa útawi rícula?
Jiní báqueerri éewiderricoo mawíyii lishínaa quéewidacai yúchau; jáicta limárda lishínaa estúdiowai líinuminaa limédacoo léjta lishínaa quéewidacai.
Ne jócta jiá léenaa jiwáaliaꞌu áicuba dánumimi chúnsai jituí rícu, ¿chíta jéenauꞌu jimá jéenajirrirru jíni: ‘Nuéenajirri, jínda nujédaꞌaa jituí rícucha liérra catábibeeca’? ¡Chámai wítee! Jijédau quéechanacu liérra áicuba dánumimi yáairri jituí rícu, táminaa cha jéewa jicába sáica quéewiqueꞌe jéewa jijéda jéenajirri tuí rícucha catábibee.
Liáꞌa banácalica wacúnusiani líta nácuejiu<TS3>(<a href="tw://bible.*?40.7.17-20">Mt 7:17-20</a>; <a href="tw://bible.*?40.12.34-35">12:34-35</a>)“Jiní banácali sáicai éewa liá lítau máashii, jiní banácali máashii éewa liá lítau sáica.
Quinínama banácali wáa léenaa wacába líta nácuejiu: Jócu wéewa wawína ítashi sáicai áabai túwirri náanai ítacha, jiní wéewaca wawína uva catícali ítacha.
Liáꞌa washiálicuerri sáicaica, táanierri chuánshi sáicai, níwata sáicacala liáꞌa yáairri liwówa lícu, liáꞌa washiálicuerri máashiica, táanierri chuánshii cacháninai, jiníwata máashii liáꞌa yáairri liwówa lícu. Ne tándawa liáꞌa cashiámui ya liwówa lícu, léewa linúma táaniani liérra.
Náaꞌa chámai cuíta dánanica<TS3>(<a href="tw://bible.*?40.7.24-27">Mt 7:24-27</a>)“¿Tánda imá nulí, ‘nuwácali, nuwácali’, ne jócani méda léjta numáyuꞌu irrú?
Nuíiwaꞌee irrú liáꞌa chái cábacanaa íinuerri nulí léemi nuchuáni ya limédani liáꞌa numáni lirrú:
chái cábacanaa léjta báqueerri washiálicuerri, jáicta libárrueda líibanawai, quéechanacu liméda dujíwala útawi, ya ta limáaca lidánani íiba ítaꞌaa. Quéechaꞌinaami manútaa méedai, unésaca íinu linácula liáꞌa cuítaca, ne jócu léenaa lichúndaqui jíni, níwata bárruerriu sáica íiba ítaꞌaa.
Ne liáꞌa éemerri nuchuáni, ya jócu liméda liáꞌa numáni lirrú, chái cábacanaa léjta báqueerri washiálicuerri bárruedeerri líibanau cáina ítaꞌaa, jáiwa jócu liáꞌa lidánani dujíwalai; quéechaꞌinaami manútaa méedai unésaca íinu lítala liáꞌa cuítamica, jáiwa licáuwai limáacacoo licáarraliacoo.”
Jesús chúni báqueerri shírruederri lirrú liáꞌa wánacaleerri romano sái<TS3>(<a href="tw://bible.*?40.8.5-13">Mt 8:5-13</a>)Jesús nísaꞌinaami litáania náajcha náaꞌa chóniwenaica, jáiwa liáwai Capernaúm néerra.
Néeni báqueerri yáa Roma sái nawácali náaꞌa soldádoca, wáalierri báqueerri shírruederri lirrú caníinai wérri licábaca, bálinerriuminaatanaa atéwacta máanalicani.
Quéechaꞌinaami romanobini wácali éemi natáania Jesús nácu, libánua áabi salínai judíobini shínaaca, quéewiqueꞌe nasáta liúcha liácoo lichúni liáꞌa shírruederri lirrú liáꞌa romano wácalica.
Jáiwa náiinu Jesús yáctalai nasáta liúcha cáiwinaa namáꞌee lirrú:—Liéni wawácalica sáicanatai jiyúdaca,
jiníwata caníinai licába washínaa chóniwenai quinínama, ya liwána naméda walí washínaa sinagoga.
Jesús yáau náajchai, ne quéechaꞌinaami urrúni líinu cuítarrui, liáꞌa nawácalica libánua áabi lijúninaiu namá lirrú: “Nuwácali, chaijiwítemija, jiníwata nuyá jócai sáicanata jiwárruacoo núbana rícula;
tándawa, jócu nuáu nuyá jájiu numúrru jiyá. Bácai rími jiá wánacaleerri chuánshi quéewiqueꞌe jichúni shírruederri nulí.
Jiníwata nuyá jájiu yáairri nuwánacaala nácu lécchoo, liyáalimi lécchoo nuwáalia náaꞌa soldado nuwánacaalaninica. Jáicta numá néenaa báqueerrirrui jiáyu, arrúnaa liácoo; jáicta numá báqueerrirrui jíinuu, arrúnaa líinuca; ya jáicta nubánua nushínaa shírruederri nulí liméda nuwánacaala, jái liméda jíni.”
Jesús cáarrudau léemi jiliéni, licábadeda nalí náaꞌa chóniwenai yáaineu líshiirricu, limáꞌee nalí:—Ne yáawaiyi numá irrú, jiníwita Israel rícu nuíinuni nácu éebiderri wérri léjta liáni washiálicuerrica.
Quéechaꞌinaami néejoocoo cuíta néerra, náaꞌa libánuanimica náiinu linácu liáꞌa cashírruedacaica, jái sáicacai.
Jesús cáweda rucúulee ruáꞌa báquetoo íinetoo máanaliu íinirrimiLiáwinaami Jesús yáau áabai chacáaleerra jíꞌineerri Naín, náajcha náaꞌa lishínaa éewidenaicoo ya íchaba chóniwenai liájcha mawí.
Jesús cábaꞌinaa ruyái, néenee carrúni jináata licába ruyái limá rulí:—Ujícha.
Néenee Jesús rúniu lidúnu cajón nácu, néenee nabárruawai náaꞌa índenai náacoo liáꞌa máanalica. Néenee limá lirrú liáꞌa máanalica:—Icúlirrijui, numá jirrú: ¡jibárroo!
Néenee libárrueda liáꞌa máanalimica ya ta litáaniaca, néenee Jesús éejueda litúwarru jíni.
Nacábaꞌinaa liáni, cáarru quinínama náaꞌa chóniwenaica náa Diosru sáicai namáꞌee:—Báqueerri cawénii cáiiwadedacani Dios chuáni jiárriu wáiibi.Namáꞌee lécchoo:—Dios íinuerri liyúda lishínaa chóniwenaiu.
Néenee náiiwadeda liáꞌa namáni Jesús nácucha quinínama lirrícu liáꞌa Judeaca rícu lécchoo liáꞌa cáinabi yéerri Judea téeji.
Náaꞌa Juan Bautista bánuanica<TS3>(<a href="tw://bible.*?40.11.2-19">Mt 11:2-19</a>)Juan éemi quinínama liáꞌa Jesús médanica, náiiwacala lirrúnini náaꞌa máinecoo liájcha. Limáida chámata néenaa,
jáiwa libánua Jesús néerra jíni, nasátaqueꞌe néemiuni liyácta yáawaa liáꞌa nanéendani nayáca, o wanéendawee báqueerri.
Náaꞌa Juan bánuanica narrúniꞌeewoo Jesúsru namáꞌee lirrú:—Juan liáꞌa Bautístaca libánua wayá wasátaqueꞌe wéemiu, jiyácta liáꞌa wanéendani wayáca o arrúnaawee wanéenda báqueerri.
Liyáalimi nanáneewa Jesús chúni íchaba chóniwenai bálinenaicoo ya liáꞌa máashii yáairri nanácu, ya náaꞌa wáalianai espíritu máashii, jáiwa liwána íchaba matuíni cábaca.
Néenee léeba nachuánii: —yáayu Juan néerra íiwa lirrú liáꞌa icábanica ya liáꞌa éeminica. Íiwadeda lirrú náaꞌa matuínica éewenai nacábaca, náaꞌa macáwanica éewenai najínacoo, náaꞌa cacháunanica méetuerriu náucha liáꞌa nabálinacaalaca, náaꞌa mawíbanica éewenai néemica, náaꞌa máanalinimica éejueneu nacáwiacoo, ya nalí náaꞌa carrúni jináatanica náiiwa liáꞌa chuánshi wásedeerriꞌinaaca.
Sáicta liwówa liáꞌa chóniwerri éebiderri nunácu mamáarraca, jócai náawida liwíteu núcha.
Quéechaꞌinaami náacoo náji náaꞌa Juan bánuanimica, Jesús chánau litáania chóniwenairru Juan nácu, limáꞌee nalí: “¿Tána ijiáu icábacai iyá chaléeni jiníctala yáairri? ¿Áabai basué cáuli cúsudani?
Ne jócta, ¿tána ijiáu icábacai? ¿Báqueerri washiálicuerri cawéni namái íibala? Iyá yáine léenaa náaꞌa súwedenai íibalashi cáwena namái yáainei nawíteeyu, yáainai nábana rícu náaꞌa wánacaleenaica.
Ne cháctani, ¿tána ijiáu icábacai? ¿Báqueerri íiwadedeerri Dios chuáni? Jajá, yáawaiyii, ne báqueerri ta mawíyii máanui liúcha liáꞌa íiwadedeerri Dios chuáni báinacu.
Juan liáꞌa litáanianimi nácu liáꞌa cáashtaca:‘Nubánua catéecai nuchuáni jibéecha,quéewiqueꞌe lichúni jibéecha iníjbaa.’
Ne yáawaiyi numá irrú, náiibicha quinínama náaꞌa washiálicuenaica, jiní máanui Juan yúcha mawí; ne áawita liáꞌa mawí píitui Dios wánacaalactalaca mawíyii máanui liúcha.”
Quinínama náaꞌa éemenai Juan chuáni, áawita náaꞌa cacóbracani impuesto Romarru, wánenai Juan báutisa nayá, néebidacala yáawaa Dios machácanii;
Ne náaꞌa fariséoca ya náaꞌa quéewidacanica ley shínaaca, jócani índa Juan báutisa nayá, nacháani quinínama liéni Dios wóweni liméda nawícaubali.
“¿Chíta nacábacanaa náaꞌa chóniwenai chóqueꞌe sánaca? ¿Chíta nacábacanaa jíni?
Áawita Juan Bautista íinuca, jócai íya páani jiní líirraca vino, ne iyá máinai jáica liwáalia áabai demonio.
Néenee liáwinaami nuíinu nuyá Washiálicuerri Dios Cúuleeca, íyeerrica ya nuíirra, ne iyá máinai jáica yawíqui jíni ya cáirracalai, najúnicai náaꞌa chóniwenai máashiini íiwanaa ya náaꞌa cacóbracani impuesto Romarru.
Ne Dios íyada quinínama liwíteu linácueji liáꞌa limédanica.”
Jesús líibana néerra liáꞌa Simón fariséocaBáqueerri fariseo cúmida Jesús íya liájcha, jáiwa Jesús yáau líibana néerrai. Liwáau liyá mesa nácula,
jáiwa báquetoo íinetoo máashiu íiwanaa yáichoo lirrícu léja liáꞌa chacáaleeca, jáiwa ruá léenaa Jesús yáacoo líiya líibana néerra liáꞌa fariséoca, ruíinda áabai frasco jíꞌineerri alabastro<RF q=+>Áabai íiba namédau náaꞌa frascoca. cashiámu juménibee.
Ruchánau ruíchaca Jesús íiba néeni, rusábida rutuí yáabiyu. Jáiwa rumácarra ruwíta báinayu, ya ta rushíshi líibai, jáiwa runuádeda juménibee linácui.
Liáꞌa fariseo cúmideerri Jesús, licábaꞌinaamini liéni limáꞌee lirrúwoo: “Liéni washiálicuerrica yáawaictata báqueerri cáiiwadedacai Dios chuáni, liáꞌaca ta léenaa tánashia chóniwetooca róji ruárra dúnuechoo ruyá linácu: báquetoo íinetoo máashiu íiwanaa.”
Néenee Jesús ma lirrú liáꞌa fariséoca:—Simón, nuwáalia áabai chuánshi nuíiwaniꞌinaa jirrú.Léebaꞌee liáꞌa fariséoca:—Jíiwate nulíni, quéewidacai.
Néenee Jesús máꞌee lirrú: —Chámata washiálicuenai mówiniate warrúwa báqueerri capréstacai warrúwa. Báqueerri mówiniate léjta liwéni liéni quinientos éerrictaca, ya liáꞌa báqueerrica cincuenta éerrictaca;
ne jócala néenaa napáida lirrúni, liáꞌa capréstacai nalíni, jáiwa jócu liwána néejueda lirrúi liérrumirrai náaꞌa chámataca jíni. Ya ta jíiwa nulí jíni, ¿tána néenaa caníinaa licába mawí?
Simón éebaꞌee lichuáni:—Nulí táꞌee liáꞌa washiálicuerri mawíyii mówiniaca.Jesús máꞌee lirrú:—Yáawaiyi jimácaa.
Néenee licába rulí ruáꞌa íinetooca, Jesús máꞌee Simónru: —¿Jicába róji ruáni íinetooca? Nuwárroo jíibana rícula, ne jócu jiá nulí shiátai nubádedaꞌinaa nuíibau; ne ta rója ruáni íinetooca bádedeechoo nuíiba rutuí yáawiyu, ya ta rumácarra ruwíta báinayu jíni.
Jócai shíshi nuyá, ne ruyá rícue ruwárruacuwai jócau máaca rushíshi nuíiba.
Jóca jíinu nuwíta nácu aceite, ne ruyá nuádedeechoo juménibee nuíiba nácu.
Tándawa numá jirrú íchaba wérri rujíconaa méetuerriu, níwata bájialaca caníinaa rucábaca; ne liáꞌa chóniwerri píitui mówiniaca, píitui líyada caníinauꞌu licáꞌaca.
Néenee Jesús máꞌee rulí ruáꞌa íinetooca:—Jijíconaa jái méetuacuwai.
Náaꞌa áabi yáainai nayá néeni, nachánau nasáta néemiu nayá jájiu:—¿Tána léji liéni éeneerri liméetua jíconaashi?
Ne Jesús máꞌee mawí, rulí ruáꞌa íinetooca:—Jéebidacala jiyáꞌau jíconaa méetuacuwai; jiáu chaiwíteemijaꞌa.
Náaꞌa íinaca yúdenai JesúsLiáwinaami liéni, Jesús jínaniu íchaba chacáalee rícu ya náaꞌa júbininica, lichánau léewidaca ya líiwadeda Dios wánacaalactaca. Náaꞌa doce apóstolu natálideda liyá.
lécchoo Juanaca, líinu liáꞌa Cúzaca, liáꞌa wánacaleerrimi Heródesru; ya Susana, ya áabi íchaba mawí náaꞌa yúdenaimi nayá liyú liáꞌa nawáalianica.
Liáꞌa licábacanaa linácu liáꞌa cáabanacaica<TS3>(<a href="tw://bible.*?40.13.1-9">Mt 13:1-9</a>; <a href="tw://bible.*?41.4.1-9">Mr 4:1-9</a>)Íchaba jiáu chacáalee rícucha quéewiqueꞌe nacába Jesús, jáiwa náawacawai íchaba chóniwenai. Néenee líiwa nalí liéni áabai licábacanaa:
“Báqueerri cáabanacai jiáu licása líimi liáꞌa liáabananiꞌinaaca. Licásaꞌinaamini, áabata líimi cáu iníjbaa lícu, jáiwa nabáweda jíni ya ta míshiidu íyaqui jíni.
Áabata léenaa cáu íiba íibi; ne quéechaꞌinaami lipáquiacoo, jáiwa máacarra jíni cháuctacala lirrú shiátai.
Áabata léenaa liáꞌa líimica cáu túwirri íibirra; ne quéechaꞌinaami lipáquiacuwai túwirri yáajcha, jáiwa lisácumeda jíni.
Ne áabata cáu sáicai cáinabi ítaꞌaa; jáiwa lidáwinawai, liá lítau manuába, cáashia liá cien líimiu líta nácuu.” Léewa Jesús máni liéni, jáiwa limá mawí cadánani: “¡Náaꞌa wáalianai nawíbau, néemiqueꞌe!”
Tánda Jesús léewida chacábacanaayu<TS3>(<a href="tw://bible.*?40.13.10-17">Mt 13:10-17</a>; <a href="tw://bible.*?41.4.10-12">Mr 4:10-12</a>)Néenee lishínaa éewidenaicoo sáta néemiuni, chítashia liwówauꞌu limá léji liáꞌa licábacanaa.
Jesús máꞌee nalí: “Iyá Dios íyadani irrú liáꞌa báyeerricoo liwánacaalactalaca; ne áabimi nutáanianirru licábacanaayu; ya áawita nacábaca jócai néenaa nacába sáica, ya áawita néemica jócai néenaa náa léenaa.
Jesús chúni líiwa liáꞌa licábacanaa linácu liáꞌa cáabanacaica<TS3>(<a href="tw://bible.*?40.13.18-23">Mt 13:18-23</a>; <a href="tw://bible.*?41.4.13-20">Mr 4:13-20</a>)“Léewa liwówauꞌu limá liéni licábacanaa: Liáꞌa banácali íimica wówerri limáca léewa Dios chuáni liérra;
ne liáꞌa áabata líimi liáꞌa banácalica cáirricoo iníjbaa lícu, wówerri limáca náaꞌa éemenai Dios chuáni, ne Wawásimi íinu, jáiwa lijéda Dios chuáni nawówa rícucha, jócubeecha néebida ya jócu néewa nawárruacoo Dios yáctalaca.
Liáꞌa líimi cáirricoo íiba íibi wówerri limáca, náaꞌa éemenai Dios chuáni narríshibia nawówa yáajcha wáni, ne jócani wáalia sáica najíchu; néebida áabata éerri rími, ne jáicta carrúnatai íinu náatalai jái namáaca Dios chuáni.
Liáꞌa líimi cáirricoo túwirri íibirra, wówerri limáca, náaꞌa éemenai Dios chuáni, ne arrájuatayu náinda lisácumacoo nawówa lícu Dios chuánica nafánacalau éerri shínanaa nácu, namúrru warrúwa ya sáicta nacába liáꞌa éerri íyadanica, chacábacanaa jócu néewa náaꞌa naméda sáicai Diosru.
Ne liáꞌa líimi cáirricoo sáicai cáinabi íibirra, náwa chóniwenai méecuenai nawówau sáica máaqueneu nayáu néemi Dios chuáni namédaqueꞌe léjta liwówauꞌu, ya ta nayá machácanii náayada nayáu léjta banácali yáairri lítau sáica.
Jesús táania licábacanaa liáꞌa lámparaca<TS3>(<a href="tw://bible.*?41.4.21-25">Mr 4:21-25</a>)“Jiní túculeerri áabai lámpara ya ta libáyaqui jíni o limáaca cama yáajbalani, litúculiactani limáacani áacai, quéewiqueꞌe nawáalia jucámarrabee náaꞌa wárruenaicoo.
Ne cháwa cábacanaa, jiní báyeerriu néenaaniꞌinaa náa léenaa, jiní liáꞌa cabáyaintaica éeneerriꞌinaa náa léenaa ya limáacacoo jucámarranaa.
Cháwa jáni, éemiu sáica, liáꞌa éemerri sáica, yáirriꞌinaa léenaa mawí, ne liáꞌa jócai éemi sáica, áawita liyá liá léenaa mawí, liyá pérderriꞌinaa liáꞌa píitui rími liáni léenaa nácu.”
Jesús túwa ya léenajinai<TS3>(<a href="tw://bible.*?40.12.46-50">Mt 12:46-50</a>; <a href="tw://bible.*?41.3.31-35">Mr 3:31-35</a>)Jesús túwa ya léenajinai náiinu liyáctalaca, ne jócu néenaa narrúnicoo lirrú, íchabaca wérri chóniwenai.
Áabi náiibicha íiwa Jesúsruni:—Jitúwa ya jéenajinai náaꞌa yáa bináawa, wówenai nacába jiyá.
Jesús éebaꞌee:—Náaꞌa éemenai Dios chuáni, ya naméda liwánacaala, náwa nutúwa ya nuéenajinai nárra.
Nácula nachuáu manuá íiwalirricu, Jesús máairri. Liyáalimi áabai cáuli wérri íinu manuá yáacoo, jáiwaꞌee liáꞌa lanchaca lichána cashiámu shiátaiyu, ya atéwacta natámucoo.
Néenee náau nacáweda Jesús namáꞌee lirrú:—¡Quéewidacai! ¡quéewidacai! ¡Watámucoo wayácai! Jesús bárruaꞌinaamiu litáania cáulirru ya marrádacarru, jáiwa machúnucunaa limáacacoo quinínama chawítemijaꞌa.
Néenee limá lishínaa éewidenaicoo liájcha:—¿Ta liáu éebidaumi jíni?Ne nayá, cárdaneeneu nacábadedanica, nasátadaꞌee néemiu nayá wáacoo:—¿Tánashia léji liéni, táanierri cáulirru ya shiátairru ya léewida lichuáni?
Jesús chúni báqueerri Gerasa néeni sái wáalierri íchaba espíritu máashiini<TS3>(<a href="tw://bible.*?40.8.28-34">Mt 8:28-34</a>; <a href="tw://bible.*?41.5.1-20">Mr 5:1-20</a>)Déecuꞌinaami wáali náiinu licáinaberra ítala liáꞌa Gerasaca, yáairri bajiála manuá, lijúntami liáꞌa Galileaca.
Jesús yúrrucueꞌinaamiu lancha rícucha cáinabi ítala, báqueerri washiálicuerri jiáu chacáalee rícucha, wáalierri demonio, jáiwa lirrúniwai Jesúsru. Íchaba wérri éerri jócai súwa líibalau jiní liyácala cuíta lícu, níwata yáairri útawi rícuba máanalini yáarruica.
Quéechaꞌinaami licába Jesús, licáu liúrruimiyu Jesús náneewa, limáidadaꞌee:—¡Ujníquiu nuájcha, Jesús Dios Cúulee áacai sáica! ¡Nusátani wérri jiúcha jócubeecha jiwána nusúfria bájiala!
Limá liáni jiníwata Jesús wáneerri lijiácoo liáꞌa espíritu máashiica liúcha. Íchabachu liáꞌa demonioca wáarroo lirrú; áawita chóniwenai bájida liná ya líiba cadénayu quéewiqueꞌe nawínacani, liyá léenaani lisúbirriaca, ya liáꞌa demonio wána licánacacoo liácoo jiníctala yáairri.
Jesús sátaꞌee léemiu wáni:—¿Tána jijíꞌinaa?Liyáꞌee léebaꞌee:—Nujíꞌinaa legión. Limá liáni jiníwata íchaba wérri demonio cha wáarruacoo lirrú.
Náaꞌa demonio nasáta Jesús yúcha jócubeecha libánua nayá liwítabami rícula chaléeni cástigu yáctalaꞌinaa nalí.
Ne néeni íchaba puíti íyenai namáacoo dúuli nácu, náaꞌa espíritu nasáta Jesús yúcha líndaqueꞌe nawáarruacoo puítirru; jáiwa Jesús índa nawárruacoo nalí.
Néenee najiáu náaꞌa demonioca liúcha liáꞌa washiálicuerrica, jáiwa nawáarroo puítirrui, najiáu nacánacau najúsunacoo cáinacula shiátai yáacula, jáiwa néeni nasácumacuwai.
Náaꞌa túyenai nayá puíti, quéechaꞌinaami nacába liáꞌa bésuneerricoo, najiáu nacánacacoo, jáiwa náau náiiwadeda chacáalee rícula jíni ya litéejibaa.
Náaꞌa chóniwenai najiáu nacábaca liáꞌa bésuneerricoo. Ne quéechaꞌinaami náiinu Jesús yáctalaca, náiinu linácu liáꞌa wáalierrimi demonio, wáairriu liyáca Jesús íiba néeni, jái cáabalacai, jócai mawítee mawiá, jáiwa cáarru nayái.
Náaꞌa cábenai liáꞌa bésuneerricoo, náiiwadeda chítashia liwásedauꞌu jiníni liáꞌa wáalierrimi demonio.
Quinínama náaꞌa chóniwenai yáainai Gerasa cáinaberra ítaꞌaa, nachánau nasáta Jesús yúcha quéewiqueꞌe liácoo nacáinaberra ítacha, níwata bájialaca cáarru nayá. Jócala nacába cáji liáꞌa bésuneerricoo. Jáiwa Jesús yúrrucoo lancha rículai, jáiwa liáwai.
Liáꞌa washiálicuerri demonio jiánicoo yúcha, lisáta Jesús yúcha quéewiquiniꞌe liácoo liájcha, ne Jesús wánaꞌee limáacacoo limáꞌee lirrú:
—Jéejoo jíibana néerrau ya jíiwadeda quinínama liáꞌa Dios médani jirrú.Liáꞌa washiálicuerrica, jáiwa liáwai ya líiwadeda quinínama chacáalee rícu liáꞌa Jesús médani liájcha.
Jairo míyacaula ya báquetoo íinetoo dúnuechoo Jesús íibala nácu<TS3>(<a href="tw://bible.*?40.9.18-26">Mt 9:18-26</a>; <a href="tw://bible.*?41.5.21-43">Mr 5:21-43</a>)Quéechaꞌinaami Jesús éejuacuwai báaniu bajiála manuá, náaꞌa chóniwenai sáicta nawówa níwata nanéndacala nayácani.
Liyáalimi báqueerri íinu jíꞌineerri Jairo, liwácali liáꞌa sinagogaca. Liéni washiálicuerrica litúyau Jesús íiba néeni, lisáta liúcha liáqueꞌiu líibana néerra,
Náiibicha náaꞌa chóniwenaica báquetoo íinetoo rícuete doce camuí ruwáalia bálinacaalashi íirrai éechani, [ya rugástaa quinínama ruwáalianica nanácula náaꞌa médicoca,] ne jiní éeneerri lichúni ruyá.
Ruáni íinetooca rurrúniu Jesúsru liwójuna itéeji, jáiwa rudúnu líibala númacua, liyáalimi libárruau rúcha liáꞌa íirrai éechauꞌu ruyá.
Néenee Jesús sáta léemiu:—¿Tána dúnu nunácui?Ne quinínama nabáyaca liúchani, nadúnu, Pedro máꞌee:—Quéewidacai, náaꞌa chóniwenaica nabádeda jiyá, ya nadáanaida jiyá matuínaami.
Ne Jesús máꞌee mamáarraca:—Ái dúnuerri nunácu jáꞌa, nuáca léenaa nunácucha jiérriu liáꞌa cadánani wíteeshica.
Ruáꞌa íinetooca ruáꞌinaa léenaa jócu ruéenaa rubáyaqui jíni, jáiwa ruchéchinau ruácoo rutúyacoo Jesús íiba néeni. Ruíiwa quinínama náneewani tánashia rudúnu jíni, chítashia sáicau ruchúnicoo liyáalimi jíni.
Jesús máꞌee rulí:—Numíyacaula, jéebidacala Dios nácu sáica jiyái, jiá namówai chaijiwítemijaꞌa.
Jesús táaniacta liyá újnibi, báqueerri íinu índeerri chuánshi limáꞌee lirrú liáꞌa sinagoga wácalica:—Jimíyacaula máanaliuyii; ujijódia mawiá liérra quéewidacaica.
Ne Jesús éemiꞌinaamini limáꞌee:—Ucáarru jiyá, bácai rími jéebida Dios nácu, ya jimíyacaula sáicaminaa ruyájoo.
Quéechaꞌinaami náiinu cuíta néerra, jiní líndani wárruacoo liájcha bácai rímii Péꞌeru ya Santiago ya Juan ya rusálijinaa ya rutúwa ruáꞌa samáshtaca.
Quinínama íchenai nayáca ya cáiwi wérri nacábacoo runácueji ruáꞌa samáshtaca, ne Jesús máꞌee nalí:—Uꞌícha, ruárra samáshta jócauwa máanali ruárra, máichoo ruyá chájiꞌi.
Quinínama nacáidaꞌee Jesús, níwata náaꞌacaꞌee léenaa máanali ruyá.
Néenee Jesús wína rucáaji nácui, limáꞌee danáanshiyu:—¡Miyácau, jibárruau!
Jáiwa rucáwica éejoo rulí; liyáalimi rubárruawai, néenee Jesús bánua náa rúyai.
Rusálijinaa ya rutúwa nacáarrudau nacábacani; ne Jesús wánaꞌee jiníbeecha náiiwadedanirruni liáꞌa bésuneerricoo.
Jesús bánua náaꞌa lishínaa éewidenaicoo náiiwa Dios wánacaalactalaca<TS3>(<a href="tw://bible.*?40.10.5-15">Mt 10:5-15</a>; <a href="tw://bible.*?41.6.7-13">Mr 6:7-13</a>)Liáwinaami, Jesús yáawacaida náaꞌa lishínaa doce éewidenaicoo liá nalí néewaqueꞌe najéda quinínama demonio ya nachúniqueꞌe bálinacaalashi.
Libánua náiiwadeda chítashia Dios wówauꞌu liwánacaala cáinabi ítaꞌaa jíni, ya nachúni náaꞌa bálineneecoo.
Limáꞌee nalí:—Jiní itéeni iníjbaa lícujoo, jiní áicuba icháquiꞌinaa, jiní chácala, jiní íyacaishi, jiní warrúwa, itée áabai rími íibalashi, jiní mawiá.
Tánashia cuíta íinuni nácu, iyá néenijoo cáashia ijiácoo néenee.
Ne tánashia chacáalee jócai wówai narríshibia iyá, ijiáu lirrícucha liérra chacáaleeca ya itútuda liáꞌa pucúpucubee yéerri íiba nácu, quéewiqueꞌe náa léenaa jáicala jócu sáica nayá náaꞌa chóniwenaica jóca narríshibia iyá.
Herodes jócai éenajta éebidaca<TS3>(<a href="tw://bible.*?40.14.1-12">Mt 14:1-12</a>; <a href="tw://bible.*?41.6.14-29">Mr 6:14-29</a>)Liáꞌa rey Herodes éemi natáania Jesús nácu quinínama liáꞌa limédanica, ne jócai éenajta éebidaca, áabi mácala Juancala éejoo licáwiacoo,
áabi ma jáicalaꞌee liáꞌa cáiiwadedacaimi Dios chuáni báinacu Elíasca cha íyadacuwai, ya áabi ma jáicalaꞌee cáiiwadedacaimi Dios chuáni báinacu wérri cha éejoocoo licáwiacoo.
Ne Herodes máꞌee:—Nuyá jájiu nuwána nawíchua Juan wíta liwáa númami. ¿Tánashia léji liérra, cha nuéemi náiiwadeda íiwanaa bájiala?Tándawaꞌee Herodes wówerri licába Jesús.
Jesús yáa náaya náaꞌa cinco mil washiálicuenaica<TS3>(<a href="tw://bible.*?40.14.13-21">Mt 14:13-21</a>; <a href="tw://bible.*?41.6.30-44">Mr 6:30-44</a>)Quéechaꞌinaaꞌee néejuacoo Jesúsru náaꞌa éewidenaicoo, náiiwadedaꞌee lirrú liáꞌa namédanica. Néeneeꞌe litéeꞌe nayái náaꞌeewoowai báawachala chaléeni urrúni lirrú liáꞌa chacáaleeca jíꞌineerri Betsaida.
Quéechaꞌinaaꞌee chóniwenai yáa léenaa jíni, náaꞌeewoo líshiirricu, jáiwa Jesús lirríshibia nayái, litáania nalí chítashia Dios wówauꞌu liwánacaala nayá jíni ya lichúni náaꞌa bálinenaicoo.
Quéechaꞌinaa táicala liácuwai, narrúniꞌe náacoo Jesúsru náaꞌa doce éewidenaicoo liájcha namáꞌee lirrú:—Jiwána chóniwenai yáacuwai, náaqueꞌiniu nawówa íyabacoo ya namúrruqueꞌe náayau chacáalee júbini rícu ya bacháida urrúnii nalí, níwata áani wayáctaca jinícta yáairri.
Néeneeꞌe Jesús ma nalí náaꞌa éewidenaicoo:—Yáa náaya iyá.Néenee namáꞌee lirrú:—Wawáalia rími cinco páani ya chámacua cubái, yáshiawa wáacoo wawéni náayaꞌinaa náani quinínama chóniwenaica.
Léjtaꞌee cinco mil washiálicuenai máanabaca. Ne Jesús máꞌee nalí náaꞌa lishínaa éewidenaicoo:—Iwána nawáacoo cincuéntanaa namáanabaca.
Cháꞌee namédaqui jíni, jáiwa nawáau quinínamai.
Néeneeꞌe Jesús wína náaꞌa cinco páanica ya náaꞌa chámacua cubáica ya licábaꞌee áacairra, liáꞌee Diosru sáicai linácueji liáꞌa íyacaishica. Linísaꞌinaami liá Diosru sáicai, lisúbirreda jíni, jáiwa liá nalí jíni náaꞌa lishínaa éewidenaicoo quéewiqueꞌe nachújida chóniwenai íyani.
Náaꞌa chóniwenai náaya quinínamai cáashia cáawai nayá, ya néenaa náawaqueda doce canasta liáꞌa máacaderricoo léenaamica.
Pedro íiwa jucámarranaa Jesúscala liáꞌa Mesíasca<TS3>(<a href="tw://bible.*?40.16.13-19">Mt 16:13-19</a>; <a href="tw://bible.*?41.8.27-29">Mr 8:27-29</a>)Áabai éerri Jesús óractau liyá bácai ya lishínaa éewidenaicoo yáainai liájcha, lisátaꞌee léemiu nayá:—¿Tána chóniwenai ma nunácuchai tánashia nuyái?
Néebaꞌee lichuáni:—Áabi máinei jiyácaꞌee Juan Bautista, áabi máinei jiyácaꞌee Elías, ya áabi máinei jiyácaꞌee liáꞌa báqueerri íiwadedeerrimi Dios chuáni báinacu éejuerriꞌeewoo licáwiacoo.
Ne Jesús éejooꞌe lisáta léemiu nayá:—Ya iyá, ¿tána imácai tánashia nuyái?Jáiwaꞌee Péꞌeru éebai:—Jiyáwa liérra Mesías<RF q=+>Mesías Cháwa limá Cristo hebreo chuániyu, chái wówa limá lécchoo ‘Liáꞌa Dios níwani quéewiqueꞌe liwánacaala’. Dios shínaaca.
Jesús íiwa limáanalicau<TS3>(<a href="tw://bible.*?40.16.20-28">Mt 16:20-28</a>; <a href="tw://bible.*?41.8.30–9:1">Mr 8:30–9:1</a>)Ne Jesús máꞌee nalí jiní béecha íiwerri liyácani liyáwa Mesías.
Limáꞌee nalí linácu cháu:—Nuyá Washiálicuerri Dios Cúuleeca, arrúnaiꞌinaa nusúfria bájialanaa, ya nacháaniminaajoni náaꞌa salínaica, ya nawácanai náaꞌa sacerdótebinica, ya náaꞌa quéewidanica ley shínaabinica. Náiinuaminaajoni, ne matálii éerri rícula nucáwiaminaujoo.
Néenee limá nalí quinínama:—Ne áicta wówerri jáꞌa limédacoo nushínaa ewidenaicooyu, limíya máechau liyá jájiu liwánacaalacoo, ya línda Dios wánacaala licáwica nácu éerri jútainchu, liyá lichúni carrúni jináatauꞌinaa ya máanali liyá nunácueji.
Jiníwata liáꞌa caníinai cába licáwicau lítaꞌaa liéni éerrica, liúca licáwicau jócai amáarra, ne liáꞌa jócai caníinaa cába licáwicau lítacha liéni éerrica nunácueji, ligáanaminaa lirrúwoo liáꞌa cáwicashi jócai amáarra.
¿Tána lishírbia lirrú liáꞌa washiálicuerrica ligáanacta quinínama éerri rícu sái yáca, ya liúca lishínaa licáwicau ya licáarraliau liyá jájiu?
Ne yáawaiyii numá irrú áabi néenaa náani yáainai áani nunáneewa, jócuminaa máanali nayá cáashia nacába liáꞌa Dios wánacaalactaca.
Jesús báwachactau<TS3>(<a href="tw://bible.*?40.17.1-8">Mt 17:1-8</a>; <a href="tw://bible.*?41.9.2-8">Mr 9:2-8</a>)Liáwinaami ocho éerri néenee litáaniactami liyá nalí, Jesús íirrau áabai dúuli ítala liꞌóracoo, natálideda liyá Péꞌeru, Santiago ya Juan.
Ne nácula liꞌóracta liyáca, lináni cábacanaa báwachau, ya líibala náawau cabálai ya úcuni lécchoo.
Jáiwa najiáu lirrúi chámata washiálicuenai natáania nayá liájcha. Náawaꞌee Moisés ya Elías.
Yáainai nayáca natéeji áabai cáamarrashi úcuni sáictai wérri, ya natáania linácu liáꞌa Jesús máanalicaica licúmplianiꞌinaaca Jerusalén néerra.
Áawita Péꞌeruca ya náaꞌa limánabacaca cadájuni wérri nayá, jáiwa cáwi nayácai, nacába Jesús cáamarra ya náaꞌa chámata washiálicuenai yáainai liájcha néeni.
Qéechaꞌinaami náacoo náacuwai náaꞌa washiálicuenaica Jesús yúcha, limáꞌee Péꞌeruca Jesúsru:—Quéewidacai, ¡sáictai walí wayáca áani! Wamédaꞌaa matálii cuíta rími: áabai jirrú, áabai Moisésru ya áabai Elíasru.Ne Péꞌeru jócai yáa léenaa tánashia limácai.
Nácula litáania liyáca, áabai sáanai yúrrucoo libáya nayái, nacábaꞌinaami sáanai dájida nayái, jáiwa cáarru nayái.
Néenee sáanai íbeeji lijiáu áabai chuánshi máirriꞌe: “Léewa Nucúulee, nuníwani, éemiu lirrú.”
Linísaꞌinaa néemi liáꞌa chuánshica, Jesús máacau bácai. Jáiwaꞌee náaꞌa éewidenaicoo jiní wérri náiiwadedacta liáꞌa nacábanimica liyáali éerri.
Jesús chúni báqueerri icúlirrijui wáalierri espíritu máashii<TS3>(<a href="tw://bible.*?40.17.14-21">Mt 17:14-21</a>; <a href="tw://bible.*?41.9.14-29">Mr 9:14-29</a>)Áabai éerri rícula cajójchanaami, náurrucooꞌinaamiu dúuli ítacha, chóniwenai máanabanaami jiáu najúnteda Jesús.
Ya báqueerri washiálicuerri máidada náiibicha limáꞌee cadánani wérri:—Quéewidacai, jiméda nulí sáicai, jicábate nucúulee bácai rímii nuwáalianica.
Áabai espíritu wínani, liwána limáidadaca ya liwána licúcunacoo ya cacálibee jiáu linúma licuéji, liwána líinuedacoo jócai liwówai limáacaca.
Nusáta jishínaa éewidenaicoo yúcha, najédaqueꞌe liúchani liérra espírituca, ne jócai néenaa najédaca.
Jesús éebaꞌee:—¡Wóo, chóniwenai jiníni éebidacta ya máashiicani! ¿Chacálita iwówai nuyá yáajcha mamáarraca jíni ya nuwánta yáajcha jiníni? Jínda liérra jicúuleecoo áani.
Quéechaꞌinaami lirrúnicoo liáꞌa icúlirrijuica, liáꞌa demonio yúca cáinabi ricúla, liwána licúcunacoo báaniu; ne Jesús cáita liáꞌa espíritu máashiica, jáiwa lichúni léji liáꞌa icúlirrijuimica, ya ta léejueda lisálijinaarru jíni.
<sup>(43a-43b)</sup> Ya quinínama namáacau nacáarrudacoo nacába Dios wítee máanuica. <sup>43b</sup> Jesús íiwa chámaichu limáanalicau nácula quinínama<TS3>(<a href="tw://bible.*?40.17.22-23">Mt 17:22-23</a>; <a href="tw://bible.*?41.9.30-32">Mr 9:30-32</a>)Nacáarrudau nacábacani liáꞌa Jesús médanica, limáꞌee lishínaa éewidenaicoo:
—Éemi sáica liéni ya uꞌimíya máechani: Nuyá Washiálicuerri Dios Cúuleeca, néentregaaniꞌinaami náaꞌa nacáaji rícula náaꞌa washiálicuenaica quéewiqueꞌe naméda nuájcha léjta nawówau.
Ne nayá jócai náa léenaa néemica liáꞌa limánica, níwata Dios báya nawítee nájbeecha léenaa néemicani; mawí lécchoo cáarru nayá nasáta néemiu Jesús líiwaquinicta nalíni jucámarranaa.
Jesús, yáꞌinaami léenaa liáꞌa nédacanicoo nácu nayáca, liwínaꞌee báqueerri samálita, libárruedaꞌee léema nácuu wáni.
Jáiwa limáꞌee nalí:—Liáꞌa ríshibierri samálitaca nujíꞌinaa nácu, lirríshibiaminaa nuyá, ne liáꞌa ríshibierri nuyá, lirríshibiaminaa lécchoo liáꞌa bánuerri nuyá áaqueji. Tándawa liáꞌa mawíyii mawéni icábaca quinínama íibichau, léewa cawénii wérri liérra.
Ne liáꞌa jócaita ya wajúntani, léewa wáajcha sái liérra<TS3>(<a href="tw://bible.*?41.9.38-40">Mr 9:38-40</a>)Juan máꞌee Jesúsru:—Quéewidacai, wacába báqueerri jédeerri demonio jijíꞌinaa nácu, jáiwa jócu waínda limédaqui jíni, jiníwata jóca wáajcha sáini.
Jesús éebaꞌee lichuáni:—Uꞌimáisaniani liúchani, jiníwata liáꞌa jócai médau wajúnta, léewa wáajcha sái liérra.
Jesús cáita Santiago ya JuanQuéechaꞌinaami urrúni liáꞌa éerrica Jesús íirractalaꞌinaacoo áacairra, liáꞌa liwówa dánaniu liácoo Jerusalénra.
Libánua libéechau catéecani chuánshi, náaqueꞌiu áabai chacáalee júbini rícula yáainai Samaria, quéewiqueꞌe namúrru liárrui limáacactaꞌinaacoo.
Ne náaꞌa samaritánobinica jócai nawówai narríshibiaca, náaca léenaa liácoo Jerusalénra.
Quéechaꞌinaami lishínaa éewidenaicoo Santiago ya Juan cába léji liéni, namáꞌee lirrú:—Wawácali, ¿jiwówai jiwána wáurrucueda chichái áaqueji, quéewiqueꞌe wamárda nayá quinínama?
Ne Jesús náawau nanácula, jáiwa licáita nayái máashiica nawítee.
Néenee Jesús máꞌee: Nuyá jócai íinu nuá chóniwenai jíconaa, nuyá íinuerri nuwáseda nayá najíconaa yúchau. Néenee náau áabata chacáalee júbini rículai.
Náaꞌa wówenai nasíguia Jesús<TS3>(<a href="tw://bible.*?40.8.19-22">Mt 8:19-22</a>)Nácula náau náacoo iníjbaa lícu, báqueerri washiálicuerri máꞌee Jesúsru:—Nuwácali, nuwówaicta nusíguia jiyá táshia jiáctalau jíni.
Jesús éebaꞌee lichuáni:—Náaꞌa iyáliduca wáalianai útawi nayáctaꞌinaa nawówa íyabacoo ya náaꞌa míshiiduca wáalianai namúrrubeu; ne nuyá Washiálicuerri Dios Cúuleeca, jiní wíta wáaliacta nuwíta yáarrubai nuwówa íyabactaꞌinaacoo.
Jesús máꞌee báqueerrirru:—Jíinu nuíshiirricu.Ne léebaꞌee:—Nuwácali, jínda nuáacoo quéecha nuquéni nusálijinau.
Jesús éebaꞌee lichuáni:—Jínda máanalini quénicoo nayá jájiu, ne jiyá jiáu jíiwadeda Dios wánacaalactaca.
Báqueerri máꞌee Jesúsru:—Nuwácali, nuwówai méetaa nusíguia jiyá, ne quéecha jínda nuáacoo nuíiwa nunáawau nuéenajinairru.
Jesús éebaꞌee lichuáni:—Liáꞌa caníinai cába éerri shínanaa, chái jicáꞌa liáꞌa tráawajeerricta liácuwani, ya licába liwójunalau, jócai éewa lipíqueda cáinabi, cháwa limédacoo chóniwerri jírra jócaiꞌinaa sírbia Dios wánacaalactalaca.
Jesús bánua náaꞌa setenta y doscaLiáwinaami liáni, Wawácalica, liwína lécchoo áabi setenta y dos éewidenaicoo, ya libánua nayá libéechau chámatanaa, quinínama chacáalee ya júbini arrúnactalaꞌinaa liácoo.
Limáꞌee nalí: “Chái cábacanaa liáꞌa Dios wánacaalactaca léjta áabai finca, íchabacta banácali náawaquedaniꞌinaa, ne náaꞌa tráawajadorbinica áulabani, tándawa isáta liúcha liáꞌa banácali wácalica, libánuaqueꞌe íchaba tráawajadorbini náawaquedacani.
Yáau iyá, icábateni, nubánua iyá léjta oveja béewami cháawirru.
Jáicta iwárroo áabai cuíta lícui, itáa ibéechau quéechanacu ya ta imácai: ‘sáica iyáca quinínama lirrícu liáni cuítaca’.
Ne áicta néeni chóniwenai sáicani wítee jáꞌa, liáꞌa nawítee sáicaica licúmpliaminau liyá náajcha; ne jócta sáica nawítee, jócuminaa licúmpliau nalí.
Imáacau néeni jáꞌa lirrícu liáꞌa cuítaca, ya íya ya írrau liáꞌa nawáaliani néeni, níwata liáꞌa tráawajeerrica íiwerri Dios chuáni, rúni jínerri liwéniu. Uꞌijínaniu cuíta jútainchu.
Jáicta íinu áabai chacáalee rículai narríshibiacta iyá sáica, íyau tánashia náani íyai;
ichúni náaꞌa bálinenaicoo néeni, ya imá nalí: ‘Liáꞌa Dios wánacaalactaca jái ya urrúni irrúi.’
Ne íinucta áabai chacáalee rícula ya jócu narríshibia iyá, ijiáyu imáidada cáaye rícula cháꞌa:
‘¡Áawita liáꞌa pucúpucubee yáairri ishínaa chacáalee rícu, liáꞌa cháneerricoo wáiiba nácu, watútuda ináneewani! Yáaqueꞌe léenaa linácu liéni, Dios wánacaalactaca jái ya urrúni irrúi.’
Numá irrú liyáali éerriminaa liáꞌa carrúnatabeeca lirrú liéni chacáaleeca mawíꞌinaa cacháninaca, náucha náaꞌa chóniwenaibini yáainai Sodoma rícu.
Náaꞌa chacáalee jócani éebida<TS3>(<a href="tw://bible.*?40.11.20-24">Mt 11:20-24</a>)“¡Áchunu carrúni jináata jiyámi Corazín! ¡Áachunu carrúni jináata jiyámi Betsaida! Jiníwata áꞌa Tiro néeni ya Sidón néeni Dios médactata liáꞌa jócai nacába cáji médanicta íibini, báinacuminaata néejueda nayáwai Diosru, ya nasúwa náabalau jarrájarrai ya nawáacoo báali íibi quéewiqueꞌe náayada néejueda nayáu Diosru.
Ne éerri amáarrauꞌu cáinabi liáꞌa carrúnatabeeca mawíꞌinaa cachánina irrú, náucha náaꞌa chóniwenai yáainai Tiro rícu ya Sidón.
Ya jiyá, chacáalee Capernaúm, ¿jirrúminaata jéenaa jinácudacoo áacairra? ¡Jiúrrucuaminau mawí cáinacula wérri dujíwala jiúcacoo!
“Liáꞌa éemerri ichuáni, léemiminaa nulí, ne liáꞌa cháaneerri iyá, licháani nuyá; ne liáꞌa cháaneerri nuyá, licháaniminaa liáꞌa bánuerri nuyá.”
Néejuactacoo náaꞌa setenta y doscaNáaꞌa setenta y dosca néejuaꞌinaamiu sáicta wérriꞌe nawówa, namáꞌee:—¡Wawácali, áawita náaꞌa demonioca médenai wawánacaala najiácoo jijíꞌinaa nácu!
Jesús máꞌee nalí:—Jajá, yáawaiyi, ne nuyá cábeerri Wawásimi cácoo áaqueji léjta éenu íimi únia shínaaca.
Nuyá yáirri irrú wíteeshi cadánani quéewiqueꞌe ijínanicoo áai íibi ya aquétu íibi, ya éenaqueꞌe igáanaa quinínama danáanshi lishínaa liáꞌa wajínaica Wawásimica, jócubeecha liméda irrú máashii.
Usáicta iwówa namédacala iwánacala irrú náaꞌa espírituca, sáicta iméda iwówau mawí jáicala ijíꞌinaa tánau áacairrai.
Jesús sáictai wówa<TS3>(<a href="tw://bible.*?40.11.25-27">Mt 11:25-27</a>; <a href="tw://bible.*?40.13.16-17">13:16-17</a>)Ne liyáalimi éerri, Jesús sáictai wérri liwówa Espíritu Santoyu, limáꞌee: “Nuá jirrú sáicai nusálijinaa, Wácalishi wánacaleerri áacai ya áani cáinabi ítaꞌaa, jíyadacala nalí náaꞌa imíyanica liáꞌa báyeerrimicoo náucha náaꞌa yáine léenaa ya néemica. Jajá, Nusálijinaa, léewa jiwówau jáni.
“Nusálijinaa éejueda nulí quinínama. Jiní yáirri léenaa tánashia Licúulee nácu, Lisálijinaa rímii; jiní yáirri léenaa tánashia Lisálijinaa, bácai rími Licúulee yáa léenaa jáni, ne tánashia Licúulee wówaini líyadarru jíni licúnusiaqueꞌini.”
Lináawaꞌeewoo lishínaa éewidenaicoo náculau, limáꞌee nalí báawachala: “Sáicta nawówa náaꞌa cábenai liáꞌa icábani iyáca;
Liáꞌa licábacanaa linácu liáꞌa samaritano sáicaicaBáqueerri quéewidacai ley nácu yáau litáania Jesús yáajcha, ya léenedaqueꞌe licábau limáꞌee:—Quéewidacai, ¿tána nuéewa numédacai nuwáaliaqueꞌe nucáwicau jócai amáarra?
Jesús máꞌee lirrú:—¿Tána jiliáꞌa tánerricoo ley rícu? ¿Tána léji liáꞌa jiliénica?
Liáꞌa quéewidacai ley nácu léebaꞌee:—Caníinaaminaa jicába jiwácali Dios quinínama jiwówa yáajchau, quinínama jicáwica yáajchau, quinínama jidánani yáajchau ya quinínama jiwítee yáajchau; ya arrúnaa caníinaa jicába jiyácachuni chóniwenai léjta caníinau jicába jiyá jájiu.
Jesús ma lirrú:—Jéebani sáica liáni. Jimédacta liáni, jiwáaliaminaa jicáwicau mamáarraca.
Ne liáꞌa quéewidacai ley shínaaca, liwówai limáacacoo sáica, lisátaꞌee léemiu Jesús limáꞌee—¿Ya tána arrúnaa nuyúdacai?
Néenee Jesús éebaꞌee lirrú:—Báqueerri washiálicuerri yáairriu Jerusalén yáajba náalicu Jericó néerraꞌinaa, jáiwa áabi canédibini jiáu lirrú, jáiwa nanédu jíni néedacta liáꞌa líibalaca; náiinueda jíni, jáiwa náawai atéwai náiinuaca.
Chítashiawa wánaca jíni báqueerri sacerdote bésunau néenee jíni lirrícu liáꞌa iníjbaaca, jáiwa licába jíni, jáiwa líshiirriu liúcha liáawai.
Cha lécchoo báqueerri néenaa náaꞌa levítaca libésunau néeni, ne licábaꞌinaamini líshiirriu liúcha, jáiwa liáawai.
Ne báqueerri washiálicuerri Samaria néenee sái yáairriu lirrícuba léja liáꞌa iníjbaaca, licábaꞌinaamini, carrúni jináata licábaqui jíni.
Lirrúniu lirrú, jáiwa liméda lídabee acéiteyu ya vino, jáiwa lidájida litúcai. Jáiwa lírda jíni lishínaa éema ítalau, litée jíni áabai cuíta rícula litúya jíni.
Cajójchanaami, liáꞌa samaritánoca lijéda léjta chámai éerricta lishínaa tráawaju wéni, jáiwa liá lirrú jíni liáꞌa cuíta wácalica ya limáꞌee lirrú: ‘Jitúya liáni washiálicuerrica, ne jigáastacta áabata mawí, nupáidaminaa jirrújoni jáicta nuéejojoo.’
Sáicai wérri, ¿tána néenaa náani matálitaica caníinai cába liáꞌa washiálicuerri canédi íinuedanimica?
Liáꞌa quéewidacai ley shínaaca léebaꞌee:—Liáꞌa carrúni jináatai cába liyá.Jesús máꞌee lirrú:—Ya jiáu jiméda chacábacanaa.
Jesús yáairri rúbana néerra ruáꞌa Marta ya MaríacaJesús síguia lishínaa iníjbau (náajcha náaꞌa lishínaa éewidenaicoo) jáiwa liwárroo áabai chacáalee rími, báquetoo íinetoo yácta jíꞌineechoo Marta rurríshibia liyá rúbana rícula.
Marta wáalia báquetoo ruéenajetoo jíꞌineechoo María, wáaichoo ruyáca Jesús íiba néeni ruéemiqueꞌe liáꞌa limáni liyáca.
Ne Marta urrúniu wówa linácu liáꞌa íchaba arrúnaiꞌinaa rumédaca, tándawa rurrúniu Jesúsru rumáꞌee lirrú:—Nuwácali, ¿jiní wéni jirrú nuéenajetooca rumáacauꞌu nuyá bácai quinínama liájcha liáni tráawajuca? Jíiwa rulíni, ruyúdaꞌaa nuyá.
Ne Jesús éebaꞌee rulí:—Marta, Marta, urrúni jiwówa ya máashii jiwówa íchaba jishínaa nácueji.
Ne ái áabai mawíyii chúnsaica jáꞌa. Maríaca ruwína mawíyii sáictaca, ya jiníꞌinaa éenaa léeda rúcha.
Jesús ya liáꞌa oraciónca<TS3>(<a href="tw://bible.*?40.6.9-15">Mt 6:9-15</a>; <a href="tw://bible.*?40.7.7-11">7:7-11</a>)Báitate Jesús órau liyá áabai yáarruishimi, ne quéechaꞌinaami linísa liꞌóracuwai, báqueerri néeenaa náaꞌa lishínaa éewidenaicoo máꞌee lirrú:—Wawácali, jéewida waꞌóracoo, léjta Juan éewidauꞌu lishínaa éewidenaicoo.
Jiá walí íyacaishi warrúnaani éerri jútainchu.
Jimíya máecha wajíconaa níwata wayá lécchoo wamíya máecha najíconaa quinínama náaꞌa médenai walí máashii.Jáicta máashii íinu wáatalai ujínda wacácoo jíconaashi rícula.’
Jesús máꞌee lécchoo nalí:—Wamáacate báqueerri éenaa wáalierri báqueerri lijúnicaiu, yáꞌee béewami táayebeeꞌinaa liáꞌeewoo jíibana néerra ya limáꞌee jirrú: ‘Nujúnicai, jiprésta nulí matálii páani,
níwata báqueerri nujúnicai chóca rímii nísa líinu déecucheji núbana néerra, ya jiní nuwáaliani nuániꞌinaa lirrú.’
Ne yáawaiyi jócta léeba jichuáni cuíta lícucha limáminaa jirrú: ‘Ujijódia nuyá, cuíta núma báyeerriu, ya nuéenibi ya nuyájani rúwacuwai; jócu nuéewa nubárruacoo nuá jirrúni.’
Ne numá irrú áawita jócu libárroo liá irrúni liáꞌa jirrúnaanica áawita jijúnicaicani, liáminaani jimésudacta liwówa, ya liáminaa jirrú quinínama liáꞌa jirrúnaanica.
Tándawa numá irrú: Isátau, ya Dios yáaminaa irrúni; imúrru, ya íinuminaa linácu; imáida cuíta náanibala, ya liméecuminau irrú.
Jiníwata liáꞌa sáterrica, lirríshibiaminaani; ya liáꞌa múrruerricani, líinuminaa linácu; ya liáꞌa máiderri cuíta núma lícu, liméecuminau lirrú.
“¿Áiminaa báqueerri éenaa jáꞌa cacúulectani, ya licúulee sátacta liúcha áabai cubái, léenaaminaa liá lirrú bácua áai?
¿O lisátawee jiúcha bátui éewishi, éenaaminaa jiá lirrú áabai aquétu?
Ne iyá máashiicani séewirri, yáaine léenaa yáa éenibirru sáicabeeca, ¡chítashia ta mawí jíni Isálijinaa yáairri áacai liáminaa irrú Espíritu Santo isátacta liúchani!”
Náa Jesús jíconaa lirríshibia demonio wítee<TS3>(<a href="tw://bible.*?40.12.22-30">Mt 12:22-30</a>; <a href="tw://bible.*?41.3.20-27">Mr 3:20-27</a>)Jesús jéderrite liyáca áabai demonio báqueerri washiálicuerri wáneerrite limáacacoo manúma; ne quéechaꞌinaami lijiácoo liáꞌa demonioca, jáiwa léewa litáaniacai. Náaꞌa chóniwenai nacáarrudau nacábacani.
Ne áabi máꞌee: “Beelzebú, demonio wácalica, léwa cha yáa lirrú liwíteu liáni washiálicuerrica léewaqueꞌe lijéda demonio.”
Ne áabibi, namédaquiniꞌe lirrú áabai trampa, nasátaꞌee liúcha áabai jócai nacába cáji áaqueji.
Ne Jesús, liácaꞌe léenaa liáꞌa nédacanicoo nayá nácu, limáꞌee nalí:“Quinínama país nashírrictau nayá wáacoo, ya máashii nacába yáacacoo, jócani éewa nayá jájiu, ya náaꞌa chóniwenai jócuminaa nayá sáica nayá wáacoo, cháiminaa cábacanaa nalí, léjta áabai néenajinai náiinua yáacaminau nayá wáacoo.
Cháminaa cábacanaa, Wawásimi máashiiquicta licába yáacacoo liyá jájiu, ¿chíta quéewauꞌu cadánani liwítee cábacoo jíni? Numá irrú liáni, imácala jáica nujéda demonio Beelzebú wítee dánaniyu.
Ne cháctacalani, ¿tána yáa ishínaa chóniwenai irrúi wíteeshi danáanshi najédaqueꞌe demonio? Tándawa, nayá jájiu náayada liáꞌa yáawaiyica, ne iyácala yúquenaeu iyáca.
Jiníwata nuyácta jéda demonio numédani nuyáca Dios wíteeyu, liáni wówerri limáca Dios wánacaalactaca jái íinu irrúi.
“Áicta báqueerri washiálicuerri cadánani jáꞌa ya liwáalia íchaba arma ya litúya líibanau, liáꞌa liwáaliani líibana lícuu jiní éenaa linédu liúcha.
“Liáꞌa yáa nuájcha áabenaa, léewa nujínai liérra, ne liáꞌa jócaicta yáawaqueda nuájcha, léewa cacáarraliacai liérra.
Liáꞌa espíritu máashii éejuerricoo<TS3>(<a href="tw://bible.*?40.12.43-45">Mt 12:43-45</a>)“Jáicta áabai espíritu máashii jiáu báqueerri washiálicuerri yúchai, jínaneerriu yáarruishi máacarractaca limúrru liwówa íyabactaꞌinaacoo; ne jinícta líinuctani, lédacanictau lirrúwoo: ‘Nuéejoctawai núbana rículau nujiáctejimicoo.’
Jáicta léejuawai, líinu linácu liáꞌa washiálicuerrica léjta áabai cuíta máisai jíchuderriu ya nachúndadanini sáica.
Néenee liáu liáwaqueda siete espíritu lítalau mawíni máashiicaca liúcha, ya quinínama nawárruau nayá liwówa lícu liáꞌa washiálicuerrica, mawíqueꞌe nawána máashii wérri liyá quéecha yúcha.”
Wówashi sáictai wérri yáawaiyiicaNácula Jesús táania liyáca linácueji quinínama liáni, báquetoo íinetoo chóniwenai íibicha rumáidadaꞌee rumáca:—¡Sáicta ruáꞌa íinetooca cúlicuechoo jiyá ya rudáwinaa jiyá!
Jesús éebaꞌee:—¡Sáicta mawí tánashia liáꞌa éemerri Dios chuáni, ya liméda liwánacaala!
Náaꞌa chóniwenai máashiinica sátenai áabai señal jiní éenaa limédaca<TS3>(<a href="tw://bible.*?40.12.38-42">Mt 12:38-42</a>; <a href="tw://bible.*?41.8.12">Mr 8:12</a>)Náaꞌa chóniwenai máanabacanaamica náawacaꞌeewoo Jesús téeji, jáiwa lichánau léewida nayái limáꞌee: “Náani chóniwenai chóqueꞌe sánaca bájialani máashiicaca; nasátaꞌee ya nawówai nacába jócai nacába cáji, ne Dios jócai éejoo liméda nalí léjta limédau Jonás yáajcha.
Ne léjta Jonás liyá señal nalí náaꞌa chóniwenai yáainemi Nínive, chacábacanaa lécchoo nuyá Washiálicuerri Dios Cúuleeca, núyadaminaa nuyáu léjta áabai señal nalí sánaꞌinaa náaꞌa chóniwenai chóqueꞌe sánacaꞌa.
Jáicta amáarra cáinabijoo limáidactaꞌinaa quinínama náani chóniwenai chóqueꞌe sánaca, rubárruaminau ruáꞌa reinaca íinuechoomi déecucheji rumáminaa jóca sáica nayáca; jiníwata ruyá íinuechoo déecucheji wérri bájirra cáinabi íteeji, quéewiqueꞌe ruéemi Salomón wíteeca, ne nuyá yáairri yáajcha chóca rími áani, mawíyii cawéni Salomón yúcha.
Chacábacanaa lécchoo jáicta amáarra cáinabijoo, nabárruaminaujoo náaꞌa Nínive sánaca quéewiqueꞌe namá náani chóniwenai jócani sáicayaca; níwata náaꞌa Nínive sánaca, néemiꞌinaami Jonás chuáni, jáiwa néejoo Diosrui, ne nuyá yáairri chóca rími áani, mawíyii cawéni Jonás yúcha.
Liáꞌa lámpara yáairriꞌinaa nanácu<TS3>(<a href="tw://bible.*?40.5.15">Mt 5:15</a>; <a href="tw://bible.*?40.6.22-23">6:22-23</a>)“Jiní túculierri áabai lámpara ya ta libáyaqui jíni, jiní limáacalani áabai cajón yáajabani, limáacaminaani áacai, quéewiqueꞌe náaꞌa wárruenaicoo nawáalia jucámarrabee.
Jituí chái cábacanaa léjta áabai lámpara jináanairru; sáicaquicta jituí, quinínama jináanai liwáaliaminaa jucámarrabee; ne máashictani, quinínama jináanai yáairri catáwacacta.
Jicáwaa jiúchaujoo quéewiqueꞌe liáꞌa jucámarrabee yáairri jinácu, jócu lináwau catáwacabeeyu, quéewiqueꞌe quinínama liáꞌa jimédanica lijiáqueꞌiu jirrú sáica.
Ne quinínama jináanai liwáaliacta jucámarrabee sáicaica, jiní éewoꞌu jiyá catáwacacta, jicábaminaa quinínama jucámarranaa liáꞌa jimédanica, léjta áabai lámpara jáicta liquénai quinínama cábani cámarraa.”
Jesús máꞌee nanácucha náaꞌa fariséobinica ya quéewidacaica ley shínaabinica jócala machácani nawítee<TS3>(<a href="tw://bible.*?40.23.1-36">Mt 23:1-36</a>; <a href="tw://bible.*?41.12.38-40">Mr 12:38-40</a>; <a href="tw://bible.*?42.20.45-47">Lc 20:45-47</a>)Quéechaꞌinaami Jesús nísa litáaniacai, báqueerri fariseo cúmida líya líibana néerra, jáiwa Jesús wárruau liwáacoo mesa nácula.
Liáꞌa fariséoca, licáarrudau licába jóca liméda liwánacaala liáꞌa nawítee nabádeda nacáajiu jóctanaa náayaa.
Ne Jesús máꞌee lirrú:—Iyá fariséobinica méetuedenai líteeji liáꞌa básoca ya mitájia, ne iwówa lícu cashiámui yáca liyú liáꞌa shínaashica inédunica ya liáꞌa iwítee máashiica.
¡Chóniwenai jócani éewa nédacanicoo sáica! ¿Jócu yáa léenaa liáꞌa méderri bináawe sái ya liméda liáꞌa yáairri lirrícu lécchoo?
Yáa ishínau limósnau liáꞌa yáairri iwówa lícu, cháminaa limáacacoo masácula.
“¡Ái éenaa jáꞌa carrúni jináataniꞌinaa iyá, fariséobinica! wówenai iwáalia yáarrubaiu mawí cawéninamaica sinagoga rícu, ya iwówai chóniwenai natáa irrú sáicai wérri cáaye rícuba.
“¡Ái éenaa jáꞌa carrúni jináataniꞌinaa iyá cháni cábacanaa léjta útawi máanalini yáarrui, jócai íyadau chóniwenai tuírricu, náaꞌa chóniwenai báawedani jócta náa léenaa jíni!
Néenee báqueerri quéewidacai ley shínaa éebaꞌee, limáꞌee:—Quéewidacai, liéni jimáni jiyá nalí náani, jócai sáica cáacoo walí lécchoo.
Ne Jesús máꞌee:—¡Ái éenaa jáꞌa carrúni jináataniꞌinaa iyá lécchoo, quéewidacaica ley shínaaca!, yáainei áabirru cadúcunibee léjta náayuꞌu éemarru cadúcunibee, ne iyá jócai iwówechoo idúnu nácu icáajiyu.
“¡Ái éenaa jáꞌa carrúni jináataniꞌinaa iyá!, chúndenai iméda náutabee náaꞌa íiwadedeenaimi Dios chuáni báinacu, náaꞌa iwérrinaibimi íinuanimi báinacu.
Liyú liárra iwówauꞌu imáca áabenaaca iwíteu náajcha iwérrinaibimi médani báinacu, ne nayá íinuenai yáawaa náaꞌa cáiiwadedacanimi Dios chuáni, ya iyá médenai bárrueda náutabee.
“Tándawa, Dios liwítee rícuejiu limáꞌee: ‘Nubánuaminaa irrú íiwadedeerri nuchuáni ya quéewidacani, ne íinuaminaa áabi néenaajoo, ya áabiminaa icánaquedanijoo.’
Ne náaꞌa chóniwenai chóqueꞌe sánaca, Dios sátaminaa náucha nanácue sái liáꞌa náirranaami náaꞌa cáiiwadedacanimi Dios chuáni báinacu, rícuete cáinabi quénucuwai,
rícuete Abel íirranaami néenee cáashia Zacarías íirranaami néerra, liáꞌa náiinuanimi béewami lirrú altarca ya templo. Tándawa Dios sátaminaa lijúniba sái liáꞌa limáanalicaca náucha náaꞌa chóniwenai chóqueꞌe sánaca ya licástigaaminaa nayá.
“¡Ái éenaa jáꞌa carrúni jináataniꞌinaa iyá, éewidenai ley shínaa nácu!, iyá léjta náaꞌa túyenai cuíta núma Dios shínaa, jiní yácala léenaa linácu sáica, jiní ijínacalau Dios yáajabalicu, jiní índaca áabi jínacoo.
Jesús nísaꞌinaami limá nalí léji liéni, náaꞌa quéewidacaica ley shínaaca ya fariséobinica, jáiwa íiwirri wérri nawówai, ya ta nachánau najódia nasátada néemiu liyá íchaba chuánshiyu,
namédaꞌee lirrú trampa quéewiquinicta nachálujuedaca liyá cháquinicta néewa náa lijíconaa liyú liáꞌa chuánshi limánicaja.
Jesús éewidaꞌee lijúnta sái liáꞌa chámaini wítee<TS3>(<a href="tw://bible.*?40.10.26-27">Mt 10:26-27</a>)Nácula íchaitaa náawacau miles ya miles chóniwenai, bájialacalani nadánaida yáacau nayá wáacoo. Jáiwa Jesús chánau litáaniacai, limáꞌee lishínaa éewidacoo quéechanacu: “Cáwi icába yúchau néewidacala náaꞌa fariséobinica, liwówauꞌu limáca, chámaica nawítee.
Jiníwata liáꞌa báyeerrimicoo néenaaniꞌinaa náa léenaa nácu, áawita liáꞌa báyeerrimicoo arrúnaiꞌinaa jiácoo jucámarrai rícula náaqueꞌe léenani.
Tándawa, quinínama liáꞌa itáanianica catáwacacta, jiéirriꞌinau jucámarrai jíirricula; ya liáꞌa imáni cabáyainta áawita ibáya íibana númau, arrúnaiꞌinaa namáidada cuíta íteeji.
Tána arrúnaa cáarru wacábacai<TS3>(<a href="tw://bible.*?40.10.28-31">Mt 10:28-31</a>)“Iyá nujúninai, numá irrú: jócai éewa cáarru icába liáꞌa máanaliu wanáanai, ne jiní léewani liméda mawiá.
Nuíiwa irrú sáica liáꞌa tánashia éewani cáarru icába yáawaa: ‘Cáarru icába liáꞌa wáalierri wánacaalashi cáwicaishi nácu léewacala lédacani ya ta libánua infierno<RF q=+>infierno Yáarruishi náctalau náaꞌa máanalini nawówanaami jócani éejueda nayáu Diosru. rícula jíni. Léewa éewani cáarru icába liérra.’
“¿Jócai iwénda cinco míshiidu chámai moneda nácueji rími? Ne áawita chácani Dios jócai míya máecha áabai néenaa.
Ne áawita iyá jájiu, iwíta báinaa lijútadani máanabaca báajunaa. Tándawa jócu éewa cáarru iyá. Iyá cawénini mawí íchaba míshiidu yúcha.
Ne liáꞌa báiyii íiwa nunáawa chóniwenai náneewa, báiminaa nuíiwa lináawa lécchoo nanáneewa náaꞌa ángelbini Dios shínaaca.
“Dios méetuaminaa lijíconaa liáꞌa chóniwerri táanierri máashii nunácucha nuyá Washiálicuerri Dios Cúuleeca; ne jócuminaa liméetua lijíconaa liáꞌa táanierri máashii Espíritu Santo nácueji.
“Jáicta natée iyái sinagoga rícula o lináneewa náaꞌa chóniwenai yáairri léenaa léemi sáicani o máashiibeecani o nanáneewa náaꞌa wánacaleenaica, oꞌicáarrudau chítashia éewoꞌinaa ijiácoo o imáqui jíni,
jiníwata jáicta líinu liáꞌa éerrica itáaniactaꞌinaaca, liáꞌa Espíritu Santoca léewidaminaa iyá, tánashia itáanianiꞌinaa.”
Carrúnatai nawáaliacta narrícucauBáqueerri náiibicha náaꞌa chóniwenaica limáꞌee Jesúsru:—Quéewidacai, jimá lirrú liáꞌa nuéenajirrica, liáqueꞌe nushínaa léenaa liáꞌa shínaashi máaquerricoo walí.
Jáiwaꞌee Jesús éeba lichuánii:—Nujúnicai, ¿tána máaca nuyái irrúi léjta liáꞌa yaárri léenaa licába sáicani o máashictani o cashírruedacaica?
Limáꞌee lécchoo: Itúyau iyá quinínama liúcha liáꞌa iwówauꞌu iwáalia méenaami quinínama; níwata liáꞌa cáwicaishica jócai íinu lirrícueji liáꞌa wawáaliacta méenaami.
Néenee líiwa nalí liéni áabai cha licábacanaa: “Báqueerri washiálicuerri rícuerri, yáte lirrú lishínaa cáinabi banácali manuábai íta.
Liáꞌa rícuerrica lichánau lipénsaa lirrúwoo: ‘¿Tánaꞌee numédajoo? jócai nuwáalia liárru nuwáaliactaꞌinaa nushínaa shínaashi íta.’
Limáꞌee lirrúwoo: ‘Ya ta nuá léenaa numédaniꞌinaa. Nucáarraliaminaa nushínaa banácali yáarrui, ya ta numéda áabi mawí máanuica, quéewiqueꞌe nuwáaliada néeni nushínaa banácali íta, ya quinínama liáꞌa nuwáalianica.
Ne ya ta numá nulíwoowai nuyá jájiu: Nujúnicai, jiwáalia íchaba wérri shínaashi éeneerriꞌinaa jirrú íchaba wérri camuí; jiwówa íyabau, jíyau, jíirra, sáicta jiméda jiwówau.’
Ne Dios máꞌee lirrú: ‘Mawítee, wáalee táayee máanali jiyájoo, ya liáꞌa jiwáaliadanica ¿tánarru sáiꞌinaa jíni?’
Cháwa cábacanaa libésunacoo liájcha liáꞌa washiálicuerri yáawaquederri lirrícucau liyá jájiu ne carrúni jináatai Dios náneewa.”
Dios túya léenibiu<TS3>(<a href="tw://bible.*?40.6.25-34">Mt 6:25-34</a>)Liáwinaami Jesús ma lishínaa éewidenaicoo: “Liáni numá irrú: Oꞌurrúni iwówa linácueji liáꞌa íyacaishica éewauꞌinaa cáwi iyá, jiní íibala nácuu isúwaniꞌinaaca.
Liáꞌa cáwicaishica mawí cawénica íyacaishi yúcha, ya liáꞌa náanaishica mawí cawénica íibalashi yúcha.
Éeda natuínaa náaꞌa míshiiduca: Jócani yáabana, jiní nawáaliacala nashínau, jócani wáalia nábanau nawáaliadactaꞌinaa náayaꞌinau; ne áawita chácani, Dios yáirri náayaꞌinaa. ¡Chíta mawí jíni iyá cawénini míshiidu yúcha!
Ne áawita chácani, iméda urrúni iwówau, ¿tána éenaa idáwineda icáwicau áabai hóraa mawí?
Ne jócta éenaa imédacani liáꞌa mawí píituica, ¿tánda urrúni iwówa linácueji liáꞌa mawí méenaamica?
“Éeda natuínaa náaꞌa íiwinaashica chítashia nadáwinauꞌu jíni: jócani tráawajaa jiní natíticala. Ne áawita chácani, numá irrú liáꞌa rey Salomónimica, áawita liwáalia quinínama lishínaa méenaami cawéninamaica, jócai súweda líibalau léjta íiwinaashi.
Ne tándawa, umáashii iwówa máacoo, imúrru tánashia íinuniꞌinaa íyawai ya írraꞌinaa.
Jiníwata quinínama liáni, léewa wáneerri urrúni chóniwenai wówa náaꞌa éerri rícu sánaca, ne iyá wáalianai báqueerri isálijinau áacai, yáirri léenaa tánashia irrúnaanica.
Iyá imáaca iwíteu linácula liáꞌa Dios wánacaalactalaca, ya táminaa irríshibia quinínama léji liéni.
Rícucaishi yáairri áacairra<TS3>(<a href="tw://bible.*?40.6.19-21">Mt 6:19-21</a>)“Ucáarru iyá nushínaa oveja jínanenaiu nuájcha, iyá áulabani rími, ne Nusálijinaa sáicalani liwówaiyu liá irrú lishínaa wánacaalashi.
Iwénda liáꞌa iwáalianica, ya yáa nalíni náaꞌa carrúni jináatanica; éeneda iwáalia chácala wáalii, jócai salírrani, cháminaa máanui wérri rícucaishi áacairra jócai amáarra, jóctala canédi éewa liwárruacoo jiní camárra íyacala shínaashi néerra.
Táshia nácucha iwáaliacta ishínaa cawéninamai, iwówa néeniya lécchoo.
Arrúnaa wachúnicoo“Léjta náaꞌa cashírruedacanica súwedenai nábalau sáica ya nashínaa lámpara túculerriu, nanénda nawácali íinuca, chacábacanaa iyá chúni jáicta líinu léji liáꞌa Wawácalica.
Imédau léjta náaꞌa tráawajadorbinica néndenai nayáca nawácali éejoocoo áabai boda yúcha, jáicta líinueda cuíta númai le naméecu lirrú jiliáꞌa.
Sáicta náaꞌa cashírruedacanica jáicta líinu léji liáꞌa nawácalica, ya líinu nanácu cáwi. Ne yáawaiyii numá irrú nawácalicaja liwána nawáacoo mesa nácula, ya táminaa lishírrueda náayai.
Sáicta wérri nayá, líinucta nanácu cáwi béewami táayebee o mésactala éerri.
Yáa léenaa sáica linácu liéni: Liáꞌa cuíta wácalica liáctata léenaa táshia hóraa líinu léji liáꞌa canédica, jócata línda naméecu líibanai nanéduqueꞌe lishínaa.
Iyá lécchoo ichúniu; jiníwata nuyá Washiálicuerri Dios Cúuleeca, nuíinuminaa jócta nanénda nayá nuyá.”
Liáꞌa cashírruedacaica machácaniyaca ya liáꞌa cashírruedacai jócai machácaniyaca<TS3>(<a href="tw://bible.*?40.24.45-51">Mt 24:45-51</a>)Péꞌeru sátaꞌee léemiu Jesús:—Nuwácali, ¿jíiwadeda liáni licábacanaa walí sáiꞌinaa jáꞌa bácai o quinínamarru sáiꞌinaa wéeca?
Limáꞌee liáꞌa Wácalishica: “¿Tána léji liáꞌa chóniwerri liwácali máacanica machácani liyáca ya cáwi wíteeyaca, liwácali máacani lirrú litúyaqueꞌe líibana, quéewiqueꞌe liá íyacaishi éerdi náayaca?
Sáicta liáꞌa cashírruedacaica, jáicta liwácali íinui méderrii liyá léjta limáyuꞌu lirrú.
Ne yáawaiyi numá irrú, liwácali máacaminaa liwánacaala quinínama liáꞌa liwáalianica.
Ne liáꞌa cashírruedacaica lipénsacta lirrúwoo liwácali déecudacalau, lichánau liméda máashii nanácula náaꞌa áabi cashírruedacani ya náaꞌa íinaca cashírruedacani, ya lichánau líyaca ya líirraca licámadectalaca,
liáꞌa éerrica jócta linénda liyá liwácaliu, ya áabai hóraa jócai liá léenaa nácu, liwácali íinuminaa ya ta licástigaa cáiwinaa jíni, liúcaminaa liyá chacábacanaa léjta náaꞌa jócani machácaniyaca.
“Liáꞌa cashírruedacaica yáirri léenaa tánashia liwówai liwána liméda liáꞌa liwácalica, ne jócai chúni liyáca, jiní léewidacala, licástigaaminaani libásaidaminaa liyá íchabachu.
Náaꞌa chóniwenai shírridenaiu Jesús nácueji<TS3>(<a href="tw://bible.*?40.10.34-36">Mt 10:34-36</a>)“Nuyá íinuerri éerri rícula nutúcula chichái; ya ¡chítata nuwówauꞌu nucába léemauꞌu jíni!
Arrúnaa nusúfria bájialanaa, ¡ne máashii wérri nuwówa nunénda libésunacoo quinínama liérra!
¿Éebida nuíinucala éerri rícula nuínda sáictaqueꞌe iwówa iyáca? Numá irrú jócala, índeerri quéewiqueꞌe ishírrida yáacaqueꞌiu.
Ne chóqueꞌe wabéechalawoo, cinco néenajinai wáacoo áabai cuíta lícu máashiiminaa nacába yáacacoo, matálitai chámata júnta, chámata matálitai júnta.
Liáꞌa lisálijinaaca máashiiminaa licába licúuleu, liáꞌa licúuleeca máashiiminaa licába lisálijinau; ruáꞌa natúwaca máashiiminaa rucába rumíyacalau ya rumíyacaula máashiiminaa rucába rutúwau; ruáꞌa rúneerruca máashiiminaa rucába runírru ya runírru máashiiminaa rucába rúneerru.”
Chíta quéewauꞌu wáa léenaa linácu liáꞌa éerrica<TS3>(<a href="tw://bible.*?40.16.1-4">Mt 16:1-4</a>; <a href="tw://bible.*?41.8.11-13">Mr 8:11-13</a>)Jesús máꞌee lécchoo chóniwenairru: “Jáicta icába sáanai nácudacoo chéni éerri wárruactalacoo, imáꞌee yúwerriꞌinau, ne yáawaiyi imácaa.
Ne áicta cáuli cánacau bácheji imá amuábeecalaꞌinaa chunídanaa, ne yáawaiyi imácaa.
¡Chámaini wítee!, Ne yácta léenaa icába éerri cábacanaa bésuneerriꞌinaacoo cáinabi ítaꞌaa, ¿chíta quéewauꞌu jócu yáa léenaa icába liéni éerri Dios íyadani liyá icába?
Arrúnaa jéeneda jiyá liájcha sáica liáꞌa jijínaica<TS3>(<a href="tw://bible.*?40.5.25-26">Mt 5:25-26</a>)“Jesús máꞌee nalí: ‘¿Tánda jócu yáa léenaa icábacoo sáicacta o máashicta iyá jájiu imá tánashia sáicai?
Báqueerri yácta jijíconaa, ya litée jiyá jíyadacoo nalí náaꞌa wánacaleenaica, arrúnaa jéeneda jichúnicoo jóctanaa natée jiyá ái éerri jáꞌa jéewaqueꞌe jichúnicani, quéewiqueꞌe jócu natée jiyá lináneewa liáꞌa yáirri léenaa licába sáicactani o máashictani; léejuedaminaa jiyá nalí náaꞌa soldado, ya táminaa naníqui jiyái cuíta manúmai rícula.
Ne numá jirrú jócuminaa jijiáu néenee, cáashia jipáida quinínama liáꞌa jimówinianica.’ ”
Liáꞌa mawí cawénica wéejuacoo Diosru wajíconaa yúchauLiyáalimi éerri áabi yáau nacába Jesús, náiiwadedaꞌee lirrú Pilato bánuaca náiinua áabii washiálicuenai Galilea néenee sánami, yáꞌee léewida náirra náaꞌa cuéshinai íirranaa íibi sacrificioyu.
Jesús máꞌee nalí: “¿Imáuminau irrúwau libésunacalau liéni náajcha náaꞌa washiálicuenaimica yáainaimi Galilea rícu, níwata nalí mawíni cajíconaaca náucha náaꞌa ishínaa cáinabi íta sánaca?
Numá irrú jócala; ne iyá jájiu jóctacala éejueda iyáu Diosru, cháiꞌinaa cábacanaa máanali iyá.
¿O imáuminau irrúwau nanácu náaꞌa dieciocho máanalinimica licáꞌinaamiu nawítee liáꞌa cuíta áacai yáairrimi chacáalee Siloé rícu, nalí mawíni cajíconaaca náucha náaꞌa yáaine Jerusalén rícu?
Numá irrú jócala; ne iyá jájiu jóctacala éejueda iyáu Diosru, cháiꞌinaa cábacanaa máanali iyá.”
Liáꞌa licábacanaa linácu liáꞌa higuera jiníyii ítaJesús íiwaꞌee nalí liáni licábacanaaca: “Báqueerri washiálicuerri wáaliate áabai banácali jíꞌineerri higuera lishínaa shínaashi ítaꞌau, liáꞌinaamiu licába liácta higos, ne jiní líinucta líta.
Jáiwaꞌee limá lirrú liáꞌa washiálicuerri túyerri lishínaa shínaashi: ‘Jicábateni, matáli camuí nuíinuca numúrru líta liáni higuéraca, ne jiní wérri nuíinucta líta. Jiwíchuani, ¿tándashia ta liwína liyá néeni cáinabi újni?’
Ne liáꞌa túyerri lirrú cáinabi limáꞌee léeba lichuáni: Nuwácali, jimáaca újnibini le camuícaja liáni; nuwásedaꞌa lirrú cáinabi nuáqueꞌe lirrú abono.
Jesús chúni báquetoo íinetoo mulídu wójunaa éerdi nawówa íyabactacooÁabai éerri, éerdi nawówa íyabactacoo, Jesús chánau léewidaca áabai sinagoga rícu;
ya néeni báquetoo íinetoo bálinechoo báinacu wérri dieciocho camuí. Áabai espíritu máashii máacani mulídu ruwójuna, jócau éewa rumáchiquiniacoo sáica.
Quéechaꞌinaami Jesús cába ruyái, limáida rulí limáꞌee:—Íinetoo, jiyáꞌau chúnicuwai jishínaa bálinacaalashi yúcha.
Néenee lichánaa licáajiu runácu, liyáalimi ruéewa rumáchiquiniacoo, jáiwa ruchánau ruá sáicai Diosrui.
Ne liáꞌa sinagoga wácalica íiwirri liwówa, níwata Jesús chúnicaꞌee ruyá éerdi nawówa íyabactacoo, limáꞌee nalí náaꞌa chóniwenaica:—Ái seis éerri jáꞌa éerdi natráawajaaca; íinu liyáali éerri quéewiqueꞌe ichúnicoo ibálinacaala yúcha, ne jócai éerdictaca nawówa íyabactacoo.
Jesús éebaꞌee lichuáni:—Chámai wítee, ¿jócu iwáseda ishínaa pacáa o burro léerdi nawówa íyabactacoo, quéewiqueꞌe itée líirra shiátai?
Ne ruáni íinetooca, Abrahám táquetoomica, Wawásimi ya rulí liéni bálinacaalashica dieciocho camuí, ¿ne jócuminaata nuéewa nuchúni nuwáseda rúcha léerdi nawówa íyabactacoo?
Quéechaꞌinaami Jesús ma léji liéni, lijínai máaqueneu báinata; ne quinínama náaꞌa chóniwenaica sáicta nawówa nacába liáꞌa máanui Jesús médanica.
Liáꞌa licábacanaa líimi nácucha liáꞌa banácali jíꞌineerri mostaza<TS3>(<a href="tw://bible.*?40.13.31-32">Mt 13:31-32</a>; <a href="tw://bible.*?41.4.30-32">Mr 4:30-32</a>)Jesús máꞌee lécchoo: “¿Chíta licábacanaa liáꞌa Dios wánacaalactaca ya tána cábacanaa nuíiwa irrú jíni?
Chái léjta áabai mostaza íimi báqueerri washiálicuerri yáabanani lishínaa shínaashi ítaꞌau, ya ta lidáwinacuwai máanui, cáashia limédacoo áicubayu máanui ya ta náiinu náaꞌa míshiiduca naméda nábanau linácai nácu.”
Liáꞌa licábacanaa linácu liáꞌa wáneerri páani múrracacoo<TS3>(<a href="tw://bible.*?40.13.33">Mt 13:33</a>)Jesús máꞌee lécchoo: “¿Chíta nuéewa numéda licábacanaa liáꞌa Dios wánacaalactaca?
Chái cábacanaa léjta liáꞌa wáneerri páani múrracacoo báquetoo íinetoo ruéewidani matálii íinabishi íibirra, quéewiqueꞌe liwána íinabishi múrracacoo quinínama.”
Áulabai cuíta núma<TS3>(<a href="tw://bible.*?40.7.13-14">Mt 7:13-14</a>, <a href="tw://bible.*?40.7.21-23">21-23</a>)Jesús liáꞌaꞌinaamiu liácoo iníjbaa lícu Jerusalénra, Jesús éewida liácoo chacáalee máanuini rícu ya júbini libésunactacoo liácoo.
Báqueerri sátaꞌee léemiwani:—Nuwácali, ¿áulabani yáainecooꞌinaa Dios néerra?Jesús éebaꞌee lichuáni:
—Éeneda iméda idánaniu iwárruacoo lirrícu liáꞌa cuíta nánibala áulabaica; jiníwata numá irrú íchaba éenedaminaa nawárruacoo, ne jócuminaa nawárroojoo.
Liáwinaami libárruacoo liáꞌa cuíta wácalica ya libáya cuíta núma, iyá yáaine bináawa imáidaminaa iyáca: ‘Wawácali, jiméecu walí cuíta núma.’ Ne léebaminaa ichuáni: ‘jócu nuá léenaa chítashia sána iyái.’
Néenee ichánaminau imáca: ‘Wayáwa nárra íyenaimi ya wáirra jiájcha, ya jéewidate washínaa cáaye rícuba.’
Ne léebaminaa ichuáni: ‘Jái nunísa numá irrúi, jócu nuá léenaa chítashia sána iyái. ¡Ishírriu núcha iyá médenai máashii!’
Néeniminaa ícha irrúwoo cáiwinaa yáamuedacta éeu chíchichinaa, icába nawáacoo Abrahám, Isaac, Jacob ya quinínama náaꞌa cáiiwadedacanimi Dios chuáni báinacu yáainai Dios wánacaalactalaca, ne ya iyá najédani bináawala.
Néenee áabiminaa chóqueꞌe náaꞌa jócani cawéni cábacoo éenajta, náaꞌinaminaa cawéniniꞌinaa, ya chóqueꞌe náaꞌa cawénini cábacoo nayáꞌinaa mawéniniꞌinaa.
Jesús ícha Jerusalén nácu<TS3>(<a href="tw://bible.*?40.23.37-39">Mt 23:37-39</a>)Néenee náiinu lécchoo áabi fariséobini namáꞌee Jesúsru:—Jiáu mayéji áani níwata Herodes wówerri líinua jiyá.
Jesús éebaꞌee nachuáni:—Yáa namówai imá lirrú liérra újni iyáliduca: ‘Jicábateni, wáalee ya cajójcha nujéda demonio ya nuchúni náaꞌa bálinenaicoo ya batáijinaami nunísajoo.’
Ne arrúnaa nusíguia nushínaa iníjbau wáalee, cajójcha ya batáijinaami, jiníwata jócai éewau máanali báqueerri cáiiwadedacai Dios chuáni Jerusalén yúcha báawachala.
¡Chóniwenai Jerusalén rícu sána, chóniwenai Jerusalén rícu sána, íinuenai náaꞌa íiwadedeenai Dios chuáni ya íinueda íibayuni náaꞌa índenai irrú íinuenai náiiwa irrú Dios chuáni libánuacala nayá! ¡Chíta máanabachu nuwówai nuáawaqueda iyá nuéenibiyu, léjta ruáꞌa cawáamai yáawaquedau ruéenibiu rubáinaa yáajbau, ne iyá jócani wówai!
Ne icábate, liáꞌa iyáctaca máaquerriꞌinau jiníctaꞌinaa yáairri; ne numá irrú jócuminaa éejoo icába nuyá, cáashia líinu liáꞌa éerrica imáctaꞌinaaca: ‘¡Sáictai wérri liáꞌa íinuerrica lijíꞌinaa liáꞌa wácalishica!’
Jesús chúni báqueerri bálinerriu iméemai náanaiLibésunateu áabai éerrii léerdi nawówa íyabactacoo, Jesús yáau líiyaca líibana néerra liáꞌa fariséobini wácalica, ne áabi fariséobini néedaꞌee nayá natuínaa.
Néeni lécchoo báqueerri washiálicuerri yáa Jesús náneewa, bálinerriu liyú liáꞌa iméemai wána lináanai.
Jesús sátaꞌee léemiu náaꞌa éewidenai ley nácu ya náaꞌa fariséobinica:—¿Tána imá iyái? ¿Dios índaminaa wachúni bálinerriu léerdi nawówa íyabactacoo, jajá o jócuweeca?
Ne nayá namáacaꞌeewoo manúma. Néenee liwína liáꞌa bálinerricoo, lichúniꞌe jíni ya ta limá lirrúi léewaqueꞌe liácuwai.
Ya fariséobinirru limáꞌee:—¿Tána éenaa iyái, jicúulee o jishínaa pacáa cáctau útawi rícula, jócu ijéda liyáalimijani, áawita léerdi nawówa íyabactacoo?
Ne jócu néewa néeba lichuánii.
Náaꞌa nacúmidani áabai fiestarru boda shínanaacaJesús cábaꞌinaamiꞌe náaꞌa nacúmidanica namúrru yáarrubaishi mawíyii cawéni namáaca nawáaqueꞌiu lítaꞌaa mesa nácula, liáꞌee nawítee limáꞌee nalí:
—Jáicta báqueerri cúmida iyái áabai fiestarrui licásaqueꞌiniu, uꞌiwáau náarrubai ítaꞌaa náaꞌa cawénini yúcha mawí, éewerri báqueerri íinu mawí cawéni yúcha;
ne liáꞌa cúmideerri iyá chámatanaa éewerri líinu limá jirrú: ‘Jimáaca liáarrubai liáni báqueerrica’. Ne ya táminaa báinata jibárruacoo jiácoo jiwáacoo último yáarrubaishi ítaꞌaa.
Báawacha wáucha, nuyá ma jirrú:Jáicta nacúmida jiyái, jiwáayu quéecha nácu sái yáarrubaishi ítaꞌaa, quéewiqueꞌe áicta líinu léji liáꞌa cúmideerri jiyá, limá jirrú:—‘Nujúnicai, jibésunau jiwáacoo áabai yáarrubaishi cawéni mawí ítala.’ Cháminaa liwána cawéni jiyá nanáneewa náaꞌa wáainecoo nayá jiájcha mesa nácula.
Jiníwata liáꞌa máanui jicábacoo, carrúni jináataiꞌinaa médacoo; ne liáꞌa carrúni jináatai médacoo, máanuiꞌinaaminaa médacoo.
Jesús máꞌee lirrú lécchoo liáꞌa cúmideerri liyá:—Jáicta jiwáalia áabai fiesta o léerdi jíyaca, ujicúmida náaꞌa jijúninaica, ya jéenajinai, o wéenaa, jiní náaꞌa rícubini yáainai jirrú urrúni; níwata nayá lécchoo nacúmidaminaa jiyá chacábacanaa, cháminaa jinísa jimáacacoo cawéni.
Ne uliámaca, numá irrú:—Jáicta jiméda áabai fiestai, jicúmida náaꞌa carrúni jináatanica, náaꞌa jócani éewa najínacoo, náaꞌa tucútucuni jínacoo, ya náaꞌa matuínica.
Liáꞌa licábacanaa linácu liáꞌa máanuiꞌinaa íyacaishica<TS3>(<a href="tw://bible.*?40.22.1-10">Mt 22:1-10</a>)Néemiꞌinaami liéni báqueerri wáairricoo liyá mesa nácula, limáꞌee Jesúsru:—¡Sáicta wérri liáꞌa íyeerriꞌinaa íyacaishi máanui wérri Dios wánacaalactalaca!
Jesús máꞌee lirrú:—Báqueerri washiálicuerri méda áabai íyacaishi wérri, ya ta libánua nacúmida íchaba wérri chóniwenai.
Quéechaꞌinaami léerdicai liáꞌa íyacaishica, libánua lishínaa cashírruedacai lirrú líiwa nalíni náaꞌa nacúmidanica: ‘Déjcaa jái ya sáicai quinínamai.’
Ne quinínama nachánaꞌeewoo namáaca. Limáꞌee liáꞌa báqueerri quéechanacu: ‘Chóca rími nunísa nuwéni áabai cáinabi, arrúnaa nuáacoo nucábacani. Ne nusáta jiúcha jócubeecha máashii liyá jirrú.’
Báqueerri máꞌee: ‘Nunísa nuwéni diez pacáa, píquedenaiꞌinaa cáinabi, arrúnaa nuáacoo nuéneda nucába wáni. Ne nusáta jiúcha jócubeecha máashii liyá jirrú.’
Ya báqueerri máꞌee: ‘Nunísa nucásacoo chóca rími jáꞌa, jócu nuéewa nuáacoo.’
Liáꞌa cashírruedacaica léejoꞌeewoo liwácali néerrau, líiwaꞌee liwácalirru quinínama, jócauꞌu nawówai náiinuca. Néenee íiwirri wérri liwówa liáꞌa liwácalica, ya táꞌee limá lirrú liáꞌa cashírruedacai lirrú: ‘Jiá namówai madéjcanaa cáaye rícula ya plaza rícula chacáalee shínaaca, ya jínda áani náaꞌa carrúni jináatanica, náaꞌa macáwanica ya náaꞌa matuínica ya náaꞌa tucútucunica.’
Déecuꞌinaamiꞌe mawí cashírruedacai máꞌee: ‘Nuwácali, nunísa numéda jirrú jiwánani numédaca, ái újnibi jáꞌa yáarruishi.’
Néenee liwácali máꞌee lirrú liáꞌa cashírruedacaica: ‘Jiáu iníjbaa lícu ya náaꞌa yáainai carretera éemanacu, ya jimésuda nawówa náiinuqueꞌe nawáarruacoo, quéewiqueꞌe cashiámu núbana.
Jiníwata numá irrú, jiníꞌinaa néenaa náaꞌa nacúmida quéechanacu jócaniꞌinaa éenaa náaya núya nuíibi.’
Chíta quéewau wáacoo Cristo íshiirricu jíni<TS3>(<a href="tw://bible.*?40.10.37-38">Mt 10:37-38</a>)Íchaba chóniwenai yáau Jesús íshiirricu; jáiwa léejoo limáꞌee nalí:
“Ne báqueerricta íinu nulí, ya jócu caníinaa licába nuyá mawí lisálijinaa yúchau, ya litúwa, ya líinu, ya léenibi, ya léenajinai, ya léenajetoo, ya liyá jájiu mawí, jócai éewa nushínaa éewidenaicoo.
Ne liáꞌa jócai wówai carrúni jináata limédacoo nunácueji, ya jócu líinu nuíshiirricu, jócai éewa nushínaa éewidenaicoo nuájcha.
Ne báqueerricta éenaa wówai liméda áabai cuíta wérri, ¿jócuminaa quéechanacu liwáau lijútada léenacta linísacani?
Ne áabatayu, liúcacta lidáni ya liáwinaami jócu léenaa linísacani, quinínama náaꞌa cábenaicani, nachánaꞌinaa nacáidaminaa líiwanaa,
namáꞌee: ‘Liéni washiálicuerrica lichánau liméda cuíta, ne jócai léenaa linísaca.’
O báqueerri rey yáctau jináwiurru báqueerri rey júnta, ¿jócuminaa liwáau quéechanacu lijútada, léenacta diez mil soldado yáajcha léewa limédacoo lijúnta liáꞌa íinuerri lijúnta veinte mil soldado yáajcha?
Ne jócta léenaa líinua yáacacoo lijúnta, áicta újnibi déecucheji liyá báqueerri reyca, libánuaminaa catéecai chuánshi yáajcha lijúnta jócubeecha naméda jináwiu.
Cháwa licábacanaa, matuínaami éenaa jócai wówai limáaca quinínama liwáalianica, jócai éewa nushínaa éewidenaicoo nuájcha.
jócai éewau áawita cáinabirru, jiní léewacalau namédaqueꞌe liyú abono. Jiní wéni náucaca. Nawáalianai nawíbau éemiu.”
Jesús méderri áabai licábacanaa linácu liáꞌa oveja yúquerricoo<TS3>(<a href="tw://bible.*?40.18.10-14">Mt 18:10-14</a>)Narrúniꞌeewoo Jesúsru íchaba néenaa náaꞌa jédenai warrúwa chóniwenai yúcha gobiernorru, ya náaꞌa áabi chóniwenai máashiini íiwanaa cajíconaanica, lécchoo néemiꞌe lirrú.
Néenee náaꞌa fariséobinica ya náaꞌa éewidenai ley Moisés shínaa natáania máashii linácu liáꞌa Jesúsca namáꞌee:—Liáni chóniwerrica lirríshibia náaꞌa cajíconaanica ya líiya náajcha.
Néenee Jesús íiwa nalí áabai licábacanaa, limáꞌee:
“¿Áicta báqueerri íibi jáꞌa wáalierri cien oveja ne liúca áabai, jócuminaata limáaca náaꞌa noventa y nueveca chaléeni bacháidala, ya ta limúrru liácoo liáꞌa áabai oveja yúcairrimicoo cáashiaqueꞌe líinu linácu?
Jáicta líinu linácui, sáicta liwówa liúca liséjcu ítaꞌauni,
jáicta líinu líibana néerrawai, liáawaqueda lijúninai ya náaꞌa yáainai lirrú urrúni, limáꞌee nalí: ‘Sáicta iméda iwówau nuájcha, jáicala nuíinu linácu liáꞌa oveja yúquerrimicoo núcha.’
Numá irrú chái cábacanaa sáicta wérri wówashi áacairra báqueerri cajíconai nácueji éejuederricta liwíteu Diosru, náucha náaꞌa noventa y nueve chóniwenai sáicanica jócani arrúnaa éejueda nayáu Diosru.
Liáꞌa licábacanaa linácu liáꞌa báquetoo íinetoo íinuechoo rushínaa moneda nácuu“O lécchoo, ¿chíta báquetoo íinetoo wáaliechocta diez monedani ya bátui yúcau rúcha, jócuminaa rutúculia áabai lámpara ya ta rujíchuda cuíta lícui, rumúrru arrájuata cáashia ruíinu linácu?
Ne jáicta ruíinu linácui, ruáawaqueda rujúninaiu ya náaꞌa yáainai rulí urrúni, rumá nalí: ‘Sáicta iméda iwówau nuájcha, jáicala nuíinu linácu liáꞌa moneda yúquerrimicoo núcha.’
Numá irrú chacábacanaa lécchoo ái sáictani wówa náaꞌa ángelbini Dios shínaaca báqueerri cajíconaica éejueda liwíteu Diosru.”
Liáꞌa licábacanaa linácu liáꞌa lisálijinaa míya máecha licúulee jíconauJesús íiwadedaꞌee lécchoo: “Báqueerri washiálicuerri wáaliate chámata léenibiu.
Liáꞌa, mawí icúlirrijuica, limáꞌee lisálijinaarru: ‘Nusálijinaa, jiá nulí léenaa liáꞌa nushínaa jiwáaliani nulí sáiꞌinaaca.’ Néenee nasálijinaa shírrida nalí quinínama liáꞌa liwáalianica nanácu.
Jócai íchaba éerri néenee liáwinaami, liáꞌa licúulee náishiimica liwénda lishínaa quinínama éenaa, ya liyú liáꞌa warrúwaca liáu déecuchala áabai cáinabi ítala, ligástactala máashii quinínama liáꞌa liwáalianica, liyácta cáwicaishi cacháninai rícu.
Ne linísaꞌinaami ligásta quinínama liwárruaniu, jáiwa áabai ínaaishi wérri íinu lítala liáꞌa cáinabi liyáctalaca, néenee liwántedani lináiwai.
Jáiwa liáu lisáta lirrúwoo tráawaju báqueerri washiálicuerri yúcha, lítala liáꞌa cáinabi yáctalaca, jáiwa libánua lishínaa finca néerrau jíni litúya puíti.
Liáꞌa icúlirrijuica wówerrictaꞌee líiya cáawaina liáꞌa puíti íyanibica, ne jiní yáirri líiyani.
Néeneeꞌe lipénsaa lirrúwoo limáꞌee: ‘¡Íchaba tráawajadorbini ya nusálijinaa íibana néeni wáalianai íyacaishi yúcactacoo, nácula nuyá áani máanali nuyá nunáiu!
Nuéejoctatawai nusálijinaa íibana néerrawai, ya numáminaa lirrújoo: Nusálijinaa, numéda nujíconau Diosru ya jirrú lécchoo;
Néenee liwínaꞌee iníjbaa ya táꞌee léejocoo lisálijinaa íibana néerrawai.“Líinuꞌinaa déecucheji újniꞌii, lisálijinaa cábaꞌee jíni carrúni jináataꞌee licábaqui jíni. Licánacaꞌeewoo licúulee júntau lishíquiaꞌee ya lishíshi liwídani.
Néenee licúulee máꞌee lirrú: ‘Nusálijinaa, nuyá méderri nujíconau Diosru ya jirrú lécchoo. Nuyá jócai sáicanata jimáida cúuleeyu mawiá.’
Ne lisálijinaa máꞌee nalí náaꞌa lishínaa chóniwenai tráawajainai lirrú: ‘Ijéda liáꞌa íibalashi mawí sáictaca isúwa linácuni. Ya isúwa áabai aníiyu licáaji nácu ya áabai zapato líiba nácu.
Índa liáꞌa becerro mawí quéenaaca ya íinuani, wáya áani wamédaꞌaa fiesta sáictaꞌa wawówa.
Léca liáni nucúuleeca nédacanimicoo nácu máanalica, ne éejuerri licáwiacoo, nédacanimicoo nácu yúcacoo, ne wáiinu linácui.’ Jáiwa nachánau naméda fiesta sáicta nawówai.
“Ne nácula liáꞌa licúulee nabéecanaataca chaléꞌe yáa bacháidala. Líinuꞌinaa urrúni cuítarru, léemiꞌe shímashi wítama yáꞌee nawáilaaca.
Néeneeꞌe limáida báqueerri icúlirrijui, ya lisátaꞌee léemiu liyá tánashia léji liérra.
Icúlirrijui máꞌee lirrú: ‘Jéenajirri jái éejuacuwai, tánda jisálijinaa wána wáiinua liáꞌa becerro mawí quéenaaca, licúulee éejuacalau lirrú sáica cáwicalani.’
Ne jáiwaꞌee bájiala íiwirri liwówai, jócaꞌee liwówai liwárruacoo. Néenee tádaꞌee lisálijinaa jiáu litáania liájcha liwówa yáajchau liwárruaqueꞌiu.
Ne limáꞌee lisálijinaarru: ‘Jicábateni íchaba camuí nutráawajaa jirrú, séewirri numéda jiwánacaala, ne jiyá jócai yáacaji nulí áabai cabra rími nuíinuaqueꞌini sáictaqueꞌe nuwówa nujúnicaibini yáajchau.
Ne líinuꞌinaa liéni jicúuleeca, gástairri máashii jishínaa warrúwa rúmbabini nácula, ái jáji jiyá wáneerri náiinua lirrú becerro mawí quéenaaca.’
“Ne lisálijinaa éebaꞌee lichuáni: ‘Nucúulee, jiyá séewirrinaa yáa nuájcha, quinínama liáni nuwáalianica jishínawa liérra.
Tánda arrúnaa waméda fiesta, sáictaqueꞌe wawówa lécchoo, léca liáni jéenajirrica nuédacanimicoo nácu máanalica, ne éejuerriu licáwiacoo, nuédacanimicoo yúcacoo, ne wáiinu linácui.’ ”
Liáꞌa licábacanaa linácu liáꞌa catúyacaica jócai machácaniJesús íiwaꞌee lishínaa éewidenaicoo liáni: “Báqueerri washiálicuerri rícuerri liwáaliate báqueerri túyerri lishínaa; jáiwaꞌee áabi yáau náiiwa lirrú liáꞌa rícuerrica lécaꞌee liáꞌa limáacani túya lishínaa, gásteerriꞌe liyá máashii lishínaa.
Liwácali máidaꞌee lirrú ya táꞌee limá lirrúi: ‘¿Tána léji liéni namáni nulí jinácucha? Jíiwadeda nulí chítashia liáꞌa quinínama jishínaa tráawajuca, jiyá jócai éewa jitúya nushínaa mawiá.’
Lédacaniꞌeewoo lirrúwoo liáꞌa catúyacaimi rícuerri shínaa: ‘¿Tánaꞌee numéda chóquejoo nuwácali jócai yáa nulí mawiá tráawaju? Jiní nudánani nutráawajauꞌinaa nulíwoo cáinabi, ya báibee nujínanicoo nusáta áabi yúcha.
Ya ta nuá léenaa tánashia numédaniꞌinaa, quéewiqueꞌe ái ríshibierri nuyá jáꞌa nábana licúlau, jáicta numáacau jiní nulí tráawajujoo.’
Néenee limáidaꞌee bácainaa náaꞌa mówinianai liwácalirru. Lisátaꞌee léemiu báqueerri quéechanacu: ‘¿Chíta máanaba jimówinia nuwácalirru jíni?’
Léebaꞌee lichuáni: ‘Numówinia lirrú cien tíimbu aceite.’ Limáꞌee liáꞌa catúyacai rícuerri shínaa: ‘Jishínaa recibo liáni yáa áani; jiwáayu madéjcanaa ya jitána áabata cincuenta, béewamicta bácaijani.’
Liáꞌa liwácali yáa léenaa licába liáꞌa limáacani wánacaala, yáairri léenaa liyá liméda léjta liwówauꞌu. Ne jáicta chúnsai nashínaa negocioca, náaꞌa máinecoo éerri rícu, mawíni cáwi tuí naméda nashínau, náucha náaꞌa éewidenai Dios chuáni.
“Ne nuá iwítee iyá wáalianai irrícucau éerri rícu cajíconaica, igáanaqueꞌe ijúninaiu, quéewiqueꞌe jáicta amáarra rícucaishi áani, narríshibia iyá nábana licúlau jócai amáarra.
“Liáꞌa sáicai médacoo áulabai yáajcha, cháminaa cábacanaa lécchoo sáica limédacoo íchaba yáajcha; ne liáꞌa jócai sáica áulaba yáajcha, chái cábacanaa lécchoo jócai éewa sáica limédacoo íchaba yáajcha.
Ne cháwa cábacanaa, liyú liáni rícucai éerri rícu sái cajíconaica, iyá jócani sáica médacoo, ¿tánaminaa éewidaꞌinaacu yáawaa, nácta irrú liáꞌa rícucai jócai amáarra?
Ne jóctaca imédau sáica liájcha liáꞌa jócai ishínaa, ¿tánaminaa yáa irrú ishínaaꞌinaa yáawaa?
“Jiní cashírruedacai éewacala lishírrueda chámata liwácanairru; jiníwata máashiiminaa licába báqueerri ya caníinaa licába báqueerri, o machácaniwee báqueerrirruni o lichániwee báqueerri. Jócai éewa washírrueda Diosru ya rícucairru.”
Náaꞌa fariséobinica máanalini warrúwa nácu, néemiꞌinaa quinínama liáni nacáidaꞌee Jesús náawa.
Jesús máꞌee nalí: “Iyá wanárra bésunenaicoo sáicaniyu chóniwenai náneewa, ne Dios yáirri léenaa iwówa; ne liáꞌa washiálicuerri wáaliani áacai mawí, Dios cháanini.
Liáꞌa ley ya Dios wánacaalactalaca“Jócuꞌinaami Juan Bautista íinu újnibi, Dios wówerricta nayá náaꞌa chóniwenaica áabenaa nawówa liájcha liáꞌa leyca ya liáꞌa natánanimica náaꞌa cáiiwadedacanimi Dios chuáni. Néeneete nuíiwadeda sáicai chuánshica Dios wánacaalactala nácu, ya quinínama naméda nadánaniu quéewiquinicta nawárruacoo.
“Mawí jócu tráawaju amáarra liáꞌa éerrica ya cáinabi liúcha liáꞌa licúmpliacoo quinínama tánerricoo ley rícu.
Jesús éewida linácu liáꞌa namáaca yáacactau<TS3>(<a href="tw://bible.*?40.19.1-12">Mt 19:1-12</a>; <a href="tw://bible.*?41.10.1-12">Mr 10:1-12</a>)“Báqueerri washiálicuerri máacacta líinuu ya léeda líinuu báquetoo, liméda máashii líinayu; ya liáꞌa éederri líinu ruáꞌa máaquechoo rúnirriu, chái lécchoo méda máashii líinayu.
Liáꞌa rícuerrica ya liáꞌa Lázaro carrúni jináataica“Báqueerri washiálicuerri rícuerri yáate, séewirrinaa lisúweda líibala cawéninamai ya sáicabeetai, ya éerri jútainchu liméda fiesta máanui wérri.
Báqueerri lécchoo carrúni jináatai jíꞌineerri Lázaro, yáairri cacháunai wérri liwáꞌeewoo cáinabi rícu líibana núma lícu liáꞌa rícuerrica.
Liéni washiálicuerri carrúni jináataica wówerriꞌe cáawaica liyú liáꞌa íyacaishi tábi cáirricoo rícuerri shínaa mesa ítacha; yáꞌee áuli narrúniꞌeewoo nabérruda lichúrruani.
Áabai éerriꞌe máanali léji liáꞌa carrúni jináataimica, yáꞌee náaꞌa ángelbinica natéeꞌe liyá Abrahám néerra paraíso rícula. Liáꞌa rícuerrimi máanali lécchoo jíni, jáiwaꞌee nabáya jíni.
“Nácula carrúni jináata rícuerri yáca náarrui rícula náaꞌa máanalinica, linácudaꞌee linániu licábaꞌee déecucheji Abrahám, ya Lázaro liájcha.
Néeneeꞌe limáidada liáꞌa rícuerrica limáꞌee: ‘¡Nuwérri Abrahám, carrúni jináata jicába nuyá! Jibánua Lázaro jisábida licáaji juátau shiátai yáacula, ya líinuqueꞌe lidúji nuínanee náculani, níwata carrúni jináata nuyá bájialanaa lirrícu liáni chicháica.’
Ne Abrahám éebaꞌee lichuáni: ‘Nutáqueerri, jédacaniu linácu liáꞌa sáicaꞌumi jiyá cáinabi ítaꞌaa, yáꞌee Lázaro máashiimiyaca. Chóqueꞌe sáicta lirríshibia liméda liwówau áani, ya nácula jiyá carrúni jináata.
Nácula liúcha liáni, ái áabai carrátalia wérri wáucha wáacoo jáꞌa ya jiájcha; tándawa náaꞌa wówerri nabésunacoo mayéji áani jiyáctalaca, jócani éewa nabésunacoo, áawita náaꞌa yáaine chérra wówai nabésunacoo máyala áani, jócani éewa lécchoo nabésunacoo máyala áani.
nuwáaliacta cinco nuéenajinaiu, quéewiqueꞌe litáania líiwa nalí, jócubeecha náiinu máyala áani carrúni jináata nuyá.’
Abrahám éebaꞌee lichuáni: ‘Nayá jái wáalia liáꞌa Moisés tánanimica ya nachuánimi náaꞌa cáiiwadedacanimi Dios chuáni báinacu; ¡namédaqueꞌe nawánacaala!’
Léebaꞌee liáꞌa rícuerrimica: ‘Jajá, nuwérri Abrahám, ne báqueerri máanalimicta éejoo licáwiacoo, ya líiyadau nalí, ya táminaa néejueda nawíteu.’
Ne Abrahám máꞌee lirrú: ‘Ne jócta nawówai néemi Moisés chuánimi tánerricoo, ya nachuáni náaꞌa cáiiwadedacanimi Dios chuáni báinacu, jócuminaa néebida lécchoo áawitata báqueerri máanali cáwiacoo nalí.’ ”
Liáꞌa carrúnatai cáacoo jíconaashi rícula<TS3>(<a href="tw://bible.*?40.18.6-7">Mt 18:6-7</a>, <a href="tw://bible.*?40.18.21-22">21-22</a>; <a href="tw://bible.*?41.9.42">Mr 9:42</a>)Jesús ma nalí náaꞌa éewidenaicoo: “Ái séewirrinaa cúmideerri naméda jíconaashi; ne ¡carrúni jináatai liáꞌa washiálicuerri wáneerri naméda najíconau!
Sáicaita liérra chóniwerri náuca manuá yáaculani nabáji liwáa nácu bátui íiba máanui wérri, liwánaca naméda najíconau náani júbini rímica.
¡Cáwiwa yúchajoo!“Jéenajirri médacta máashii jirrú, jiárra liyá; ne licámbiacta liwíteu, jimíya máecha lijíconaa limédani jirrú.
Éewita liméda jirrú máashii sietechu áabai éerri, ya sietechu líinu limá jirrú: ‘jóca nuéejoo numéda jirrú máashii’, sietechu arrúnaa jimíya máecha lijíconaa.”
Éebida Dios nácu léewa liméda íchabaNáaꞌa apóstolu nasáta Jesús yúcha: —Jiá walí wéebidaqueꞌe mawí.
Jesús éebaꞌee: —Iwáaliactata éebidau, éewita píitui rími, léjta bátui líta íimi liáꞌa mostaza, éewa imá lirrú liáni banácali jíꞌineerri sicómoro: ‘Jéerruau wayéji áani, ya jiáabanau manuá yáacula’, ya banácali liméda liwánacaala.
Tána arrúnaa liméda liáꞌa cashírruedacaica“Báqueerri éenaa liwáaliacta báqueerri cashírruedacai éejuerriu bacháideji liáwinaami liyá lipúrreda cáinabi o litúya pacáa, ¿Limáminaa, jiwárroo jiwácoo jíyaca?
jócai, újni limá lirrú: ‘jiwárroo jichúni núyanibi, ya lístau quéewiqueꞌe jiméda nuwánacaala, nácula núya ya nuíirra. Liáwinaami jéewa jíya ya jíirrai.’
Ya lécchoo jócani liá sáicai cashírruedacairru, tánashia liáꞌa liwána limédaca.
Cha lécchoo iyá, jáicta inísa iméda quinínama liáꞌa Dios wánani limédaca, ya ta éewa imáca: ‘Wayá cashírruedacani jócani cawéni, níwata waméda bácai liáꞌa arrúnai wamédaca.’
Jesús chúni náaꞌa diez washiálicuenai bálineneu chorrówayuQuéechaꞌinaaꞌee Jesús yáacoo Jerusalén néerra, libésunau béewami náaꞌa cáinabica jíꞌineenai Samaria ya Galilea.
Liwárruaꞌinaaꞌeewoo áabai chacáalee rími rícu, najiáu lijúnta náaꞌa diez washiálicuenai bálineneu chorrówa nácu, nabárruaꞌeewoo déecucheji,
namáidadaꞌee cadánani namáꞌee: ¡Jesús, quéewidacai, carrúni jináata jicába wayá!
Licábaꞌinaaꞌee nayá liáꞌa Jesúsca, limáꞌee nalí: —Yáau íyadacoo sacerdótebinirru. Náculaꞌee náawai, sáica jíni náaꞌa bálineneemicoo.
Néeneeꞌe báqueerri néenaa licábaꞌinaa sáica liyái, léejuaꞌeewoowai liáꞌee Diosru sáicai cadánani,
Néeneeꞌe Jesús máꞌee: —¿Ya jócai diez namáanabaca náaꞌa chúneneecoo? ¿Ya náaꞌa nueve, tanácucha nayá jíni?
¿Jiní éejueneu náa Diosru sáicai mawí bácai rími liáni déecucha sáica?
Néeneeꞌe Jesús ma lirrú, —Jibárroo, jiá namówai, jéebidacala sáica jiyá.
Chíta líinuꞌinaa jíni liáꞌa Dios wánacaalactaca<TS3>(<a href="tw://bible.*?40.24.23-28">Mt 24:23-28</a>, <a href="tw://bible.*?40.24.36-41">36-41</a>)Náaꞌa fariséobini nasáta néemiu Jesús, chacálitaꞌinaa líinu liáꞌa Dios wánacaalactaca, ya liyá léeba náuchani:—Jáicta líinu Dios wánacaalactaca iyá jócainaa jéewa icábaca.
Jiní namá irrú: ‘Liáni yáa áani’, ‘jócta liáꞌa yáa áꞌa’; níwata Dios wánacaalactaca jái yáa íibii.
Ya Jesús ma lishínaa éewidenaicoo: —Líinuminaa éerri iwówaiminaa icábacani nuyá Washiálicuerri Dios Cúuleeca, ne jócaiminaa icába.
Áabi máminaa: ‘Liáni yáa áani’, jócta ‘Liáꞌa yáa áꞌa’; ne oyáau néerra, jiní isíguiacalani.
Cháminaajoni icába éenu bérrudeerrica jáicta liquénai quinínama éerri rícu, cháminaa nuíinucojoo nuyá Washiálicuerri Dios Cúuleeca.
Ne quéechanacu rúnaa nusúfria bájialanaa, ya nacháani nuyá náaꞌa chóniwenai liyáali éerri.
Cháminaa libésunacoo léjta Noé yáꞌinaami, cháminaa libésunacoo lécchoojoo liáni éerrica rícu léejoctaꞌinaacoo nuyá Washiálicuerri Dios Cúuleeca.
Chóniwenai liyáali éerrimi íyenai ya íirrenai ya lécchoo cáseneu, cáashia líinu liáꞌa éerrica Noé wárruaꞌinau barco rículai, líinuꞌinaa liáꞌa únésacaca, ya quinínama máanali nayá.
Chacábacanaa libésunacoo léjta Lot yáꞌinaami: Yáanimi rícu, chóniwenai cha nawíteemija náaya ya náirra, nawéni ya nawénda, ya náabana ya naméda nábanau;
Ne Lot jiáꞌinaawai liúcha liáꞌa chacáalee Sodomaca, liúwaꞌeewau éerri rícue chichái, ya azufre amuáiyii lécchoo ya quinínama máanali nayái.
Cháminaa liéni éerri rícu líyadaminaa nuyá Washiálicuerri Dios Cúuleeca.
“Liyáali éerrijoo, líinuni nácujoo cuíta ítaꞌaa, liúrrucoo liáqueꞌiu machácani, jócubeecha liwárroo cuíta rícula léeda lishínaa liáꞌa yéerri lirrícu; liáꞌa yéerri bacháida rícu, jócubeecha léejoo cuíta néerra.
Édacaniteu runácu ruáꞌa Lot íinumica.
Liáꞌa cáarrui máanali Dios jíꞌinaa nácu, liúcaminau; ne liáꞌa jócai cáarru máanalica Dios jíꞌinaa nácu, léeminaa wárruau Dios yáctalaca.
“Numá irrú liyáali táayee nayáminaajoo chámata máaminaa nayá áabai yáarrubaijaa ítaꞌaa: Báqueerriminaa yáujoo, ya báqueerriminaa máacaujoo.
Chámata íina júlenai nayáca molinoyu, báquetoo yáaichoꞌinau, báquetoo máaquechoꞌinau. [
Néenee nasáta néemiu Jesús: —¿Nuwácali, tanácuchaꞌinaa libésunau léju liérra? Néeneeꞌe limá nalí: —Táshia liyácta liáꞌa máanalimi, náiinuminaa náaꞌa wáachulica néerra.
Liáꞌa licábacanaa linácu ruáꞌa máanirriuca ya liáꞌa wánacaleerricaJesús íiwaꞌee nalíni áabai licábacanaa léewidaqueꞌe naꞌóraca jócubeecha sámu nayá.
Limá nalí: “Ái báqueerri washiálicuerri jáꞌa áabai chacáalee rícu, báqueerri wánacaleerri, jócai cáarru cába Dios, jócai cawáunta chóniwenai.
Liyá chacáaleeca ái báquetoo máanirriu, ruáꞌeewau liyáctala liáꞌa wánacaleerrica liyúdaqueꞌe ruyá licástigaaqueꞌe liáꞌa washiálicuerrica méderri rulí máashii.
Íchaba éerri liáꞌa wánacaleerrica jócai liwówai liyúda ruyá, ne liáwinaami lipénsaa: ‘Áawita jócu cáarru nucába Dios, jóca cawáunta washiálicuenai lécchoo’,
ne néenee léjta ruáni máanirriuca éerrii jútainchu ruíinu rutáania nuájcha nuyúdaqueꞌe ruyá rushínaa pleito nácu, ya tácoojoo nuyúda ruyájoo, jócubeecha ruíinu usébica nuwówa mawiá.”
Jesús máꞌee nalí mawí: “Léewa limáni liáni washiálicuerri wánacaleerrica máashiica.
Wée, sáica cajáni, ¿ya jócuminaa Dios túya lécchoo náaꞌa éebidenai linácu sátenaicoo liúcha éerri jútainchu ya táayee? ¿Liwánaminaa nanéndaca?
Numáminaajoo léemiminaa ya liyúda nayá madéjcalicunaa. Ne jáicta nuyá Washiálicuerri Dios Cúuleeca nuíinu, nuíinuminaa náaꞌa chóniwenai yéenai cáinabi ítaꞌaa, ¿áani újni éebida nunácu jáꞌa?”
Liáꞌa licábacanaa linácu liáꞌa fariséoca ya liáꞌa cacóbracai impuestoJesús íiwaꞌee nalí liéni áabai licábacanaa áabibirru máineꞌe nalíwoo nayá sáicani wítee náucha náaꞌa áabica:
“Chámata washiálicuenai yáaineu templo néerra naꞌóraca: báqueerri fariseo ya báqueerri liérra cacóbracai impuesto Romarru.
Liáꞌa fariséoca, libárruau liꞌóracoo cháꞌa: ‘Oh Dios, nuyá nuá jirrú sáicai jiníwata nuyá jócai cha léjta náaꞌa áabica, canédini, máashiica, méderri líinayu máashii líinu yúchau, ya jiníwata jócala cha nuyá léjta liérra cáwaquedacai warrúwa chóniwenai yúcha.
Nuyá nuyúnaa chámai éerri semana nácu, ya nuá diezmo liáꞌa quinínama nugáananica.’
Ne liáꞌa cáwaquedacai warrúwa chóniwenai yúcha, limáacaꞌeewau déecuchata, jócai wítaꞌee nácuda linániu áacairra, ta jiáirriu cáinabi nácula cáiwii ya liwówa lícu limáꞌee: ‘¡Oh Dios, carrúni jináata jicába nuyá, nuyá cajíconai!’
Numá jirrú liáꞌa cacóbracai impuesto, léejoꞌeewoo líibana néerrau jái Dios pérdonaa jíconaa, ne liáꞌa fariseo jócai Dios pérdonaa jíconaa. Ne liáꞌa máanui wérri cábacoo, jócainaa cawéni; liáꞌa carrúni jináatai cábacoo jiníca, léewani máanuiꞌinaa Dios yáa wítee.”
Jesús dúnu sáamanai nácu quéewiqueꞌe Dios yúda nayá<TS3>(<a href="tw://bible.*?40.19.13-15">Mt 19:13-15</a>; <a href="tw://bible.*?41.10.13-16">Mr 10:13-16</a>)Náindaꞌee Jesúsru sáamanai júbini lécchoo lidúnuqueꞌe nanácu, quéewiqueꞌe Dios yúda nayá. Nacábaꞌinaaꞌee jíni náaꞌa éewidenaicoo, nárraꞌee nayá náaꞌa índenai sáamanai.
Néeneeꞌe Jesús máida sáamanairru limáꞌee:—Imáaca náarra sáamanaica náiinuqueꞌe nuyáctala, oꞌíyabaida nayá, nayácala jicáꞌa sáamanai nawárruaminau áꞌa Dios wánacaalactalaca.
Yáawaiyii numá irrú, táanashia jócai wówai Dios wánacaalactala liyá léjta báqueerri samálita, jócaiminaaꞌee liwárruau lirrícula liáꞌa Dios wánacaalactalaca.
Báqueerri washiálicuerri rícuerri íinuerri litáania Jesús yáajcha<TS3>(<a href="tw://bible.*?40.19.16-30">Mt 19:16-30</a>; <a href="tw://bible.*?41.10.17-31">Mr 10:17-31</a>)Báqueerri washiálicuerri wánacaleerri lisátaꞌee léemiu Jesús:—Quéewidacai sáicai, ¿tánaꞌinaa numédai nuéewaqueꞌe nuéenaa liáꞌa cáwicashi jócai amáarra?
Jái jiá léenaa linácu liáꞌa Dios bánuanica: ‘Ujiméda jíinayu máashii báquetoo íinetoo yáajcha, ujíinua, ujinédu, ujiméda jinúma yúwicau báqueerrirru, ya cawáunta ya jitúya jisálijinaarru ya jitúwa lécchoo.’
Liáꞌa washiálicuerrica limáꞌee Jesúsru:—Quinínama nucúmplianicai quéechaꞌinaa icúlirrijui nuyá.
Quéechaꞌinaa Jesús léemiqui jíni, Jesús máꞌee lirrú: cháucta jibéecha áabata mawí: jiwénda quinínama liárra jiwáalianica jiáqueꞌe nalíni náarra carrúni jináatanica. Ya táminaacojoo jiwáalia mawíjoo áacairra. Néenee jíinu chérra jisíguia nuyá.
Néꞌe léemiꞌinaa liáꞌa washiálicuerrica liáni, jáiwaꞌee máashii liwówai, níwata liyá rícuerri wérri.
Jesús cábaꞌinaa máashii liwówa liáꞌa washiálicuerrica, Jesús máꞌee:—¡Tráawajui wérri nalíwoo náaꞌa rícubinica nawárruaꞌinau Dios wánacaalactalaca!
jócaiminaa tráawaju lirrú liáꞌa caméeyuca liwárruaqueꞌiu lituí rícu liáꞌa ishídui yájuca, tráawajui wérri nalíwoo náaꞌa rícubinica nawárruaꞌinau Dios wánacaalactalaca.
Náaꞌa éemenaicani nasátaꞌee néemiu:—¿Tána éenaa liácoo Dios néerrai?
Jesús éebaꞌee nalí: Liáꞌa jócai washiálicuenai éenaa namédaca, Dios éenaani limédaca.
Péꞌeru máꞌee lirrú:—Nuwácali, wayá máaquenai quinínama washínau wasíguiaqueꞌe jiyá.
Jesús éebaꞌee lirrú:—Yáawaiyi numá irrú tánashia máaquerri nunácueji, líibanau, ya líinu, ya léenajinai, ya lisálijinaa, ya léenibi lécchoo,
lirríshibiaminaa máanui wérri áani lítaꞌaa liéni cáinabica, ne liáwinaami liáꞌa cáwicashi áani, lirríshibia licáwica jócai amáarra áacairra.
Jesús íiwerri matálichu arrúnaaca máanali liyá<TS3>(<a href="tw://bible.*?40.20.17-19">Mt 20:17-19</a>; <a href="tw://bible.*?41.10.32-34">Mr 10:32-34</a>)Jesús máidaꞌee báawachala náaꞌa lishínaa doce éewidenaicoo, limáꞌee nalí: “Chóquejoo wáaminaujoo chaléeni chacáalee Jerusalén néerra, licúmpliactalaꞌinaacoo quinínama namánimi náaꞌa íiwadedeene Dios chuáni báinacu natánanimica urrúnicala jíni nuyá Washiálicuerri Dios Cúuleeca.
Néejuedaminaajoni nuyá nalí náaꞌa chóniwenai báawache sánaca, nacáidaminaa nuyájoo, máashiiminaa nanúma nulíjoo, nawísadaminaa nuyájoo.
Nabásedaminaa nuyájoo ya náiinuaminaa nuyájoo; ne matálii éerri rícula nuéejoo nucáwiacoo báaniu.”
Nayá jócai yáa léenaa néemi quinínama Jesús mánica, jiní náacala léenaa liáꞌa litáaniani nácu, ne áabi jócai néenaa náa léenaa nácu.
Jesús chúniꞌe báqueerri matuíyii chacáalee Jericó rícu<TS3>(<a href="tw://bible.*?40.20.29-34">Mt 20:29-34</a>; <a href="tw://bible.*?41.10.46-52">Mr 10:46-52</a>)Urrúniꞌinaa Jesús íinu lirrú liáꞌa chacáalee Jericóca, báqueerri matuíyii wáairriu liyá iníjbaa éemanacu, sáteerri liyá tánashia náani lirrúi.
Léemiꞌinaaꞌee nawítama bésunacoo náaꞌa chóniwenaica, lisátaꞌee léemiu tána jinárra.
Namáꞌee lirrú Jesús Nazaret néenee sái liérra bésunau árra,
liáꞌa matuíyiica limáidaꞌee:—¡Jesús, David cúulee, carrúni jináata jicába nuyá!
Néeneeꞌe Jesús libárroowai liwána naíndacani. Urrúniꞌinaaꞌee liyá líinu Jesús néerra lisátaꞌee léemiu liyá:
¿Tána jiwówai numéda jirrúi?Liáꞌa matuíyiica máꞌee Jesúsru:—Nuwácali, nuwówai jiá nulí nutuí nuéewaqueꞌe nucába báaniu.
Jesús máꞌee lirrú:—¡Jiwáalia jituí báaniu! Jiwáaliaca jéebidaca nunácu sáica jiyái.
Liyáalimiꞌeewai licábai, jáiwaꞌee liáwai Jesús íshiirricu liáꞌee lirrú sáicai Diosru. Quinínama náaꞌa chóniwenaica nacábani, máꞌee sáicai Diosru lécchoo.
Jesús táanierri Zaqueo yáajchaNéenee Jesús wárruawai áꞌa Jericó rícula libésunactaꞌeewoo liácoo néerra.
Ái báqueerri washiálicuerri néerra jíꞌineerri Zaqueo, nawácali náaꞌa jédenai impuesto Romarru.
Liwówaꞌee licábacani tánashia jíni liáꞌa Jesúsca, ne jócai léewa licábacani jóctaꞌee íchaba chóniwenai yáꞌee bájiala píituicani liáꞌa Zaqueoca.
Jáiwa licánacawai Jesús béecha néenee líirrawai áabai áicuba nácu jíꞌineerri sicómoro quéewiqueꞌe licábacani áꞌa libésunactaꞌinaacoo liáꞌa Jesúsca.
Quéechanacu Jesús íinuca chaléꞌe liyáctala liáꞌa Zaqueoca, licábaꞌee áacairra, néeneeꞌe licába jíni. Licábaꞌinaa jíni, néeneeꞌe limá lirrúi, “Zaqueo, jiúrrucoo cálicu chérra, arrúnaaca numáacacoo wáalee jíibana néerra.”
Néeneeꞌe liúrrucuaꞌeewoowai madéjcalicu sáicta wérri liwówa licúmida Jesúsca líibana néerrau.
Nacábaꞌinaa quinínama léji liáni, natáaniaꞌee máashii linácu liáꞌa Jesúsca, namáꞌee liácalaꞌeewoo limáacacoo chaléeni liájcha liáꞌa cajíconaica.
Náiinuꞌinaa líibana néerra liáꞌa Zaqueoca, néenee liáwinaami Zaqueo bárruawai limáꞌee liwácalirru:—Jicábateni, Nuwácali, nuániꞌinaa nalí náaꞌa carrúni jináata béewami liáꞌa nushínaaca. Tánashia nunéduni náucha náaꞌa áabica, nuéejueda nalí cuatro mawí.
Néenee Jesús máꞌee lirrú:—Wáalee líinu liwáseda iyá quinínama náani yáainai lirrícu liáni cuítaca, liyácala liáni washiálicuerrica chái lécchoo litáqueerrimica liáꞌa Abrahámca.
Tádaꞌee nuyá, liáꞌa Washiálicuerrica Dios Cúuleeca, nuyá íinuerri numúrruca ya nuwásedaca cajíconaani náaꞌa chóniwenai yúquenaimicoo nayáca.
Liáꞌa licábacanaa warrúwa nácuejiNáaꞌa chóniwenaica éemenai nayáca Jesús máni liyáca quinínama liáni, jáiwa líiwa nalí áabai licábacanaa, jiníwata urrúnicala náiinu náacoo Jerusalénra, yáꞌee napénsaa náacoo linácu liáꞌa Dios wánacaalactaca jáicalaꞌee líinu liyáalimi.
Limáꞌee nalí:—Báqueerri washiálicuerri cawénii yáte, jáiwaꞌee liáu déecuchala áabai cáinabi ítala, quéewiquiniꞌe namáaca reyni ya ta léejocoo néenee.
Jóctanaꞌe liájau limáidaꞌee lishínaa diez tráawajadorbiniu, liáꞌee nalí bácainaa manuába warrúwa, ya táꞌee limá nalí: ‘Itráawajaa liyú liáni warrúwaca cáashia nuéejocoo.’
Ne chóniwenai lishínaa cáinabi lítala sánaca jócai nawówai liyá, nabánua líshiirricu áabi téenee lirrú áabai chuánshi máirriꞌe: ‘Jócu wawówai liéni washiálicuerri washínaa reyyu.’
“Ne máayabaca limáacacoo reyyui ya táꞌee léejuacuwai lishínaa cáinabi ítala. Quéechaꞌinaami líinuca libánua namáida lishínaa tráawajadorbiniu, náaꞌa léejuedaminaa nalí warrúwa, quéewiqueꞌe liá léenaa chítashia máanaba nagáana jíni bácainaa.
Rey éebaꞌee lichuáni: ‘Sáicai wérri, jiyá tráawajador sáicai wérri; machácanicala jimédacoo áulaba yáajcha, numáacaminaa jiwánacaalaca diez chacáalee.’
Líinuꞌe líyadacoo báqueerrica lishínaa tráawajador, limáꞌee: ‘Nuwácali, jiwárruani dáwinerriu cinco máanabachu mawí.’
Rey éebaꞌee lichuáni liéni lécchoo: ‘Jiyáminaa numáaca jiwánacaala cinco chacáalee.’
“Ne báqueerri líinuꞌe líyadacoo limáꞌee: ‘Nuwácali, jiwárruani liáni ya áani. Nuwáaliawa nudájidaqui jíni wárrumashidami íibi;
cáarruwa nucába jiyái, níwata jiyá washiálicuerri camáashiicaica, yáawaquederri jócta jimáacani ya jiáawaqueda banácali jócta cáji jiáabana.’
Néenee limáꞌee lirrú liáꞌa reyca: ‘Tráawajador máashii, jichuániyuja nuá jijíconaa. Ne jiácta léenaa washiálicuerri camáashiicai nuyá, nuáawaqueda jócta numáacani ya nuáawaqueda banácali jócta nuáabana,
¿tánda jócu jitée nuwárruani lirrícula liáꞌa cuíta nawáaliadacta warrúwa, quéewiquinicta jéejueda nulí ligáananica jáictata nuéejoo cuíta néerrai?’
Rey máꞌee nalí náaꞌa yáaine néeni: ‘Éeda liúcha warrúwa liárra, ya yáa lirrúni liáꞌa gáneerri diez máanabachu mawí.’
Namáꞌee reyrru: ‘Wawácali, ¡ne liyá ái wáalia diez máanabachu mawí!’
Léebaꞌee liáꞌa reyca: ‘Ne numá irrú, liáꞌa wáalierri, náaminaa lirrú mawí; ne liáꞌa jiní wáaliani, áawita áulabai liwáalianica nédaminaa liúchani.
Ya náaꞌa nujínai jócanimi wówai rey nuyá, índa áani áani ya ta íinua nunáneewa jíni.’ ”
Jesús wárroo Jerusalénra<TS3>(<a href="tw://bible.*?40.21.1-11">Mt 21:1-11</a>; <a href="tw://bible.*?41.11.1-11">Mr 11:1-11</a>)Liáwinaami limá quinínama liáni, Jesús síguia lishínaa iníjbau Jerusalénra.
Quéechaꞌinaami urrúni líinu nalíi náaꞌa chacáalee júbini jíꞌineenai Betfagé ya Betania, urrúni lirrú liáꞌa dúuli jíꞌineerri Olivos, libánuaꞌee chámata lishínaa éewidenaicoo,
limáꞌee nalí:—Yáau narrícula náaꞌa chacáalee júbinica yáainai ijúntami, jáicta íinu néerrajoo íinuminaa áabai burro bájerriu, jiní íirraniu ítaꞌaa újnibi. Iwásedani ya índa nulíni.
Ne áicta sáteerri léemiu iyá jáꞌa tádashia iwásedani, imá lirrú wawácali rúnaani.
Náaꞌa éewidenaicoo náꞌinaamiꞌeewoo náiinu linácu quinínama léjta Jesús máyuꞌu nalí.
Nácula nawáseda nayáca liáꞌa búrroca, nawácali sátaꞌee léemiu nayá:—¿Tánda iwásedani?
Nayá néebaꞌee lichuáni:—Jiníwata Wawácali rúnaani.
Ne nadáquiniaꞌee náabalau burro ítaꞌaa, natéeꞌe jíni Jesúsru nawáꞌee líirracoo lítaꞌaa.
Ya urrúniꞌinaami liúrrucocoo liácoo dúuli ítacha jíꞌineerri Olivos, quinínama náaꞌa yáainecoo liájcha nachánau namáidadaca nawówa chúnicau náa sáicai Diosru quinínama linácueji liáꞌa jócai nacába cáji.
Namáꞌee:—¡Sáicta wérri liáꞌa rey íinuerri Wawácali jíꞌinaa nácu! ¡Sáictacta nawówa áacairra ya licámarra áacairra wérri!
Néenee áabi fariséobini yáainai chóniwenai íibi namáꞌee Jesúsru:—Quéewidacai, jiárra náarra jínanenaicoo jiájcha.
Ne Jesús éebaꞌee nachuáni:—Ne numá irrú náctaca manúmata náani, íiba máidadaminaa.
Quéechaꞌinaami urrúni líinu Jerusalénra, licábaꞌinaami liáꞌa chacáaleeca Jesús íichaꞌee linácueji,
limáꞌee: “¡Jiáctata léenaa, linácueji liéni éerrica liáꞌa éewerri liá jirrú sáitaqueꞌe liwówa! Ne chóqueꞌe liáꞌa báyeerricoo jiúcha jócainaa jéewa jicábaca níwata jicháanica nuyá.
Ne líinuminaa ítala liáꞌa éerri máashiica, jijínai naméda pared máanui jitéeji ayáacai áani, narríjcuedaminaa jiyá ya natáca iyá matuínaami,
ya táminaa namárda iyái quinínama. Náiinuaminaa quinínama chóniwenai yáainai jirrícu, jiníminaa namáacani jirrú áawita bátui íiba lítaba wáacoo, jiníwata jócala jiá léenaa jéemica éerdi Dios bánua nuwáseda iyá.”
Jesús jéda náaꞌa wéndenai Templo rícu<TS3>(<a href="tw://bible.*?40.21.12-17">Mt 21:12-17</a>; <a href="tw://bible.*?41.11.15-19">Mr 11:15-19</a>)Liáwinaami liéni, Jesús wárroo templo rícula ya jáiwa lijéda néenee náaꞌa wéndenai nayá lirrícu,
ya limáꞌee nalí:—Áꞌa cáashta ítaꞌaa Dios chuánica limá: ‘Núbanaminaa, cuíta nasátactaꞌinaacoo’, ne iyá imédani áabai cuíta chaléjta canédibini íibana.
Éerri jútainchu Jesús éewida templo rícu, ya náaꞌa sacerdótebini wácanaica ya quéewidacanica ley shínaa, ya náaꞌa lécchoo chacáalee wácanaica, namúrru namáacoo chítashia náiinuaꞌinaa Jesús.
Ne jócu náiinu chítashia namédauꞌinaa jíni, jiníwata quinínama chóniwenai éemenai nayá nawówa yáajchau liáꞌa limánica.
Liáꞌa Jesús wánacaalacta liwítee dánani yáajchau<TS3>(<a href="tw://bible.*?40.21.23-27">Mt 21:23-27</a>; <a href="tw://bible.*?41.11.27-33">Mr 11:27-33</a>)Áabai éerri, nácula Jesús yáa liyá templo rícu, léewida liyá náaꞌa chóniwenaica ya líiwa nalí Dios chuáni, náiinu náaꞌa nawácanai náaꞌa sacerdótebinica, ya náaꞌa éewidenai ley shínaaca, náajcha náaꞌa salínaica.
Ya namáꞌee lirrú Jesúsca:—¿Tánayu jéewa jiméda léji liáni? ¿Tána yáa jirrú jíni liérra jidánanica?
Jesús éebaꞌee nalí:—Nuyá nusáta nuéemiu iyá lécchoo. Éeba nulí:
¿Tána bánua Juan báutisacai, Dios o washiálicuenai?
Jáiwaꞌee natáania nalí wáacuwai: “Wamá lirrú Dios bánuani, limá walí: ¿Táda jóca éebida lirrú jíni?
Quiní wéewa wamá lirrú jáica washiálicuenai jíni, táda chóniwenai wówai náiinua wayá íibayu, quinínama néebidaca Dios bánuaca Juan báutisaca.”
Jáiwa éebaꞌee lichuáni jócala náa léenaa tánashia bánua Juan báutisacai.
Liáꞌa licábacanaa nanácu náaꞌa tráawajadorbini máashiinica<TS3>(<a href="tw://bible.*?40.21.33-44">Mt 21:33-44</a>; <a href="tw://bible.*?41.12.1-11">Mr 12:1-11</a>)Jáiwa lichána litáania nalí chóniwenai ya líiwaqueꞌe liáni licábacanaaca:—Báqueerri washiálicuerri yáabaneerri áabai shínaashi uva, jáiwa limáaca nalí liáꞌa cáinabi shínaashi yáctaca nalí náaꞌa áabi tráawajadorbinica quéewiqueꞌe natráawajaacani ya nashírri lishínaa éenaa lirrú, jáiwa liáwai déecuchala wérri.
Liáwinaami linísa liáꞌa banácalica, libánua báqueerri tráawajadorbini lisáta náucha liáꞌa banácali íta éenaa náabananica, ne nayá jáiwa nabása jíni liáu chájiꞌi.
Néenee liwácali bánua báqueerri, ne lécchoo jáiwa nacáita jíni, nabásani ya nabánua cha jiní.
Léejoo libánua báqueerri, ne náaꞌa tráawajadorbini nawínani catúcaca lécchoo, jáiwa nabánua jiní.
“Néenee limá jiliáꞌa cáinabi wácalica: ‘¿Tána numédai? Nubánua nucúuleu caníinai nucábaca; cájbami cawáunta liyá.’
Ne nacábaꞌinaa jíni náaꞌa tráawajadorbinica namáꞌee, léewataꞌee máaquerriꞌinau liájcha liéni shínaashica, wáiinuani, limáaqueꞌiu walí liáꞌa cáinabica.
Cháwaꞌee najéda jíni liúcha liáꞌa shínaashica, jáiwa náiinua jíni.“¿Tána imácai, tánashia liméda náajcha liáꞌa shínaashi wácalica?
Ne liyá yáairriu líinuaminaa náaꞌa tráawajadorbinica ya ta liáminaa shínaashi áabirru”.Néemiꞌinaa jíni léji liérra, namáꞌee:—¡Jóctataꞌinaa libésunau wáajcha!
Ne Jesús cába nayá limá cháa:—Néenee ¿tána liwówai limácai Dios chuáni tánerrimicoo?:‘Liáꞌa íiba nacháaninica náaꞌa médenai cuíta,wáalee limáaca liérra íibaca mawíyi rúnaacoo’.
Tánashia cáirriu lítaꞌaa liáꞌa íibaca lisúbirriaminau, ya íiba cáctau matuínaami ítaꞌaa, limédaniꞌinaa pucúpucubeeyu.
Náaꞌa wánacaleenai sacerdótebini ya náaꞌa quéewidacai ley shínaaca, nawówai nawína Jesús preso liyáalimi, níwata náaca léenaa litáania nanácu. Ne cáarru nacába chóniwenai.
Linácu liáꞌa napáidau impuesto<TS3>(<a href="tw://bible.*?40.22.15-22">Mt 22:15-22</a>; <a href="tw://bible.*?41.12.13-17">Mr 12:13-17</a>)Liáwinaami nabánua áabi éeda lituínaa, namédacoo washiálicuenai sáicanica, namédaqueꞌe Jesúsru liáni chuánshica quéewiquinicta nawínacani natéequinictani lirrú liáꞌa chúnsai wánacaalaca.
Néenee nasáta néemiu Jesús:—Quéewidacai, wáa léenaa jéewida machácani, jiyá jinírru liwéni liérra mawí rúnaacau. Jiyá éewiderri wayáca léjta Dios bánuau.
¿Sáicaminaa wapáida impuesto lirrú liáꞌa wánacaleerrica Roma sáica, o jócuweeca?
Jesús yáa léenaa nanácu nawítee máashii natéenica náacoo, limá nalí:
—Jíyadani nulí áabai moneda. Nabésunedaꞌinaa lirrú liáꞌa moneda licábaqueꞌe, lisátaꞌee léemi nayá: ¿tánashia náani jíni, tána jíꞌinaa jíni liérra yéerri moneda nácu?Néebaꞌee lichuáni:—Wánacaleerrica.
Jesús ma nalí:—Yáa lirrúni liáꞌa wánacaleerrica lishínaawa jáni, yáa Diosru lishínaaca.
Quiní limá nalí chóniwenai náneewa, quiní náiinuni lijíconaaca natéequeꞌe preso; nacáarrudawai limá nalí manúma nayái.
Nasáta néemiu liáꞌa Jesúsca linácu liáꞌa máanali éejoctau nacáwiacoo<TS3>(<a href="tw://bible.*?40.22.23-33">Mt 22:23-33</a>; <a href="tw://bible.*?41.12.18-27">Mr 12:18-27</a>)Liáwinaami áabi saduceos yáau nacába Jesús. Saduceos namáꞌee máanalini jócani cáwiu; táda náiiwa lirrú jíni liáni bésuneerricoo, ne jócai yáawaiyi.
Ne sáicai, báitate nácu nayá siete léenajinai, quéechanacu sái néenajirrica, nabéecanaataca léeda líinuwai, ne máanali jíni, jiní limáacacta cúuleu.
<sup>(30-31)</sup> Liáꞌa léenajirri líshiirricu sáica ya liáꞌa matálitaictacani, léeda líinu lécchuni ya quinínama náaꞌa léenajinai, ne náaꞌa sieteca jáiwa máanali jíni, jiní namáacala nacúuleu ruájcha.
Néenee liáwinaami máanali ruyá lécchoo.
Ne sáicai, ne nacáwiactaꞌinau ¿tánashia náiibicha, náaꞌa éedenai náiinu ruyá, tánaꞌinaa chúnsai rúnirricai?
Jesús éebaꞌee nachuáni:—Lítaꞌaa liáni cáinabica, washiálicuenai cásenenaiu íina yáajcha;
náaꞌa éewenai náiinuca lítala liáꞌa áabai cáinabica néejoo nacáwiacoo, nayá washiálicuenai jócta íina, jócuminaa néejoo nacásacoo mawiá,
jócani éewa máanali mawí. Cháminaa nayá jicáꞌa ángelbini, Dios éenibiminaa nayá nacáwiacalau liúcha liáꞌa máanalicaica, tánda jócu néewa nacásacoo mawiá.
Moisés liyája limáaca wáa léenaa litániactaca linácu liáꞌa banácali éemerrimicoo, náaꞌa máanalini nacáwiacalau báaniu. Áꞌa limá Wácalishi liáꞌa Dios shínaa Abrahám, Isaac ya Jacob.
¡Dios jócai máanalini shínaa, nashínanaa cáwinica, quinínama lirrú cáwini!
Néenee áabi quéewidacani ley shínaa namá lirrú:—Sáicai wérri jimáca, quéewidacai.
Jócuwaꞌee náaꞌa nawówau nasáta néemiu mawiá jíni, carrúnata namáacacoo bái nayá.
¿Tána táqueerri léji liáni Cristoca?<TS3>(<a href="tw://bible.*?40.22.41-46">Mt 22:41-46</a>; <a href="tw://bible.*?41.12.35-37">Mr 12:35-37</a>)Jesús sáta léemiu nayá:—¿Táda imá iyá Cristoca David táqueerrimi?
Ne David liyája, liáꞌa cáashta lijíꞌinaa salmos, limáꞌee:‘Dios limáꞌee nuwácali:Jiwáau sáicaquictejica,
cáashia nuyá méderri jishínaa jijínai máaqueneu jíiba yáajba.’
¿Chíta quéewauꞌu Cristo David táqueenaimi, David liyája lijíꞌinaa nuwácalica?
Jesús liá najíconaa náaꞌa éewidenai ley shínanaaca<TS3>(<a href="tw://bible.*?40.23.1-36">Mt 23:1-36</a>; <a href="tw://bible.*?41.12.38-40">Mr 12:38-40</a>; <a href="tw://bible.*?42.11.37-54">Lc 11:37-54</a>)Quinínama chóniwenai éemenai nayáca, Jesús ma lishínaa éewidenaicoo liájcha:
“Itúyau náucha náaꞌa éewidenai ley nácu, ya sáicta nawówa jínanicoo náabala machéni rícu, náyadaqueꞌe nacábacanau jicáꞌa náaꞌa chóniwenai sáicanica. Nawówai itáa nalí cawáuntaiyu plaza rícu. Namúrru yáarrubaishi mawí sáicaca sinagoga rícu, ya mawí sáictacta yáarruishi náayadaquictaca;
néeda náabana náaꞌa máanirrinica, ya náyadaqueꞌe nacábacanau jicáꞌa náaꞌa chóniwenai sáicanica; nasátacoo déecu; nayá narríshibiaminaa mawíyii máashiica”.
Liáꞌa warrúwa ruáni ruáꞌa máanirriu carrúni jináatauca<TS3>(<a href="tw://bible.*?41.12.41-44">Mr 12:41-44</a>)Jesús cába náaꞌa rícubinica náuca warrúwaca liárrui rículau warrúwa yáarruica.
Néenee Jesús ma: Yáawai numá irrú, ruáni íinetoo carrúni jináatauca yáichoo náucha mawí;
ne quinínama yáine warrúwa lénabimica nalí, ne ruyá, carrúni jináataca ruyá, ruá quinínama ruwáalianimica ruyáuꞌinaami.
Jesús máꞌee templo cáarralerriꞌinau<TS3>(<a href="tw://bible.*?40.24.1-2">Mt 24:1-2</a>; <a href="tw://bible.*?41.13.1-3">Mr 13:1-3</a>)Áabi táanianai nayáca templo nácu, náaꞌa íiba sáicabeetanica, ya náaꞌa cachílinaica chóniwenai téenica. Jesús ma nalí:
Líinuminaa éerrica, quiníminaa icábani jiní máaquerriꞌinau, áawita bátui íibana máaquerriꞌinaa wítau. Quinínamaꞌinaa cáarraliacoo.
Báawataminaa licábacanaa liáꞌa éerrica jóctanaa amáarra liáꞌa cáinabica<TS3>(<a href="tw://bible.*?40.24.3-28">Mt 24:3-28</a>; <a href="tw://bible.*?41.13.3-23">Mr 13:3-23</a>)Néenee nasáta néemiu Jesús:—Quéewidacai, ¿chacálita libésunau léji liéni? ¿Tána léji liéni wacábani wayáca jái atéwa bésunacoo liyácai?
Jesús éebaꞌee nachuáni: “Icábawa yúchajoo nachálujuedaꞌeecha iyájoo. Íchabaca náiinucojoo máineꞌinaa nuyáwa Cristo. Máineꞌinaa, ‘nuyáwa jáni’ ya ‘wáalee éerrija.’ Ne iyá uwáyau náishiirricujoo.
Jáicta éemi jináwi íiwanaajoo ya íinua yáaquenaiu, ówa icáarrudaujoo, léca liéni rúnainaa bésunacoo quéecha, újnibii jócai íinu néerra amáarractalacani.”
Jesús máꞌee nalí mawí:—Áabai cáinabi líinua yáacaminau áabai cáinabi júnta, áabai país limédaminaa jináwiu áabai país júnta.
Líinuminaajoo liáꞌa cáinabi cúsuerriꞌinaacoo máanui ya ínaaishi ya bálinacaalashi yáirriꞌinau matuínaami cáinabi ítaꞌaa; éerri náani nácu wacábaminaa íchaba cacháninai wérri ya máanui wérri jócai wacába cáji.
Ne quéechanacu mináajoo nawína iyájoo nawánaminaa carrúni jináata iyá, ya nacánaquedaminaa iyájoo. Natéemiꞌinaa iyájoo sinagogala nacástigaaqueꞌe iyá. Nawárruedaminaa cuíta manúmai rícula. Natéeminaa iyájoo nanáneewa náaꞌa reyesca ya wánacaleerri náneewa nunácueji.
Cháminaa éewa itáania nalí liáꞌa yáaini léenaa nunácueji.
Oꞌipénsaa libéecha liáꞌa imániꞌinaaca chítashia itúyaꞌinau jíni.
Jiníwata nuyá nuá irrú chuánshi wawítee quiníminaa, ijínai jiní éewaꞌinaa naméda iyá.
Ne iyá néejuedaminaa iyájoo cáashia isálijinaaja, jéenajinai ya ijúnicai. Éenaaminaa iyájoo náiinuaminaa iyájoo.
Ya quinínama chóniwenai íiwirri nawówa cába iyá nunácueji.
Ne jiníminaa yúquerriu bácua iwíta báinaa.
¡Jiyá machácani Dios chuáni nácu, éewaqueꞌe Dios iwáseda iyájoo!
“Jáicta icába chacáalee jíꞌineerri Jerusalén narríjcuedacani náaꞌa soldado máanabanaami yáa léenaa cawíquintaꞌinaa namárdacani.
Néenee náaꞌa yáaineca liáꞌa cáinabi jíꞌineerri Judea, cánaquenaiꞌinau awáca íibirra; náaꞌa yáaine chacáalee rícu jíꞌineerri Jerusalén, najiáqueꞌiu chacáalee rícucha. Náaꞌa yáaine bacháida rícu, jócubeecha néejoo chacáalee rícula.
¡Carrúni jináatani náaꞌa íinaca liyáali éerri quéenibinica, o nawáalia néenibiu írrene náini! Liyáalimiꞌinaajoo íchaba carrúni jináata cáinabi ítaꞌaa, líinuminaa carrúnatai máanui wérri linácula liáni chacáaleeca.
Áabiminaa máanaliniꞌinaa espadayu, ya áabiminaa natéeminaa nayá preso áabata cáinabi ítala, náaꞌa jócani judíobini nabáwedaminaa quinínama macárruninaa ya náiinuedaminaa chóniwenai Jerusalén rícu sána, táshia linúmami Dios wówaiqui jíni.
Jáicta nuéejojoo nuyá Washiálicuerri Dios Cúuleeca<TS3>(<a href="tw://bible.*?40.24.29-35">Mt 24:29-35</a>, <a href="tw://bible.*?40.24.42-44">42-44</a>; <a href="tw://bible.*?41.13.24-37">Mr 13:24-37</a>)“Liyáaminaa jócai wacába cáji linácu liáꞌa cáiwiaca, walícui nácu ya sáalii nácu; ya liáꞌa cáinabica náaꞌa nasiónica jiníminaa nawíteejoo, nacáarrudaminau bájiala, cáiwinaa wérri liwítamayu ya manuáca ya marrádaca shínaa.
Náaꞌa chóniwenaica mawíteeminaa nayájoo nacáarruniu libésunauꞌinau liáni cáinabica; ne náaꞌa espíritu yéenai áacai lítacha liéni cáinabica wáalenai nadánaniu cháminaa cábacanaa licúsuda nayá.
Néenee icábaminaa nuyá Washiálicuerri Dios Cúuleeca nuíinuminaa sáanai íibeji nudánaniyu nuchúnicayu.
Jáicta léju liáni nachána médanicoo, cadánani méda iwíteu ya ibárrueda iwítau, jiníwata cawíquintaminaa nawáseda iyájoo.”
Chacábacanaa liméda nalí liáꞌa licábacanaa: “Icábate áicuba jíꞌineerri higuera jócta áabata áicuba mawiá.
Jáicta icába libáinaa cárracuwai, jái urrúni liáꞌa camuíca<RF q=+>Cháwa Israel néerra jíni, ne Colombia ítaꞌaa jócai cha, libáinaa jiérriu jáicta liwárrua liáꞌa uniábica..
Chacábacanaa, jáicta icába jiliéni libésunacoo liéni, yáa léenaa Dios wánacaleerrica jái urrúnicai.
Ne yáawaiyi numá irrú, quinínama liáni bésuneerriꞌinau, jóctanaa máanali náani chóniwenaica liyáali éerri sánaca.
Liáꞌa éerrica ya liáꞌa cáinabica amáarraiꞌinaa, ne nuchuáni jócainaa éenaa amáarraca.
“Cábawa yúchajoo uꞌínda cabálini iwówa linácu liáꞌa éerri rícu sáica liáꞌa iwítee, icámadedauca ya urrúni iwówa linácu liáni icáwica rícu sáica, quéewiqueꞌe liyáali éerri jócu licáu cawíquinta ítaꞌaa léjta áabai trampaca.
Níwata íinuerriꞌinaa nanácula quinínama náaꞌa yéenai lítaꞌaa liéni cáinabica.
Iyá ichúni iwówau sáica, isátau éerri jútainchu Dios yúcha, quéewiqueꞌe éenaa imánicoo quinínama liúcha liáni bésuneerriꞌinaujoo, ya quéewiqueꞌe éewa íyadacoo sáicai nunáneewa nuyá Washiálicuerri Dios Cúuleeca.”
Liyáali éerri Jesús éewiderri éerrinacu templo rícu, ne táayee liáu limáaca líibi liáꞌa awáca jíꞌineerri Olivos.
Ya quinínama náaꞌa chóniwenaica yáaineu manúlacaiba templo rícula néemiqueꞌe lirrú.
Judas wówairri léejueda Jesús cabáyainta<TS3>(<a href="tw://bible.*?40.26.1-5">Mt 26:1-5</a>, <a href="tw://bible.*?40.26.14-16">14-16</a>; <a href="tw://bible.*?41.14.1-2">Mr 14:1-2</a>, <a href="tw://bible.*?41.14.10-11">10-11</a>)Jáiꞌe urrúnicai liáꞌa fiestaca jíꞌineerriꞌe Pascua náayactaꞌinaaꞌee liáꞌa páanica jiníꞌe éewisaa léewaqueꞌe limúrracacoo.
Náaꞌa nawácanaica náaꞌa sacerdótebinica yáꞌee náaꞌa éewidenai Moisés chuáni, namúrruni chítashiaꞌee néewauꞌinaa náiinuaqui jiníni liáꞌa Jesúsca, néꞌe cáarru nacába chóniwenai.
Néenee Wawásimi wárruau Judas wówa lícu, léꞌe liáꞌa jíꞌineerrica Iscariote, namáanabacami náaꞌa doce apóstolubinica.
Nayáꞌee sáictaꞌee nawówa nabáuliꞌe náa lirrú warrúwa liáꞌa Judasca.
Liyáꞌee wée limáꞌee nalí, ya múrruerriꞌe chítashia léejuedayuꞌuꞌinaaꞌee nalíni cabáyainta chóniwenai yúcha.
Jesús íya náajcha náaꞌa lishínaa éewidenaicoo liájcha pascua léerdi rícu<TS3>(<a href="tw://bible.*?40.26.17-29">Mt 26:17-29</a>; <a href="tw://bible.*?41.14.12-25">Mr 14:12-25</a>)Quéechaꞌinaa líinu liáꞌa éerrica náayacta liáꞌa páanica méewisaica, náiinuacta liáꞌa cuésherri jíꞌineerri cordero líyaniꞌinaa liáꞌa fiesta pascuaca.
Jesús máida liáꞌa Péꞌeruca ya Juan, limá nalí:—Yáau ichúni liáꞌa íyacaishi pascua shínanaaca.
Nayá nasáta néemiu Jesús:—¿Tanácucha jiwówai wamédaqui jiníni?
Jesús máꞌee nalí:—Yáayu chacáalee néerra, áꞌa linúma lícu liáꞌa chacáalee Jerusalénca icába báqueerri washiálicuerri téerri shiátai urrúwa rícu. Yáau líshiirricu táshia liwárruaquictalau jíni lirrícula liáꞌa cuítaca.
Imá lirrú liáꞌa cuíta wácalica: “Liáꞌa quéewidacai liwówai liá léenaa táshia liyá jiliáꞌa sala líyactaꞌinaa lishínaa éewidenaicoo yáajchau táayee pascua éerdi rícu”.
Liyá líyadaminaa irrú cuíta rícu áacairra áabai sala máanui ya lichúnini. Iméda íyau néenii, quinínama tánashia irrúnaani.
Péꞌeru ya Juan náaꞌeewoo nacábaca náiinuꞌe quinínama léjta Jesús máyu, liyáalimi nachána liáꞌa íyacashica pascua íyaninaaca.
Líinuꞌinaa léji liáꞌa hóraaca, Jesús ya lishínaa éewidenaicoo nawáau náayaca.
Néenee Jesús ma nalí: “Nuyá wówerri wérri núya yáajcha le pascua liáni, jóctanaa carrúni jináata nuyá numáanalica béechau.
Ne yáawaa numá irrú, jócuminaa nuéejoo núya yáajcha liáni íyacashica mawiá cáashia linísa limédacoo liáni Dios wánacaalactalaca.”
Néenee liwína áabai copa vino, jáiwa liá sáicai Diosru, limáꞌee:—Áajee liáni ichújidau inácu wáacuwani;
ne yáawaiyi numá irrú, jócuminaa nuíirra vino mawiá, cáashia líinu liáꞌa Dios wánacaalactaca.
Liáwinaami liwína páani liá sáicai linácu Diosru; néenee litúcuedani jíni, liá jíni lishínaa éewidenaicoorru ya limá nalí: —Liyáwa nuíinaa liárra, wáni irrú íinuaqueꞌini numédaqueꞌe irrú sáicai. Chóqueꞌe wabéechalawoo iméda liáni édacaniqueꞌiu nunácu jáicta isúbirreda liáꞌa páanica.
Chacábacanaa liméda liájcha liáꞌa cópaca, liáwinaami líiyaca, Jesús máꞌee:—Liéni vinoca léewa nuíirranaa liérra nuádedeerricoo inácueji. Linácueji liérra Dios méda áabai iwítee wáalii.
Liáꞌa éejuederriꞌinaa nuyá yéerri áani, wáairriu liyáca wáajcha mesa nácula.
Nuyá Washiálicuerri Dios Cúuleeca, máanaliminaa nuyájoo léjta Dios máyu. Ne liáꞌa éejuederri nuyá máashii wérriminaajoo libésunacoo.
Jáiwa náaꞌa éewidenaicoo nasáta néemiu nayá wáacoo tánashia éenaa liméda liárra léejuedaminaa Jesúsjoo.
Néenee Jesús máꞌee nalí:—Lítaꞌaa liéni cáinabica, náaꞌa reybinica nawánacaala máashii, léjta nawówauꞌu nachóniwenai. Mawí náaꞌa nawácanaica wánacaleenai namáꞌee náaꞌa washiálicuenai médenai sáicai.
Ne iyá jócani éewa médacoo léjta nayá. Iméda báawachala, liáꞌa mawí cawéni yúcha, éewerricta mawítee yúcha mawí; liáꞌa nawácalica quinínama arrúnaa liyúda náaꞌa áabica lécchoo.
“Ipénsate liéni: ¿Tána mawí cawénicai, liáꞌa shírruederri íyacaishi? ¿O léewee jiliáꞌa wáairricoo líiyaca mesa nácula? ¿Ya jócu liéni liáꞌa wáairricoo líiya mésa nácula? Ne nuyá yáairri íibi nushírruedaqueꞌe irrú íya quinínama.
Iyá tálidedeenai nuyá liyáali éerri máashiiquictaca.
Tádawa nuá irrú áabai wánacaleerri, léjta nusálijinaa yáu nulí nuwánacaalactaca.
Chaléeni nuwánacaalactalaꞌinaaca néerra, iwáaminau íyaminaa ya írra nushínaa mesa ítaꞌaa, iwáaminau nuárrubai ítaꞌaa nuéma nácu íiwaqueꞌe sáicacta jócta máashii nayá náaꞌa doce tribu israelítabinica”.
Jesús íiwa Péꞌerurru libáyaꞌinaacala lináwa<TS3>(<a href="tw://bible.*?40.26.31-35">Mt 26:31-35</a>; <a href="tw://bible.*?41.14.27-31">Mr 14:27-31</a>)Néenee Jesús máꞌee Péꞌerurru:—Simón Péꞌeru, jéemi sáicani. Liáꞌa Wawásimica sáteerri Dios yúcha, lénedaqueꞌe licábau iyá, ya Dios wánaca.
Ne nuyá sáteerri Dios jócubeecha cháucta jirrú liáꞌa éebidauca, ya jiyá jéejooꞌínaa nulí báaniu, jiyúdaqueꞌe jéenajinaiu, nayáqueꞌe cabálininaa nuchuáni nácu.
Péꞌeru máꞌee Jesúsru:—Nuwácali, rúnacta nuáacoo jiájcha cuíta manúmai rícula, nuáujoo; ne arrúnacta máanali nuyá jiájcha, máanali nuyájoo.
Ya Jesús éebaꞌee Péꞌerurru:—Péꞌeru, numá jirrú wáaleejaa, jóctanaa gáayu máida, matálichuminaa jibáya nunáawa jócala jiá léenaa nunácu.
Líinu urrúni liáꞌa léerdi liáꞌa léenedactaꞌinaa.Néenee Jesús sáta léemiu lishínaa éewidenaicoo:—¿Quéechaꞌinaa nubánua iyá mashínaa machácalee, jiní shínaa moneda yáarrui, jiní zapato, cháucta irrú áabata mawí? Jiní, namáꞌee lirrú.
Néenee Jesús máꞌee nalí:—Wée, ya báaniu ái áabatacai, liáꞌa wáaleerri chácala, litéeni, ya wáaleerri lichácaleu warrúwa yáarruꞌinaa lécchoo; liáꞌa jiníctarru espadani jiwénda jisácuniu jiwéniꞌa liyú áabai espada.
Ne numá irrú, arrúnaaca libésunacoo nunácu liáni limáni jiliéni Dios chuánica tánerricoo: ‘Ne najútadani náiibi náaꞌa camédacani máashii’. Ne liáꞌa tánerricoo quinínama nunácueji arrúnaiꞌinaa médacoo.
Náaꞌa éewidenaicoo namáꞌee:—Wawácali, áani ái chámai espada jáꞌa.Jesús éebaꞌee:—Ája árra.
Jesús óreerri lirrícula liáꞌa lijíꞌinactala Getsemaní<TS3>(<a href="tw://bible.*?40.26.36-46">Mt 26:36-46</a>; <a href="tw://bible.*?41.14.32-42">Mr 14:32-42</a>)Jesús nísaꞌinaa litáania náajchai, lijiáwai cuíta rícucha. Léjta liwítee séewirrinaaja, liáwai áabai dúuli ítala jíꞌineerri Olivos, náaꞌa lishínaa éewidenaicoo náau líshiirricui.
Líinuꞌinaa néerrai, limá nalí:—Iꞌóra, jócubeecha máashii wíteeshi wárruau irrú, icáꞌeechau.
Néenee lidáanau náucha píituita liáꞌa Jesúsca, lidéecucha lidáanacoo náucha léjta báqueerri éenactala liúca bátui íiba, litúyawai liꞌóraca.
Néenee limái: “Nusálijinaa, jijéda nuyá liúcha liáꞌa cáiwiꞌinaaca jócubeecha nusúfria bájiala, jiwówaicta, ne jócaita bésunau nuwánacaala nácu nuyá, ne jiwánacaala nácu jiyá.”[
Néenee líyadau lirrú báqueerri ángel áacai sái quéewiqueꞌe liá lidánani liáꞌa Jesúsca.
Libárruaꞌinau liúcha liáꞌa oraciónca, liáu lishínaa éewidenaicoo néerrau, líinu nanácu máainai nayáca máashii wérricala nawówa.
Limáꞌee nalí:—¿Tánda imá iyáca? Ibárroo ya iꞌóra jócubeecha icáu máashii rícula.
Nawína preso Jesús<TS3>(<a href="tw://bible.*?40.26.47-56">Mt 26:47-56</a>; <a href="tw://bible.*?41.14.43-50">Mr 14:43-50</a>)Nácula litáania Jesúsca újnibi, náiinu lirrú íchaba chóniwenai. Liáꞌa yáairricoo nabéecha, jíꞌineerri Judas, néenaa náaꞌa lishínaa doce éewidenaicoo. Liérra rúneerriu lishíshiqueꞌe Jesús wídani.
Néenee Jesús ma lirrú:—Judas, ¿áabai ishíshicala nuwídani jimáaca nuyá nacáaji rícu náaꞌa nujínaica, nuyá Washiálicuerri Dios Cúuleeca?
Quéechaꞌinaa éewidenaicoo cába liáꞌa namédaniꞌinaaca, nasáta néemiu liyá liáꞌa Jesúsca:—Wawácali, ¿jiwówai wáiinua nayá espadayu?
Néenaa náaꞌa éewidenaicoo, liwána catúca liáꞌa méderri liwánacaala liáꞌa sacerdote wácalica, liwánani catúcaca, liwíchuani wíiba sáicaquictejica.
Néenee Jesús ma nalí:—Imáacani, ája árra.Néenee lidúnu liwíba liáꞌa lishínaa caméꞌecai liwánacaala, jáiwa lichúni jíni.
Néenee Jesús sáta léemiu náaꞌa sacerdótebini wácanaica, náaꞌa liwácali náaꞌa nawácanai túyenai templo, ya náaꞌa salínaica, íinuenai natéequeꞌinini:—¿Tánda índa áicubayu ya espadayu újni icábacuchu canédi nuyá?
Éerri jútainchu nuyá yáajcha templo rícu, ne jócai néenaa natée cuíta manúmai rícula. Ne wée, léewa éerdi ishínaa liéni, éerdi liwánacaala liáꞌa wíteeshi máashiica.
Péꞌeru máirri jócala licúnusia Jesús<TS3>(<a href="tw://bible.*?40.26.57-58">Mt 26:57-58</a>, <a href="tw://bible.*?40.26.69-75">69-75</a>; <a href="tw://bible.*?41.14.53-54">Mr 14:53-54</a>, <a href="tw://bible.*?41.14.66-72">66-72</a>)Náaꞌa wínenai Jesús preso natéeni chaléeni náabana néerra náaꞌa sacerdótebini wácanaica. Péꞌeru yáairriu déecuchecta lisíguia liácoo nayá.
Áꞌa, béewami patio, natúculia chichái, nawáaniu nanábaca litéeji; ya Péꞌeru wáairriu náajcha lécchoo.
Nácula Péꞌeru wáau liyá néeni, báquetoo íinetoo caméꞌecau nawánacaala, rucábaꞌinaa Péꞌeru wáairriu liyáca chichái dáni, rucába jíni, rumáꞌee:—Cháiwatee yáa Jesús yáajcha liárra.
Péꞌeru máꞌee jócala licúnusiani, limáꞌee:—Iinetoo, jócu nucúnusia Jesús.
Néenee íchaitaa rími, báqueerri cába jíni, limáꞌee:—Jiyá néenaa náaꞌa Jesúsca.Péꞌeru máꞌee léebacani:—Jócu, washiálicuerri, jócu nuyáni.
Néenee áabai hóraa liáwinaami, báqueerri éejoo limáca:—Liyáwa yéerrimi Jesús yáajcha liárra. Chái Galilea néenee sái.
Péꞌeru máꞌee:—Washiálicuerri, jócu nuá léenaa tánashia nácu jitáania.Liyáalimi, litáaniacta liyáca, jáiwa áabai gáayu máida.
Néenee liáꞌa Jesúsca lináawau licába Péꞌerurru, jáiwa Péꞌeru lédacaniu liáꞌa Jesús mánimi lirrú: “Wáaleeminaa, jóctanaa gáayu máida, matálichujoo jimáminaajoo jócala jiá léenaa nunácu.”
Péꞌeru jiáu néeni, lícha lirrúwoo cáiwinaa wérri.
Náasacala Jesús<TS3>(<a href="tw://bible.*?40.26.67-68">Mt 26:67-68</a>; <a href="tw://bible.*?41.14.65">Mr 14:65</a>)Náaꞌa washiálicuenaica túyenai nayá Jesús, náasacala ya nabásaida liyá.
Ya máashii nanúma lirrú, namá lirrú íchaba chuánshi mawí máashii.
Jesús nanáneewa náaꞌa judíobini wácanaica<TS3>(<a href="tw://bible.*?40.26.59-66">Mt 26:59-66</a>; <a href="tw://bible.*?41.14.55-64">Mr 14:55-64</a>)Jáiꞌinai jucámarrai, náawacau náaꞌa salínai judíobini, náaꞌa nawácanai náaꞌa sacerdótebinica, ya náaꞌa éewidenai ley nácu, ya natée Jesús nalí néenaa náaꞌa cawénini mawí jíꞌineerri Júnta Suprema Wácanai.
Néerra nasátani néemiu liáꞌa Jesúsca:—Jíiwa walí: ¿Jiyá liáꞌa Dios Cúuleeca, liáꞌa Mesíasca?Jesús máꞌee nalí:—Numácta irrú jajá, jócaiꞌinaa éebida nulí.
Nusátacta nuéemiu iyá, jócaiꞌinaa éenaa éeba núcha.
Ne chóqueꞌe, nuyá Washiálicuerri Dios Cúuleeca, nuwáau sáicaquictejica lidáni liáꞌa Dios cadánani wérri wítee.
Néenee quinínama nasáta néemiu liyá:—¿Yáawaiyi jiyá Licúulee liáꞌa Diosca?Jesús máꞌee nalí:—Iyá jájiu májani.
Nayá namáꞌee:—Jócu mawiá warrúnaa náaꞌa íiwenai walíni. Wayá jájiu wéemi liérra jinúma licuéji.
Jesús Pilato náneewa<TS3>(<a href="tw://bible.*?40.27.1-2">Mt 27:1-2</a>, <a href="tw://bible.*?40.27.11-14">11-14</a>; <a href="tw://bible.*?41.15.1-5">Mr 15:1-5</a>)Quinínama nabárroo natée Jesús Pilato náneewa.
Lináneewa nachánau náa lijíconaa, namáꞌee:—Wáiinu linácu liáni washiálicuerrica cáarrulederri limáacoo washínaa chóniwenai ásana áani cáinabi ítaꞌaa. Limáꞌee jócala wéewa wapáida impuesto lirrú liáꞌa chúnsai wánacaala, ya cadájcueta limá liyácalaꞌee Dios níwani, reyca liyá.
Pilato sátaꞌee léemiu wáni:—¿Yáawaa jiyá rey judíobini shínaaca?—Jesús éebaꞌee: —Jiyái mácaja.
Néenee Pilato ma nalí náaꞌa sacerdótebini wácanaica ya chóniwenairru:—Jiní nuíinucta áabai lijíconaa liéni washiálicuerrica.
Ne nayá namá mamáarraca danánshiyu:—Liyú liáꞌa léewidauca wáneerri matuínaami chóniwenai wítee. Lichánau quéechanacu Galilea shínaa cáinabi íteeji, ya chóqueꞌe lichánau liméda áani áani Judea.
Jesús Herodes náneewaQuéechaꞌinaami Pilato éemi liéni, lisátaꞌee léemiu Jesúscta Galilea sái.
Namáꞌinaamite lirrú néenee sáicalani, libánuaꞌee Heródesruni, wánacaleerri Galilea shínaa cáinabi ítaꞌaa, ne liyáalimi éerri chalée yáacani Jerusalénra.
Herodes cábaꞌinaami Jesús, sáita wérri liwówa, jiníwata íchaba wérri éerri liwówa licába Jesús, léemicaꞌee natáania linácu ya linénda liméda lináneewa áabai jócai licába cáji.
Ne íchabachu lisáta léemiu Jesús, ne Jesús jócai éeba lichuáni.
Ya néeni nayá lécchu náaꞌa sacerdótebini wácanaica, ya náaꞌa éewidenai ley shínaaca, náꞌee lijíconaa mamáarraca.
Néenee Herodes ya lishínaa soldado náasacala nacáida nacábacani, ya nacáidaqueꞌe nacábacani nasúwa líibala léjta reybini íibala. Néenee Herodes bánua Pilatorru báaniu jíni.
Liyáali éerrimi sáicta nawówa médacoo Pilato ya Herodes, máashiinimi cába yáacacoo quéecha.
limáꞌee nalí:—Iyá índa nulí liáni washiálicuerrica, liwánaca matuínaami chóniwenai wítee; ne nuyá sátaderri nuéemiu wáni jiní nuíinucta áabai lijíconaa liáꞌa imáni linácucha.
Jiní Herodes íinuca lijíconaa lécchoo, tándawa jicáꞌa léejueda walí jíni. Jái inísa icábacai jiní lijíconaa, jócai sáicanata máanalica.
Nuwánaꞌa nabásedacani ya liáwinaami nuwásedajoni. [
Fiesta éerdi rícu Pilato wánaqueꞌe sáicta chóniwenai wówa liájcha liwáseda nalí báqueerri preso tánashia nawówaini.]
Ne quinínama nayá nachánau namáidaca:—¡Jiwána náiinua Jesús! ya ¡Jiwáseda Barrabás!
Liéni Barrabásca, naníquini cuíta manúmai rícula, liwánaca quinínama chóniwenai íinua yáacacoo lijúnta liáꞌa wánacaleerri chacáalee rícu, ya líinuacala lirrúwoo, báqueerri chóniwerri.
Pilato, wówerri liwáseda Jesús, léejoo litáania nalí báaniu;
ne néejoo namáidada mawí cadánani:—¡Itáata cruz náculani! ¡Itáata cruz náculani!
Matálichu Pilato éejoo limá nalí báaniu:—Ne ¿tána máashii lijíconaa limédai? Nuyá jiní nuíinucta lijíconaa quéewiqueꞌe máanalicani. Nuwánaꞌa nabásedacani, néenee ta numáaca machúnucajoni.
Ne nayá namáidada mamáarraca, nawánaqueꞌe natáata cruz náculani; ne namáidadacala mamáarraca nawána náiinua Jesúsmi.
Pilato máaca liyáu liá nalí liáꞌa nasátanica;
jáiwa liwáseda nalí liáꞌa Barrabás nawówaini jiácoo, liáꞌa yáairrimi cuíta manúmai rícula, líinuacala lirrúwoo ya léewidacala chóniwenai wítee máashii, ya ta liá nalí Jesús quéewiqueꞌe naméda liájcha léjta nawówauꞌu.
Jesús natáatani cruz nácula<TS3>(<a href="tw://bible.*?40.27.32-44">Mt 27:32-44</a>; <a href="tw://bible.*?41.15.21-32">Mr 15:21-32</a>)Quéechaꞌinaami soldado tée Jesús natáataqueꞌinini cruz nácula, iníjbaa lícu náiinu báqueerri washiálicuerri Cirene néenee sái, jíꞌineerri Simón, jáiwaꞌee nawána litée cruzca Jesús íshiirricu. Liyáali éejuerriu liácoo bacháide, yáairriu chacáalee jíꞌineerri Jerusalén.
Íchaba chóniwenai ya íchaba íina yáainaiu Jesús, yáainai íchenai ya máidadenai máashiicala nawówa linácu.
Néenee Jesús cába nayái náaꞌa íinaca limáꞌee nalí:—Iina Jerusalén néenee sána, uꞌícha nunácu, ícha inácu ya éenibi nácu.
Jiníwata líinuminaajoo liáꞌa éerrica namáctaca: ‘Sáictaminaa nawówa náaꞌa jócani éewa nawáalia néenibiu, sáictaminaa nawówa náaꞌa jócani yáawi rícucaji, jiníni éenibi náaniꞌinaa írra’.
Néenee nachánaminau namáca náaꞌa chóniwenaica awácarru: ‘¡Icáu wáataꞌaa!’ ya náaꞌa dúulirru: ‘¡Ibáya wayá!’
Ne nuyá jiní médani máashiica, náiinua nuyá cháa, ¿chítaminaa náji náaꞌa médenai máashii?
Lécchoo natée chámata washiálicuenai máashiini natáataqueꞌe cruz nácuni Jesús yáajcha.
Jesús máꞌee:—Nusálijinaa, jimíya máecha najíconaa, jiníwata jócai náa léenaa liáꞌa namédanica.]Náaꞌa soldádoca nachújida liáꞌa íibalashica, tánashia sáicai yáajba máaquerriꞌinau Jesús íibala yáajcha.
Náaꞌa chóniwenaica yéenai néeni nacábani nayáca; báawita náaꞌa wánacaleenaica nacáida liyá namáꞌee:—Liwáseda áabi, chacábacanaa liwásedau liyá jájiu, liyácta yáawaa liáꞌa Cristo, Dios wínanica.
Náaꞌa soldádoca yáasacalenai Jesús lécchu. Narrúniu náa líirra liáꞌa vinoca ijíshiica,
namáꞌee lirrú:—¡Jiyácta liáꞌa nashínaa rey náaꞌa judíoca, jiwásedau jiyá jájiu!
Ya ái áabai jáꞌa tánerriu liwícau, máirriꞌe:
Báqueerri léenaa, liáꞌa máashiicaica cuérricoo cruz nácu, licáitaꞌee limáꞌee:—¡Jiyácta liáꞌa Cristoca, jiwásedau jiyá jájiu ya wayá lécchu!
Ne liáꞌa báqueerrica liárraꞌee liáꞌa lijúnicaicoo limáꞌee lirrú:—¿Jócu cáarru jicáꞌa Dios, jiyá yáairri jiyá liáajba léja liáni cacháninaica?
Wayája carrúni jináatanica, yáawaa níwata wapáida wajíconau liáꞌa wamédanica; ne liéni washiálicuerrica, jiní médani máashiica.
Néenee limá mawí:—Jesús, jédacaniu nunácu jáicta jichánau jiwánacaalacojoo.
Jesús éebaꞌee lichuáni:—Numá jirrú yáawaa wáaleeminaa jiyá nuájcha sáictactala wérrica rícula.
Jesús máanalica<TS3>(<a href="tw://bible.*?40.27.45-56">Mt 27:45-56</a>; <a href="tw://bible.*?41.15.33-41">Mr 15:33-41</a>)Wíyaicumi yáwinaami ya léjta las tres táicalaꞌinaami, quinínama cáinabi catáwacai máacacoo.
Liáꞌa cáiwiaca jócai quéena, ya liáꞌa cortinaca lishínaa liáꞌa temploca shírricuerriu béewami áaqueji cáinaculanaa.
Jesús máidada cadánani limáꞌee:—¡Nusálijinaa, jicáaji rícu numáaca nushínaa nucáwicau!Limáꞌinaa liáni, máanali jíni.
Quéechaꞌinaa liáꞌa nawácali romanoca licábaꞌinaa liárra bésuneerricoo, jáiwa liá sáicai Diosru limáꞌee:—Yáawaiyi liéni washiálicuerri jiní jíconaa.
Quinínama náaꞌa chóniwenai máanabanaamica yéenai néeni, nacába liáꞌa bésuneerricoo, yéenai máashiini wówa nábana néerrau náinueda nacútau, náaca léenaa cajíconaa nayá.
Ne quinínama náaꞌa Jesús júnicaica, ya náaꞌa íina yáainai liájcha Galilea néenee namáacau néeni, nacábaꞌee déecuche liáꞌa bésuneerricoo.
Jesús naquénini<TS3>(<a href="tw://bible.*?40.27.57-61">Mt 27:57-61</a>; <a href="tw://bible.*?41.15.42-47">Mr 15:42-47</a>)<sup>(50-51)</sup> Liyáte báqueerri washiálicuerri sáicai ya liáꞌa yáawaiyica, jíꞌineerri José che sáimi chacáalee jíꞌineerri Arimatea, yéerri Judea shínaa cáinabi ítaꞌaa. Néenaa náaꞌa nawácanai náaꞌa judíobinica. Liyája liárra José, nénderri Dios wánacaalacai lítaꞌaa liáni cáinabi. Liyá jócai áabenaa wówa náajcha náaꞌa limáanabaca wánacaleenaica namáꞌinaa náaꞌa áabi wánacaleenaica máanalicaalaꞌinaa Jesús.
Liáꞌa Joséca yáairriu Pilato néerra, lisáta liúcha Jesús máshicaimi.
Néenee liúrrucuedaꞌinaa Jesús máshicaimii liwówanaa jíni áabai wáarruma cabálai íibi, limáacani áabai útawi rícu áabai dúuli wáaleerri útawi jócta náucacaji chóniwenai.
Náaꞌa íinaca tálidedeenai Jesús chéni Galilea néenee, náau nacába liáꞌa útawica, ya nacábaꞌee chítashia namáacau Jesús máshicaimi.
Néenee néejuawia cuíta néerra, nachúndada juménibee najúsuedaqueꞌe Jesús máshicaimi nácuni. Néenee nawówa íyabau sábado rícu léjta liwánacaalau liáꞌa Moisés shínaa leyca.
Liáꞌa Jesús cáwiactacoo<TS3>(<a href="tw://bible.*?40.28.1-10">Mt 28:1-10</a>; <a href="tw://bible.*?41.16.1-8">Mr 16:1-8</a>)Náaꞌa íinaca nawówa íyabau sábado rícu, léjta cábacanaa nawítee yáayuꞌu, ne domingomi manúlacaiba wérri néejoo Jesús shínaa útawi néerra, natée liáꞌa juménibeeca nachúnini.
Néenee náiinuꞌinaa néerrai nacába liáꞌa íiba nabáyau linúma útawi yáairri báawachala.
Néenee nawárruawai útawi rícula, ne jiní náiinu Jesús máshicaimi lirrícu.
Nayá cáarrudenaiu, jiní náa léenaa naméda árra, ne cawíquinta nacába chámata washiálicuenai bárruenaiu urrúni nalí, nábala cabálai ya balíbali wérri.
Náaꞌa íinaca cáarru wérri nayá natájeda nanániu cáinabi nácula, ne namá nalí náaꞌa washiálicuenaica:—¿Tánda imúrru máanalini íibi liáꞌa cáwica?
Jiní áani, cáwerriwai. Édacaniu linácu liáꞌa limánimica liyáꞌinaa újnibi Galilea:
Liyácala, licúulee liáꞌa Washiálicuerrica arrúnaacalaꞌinaa néejueda nacáaji rícu náaꞌa cajíconaanica, natáataqueꞌinini cruz nácu, ne matáli éerriminaajoo licáwiaminaujoo.
Néenee nédacaniwai linácu liáꞌa Jesús mánimi nalí náaꞌa íinaca.
Néenee néejooꞌinaawai chéni útawi néenee, náiiwa nalíni náaꞌa once apóstoluca ya nalí náaꞌa quinínama chóniwenaica.
Náaꞌa téenai liáꞌa chuánshica nalí náaꞌa apóstoluca ruáꞌa María Magdalenaca, Juana, María Santiago túwaca ya áabibi íina mawí.
Ne náaꞌa apóstoluca namáꞌee nalíwoo mawítee yúquenaicoo nárra, ya jócai nawówai néebida nalí.
Ne máayabaca, Péꞌeru cánacau liácoo útawi néerra; ne licábaꞌinaa lirrícui licába léeyeimica jiní néeni. Néenee léejuawai cuíta néerrai, cáarruderriu liácoo licába liáꞌa bésuneerricoo.
Iníjbaa yáairricoo chacáalee Emaúsra<TS3>(<a href="tw://bible.*?41.16.12-13">Mr 16:12-13</a>)Liyáalimi éerri, chámata éewidenaicoo náꞌeewoo áabai chacáalee rícula jíꞌineerri Emaús, máaquerricoo once quilómetros Jerusalén yúcha.
Natáania náacoo quinínama linácu liáꞌa bésuneerricoo.
Nácula natáania náacoo, ya náiiwadeda, Jesúsja lirrúniꞌeewoo nalí, lichánaꞌeewoo lijínacoo náajcha.
Ne áawita nacábacani nayá, jócaiꞌe nacúnusia nacába Jesús shía jíni.
Jesús sátaꞌee léemiu nayá:—¿Tána itáania yáacoo nácui iníjbaa lícu?Jáiwa nabárruawai máashicta nawówa,
Jesús sátaꞌee léemi wáni:—¿Tána bésunawai?Namáꞌee lirrú:—Linácue sái Jesús Nazaret néenee sáica, báqueerri íiwadedeerri Dios chuáni wíteeshi dánaniyu liáꞌa limédanica, ya lichuáni Dios náneewa ya quinínama chóniwenai náneewa;
ne náaꞌa sacerdótebini wácanaica ya náaꞌa wáalianai wánacaalashi wéenaaca, jáiwa néejueda nalíni náaꞌa romanobinica quéewiqueꞌe náiinuacani natáata cruz náculani.
Wayá éebidenaimi liyácala liáꞌa íinuerri liwáseda Israel quinínama máashii yúcha. Ne jái matálii éerri máanaliqui jíni.
Áajuani manúlacaiba áabi íina wéenaaca, nacáarruda wayá, náaꞌeewoo manúlacaiba wérri namáacactami Jesús,
ne jócala náiinu limáshicaimi néejoo nábana néerrau. Ya náiiwadeda áabi ángel íyadau nalí, namáꞌee nalí cáwicaꞌee Jesús.
Ne áabi wajúnicai wéenaa náau liáwinaami nabáyactalami Jesús, chái yáca léjta namáyuꞌu náaꞌa íinaca. Ne Jesús jócai nacába.
Néenee Jesús máꞌee nalí:—¡Chábala iwítee báyacoo jírra, ne jócani éenaa éebidaca léjta namáyuni náaꞌa éewidenai Dios chuáni rícueji!
¿Ya jócu arrúnaa carrúni jináata limédacoo liáꞌa Cristoca quinínama liáni bésuneerricoo, quéechaꞌinaa jóctanaa Dios yáa lirrú wíteeshi cawénica?
Néenee lichánau líiwa nalí sáica liáꞌa Dios chuánica táanierri linácu, lichána léewidaca Moisés cáashtami rícueji, ya quinínama lichánau nacáashtami rícueji náaꞌa íiwadedeenaimi Dios chuánshi rícueji báinacu.
Náiinuꞌinaami lirrícula liáꞌa chacáaleeca, Jesús médaꞌeewoo jicáꞌa liáꞌa bésuneerriꞌinaacoo machácani.
Ne jáiwaꞌee namáisania jíni namáꞌee lirrú:—Jimáacau wáajcha, jái táicala cái. Wówerri samáacai.Jesús wárruaꞌeewoowai limáacaqueꞌiu náajcha.
Ne quéechaꞌinaami nawáacoo nayá mesa nácula náayaqueꞌe, Jesús wína licáaji rícu liáꞌa páani, liáꞌe sáicai Diosru, litúcuedaꞌee liá nalí jíni.
Ne liyáalimi natuí méecu nacúnusia Jesús; jáiwa lichálinawai, náau natuí rícucha.
Namáꞌee nalí wáacoo:—¿Jócai újni yáawaa litáaniaꞌinaami liácoo walí iníjbaa lícu lichánau líiwa walí sáica liáꞌa Dios chuánica, wasíntia wawówa lícuu jicáꞌa áabai chichái éemerricoo liyáca?
Jócu nanénda mawiá, jáiwa néejoo Jerusalén néerrai, náiinu nanácu náaꞌa once apóstolu yáawaquenaiu ya quinínama najúnicai.
Náaꞌa apóstoluca namáꞌee nalí:—Yáawaiyi cáwiacoo liáꞌa wawácalica, líyadau Simónru.
Néenee náaꞌa chámataca náiiwa nalí liáꞌa bésuneerricoo náajcha iníjbaa lícu, ya néewauꞌu nacúnusia Jesús quéechaꞌinaami litúcueda nalí páani.
Jesús íyadau nalí náaꞌa lishínaa éewidenaicoo liájcha<TS3>(<a href="tw://bible.*?40.28.16-20">Mt 28:16-20</a>; <a href="tw://bible.*?41.16.14-18">Mr 16:14-18</a>)Natáaniacta nayá újnibi quinínama liáꞌa bésuneerricoo, jáiwa Jesús íyadau nalí béewami litáꞌee limáꞌee nalí:—Sáictacta iyáca.
Jáiwaꞌee nacáarrudau bájialai nacábacani nalí táꞌee liwówanaami.
Icába nucáaji ya nuíiba. Nuyáwajani. Idúnu nunácu ya icába nuyá. Áabai wówanaashimi jócai wáalia líinau ya liyájide, léjta icábauꞌu nuwáaliacani.
Limáꞌinaami liéni, líyada licáajiu nalí ya líiba.
Ne jócala néenaa néebida újnibi sáictaca nawówa ya nacáarrudau, Jesús sátaꞌee léemiu nayá:—¿Iwáalia íyacaishi wáyaꞌinaa?
Jáiwa natúcua lirrúi bácua cubái mídiquinaa.
Jáiwa liwína náucha jíni líya nanáneewa jíni.
Néenee limáꞌee nalí:—Liáꞌa bésuneerricoo nunácula léewa nuíiwanimite irrú quéecha nuyáꞌinaami yáajcha: arrúnai cúmpliacoo nunácue sáica Moisés shínaa ley rícue sáica, ya nacáashta rícuesaimi náaꞌa tánenaimi Dios chuáni rícueji, ya cáashta salmos shínaaca.
Néenee liwána náa léenaa sáica liáꞌa Dios chuáni tánerricoo báinacu.
Ya limáꞌee nalí:—Jái tánacuwai, arrúnaacaꞌee máanali liáꞌa Cristoca, ya licáwiacoo matáli éerri ricúla.
Nujíꞌinaa nácu, ya Jerusalén néenee, arrúnaa íiwa quinínama cáinabi néejuedaqueꞌe nawíteu Diosru, quéewiqueꞌe liméetua najíconaa.
Iyáꞌinaawa nárra arrúnaaniꞌinaa íiwa quinínama liáni.
Nubánuaminaa irrú liáꞌa nusálijinaa báulini liá irrú. Ne iyá imáacau áani, chacáalee Jerusalénca, cáashia irríshibia liáꞌa wíteeshi dánanica íinuerri áaqueji.
Jesús yáairriu áacairra<TS3>(<a href="tw://bible.*?41.16.19-20">Mr 16:19-20</a>)Néenee Jesús tée nayá bináawala chacáalee, urrúni Betániarru, linácuda licáajiu liáqueꞌe nalí sáicai.
Nácula liá nalí sáicai, lishírriu náucha, jáiwa liáu áacairrai.
Nayá nácula, caníinaa nacába liyá náa lirrú sáicai, néejoo Jerusalénra sáictani wérri wówa.
Éerri jútainchu nayá templo rícu, náa sáicai Diosru.
<font color=teal>Los hechos de los apóstoles</font>Limáni liáca linácu liáꞌa Espíritu SantocaNe nushínaa quéechanacu sái cáashta, nujúnicai cawéni wérri Teófilo, tánerri urrúni quinínama liáꞌa Jesús médanica ya liáꞌa léewidanica quéechanacu,
cáashiaꞌinaamitee éerri líirracoo áacairra. Ne jóctanaa liájau áacairra, léewida nayá Espíritu Santo rícueji, náaꞌa apóstolubinica liwínanica quéecha, liáꞌa arrúnaiꞌinaa namédaca.
Ne liáwinaami máanalini, líyadau cáwi chóniwerriyu, yáawacaala cáwijani. Cuarenta éerri líyadacoo liyá náajcha, litáania nalí Dios wánacaalactala nácu, ne ta liácoo áacairra.
Quéechaꞌinaami liyá újnibi náajcha náaꞌa apóstolubinica, Jesús máꞌee nalí jócu béecha éenau chéni Jerusalén néenee. Ne limá nalí:—Inéndau liáꞌa nusálijinaa mánimi irrú, linácu liáꞌa nutáanianimi irrú nácu.
Jesús íirrerriu áacairraNáaꞌa yéenaimi Jesús yáajcha náawacau nasáta néemiu liyá:—Wawácali, ¿jiwána nawánacaala báaniu Israel lirrícu éerri jiliéni?
Néenee Jesús máꞌee nalí: —Ne jócai arrúnaa yáa léenaa tánashia éerri o jócta áabata éerri bácai nusálijinaa Dios éewerri liméda liáni.
Quéechaꞌinaa líinu liáꞌa Espíritu Santo inácuda, irríshibiaminaa lidánanijoo, ijiáminau itáania nunácu, áꞌa Jerusalén, quinínama Judea shínaa cáinabi ítaꞌaa ya Samaria cáinabi ítaꞌaa lécchu, ya quinínama déecuchala áabata cáinabi ítala.
Nácula limá nalí léja liérra, nácula nacába nayáca jíni, Jesús nácudau liáqueꞌiu áacairra, jáiwa libáyau sáanai íibirra, jócu nacába mawiá jíni.
Nácula nacába Jesús írrauꞌu áacairra, chámata washiálicuenai jiáu nalí cabálani íibala,
namá nalí:—Chóniwenai Galilea néenee sána, ¿tánda icába iyá áacairra? liyája liárra Jesús yéerrimi yáajcha yáairriu áacairra, líinuminaajoo chacábacanaa léjta liáyuꞌimiu.
Nawína liáꞌa Matíasca Judas yáarrumirraNe chéni lítee liáꞌa dúulica jíꞌineerrica Olivos, néejoo náaꞌa apóstolubinica Jerusalén néerra; urrúni rími, léjta númami línda najínanicoo liáꞌa ley liyáali éerri nawówa íyabactacoo.
Quéechaꞌinaa náiinucai lirrícula liáꞌa chacáaleeca, náirrau lirrícula liáꞌa cuítaca áacairra namáctala nayáca. Náaꞌa apóstoluca Péꞌeru ya Juan, ya Santiago, ya Andrés, ya Felipe, ya Tomás, ya Bartolomé, ya Mateo, ya Santiago Alfeo cúulee, ya Simón liáꞌa Celóteca, ya Judas licúulee liáꞌa Santiagoca.
Quinínama nayá náawacau séewirri quéewiqueꞌe naꞌóraca náajcha náaꞌa Jesús éenajinaica, ruájcha ruáꞌa Maríaca Jesús túwaca, ya náajcha náaꞌa áabi íinaca.
Liyáalite náawacau náaꞌa éebidenai Dios nácu, namáanabaca újni ciento veinte chóniwenai, jáiwa Péꞌeru táania limáꞌee nalí:
“Nuéenajinai, arrúnaa licúmpliacoo liáꞌa Espíritu Santo máni Davidru, jái limácai lirrícu liáꞌa tánerricoo linácu liáꞌa Judasca, liáꞌa yúderri náaꞌa Jesús jínaica nawínaqueꞌe preso liyá.
Liáꞌa Judasca wéenaami, wáaleerrimi tráawaju léjta wayá.
Ne jáiwa liáu liwéni áabai cáinabi liyú liáꞌa warrúwaca ligáanani máashiicaca liyá; néenee licáwai lijuátamiyu, jáiwa lipáquiawai, lijiáu quinínama líyacuaca.
Quéechaꞌinaa néemiqui jíni náaꞌa yéenai Jerusalén, jáiwa náa lijíꞌinaa liáꞌa cáinabica Acéldama, nachuániyu wówerri limáca: ‘bacháida íirrai.’
Jiníwata lítaꞌaa liáꞌa cáashta Salmoca limáꞌee:‘Liáꞌa jíibanaca máaquerriꞌinau bácai,jiníꞌinaa yáa rícu.Ya limáꞌee lécchoo:Báqueerri wíneerriꞌinaa jishínaa tráawajumi.’ ”
Néenee Péꞌeru máꞌee nalí: “Wawáalia áani washiálicuenai tálidedeenaimi wayá quinínama éerri Jesús máaꞌinaami wáajcha,
jínanenaiu wáajcha quéechaꞌinaami libáutisactami Jesús liáꞌa Juanca, cáashia líirracoo wáucha áacairra. Mawíminaa sáica, néenaa máacacoo wáajcha, quéewiqueꞌe áabenaa wáajcha natáania sáica licáwiacaalau liáꞌa Jesúsca.”
Néenee namáaca chámata: José, jíꞌineerri Barsabás, ya áabai lijíꞌinaa Justo, matáli lijíꞌinaa, lijúnicai báqueerrica Matías.
Ya jáiwa nasátau Dios yúcha chájiꞌi: “Wawácali, jiyá cúnusierri nawówa quinínama, jíyada walí tánashia jiwínani néenaa náani chámataca.
Naméda léjta judíobini wítee napóstaca. Jáiwa naméda léji liéni Matías gánaa, ne liyáalimi limáacau náiibirrai náaꞌa once apóstoluca.
Líinuꞌinaa liáꞌa Espíritu SantocaLiyáalite léerdi íinuꞌinaa liáꞌa fiesta jíꞌineerri Pentecostés, quinínama náaꞌa máaquenai nawówa Dios nácu, yáawaqueneu macáishita áabai cuíta rícuu.
Cawíquinta, néemi áacaiji cawítamai wérri íinuca, léjta áabai cáuli cadánani, cawítamai wérri lirrícula liáꞌa cuítaca nayáctaca.
Líyadau nalí léjta chichái íimini bérrucuta, cáirri nanácu quinínama.
Ya quinínama namáacau cashiámu nayá Espíritu Santoyu, jáiwa nachánau natáania áabi chuánshiyui, léjta Espíritu Santo liwána natáaniaca.
Liyáali éerri áabi judíobini yéenai Jerusalén rícu, náani éebidenai linácu liáni Dios wánani namédaca, íinuenai bájirra cáinabi íteeji.
Náaꞌa chóniwenaica yáawaquenaiu néemi liáꞌa wítamashi, jiní néewau namáca, jiníwata bácainaa néemicala natáania náaꞌa éebidenaica Jesús nácu chúnsai nachuániyu.
Nayá cáarrudedeeneu wérri nasátada néemiu nayá wáacoo:—¿Ya jócani Galilea néenee sána náji náani cháni wéemi táaniaca?
¿Tánda wéemi néewa natáania chúnsai wachuániyu?
Áani ái chóniwenai jáꞌa báawache sána jíꞌineerri Partia, ya Media shínaa, ya Elam shínaa, ya Mesopotamia shínaa, ya Judea shínaa, ya Capadocia shínaa, ya Ponto shínaa, ya Asia shínaa cáinabi,
ya Frigia shínaa, ya Panfilia shínaa, ya Egipto shínaa, ya náaꞌa cáinabi Libia shínaaca urrúni Cirénerru. Ái áabibi jáꞌa íinuenai Roma néenee;
áabi judíobini jáꞌa, áabi náaweneu judíobiniyu. Ya ái chóniwenai jáꞌa íinuenai Creta néenee ya Arabia néenee. ¡Ya quinínama wéemi natáania chúnsai wachuániyu, linácu liáꞌa Dios médani máanuica!
Quinínama nacáarrudau jiní náa léenaa namáca; ya nasáta néemi nayá wáacoo bácainaa:—¿Tánda libésunau liéni cháica?
Ne áabi nacáidaꞌee namáꞌee:—¡Cámenai nárra!
Péꞌeru íiwadeda Jesús chuániNéenee Péꞌeru bárruawai náajcha náaꞌa once apóstoluca, limáꞌee cadánani: “Judíobini, ya quinínama náaꞌa yéenai Jerusalén néenee, yáa léenaa quinínama liáni, éemi sáica liáni nuíiwaniꞌinaa irrú.
Náani jócani cáma nayáca léjta imáyu, wáalii las nueveca manúlacaiba.
Jócai cha, léjta limáyumi liáꞌa íiwadedeerri Dios chuáni báinacu jíꞌineerri Joel, limáꞌinaami:
‘Bésuneerriꞌinau áꞌa amáarractaꞌinaa éerri, limá liáꞌa Diosca,nuwátaniꞌinaa nushínaa Espíritu Santo quinínama chóniwenai ítaꞌaa;náaꞌa éenibica washiálicuenaica,ya náaꞌa íinaca éenibinaaca natáaniaminaa nuchuáni nácu chóniwenairru,náaꞌa icúlinaica nacábaminaa natuírricu sái, ya náaꞌa salínaica nadájuniminaa dajuíshi.
Ya lécchoo nanácu náaꞌa médenai nuwánacaala, ya nanácu náaꞌa íinaca médenai nuwánacaala,chóniwenaica nuwátaminaa nalí nuwítee dánaniu liáꞌa Espíritu Santoca liyáali éerri, natáaniaminaa nunácu.
Liáꞌa cáiwiaca catáwacaiꞌinaa, ya liáꞌa quéerrica náawerriꞌinau léjta íirrai,jóctanaa líinu léja liáꞌa Wawácalica, léerdi máanui ya sáictai wérri.
Ne quinínama náaꞌa mánulicuenai Wawácali jíꞌinaa nácu, wásedeerriꞌinaa nayá.’
“Éemiu iyá, israelítabinica, liáꞌa numániꞌinaa irrú: Léjta yáa léenauꞌu sáica, liáꞌa Jesús Nazaret néenee sáica, liyá washiálicuerri Dios wínani ináneewa limédaca lirrú léjta liwówauꞌu, Dios méda lirrícueji máanui sáictai wérrica, jócai icába cáji ya señal íibiu.
Ne quéewanaa náꞌinaa néewa náaꞌa icáaji rícu jíni, léjta limáyu liáꞌa Dios quéecha, iyája iwínani preso íinuaqueꞌinini itáatani cruz nácu, nawánacanaa washiálicuenai máashiini wérrica.
Ne jáiwa Dios cáweda jíni, liwáseda jíni liúcha liáꞌa cáiwibeeca máanalicaica, jócai léewa liwáalia néeni mamáarraca jíni.
Liáꞌa rey Davidca, limáte Jesús nácucha:‘Nuyá cáberri séewirri liáꞌa Nuwácalica nunáneewa;nuyácta liájcha sáicaquicteji, jiníminaa wána nucáacoo.
Tándawa sáicta wérri nuwówa, ya nurrába nuínaneyu sáictaca nuwówa.Cadánani nuwówa cábacoo jinácu.
Jiníwata jócuminaa jimáaca nunáanai útawi rícula,chacábacanaa jócu jínda nuíinaa bádacoo, nuyáwa jishínaa cashírruedacai jirrú majíconaica.
Jíyadate nulí iníjbaa yáirri nucáwica,ya jicámusheda nuyá sáitauꞌu jiwána nuwówa jináneewa.’
“Nuéenajinai, índate nuíiwa irrú quinínama yáawaa liáꞌa wawérrimi Davidca máanaliyi ya naquénini, liáꞌa lishínaa útawica yéerri wáiibi újnibii.
Ne liáꞌa Davidca íiwadedeerri Dios chuáni, ne liá léenaa Dios ma lirrú yáawaiyi liáꞌa báqueerri litáqueerri reyꞌinaa.
Chacábacanaa újni licábani liyáca, David táanierrimi liyáca Cristo cáwiactacoo nácu, ya limáꞌee liárra jócaiꞌinaa lináanai máacau útawi rícula, jiní limáshicaimi máashiidacaalau.
Ne sáicai, quinínama iyá yáine léenaa Dios cáwedacala liáꞌa Jesúsca, linácueji quinínama wayá wáiiwadeda líiwanaa.
Jesús nácuderriu quéewiqueꞌe liácoo liwáacoo sáicaquictejica Dios lisálijinaa éemanacu, tándawa Lisálijinaa yáa lirrú Espíritu Santo limánimi liáca, tándawa chóqueꞌe Jesús yáa walí léja liérra Espíritu Santo icábani iyáca ya éemini.
Wáa léenaa David jócai íirrau áacairra, liyá jájiu limá:‘Dios ma Nuwácali, Cristorru:Jiwáau nuémanacu sáicaquictejica,
cáashia numáaca jijínai jíiba yáajba.’
“Yáa léenaa quinínama chóniwenai Israel shínaa cáinabi ítesana, quinínama yáawaiyica, liéni Jesús itáatanimi cruz nácula, Dios máacani Wawácaliyu ya Cristo.”
Náaꞌa yáawaquenaicoo néemiꞌinaami liéni, máashii wérri nawówa cáiwinaa, ya nasátaꞌee néemiu Péꞌeru ya náaꞌa áabi apóstoluca namáꞌee:—Numánubaca, ¿Tána arrúnaa wamédacai?
Péꞌeru éebaꞌee:—Éejueda iyáu Diosru, ya ibáutisau bácainaa Jesucristo jíꞌinaa nácu, quéewiqueꞌe Dios méetuerri ijíconaa, ya cháminaa liá irrú liáꞌa Espíritu Santoca.
Liyú liáni chuánshica, Péꞌeru táania ya liá nawítee limáꞌee nalí:—¡Ishírriu náucha nárra chóniwenai máashiini cajíconaanica!
Ne náaꞌa éewidenai lichuáni, jáiwa nabáutisawai; ne liyáalimi éerri nawínau náiibirra náaꞌa éebidenaica namáanabaca tres mil chóniwenai.
Quinínama nayá cabálininaa léjta apóstolu éewidau nayá, ya nashírda nanácu wáacoo quinínama liáꞌa nawáalianica ya naꞌórau náawacacoo náayaca.
Chíta nayáyuꞌu quéechanacu náaꞌa éebidenaimicaQuinínama nayá nacáarrudacoo, nacába liáꞌa jócai nacába cáji Dios médanica narrícueji náaꞌa apóstoluca, líyadaqueꞌe liwítee dánaniu.
Náaꞌa éebidenaica yáawaquenaiu sáictaca nawówa náajcha wáacoo, ya nashírridani nashínau nanácu wáacoo;
nawéndadani nashínau ya quinínama liáꞌa nawáalianica, ya nashírridani liáꞌa warrúwaca nanácu wáacoo náaꞌa carrúni jináatanica.
Éerri jútainchu náawacacoo templo rícula, ya nábana lícu wáacoo náaya macáishita sáictaca wérri nawówa, jiní báawatai cábacoo liúcha wáacoo.
Náa sáicai Diosru, ya quinínama chóniwenai caníinaa nacába nayá; ya éerri jútainchu Wawácali dáwineda namánabaca náaꞌa liwásedaniꞌinaaca.
Báqueerri macáwai chúneerriuÁabai éerri, Péꞌeru ya Juan náau templo rícula táicala las tres, éerdi judíobini óracoo.
Néeni, templo núma lícu, báqueerri washiálicuerri macáwai lijiániu yáajcha, natéeni éerri jútainchu linúma licúla liáꞌa templo jíꞌineerri Hermosa, quéewiqueꞌe lisáta náucha warrúwa náaꞌa wárruenaicoo náacoo.
Quéechaꞌinaami macáwai cába Péꞌeru ya Juan, jáni wówai nawárruacuwai templo rícula, lisáta náucha warrúwa.
Péꞌeru ya Juan yáajcha narrátuedaꞌee lirrú, jáiwaꞌee Péꞌeru máꞌee lirrúi:—Jicába walí.
Liáꞌa washiálicuerri licábaꞌee nalí, linénda tánashia náa lirrúi.
Ne Péꞌeru máꞌee lirrú:—Jiní nulí warrúwa ya oro, ne liáꞌa nuwáalianica nuáꞌa jirrúni: Jesucristo Nazaret néenee sái jíꞌinaa nácu, jibárroo jijínacoo.
Linísaꞌinaami limá liáni Péꞌeru, wína licáaji sáicaquictejica ya libárrueda jíni, ya liyáalimi danáanshi íinu líiba rícu ya licúdi nácu.
Liáꞌa macáwaica léenuu libárruacoo, ya lichánau lijínacoo, jáiwa liwárroo náajcha templo rúculai, chúnsai lijínacoo líibayu, léenunicoo liá sáicai Diosru.
Quinínama náaꞌa cábenai lijínacoo ya liá sáicai Diosru,
nacáarrudaꞌeewoo nacábacani linácueji liáꞌa bésuneerricoo, náacaꞌee léenaa nacába liáꞌa washiálicuerrica ya náa léenaa liyácala liáꞌa séewirrimi wáacoo lisáta warrúwa templo núma lícu jíꞌineerri Hermosa.
Péꞌeru táania templo júntamiLiáꞌa macáwai níseerri sáicacai, jócai máaca Péꞌeru ya Juan. Quinínama chóniwenai nacáarrudau, nacánacau liyácta liáꞌa templo númaca néerra jíꞌineerri Salomón shínaa, áꞌa nayácta nayáca.
Liáꞌa Abrahám shínaa Diosmica, Isaac ya Jacob, wawérrinaimi shínaa Dios, liyáwa Dios bánuerri wawácali Jesús, liwánacaalaqueꞌe mawí quinínama yúcha. Ne iyá éejueda romanobinirru quéewiqueꞌe náiinuacani, ya áawita Pilato wówai liwásaidacani, iyá jócai índa liwásaidacani.
Jócubeecha isáta Pilato yúcha liwásedaqueꞌe liáꞌa majíconaica ya sáicaica, iyá isáta liwásedaqueꞌe irrú báqueerri cáiinuacai.
Ya cháte íinua liáꞌa yáirri wacáwica. Ne Dios cáweda báaniu jíni, táda linácueji wayá wáiiwadeda linácu yáawaiyi.
Liáꞌa wáneerri cadánani licáwa liéni washiálicuerri icábani iyá icúnusianica, léebidaca lijíꞌinaa Jesús nácu. Liáꞌa limáacau liwówau Jesús nácu liyáwa wáneerri lichúnicoo sáica quinínama, léjta icábauꞌi quinínama.
“Nuá léenaa, nuéenajinai, quéechaꞌinaa iwácanai íinua Jesús, yáawaiyi iyá ya iwácanai jócai yáa léenaa liáꞌa imédanica.
Ne Dios méda cha licábacanaa liáꞌa náiiwanimi libéecha náaꞌa quinínama íiwadedenai Dios chuáni báinacu: Léecalaꞌe liáꞌa Cristoca máanaliꞌinaa.
Tánda, iyá rúnaa éejuacoo Diosru, ináwida iwíteu, quéewiqueꞌe liméetua yúcha ijíconau. Ne cájbami Wawácali bánua irrú éerri iwówa íyabaqueꞌiu,
libánua irrú Jesús, liáꞌa liwínani quéechanacu léjta Cristo irrúꞌinaa.
Báawita chóqueꞌe Jesucristo yáa chaléja áacairra, cáashia Dios lichúni quinínama, léjta limáyumi nalí náaꞌa íiwadedeenaimi Dios chuáni báinacu yéenaimi báinacu.
Moisés íiwadeda nanácu náaꞌa wawérrinaimica: ‘Liáꞌa wawácali Diosca liwána báqueerri jiácoo éewiderri Dios chuáni léjta nuyá. Éewidau lirrú quinínama liáꞌa limánica,
jiníwata quinínama liáni jócai méda liwánacaala liáꞌa íiwadedeerri Dios chuáni, jiérriꞌinau lirrícucha liáni chacáaleeca.’
“Ya quinínama náaꞌa íiwadedenai Dios chuáni, ne íiwadedeerrini Samuel quéechanacu, natáania lécchu linácu liáni éerrica.
Iyája irríshibiaminaa liáꞌa Dios máni liáca narrícueji náaꞌa íiwadedeenaimi Dios chuáni báinacu, ya lécchoo irríshibiaminaa liáꞌa Dios mánica nalí náaꞌa wawérrinaimica. Ne Dios ma Abrahámru: ‘Quinínama náaꞌa chóniwenaica yéenai cáinabi ítaꞌaa narríshibiaminaa sáicai nanácu náaꞌa natáqueenaimica.’
Quéechaꞌinaa Dios cáweda licúuleu, libánuani quéechanacu iyáctala, quéewiqueꞌe litúya iyá, quéewiqueꞌe iyá bácainaa imáacaqueꞌe ijíconau éejuaqueꞌiu lirrú.”
Péꞌeru ya Juan nanáneewa náaꞌa wánacaleenaicaÚjnibii Péꞌeru ya Juan táanenaimi nayáca chóniwenairru, jáiwa náiinu nalí náaꞌa sacerdóteca, liájcha liáꞌa liwácali liáꞌa catúyacai templo ya náajcha náaꞌa saduceobinica.
Íiwirri wówa jiníwata Péꞌeru ya Juan éewidenai náaꞌa chóniwenaica, ya namáꞌee léecalaꞌe liáꞌa nacáwiactacoo máanalicai yúcha yáawaiyi, jiníwata licáwiacaalau liáꞌa Jesúsca.
Jáiwa nawína nayá preso, ya jái táicalacai, nawárrueda nayái cuíta manúma ricúla cáashia jucámarraca.
Ne íchaba náaꞌa éemenai lichuáni, náaꞌa éebidenaica Jesús nácu; namáanabaca náaꞌa chóniwenai éebidenai lichuáni atéwani cinco mílca jócai wajútada náaꞌa sáamanaica ya íina.
Cajójchanaami náawacau lirrícu liáꞌa Jerusalén náaꞌa judíobinica wácanaica, ya náaꞌa salínaica ya náaꞌa quéewidacanica ley shínaaca.
Nawána natéeca Péꞌeru ya Juan, naínda nayá nasáta néemiu nayá:—¿Tána wánacaala nácu, ya tána jíꞌinaa nácu jíni iméda iyáji liáni?
Jáiwa Péꞌeru, cashiámui Espíritu Santoyu, léeba jíni:—Chóniwenai wácanai ya salínaibini:
Iyá isáta éemiu wayá linácu liáni bálinerricoo, yáaqueꞌe léenaa chítashia éewau sáicaqui jiníni.
Wée sáicai, wáiiwa irrúni quéewiqueꞌe náa léenaa náaꞌa quinínama chóniwenai Israel néenee sánaca, ne liéni washiálicuerri yéerri áani, quinínama náneewa, sáicacai Jesucristo jíꞌinaa nácu Nazaret néenee sái, liyája liérra iwánanimi natáata cruz nácu, liáꞌa Dios cáwedanimica.
Liéni Jesús léjta íiba iyá camédacani cuíta jócaimi iwówai, ne liyáwa íinuerri limédacoo yáawaiyi íibaca.
Quiní báqueerri mawiá éeneerri litée wayá áacairra, jiníwata mawiá éerri rícu Dios yáni mawiá báqueerri washiálicuerri éeneerri liwáseda wayá, újni Jesúsca.
Ne nacábaꞌinaa jíni, náaꞌa chóniwenai wácanaica, natáania danáanshiyu náaꞌa Péꞌeru ya Juan, náa léenaa washiálicuenai jócani éenajta éewa naliáca, yáni léenaa májta rímii, jáiwa jiní namácai nacáarrudacuwai, ya náa léenaa jíni éewidenaicoo Jesús shínaa.
Mawíꞌinaa, lécchoo liáꞌa bálinerrimiu jái sáicacai, néeni limáaca náajcha, tánda quiní néewa namáca linácucha.
Jáiwa nawána najiácuwai náawacactacoo yúcha, jáiwa namáacau natáaniaca nayáca nayáwoo.
Nayá namáꞌee:—¿Tána waméda náajcha náani washiálicuenaica? Quinínama chóniwenai yéenai Jerusalén rícu yáine léenaa namédau liéni jócai wacába cáji, quiní wéewaca wamáca jóca namédani.
Ne léju liáni jócubeecha wawówai wéemi nanúma licuéji, wacáarruda nayá, jócu béecha natáania mawiá Jesús jíꞌinaa nácu.
Jáiwa namáida nayái namá nalí jócu béecha natáania mawiá, jócu béecha néewida mawiá, quiní nácu mawiá lijíꞌinaa nácu liáꞌa Jesúsca.
Ne liáꞌa Péꞌeru ya Juan néeba nachuáni:—Isátate éemiu iyá jájiu, sáicactani Dios náneewa, wéewidaquicta ichuáni quéechanacu ya jócuweeca wéewida Diosru.
Wayá jócani éewa wamáaca wamá liáꞌa wacábanica ya liáꞌa wéeminica.
Náaꞌa chóniwenai wácanaica nabáulida nayá, ne namáaca nayái. Quní náiinu najíconaa, jiníwata náaꞌa chóniwenai médenai sáicai Diosru quinínama, linácucha liáꞌa bésuneerricoo.
Liáꞌa washiálicuerrica chúneerricoo sáica léjta licábacanaa jócai nacába cáji, wáaleerriꞌe mawí cuarenta camuí yúcha.
Náaꞌa éebidenaica Jesús nácu sátenai Dios yúcha nadánaniu jócai cáarrunaaPéꞌeru ya Juan jáni nawásedacai, náawacacoo najúnicai yáajchau náiiwa nalíni quinínama nawácanai náaꞌa sacerdótebini ya salínai máni nácucha.
Néemiꞌinaamini, quinínama áabebacta nasáta Dios yúcha, namá cháa: “Wawácali, jiyá méderri éerri, ya cáinabi, ya manuá ya quinínama liwáaliani néeni,
jimáte lirrícue liáꞌa Espíritu Santoca ya linúma licuéji liáꞌa lishínaa cashírruedacai jirrú Davidca:‘¿Tánda cha chóniwenai ya cárra?¿Tánda naméda mawítee liáni?
“Yáawaiyica léꞌe liáꞌa Heródesca ya Poncio Pilato yáawaqueneu áani, lirrícu liáni chacáaleeca, náajcha náaꞌa chóniwenai báawatani chuáni ya náaꞌa israelítabinica, najúnta náaꞌa jishínaa Santoca shírruederri jirrú Jesúsca, léjta liáꞌa jiwínanica Mesíasca.
Cháminaaja, nayá namédaminaa léjta jinísau jimácai, arrúnaiꞌinaa bésunacoo.
Wáalee, Wawácali, jicábateni nabáulidau wayá, ne wayá shírruedenai jirrú, jiyúda wayá jócubeecha cáarru wáiiwa jichuáni.
Ne jidánaniyu sáicaqueꞌe náaꞌa chóniwenai bálinenaicoo, wamédaqueꞌe báawataica ya jócai wacába cáji lijíꞌinaa nácu liáꞌa Santo shírruederri jirrú Jesúsca.”
Nanísaꞌínaami nasátacuwai, áꞌa nayáctaca jáiwa licúsuwai; jáiwa cashiámu nayái Espíritu Santoyu, náiiwani cha nawíteemija liáꞌa Dios chuánica.
Quinínama méenaami nashínaa nashínaa quinínamaNáaꞌa éebidenai íchabani, ne quinínama áabenaa nawówa náajcha wáacoo. Quiní máirri jishínaacalani bácai, ne nashínaa quinínama.
Náaꞌa apóstolubini íiwenai cadánani wawácali Jesús cáwiactacoo, ya Dios túya nayá máanui quinínama.
Quiní liyáali náiibi carrúni jináatai, nawáalianai cáinabi, ya cuíta nawéndani, liáꞌa warrúwaca,
náani apóstolubinirru nachújidaqueꞌini quinínamarru, léjta narrúnijina bácainaa.
Cháwate libésunacoo báqueerrirru néenaa náaꞌa levítabinica jíꞌineerri José, Chipre néenee sái, liáꞌa apóstolubini yáni jíꞌinaashi báawatai jíꞌineerri Bernabé (liwówaiyu limáca “Liá sáictai wówa chóniwenai yáajcha”).
Liéni washiálicuerrica wáaleerri áabai cáinabi, jáiwa liwénda jíni limáaca warrúwa nacáaji rícu náaꞌa apóstolubinica.
Liáꞌa jíconaashi Ananías shínaaca ya Safira shínaacaNe néeni báqueerri, jíꞌineerri Ananías, ne nayá Safira líinu yáajchau, wéndenai áabai cáinabi.
Liéni washiálicuerrica, limédani líinu yáajchau namáacau warrúwa éenaa yáajcha, ya namáaca áabata warrúwa nacáaji rícu apóstolubinirru.
Péꞌeru ma Ananíasru:—Ananías, ¿tánda jínda Wawásimi wárroo jiwówa licúla, jéenedaquinicta lichálujueda jiyáca Espíritu Santoca, áawita jiwína warrúwa éenaa napáidaumi jirrú cáinabi?
¿Ya jócai jishínaa léji liérra cáinabica? Ya jiwéndana jíni ¿jócai jishínaa liérra warrúwaca? ¿Jiá jiwówai jiméda jinúma yúwicau? Jócai méda jiyá jinúma yúwicau washiálicuenairru, méderri jiyá jinúma yúwicau Diosru.
Ananías éemiꞌinaami liáni, licáu máanalina. Náaꞌa quinínama yáine léenaa cáarru wérri nayá.
Jáiwa áabi icúlinai íinui, nadájida liáꞌa limáshicaimi natéeni naquéniquiꞌini.
Újni matáli hora liáwinaami ruwárruau ruáꞌa Ananías íinuca, jócu yáa léenaa tánashia bésuneerriwai.
Péꞌeru sáta léemiu ruyá:—Jíiwa nulíni: ¿Iwénda iyá liárra cáinabica le liwéni imáni nácucha?Jáiwa ruéeba jíni:—Jajá, léewa liwéni liérra.
Jái liyáali rucáu ruáꞌa Safira máanaliꞌinaa Péꞌeru íiba néeni. Nawárruauꞌinaa icúlinai, náiinu runácu máanali, ya natéu naquéni ruyá rúnirri éema nácu.
Quinínama náaꞌa iglesia ísanaca, ya náaꞌa quinínama yáine léenaa liáꞌa bésuneerricoo, jáiwa cáarru wérri nayái.
Íchaba jócai nacába cáji ya méderricooDios yúda apóstolubini namédaqueꞌe jócai nacába cáji ya méderricoo wérri chóniwenai íibi; ya quinínama yáawaquenaiu templo núma néerra jíꞌineerri Salomón shínaa.
Quiní néenaa náaꞌa áabica liwówai liwína yáacacoo náajcha, cáarruca nacába nawácanai, báawita quinínama chóniwenai cawáunta nayá natáania nanácucha sáica.
Jáiwa manuába nayá washiálicuenaica ya íinaca, náaꞌa éebidenaica nawácali nácuu.
Najéda náaꞌa bálinenaicoo cáaye rícula cama ítaꞌaa ya yáarrubaishi ítaꞌaa, jáicta Péꞌeru bésunawai, cadánia litáana wínaqueꞌe nayá.
Ya lécchoo áabi chacáalee urrúnini liyáca yáaineu íchaba chóniwenai Jerusalén néerra, téenaiu bálineneu ya chóniwenai wáaleenai espíritu máashii; ne quinínama sáicaniꞌinaa.
Náaꞌa apóstolubinica nacánaquedaniLiáꞌa sacerdótebini wácalica ya náaꞌa saduceobini éenaaca, yáainai liájcha, jáiwa cadéni nayái.
Jáiwa nawína apóstolubinimi preso naníqui nayá cuíta manúmai rícula chacáalee shínaa.
Ne báqueerri ángel Wawácali shínaa liméecu táayee linúma liáꞌa cuíta manúmaica, jái lijéda nayái jáiwa limá lirrúi:
“Yáa namówai, íibayu templo rícula, íiwa chóniwenairruni liéni cáwiacaishi wáaliica.”
Léjta éemiuꞌinii, cajójchanaami nawárroo manúlacaiba templo rícu, jáiwa néewidai. Nácula, liáꞌa sacerdótebini wácanai ya náaꞌa yéenai liájcha, namáida salínaibini israelita áabai yáawaquedenaiu nawácanai nayáwoo, nawána nácu néeda cuíta manúmai rícueji náaꞌa apóstolubinica.
Ne náiinu náaꞌa catúyacani cuíta manúmai rícula, jócu náiinu nanácu náaꞌa apóstolubinica. Jáiwa néejoowai chuánshi yáajcha,
namáꞌee:—Wáiinu cuíta manúmai báyeerricoo sáica, ya soldado néenini túyaca cuíta núma júntami; ne waméecuꞌinaani quiní wáiinuni nácu lirrícula.
Quéechaꞌinaa léemiqui jíni sacerdótebini wácalica, ya liáꞌa nawácali náaꞌa catúyacani templo, ya nawácanai náaꞌa sacerdótebini, nasátaꞌee nayá wáacoo táshia liáu léju liáni.
Néenimichu báqueerri íinu, limáꞌee nalí:—Náaꞌa iwárruedanimica cuíta manúmai rícula, náaꞌa yáa templo rícula éewidenai nayáca chóniwenai.
Liáꞌa nawácali náaꞌa catúyacanica náajcha náaꞌa túyenai, náau néeda nayá; ne jócani náinueda, cáarruca nacába chóniwenai íinueda nayá íibayu.
Náiinuꞌinaami natée nayái najúntanaa nawácanaicoo, liáꞌa nawácali náaꞌa sacerdótebini limá nalí:
—Wayá wanísa wamá irrúi jócubeecha itáania mawiá, linácu mawiá léji liérra jíꞌinaashi liérra. ¿Iyá tána imédajoo? Jái cashiámu iméda Jerusalén liyú liérra éewidauca, ya lítaꞌaa mawí iwówai yáa wátaꞌa limáanalica liérra washiálicuerrica.
Liáꞌa Dios wawérrinaibimi shínaa cáwedeerri Jesús, léja liérra íinuanimica icuájidani cruz nácu.
Dios nácuda liyá limáaca liyá machácaniquicteji, limáaca liyá nawíta ya wásedeerri nayá, quéewiqueꞌe chóniwenai quinínama Israel shínaa néejoocoo Diosru ya néewaqueꞌe najíconaa méetuacoo.
Wayá yáini léenaa lécchoo wacábacaalani, tánda wáiiwani lécchoo, liáꞌa Espíritu Santo Dios yáni nalí léquichoo náaꞌa éebidenaica.
Quéechaꞌinaa néemi jiliáni, íiwirri wérri nawówa, jáiwa nawówai náiinuaqui jíni.
Ne náiibi náaꞌa nawácanaica, báqueerri fariseo jíꞌineerri Gamaliel, báqueerri quéewidacai ley shínaa, chóniwenai íchaba cawáuntaniꞌe. Jáiwa libárruawai ya liwána najéda nayá náaꞌa apóstolubini íchaitaa.
Néenee limá nalí náaꞌa áabi wánacaleenaica:—Israelítabini, cáwi icába yúchaujoni namédaniꞌinaa náani washiálicuenaica.
Édacaniu báinacu nácu báqueerri washiálicuerri jiáteu jíꞌineerri Teudas, máirriꞌe liyá washiálicuerri wérricalaꞌe liyá, jáiwaꞌee cuatrocientos washiálicuenai yáau liájchai. Ne liéni náiinuanica ya náaꞌa yáainaimicoo liájcha cáarralianaiwai, jáiwa amáarra quinínama jíni.
Néenee liáwinaami, liáꞌa censo éerdimi, jáiwa lijiáu báqueerri Judas, Galilea néenee sái, jáiwaꞌee líinu áabi yáaineu liájcha; jáiwa náiinua jíni lécchoo, ya náaꞌa yáainaimicoo liájcha cáarralianaiwai.
Tánda, nuá iwítee imáaca náani washiálicuenaica, uꞌiníquiu náajcha. Jiníwata liáni shínaashica washiálicuenai shínactani bésuneerriꞌinau.
Ne Dios shínactani, jócainaa éenaa yáajcha. Cáwiwa icá yúchaujoo, wíshiquicta iméda iyá danáanshi Dios júnta.Nayá naméda liwánacaala.
Jáiwa namáida apóstolubini, néenee nabásaida nayá, jáiwa néeneda náiiwaca jócubeecha náiiwa Jesús jíꞌinaa mawiá; liáwinaami nawáseda nayái.
Náaꞌa apóstolubinica jiáineu nanáneewa náaꞌa wánacaleenaica sáitani wérri wówa, léca, Dios wówaiyu carrúni jináatai máashiicaishi linácucha liáꞌa Jesús jíꞌinaaca.
Éerri jútainchu néewidaca ya náiiwaca liáꞌa sáicaica chuánshica Jesús shínaa liáꞌa Mesíasca, léjta templo rícu ya cuíta lícu.
Namáaca siete cayúdacani iglesia rícuLiyáali éerrimi, namáanabaca náaꞌa éebidenaica dáwinerri liáacoo mawí, natáania néemi griégoyu, jáiwa najútawai nanácu náaꞌa táanianai hebreoyu, namáꞌee nanácucha náaꞌa máanirrini griegasca jócala néenaa natúya nayá sáica jáicta éerdi nachújidaca.
Náaꞌa doce apóstolubini náawaquedaꞌee náaꞌa éebidenai quinínama, namáꞌee nalí:—Jócai sáica wamáaca liáꞌa wáiiwadeda Dios chuáni linácu jiliáni washírruedau náaya náaꞌa chóniwenai carrúni jináatanica.
Tánda, wéenajinai, imúrru íibi siete washiálicuenai icúnusiani wítee, cawíteenibinai ya cashiámu Espíritu Santoyu, wamáacaqueꞌe nalí liéni tráawajuca.
Wayáminaa mamáarraca sátacoo ya wáiiwadeda Dios chuáni.
Quinínama áabenaa nawówa, jáiwa nawína Esteban, washiálicuerri cashiámui wítee éebiderri ya Espíritu Santo nácu, ya Felipe, ya Prócoro, ya Nicanor, ya Timón, ya Parmenas, ya Nicolás, báqueerri Antioquía sái, quéecha níquerriu judaismo rícula.
Jáiwa natée nayá apóstolubini néerra, jáiwa nasáta Dios yúcha nanácuda nacáajiu nátaꞌaa, quéewiqueꞌe Dios yúda nayá linácu liáni tráawajuca.
Nawína preso EstebanEsteban cashiámui Dios wíteeyu, ya sáicabeeyu Dios shínaa, liméda jócai nacába cáji ya liáꞌa méderricoo chóniwenai íibi.
Áabibi sinagoga rícu jíꞌineerri cashírruedacani jáni wasácuwai, náajcha náaꞌa áabi Cirene néenee sána, Alejandría néenee, Cilicia néenee, cáinabi Asia néenee sái, náani chóniwenaica jáiwa nacáita yáacawai Esteban yáajcha;
ne jócai néenaa liájcha, jiníwata litáaniacala lidánaniyu liyú liáꞌa liwíteeyu Espíritu Santo yáni lirrú.
Napáidaꞌee áabibi lécchoo náiiwaqueꞌe Esteban íiwaca chuánshi máashii Moisés júnta yá Dios júnta léquichoo.
Cháwa cábacanaaji nacáarralia chóniwenaiji ya salínai ya quéewidacai ley shínaabini; tánda natáca Estébanmi, nawínani preso, jáiwa natée jíni chaléeni nawácanai néerra.
Jáiwa namúrru chóniwenai canúmai yúwicani, namáꞌee:—Liéni washiálicuerrica jócai éenaa manúmaca lijúnta liáni santo temploca ya lijúnta liáꞌa leyca.
Ne wéemi jimáca liérraꞌee Jesús Nazaret néenee sáica, licáarralianiꞌinaa liérra temploca, náawiderriꞌinaa liáꞌa wíteeshica Moisés máacanimica.
Náaꞌa wánacaleenaica, náaꞌa quinínama wáainecoo, nacábaꞌinaa Esteban, nacába lináni jicáꞌa báqueerri ángel.
Esteban méderri liwícaubaliuLiáꞌa sacerdótebini wácanai lisáta léemiu Esteban, liáꞌa namáni jinácucha yáawactajani,
jáiwa léeba jíni: “Iyá numánubaca ya iyá nujúnicaica, éemiteni nulíni: Washínaa Dios cadánani balíbali wérrica, líyada liyáu wawérrimi Abrahámru, liyáꞌinaami cáinabi Mesopotamia shínaa, jóctanaa liáu liyáca Harán rícula,
ne limá lirrú: ‘Jimáaca jishínaa cáinabiu ya náaꞌa jimánubaca, jiá namówai chaléeni cáinabi núyadaniꞌinaa jirrú.’
Jáiwa, Abrahám jiáu chéji Caldea néenee, jáiwa liáu liyá Harán rículai. Liáwinaami máanali jisálijinaami ya Dios índa Abrahám áani íinuctala iyá chóqueꞌe.
Ne quiní lishínaa limáacani néeni; quiní wíta liwáidactana líibau. Ne limá lirrú liáminaa lirrújoo liáni cáinabica quéewiqueꞌe liáwinaami máanalicojoni limáacau litáqueenairru, (áawita liyáali éerrijoo Abrahám jiníte cúulee).
Lécchoote, Dios ma lirrú, táqueenaiminaajoo yáaineꞌinaa chaléjta chóniwenai báawatani áabai cáinabi báawatai ítaꞌaa, chóniwenai íjirra, máashiiminaa nacába nayájoo cha mánubaca cuatrocientos camuíjoo.
Lécchoo Dios ma lirrú: Nuyáminaajoo cástigaa nayájoo yáaine lítaꞌaa liérra cáinabi náaꞌa wánenaica nájirra nayá, liáwinaamiꞌinaajoo najiáminau che jórra náiinuminaa nusírbia nulíjoo lítaꞌaa liáni cáinabicojoo.
Limácanica Dios méda Abrahám yáajcha, liwána náiju nachíipi dácu íimanaa. Tánda, liwáalianami ocho éerri lijiácuwai jicúulee Isaac, Abrahám íju lichípi dácu íimanaa. Cháwa liméda Isaac licúulee Jacob yáajchau, ya Jacob liméda lécchoo léenibi yáajchau, nayáwaꞌee nasálijinaa náaꞌa doce tribu israelítabinica.
“Náani Jacob éenibica, náaꞌa wawérrinaibimi quéecha, cadéniꞌinaa nacába néenajirri José, jáiwa nawénda jíni natéequeꞌe jíni Egiptola léjta nájirra. Ne Dios yéerri José yáajcha,
ne litúya liyá liúcha liáꞌa máashiu liwówa. Dios liá lirrú wíteeshi máanui, jáiwa sáica licáacoo Faraónrui, rey Egipto shínaa, jáiwa limáaca Josémi wánacaleerri Egipto rícu ya cuíta máanui wérri rícula.
“Liyáali éerrija ínaashi ya máashii wérri nawówa quinínama cáinabi Egipto rícu ya Canaán rícu ya náaꞌa quéecha wawérrinaibi quinínibinai wáalia náayaꞌinau.
Náaꞌa náau chámaichui, jáiwa José líyadau nalí néenajinaica liyá, jáiwa Faraón yáa léenaa tánashia éenaa léji liáꞌa Joséca.
Mawí libéechau, jáiwa José libánua jisálijinaa Jacobru ya náaꞌa jéenajinai, setenta y cinco chóniwenai, natéequeneꞌe nayá Egiptola.
Léewauꞌinaa Jacob éewa liácoo Egipto néerra; liáwinaami néeni máanali jíni, liáwinaami néeni lécchoo máanali náaꞌa wawérrinaimi.
Liáꞌa nayájidemi Jacob natéeni Siquem néerra, naquéniqueꞌe nayá lítaꞌaa cáinabi liáꞌa Abrahám liwénini warrúwayu néenibi yúcha náaꞌa Hamor, Siquem néeni.
“Quéechaꞌinaami urrúni liáꞌa éerri licúmpliactalaꞌinaacoo liáꞌa Dios máni liáꞌa Abrahámru, náaꞌa chóniwenai israelítabinica manuába wérri nadáwinacoo Egipto shínaa cáinabi ítaꞌaa.
Ne liyáali éerri báqueerri rey wánacaala Egipto rícu, jócai cúnusia José.
Liáni rey lichálujuedate washínaa chóniwenai, ya liá nalí cáiwinaa náaꞌa wawérrinaimica; liwána máashiiyu namáaca ya náiinua nacúuleu wáaliimi jiácoo.
Ne liyáali éerrimi Moisés jiáu. Liyá samálitaca sáictai Dios cába liwítee, ya lisálijinaa ya litúwa dáwina jíni liyá líibana lícuu matáli quéerri.
Ne quéechaꞌinaami arrúnaa namáaca liyái, Faraón míyacaula éeda jíni ta rudáwinaqui jíni jicáꞌa chúnsai rucúuleeca.
Tándawa Moisés éewidau nawítee rícueji náaꞌa egipcioca, jáiwa lináwau washiálicuerri máanui wérri wítee, chuánshiyu ya liáꞌa limédani nanáneewa.
“Liwáaliaꞌinaami cuarenta camuí, Moisés yáꞌeewoo licábadedaca israelítabini, náaꞌa chúnsana lishínaa chóniwenai líirranaa wéenaica.
Ne licábaꞌinaa báqueerri egipcio íinueda liyá báqueerri israelita léenaa, Moisés wárruaꞌeewoo liyúda léenaaca, jáiwa líinua egipciomi.
Ne jiníwata Moisés máirri lirrúwoo léenajinai israelítabini yáaquinicta léenaa, lirríjcueꞌinaacala Dios jéda nayá liúcha liáꞌa carrúnatabeeca; ne nayá jócu néenaa náa léenaa jíni.
Ne áabai éerri ricúla, Moisés íinu licába chámata israelítabini íinua yáaquenaiu nayáca, ne liwówai lichúni nayá, limáꞌee nalí: ‘Iyá éenajinai yáaquenaiu; ¿tánda íinueda iyácau?
Néenee liáꞌa báqueerri íinuederri liyá lijúnicaiu lidánaꞌee Moisés limáꞌee lirrú: ¿Tána máaca jiyái wawácali ya cáberriꞌinaa wanácu?
¿Ya jiwówai jíinua nuyá lécchoo léjta jíinuaꞌu táiquicha egipcioca?
Quéechaꞌinaami léemi liéni, Moisés mániꞌeewoo liácoo Madián shínaa cáinabi néerra. Néerra liyái áawita jócaimi néerra sáimi, liwáalia chámata léenibiu néerra.
“Cuarenta camuí liáwinaami, liyá chaléeni jiníctala yáa, urrúni lirrú liáꞌa dúuli jíꞌineerri Sinaí, báqueerri ángel íyadau lirrú áabai banácali jíꞌineerri zarza jújunerriu íibi liyáca.
Moisés cáarrudaꞌeewoo licába liáꞌa licábani liyáca, ne quéechaꞌinaami lirrúnicoo licába mawí urrúni, léemiꞌe liwácali chuáni, limáꞌee lirrú:
Néenee liwácali máꞌee lirrú: ‘Jimídu jizápatoeu, jiníwata liérra cáinabi jibáwacta jiyáca madúnucunai.
Jucámarranaa nucába carrúni jináata nushínaa chóniwenai yáainai Egipto nácu. Nuéemi nawítama jútacoo, tándawa núrrucuau quéewiqueꞌe nujéda nayá máashii yúcha. Tándawa jíinu chérra, quéewiqueꞌe nubánua jiyá Egiptola.’
“Ne áawitate nacháani Moisés ya namáte lirrú: ‘¿Tána máaca jiyái wawácali cáberriꞌinaa wanácu?’, Dios bánua liyá nawácaliꞌinaa jéderriꞌinaa nayá máashii yúcha, lirrícueji liáꞌa ángel íyaderricoo lirrú banácali zarza jújunerriu íibi.
Ne Moisés waliérra jéderrite wawérrinaimi Egipto rícucha, liáꞌa méderrite jócai wacába cáji ya liáꞌa wacábanica lítaꞌaa liáꞌa cáinabi Egipto shínaaca, chaléeni manuá quíirrai néerra ya chaléeni jiníctala yáairri cuarenta camuíꞌinaa.
Léwa Moisés léja liérra máirrimi nalí náaꞌa israelítabinica: ‘Dios wánaminaa lijiácoo íibicha báqueerri cáiiwadedacani nuchuáni léjta nuyá.
Léwa Moisés lécchoo léja liérra jínederrimi israelita wítabi jinícta yáairri, liájcha liáꞌa ángel táanierrimi lirrú dúuli jíꞌineerri Sinaí néeni, ya náajcha náaꞌa wawérrinaibimica; liyáwa liáꞌa ríshibierrimi chuánshi cáwii quéewiqueꞌe libésuneda walíni.
“Ne náaꞌa wawérrinaibimi jócu nawówai néewida lirrú, quéewanaa nacháanicajani nawówai néejoocoo Egiptola.
Namáꞌee Aarónru: ‘Jiméda walí áabibi diose jínedeerriꞌinaa wawítabi, jiníwata jócai wáa léenaa tánashia yéesa léji liéni Moisés jéderrimi wayá Egiptoeji’.
Néenee naméda áabai ídolo léjta pacáa cúulee cábacanaa, náiinua lirrú cuéshinai ta naméda liyáanaami áabai fiesta wérri, lirrú liáꞌa becerro cábacanaaca nayái médaca.
Tándawa linácueji, Dios shírriu náucha línda náa lirrú sáicai náaꞌa sáaliica. Ne cháwa litánacoo nacáashte ítaꞌaa náaꞌa cáiiwadedacanimi Dios chuáni báinacu:‘Israelítabini, ¿Ya jócute cuarenta camuí jinícta yáairri,yáate nulí cuéshinai éemanimica ya áabata mawí?
Ne jócu cha jíni, quéewanaa yáanaida licábacanaa liáꞌa dios jíꞌineerri Moloc,ya liájcha liáꞌa sáalii cábacanaa lishínaa liáꞌa dios Refán,dios cábacanaa quéewiqueꞌe yáa nalí sáicai.Tándawa núcaminaa iyá chaléeni áabai cáinabi ítala, mawí chaléeni jíꞌineerri Babilonia.’
“Wawérrinaibimi wáalianaite chaléeni jinícta yáairri templo licábacanaa léjta tólda máanui, chái médacoo léjta Dios íiwaumi Moisésruni, léjta líyadau lirrú licábacanaa.
Náaꞌa wawérrinaibimica narríshibia liéni templo cábacanaaca máaquerricoo nalí, ya náaꞌa íinuenaimi Josué yáajcha naínda yáajchau jíni quéechaꞌinaami néeda áabi chacáalee cáinaberra, náaꞌa Dios jédani nabéechau. Chacábacanaa cáashia David yáctalaca.
Liáꞌa rey Davidca sáica Dios cábaqui jíni, liwówaite liméda áabai yáarruishi nayáctaꞌinaamicta náaꞌa Jacob táqueenaimica.
Ne Salomón waliérra bárruedeerrimi templo Dios shínaaca.
Áawita liáꞌa Dios áaque sáica jócai yáa templo rícu namédani nacáajiyu washiálicuenaica. Léjta limáyuꞌu liáꞌa cáiiwadedacani Dios chuáni báinacu:
‘Liáꞌa éerrica léwa nuárrui,liáꞌa cáinabica léwa numáacacta nuíibau.¿Chítashia cábacanaa liáꞌa cuíta nabárruedani nulí?,limá liáꞌa wácalishica;¿tánashia nuárrui nuwówa íyabactaꞌinau jíni,
ne nuyáwa liérra méderri quinínama yáairrica?’
“Ne Esteban máꞌee nalí mamáarraca: Iyá mamáarracani mawíteeca, wáalianai iwíbau ya iwówa jócai éebida. Séewirri iyá lijúnta liáꞌa Espíritu Santoca. Cháni cábacanaa léjta iwérrinaimi.
Iyá, ríshibienai liáꞌa ley narrícueji náaꞌa ángelbinica, jócai iméda wánacaala.”
Esteban máanalicaQuéechaꞌinaami néemi jiliéni, íiwirri wérri nawówa, náamueda néu Esteban júnta.
Ne liyá, cashiámui Espíritu Santo wíteeyu, licába áacairra licábaꞌee Dios cámarra, licábaꞌee Jesús bárruerriu liyáca sáicaquictejica Dios éema nácu.
Néenee limáꞌee:—¡Icábate! nucába éerri méecucoo, ya Washiálicuerri Dios Cúuleeca sáicaquictejica Diosru.
Ne nayá nabáyaꞌee nawíbau, namáidadaꞌee cadánani náuꞌeewoo linácula quinínama.
Najédaꞌee chacáalee rícucha jíni ya náiinuedaꞌee íibayu jíni; yáꞌee yáinai lijíconaa namáacaꞌee liáꞌa líibalaca báqueerri icúlirrijui jíꞌineerri Saulo, quéewiqueꞌe litúyacani.
Nácula náiinueda íibayuni, Esteban óraꞌeewoo limáꞌee: “Nuwácali Jesús, jirríshibia nucáwica.”
Néenee litúyau liúrruiu juátamiyu limáidadaꞌee cadánani limáꞌee: “¡Nuwácali, ujédacaniu linácu liáni najíconaaca!” Ne linísaꞌinaami limá léji liéni, máanali jíni.
Saulo néeni yáaca, áabenai wówa náajcha náiinuaꞌinaa Esteban.Liyáali éerrimi lichána naméda jináwiu najúnta náaꞌa éebidenai Dios chuáni Jerusalén rícu. Ne bácai rími náaꞌa apóstolubini máaquenai Jerusalén rícu, ne náaꞌa quinínama éebidenai nacáarraliau quinínama cáinabi ítala Judea shínaaca ya Samaria.
Saulo cánaquedeerri náaꞌa éebidenai Dios chuániÁabi washiálicuenai sáicani naquéni Estébanmi yáꞌee náicha bájialanaa linácueji.
Nácula Saulo licánaqueda náaꞌa éebidenai Dios chuáni, liwárruaꞌeewoo cuíta jútainimi lijédaqueꞌe liárdedani washiálicuenai ya íina, ya libánua nayá cuíta manúmai rícula.
Náiiwadeda sáicai chuáni Samaria rícuNe náaꞌa rúnaanimi jiácoo Jerusalén rícucha, náiiwadedaꞌee Dios chuáni táshia náctau jíni.
Felipe, báqueerri néenaa, liáꞌeewoo chacáalee mawí cáiiwanaca Samaria shínaaca lichánaꞌeewoo litáania nalí Cristo nácue sái.
Náawacaꞌeewoo náaꞌa chóniwenaica, quinínama nábedacoo Felipe chuáni nácu, nacábacala liméda jócai nacába cáji nanáneewa.
Íchaba chóniwenai wáalianai espíritu máashiini chúneneu, ya náaꞌa espíritu máashiinica najiáꞌeewoo namáidada náucha, ya lécchoo íchaba macáwani ya náaꞌa tucútucunica chúneneu.
Linácueji liéni sáicta wérri nawówa lirrícu liáꞌa chacáaleeca.
Ne néeni báqueerri washiálicuerri jíꞌineerri Simón, quéecha éewerri lirrúwoo limálica, lichálujueda chóniwenai Samaria ísanaca libésunacoo washiálicuerri cawéni wérri.
Quinínama, náaꞌa sáamanai ya náaꞌa salínaica, néemiꞌe lirrú quinínama, ya namáꞌee: “Léwa namáni nácucha liáni ‘liáꞌa Dios wíteeca’.”
Namédaꞌee liwánaca néewidaꞌee lirrú, jiníwata limálicaji rícueji, lichálujueda nayá íchaba éerri.
Áawita Simónimi léebida liwána nabáutisa liyá lécchoo, lichánaꞌeewoo litálideda Felipe, licáarrudau licába liáꞌa máanui jócai licába cáji ya señal licábanica.
Quéechaꞌinaami náa léenaa náaꞌa apóstolu yáaine Jerusalén rícu, Samariacalaꞌee éebiderri Dios chuáni, nabánuaꞌee néerra Péꞌeru ya Juan.
Náiinuꞌinaami néerra, naꞌóra nanácu náaꞌa éebidenai Dios chuáni Samaria rícu, quéewiqueꞌe narríshibia Espíritu Santo.
Jiníwata jócai íinu nanácu újnibi liáꞌa Espíritu Santoca; bácai rímii nabáutisau Jesús Wawácali jíꞌinaa nácu.
Néenee Péꞌeru ya Juan nachánaa nacáajiu nanácu, cháwaꞌee narríshibia Espíritu Santo.
Simón, licábaꞌinaa Espíritu Santo íinu nanácula, jáicta apóstolubini chánaa nacáajiu chóniwenai nácui, libáuliꞌe liá nalí warrúwa,
limáꞌee nalí:—Yáa nulí lécchoo liérra wíteeshica, quéewiqueꞌe nuchánacta nucáajiu, lirríshibiaqueꞌe lécchoo Espíritu Santo.
Néenee Péꞌeru éebaꞌee lichuáni:—¡Jiwárruani yúcau jiájcha, jiníwata jimáca jirrúwoo jiwéni warrúwayu liáꞌa Dios wíteeca!
Jiyá jiní wána jirríshibia jiyáca, jiníwata Dios náneewa jiwówa jócai machácani.
Jimáaca liérra jijíconaacoo, ya jisáta cáiwinaa Dios, cájbamicta liméetua jijíconaa chácala jimá jirrú wawárra.
Nucábacala jiyá cashiámu jiwówa máashiiyu, ya jijíconaa bájiderri jiyá.
Simón éebaꞌee:—Iꞌóraa iwácaliu nunácueji, jócubeecha máashii libésunacoo léjta imáyuꞌu nulí.
Liáwinaami quinínama náyada nayáu náiiwadeda Dios chuáni, náaꞌa apóstoluca náiiwa sáicai chuánshica íchaba chacáalee júbini Samaria shínaa rícu, ya táꞌee néejoocoo Jerusalénrai.
Felipe ya liáꞌa jíꞌineerri etiopeLiáwinaami liáni, báqueerri ángel wawácali shínaa limá Feliperru: “Jibárruau ya jiáu báchairra, lirrícuba liáꞌa iníjbaa Jerusalén néenee sáica yáairricoo Gazala.” Liéni iníjbaa bésuneerriu jiníctala yáairri.
Felipe bárruaꞌeewoo, jáiwa liáwai; ne iníjbaa lícu lijúnta yáacau báqueerri cawéni wérri, wánacaleerri ruwárruani ruáꞌa reina Etiopía sáica. Liéni washiálicuerrica yáairriu Jerusalénra liá sáicai Diosru.
Jái éejoocoo liácoo lichácaaleerrau, wáairriu liácoo carroza rícuu ya liliáꞌee liácoo licáashtemi liáꞌa cáiiwadedacai Dios chuáni báinacu, jíꞌineerri Isaías.
Espíritu máꞌee Feliperru: “Jiáyu jirrúniu lirrú liérra carrozaca.”
Quéechaꞌinaami Felipe lirrúnicoo, léemiꞌe etiope liliá liácoo Isaías cáashtemica; néenee Felipe sáta léemiu jíni:—¿Jiá léenaa jéemica léja liérra jiliéni jiyáca?
Léebaꞌee liáꞌa etiopeca:—¿Chíta quéewooꞌu nuá léenaa nuéemiqui jiníni, jiní yáa léenaa líiwa nulí?Néenee lisáta Felipe yúcha quéewiqueꞌe líirracoo liwáacoo léema nácu.
Carrúni jináatate namédacani, ya jócu naméda lirrú machácanica;¿tána éewa natáania litáqueenaimi nácueji?Jiníwata licáwica nédani cáinabi ítacha.”
Liáꞌa cawénii washiálicuerri etiopeca, lisáta léemiu Felipe:—Jíiwate nulí, yáawaiyini, ¿tána nácueji litáania liyá léji liéni cáiiwadedacai Dios chuáni báinacu, linácu liyá jájiu o báqueerriweeca?
Néenee Felipe, liwína cáashta liliácta liyá quéecha nácu, etiope liéni liyáca, líiwa lirrú sáicai chuánshi Jesús nácue sái.
Mátacachu, nabésunau áabai shiátai yácta, limáꞌee liáꞌa cawéni washiálicuerrica:—Áani ái shiátai jáꞌa; ¿nuéewaminaa nubáutisacoo?[
Felipe máꞌee lirrú:—Jéebidacta quinínama jiwówa yáajchau, éewerriu.Liáꞌa washiálicuerri léebaꞌee:—Nuéebida Jesucristocala Dios Cúulee.]
Néenee liwána carroza bárruacoo; jáiwa náurrucoo chámatanaa shiátai yáacula, jáiwa Felipe báutisa liáꞌa etiopeca.
Quéechaꞌinaa najiácoo shiátai yácucha, Espíritu Wawácali shínaa litée Felipemi, liáꞌa cawénii washiálicuerrica jócu léejoo licába mawiá jíni; ne liyá mamáarraca lijínacoo lishínaa iníjbaa lícuu sáicta wérri liwówa.
Felipe íinuꞌe Azótola, ya libésunau chacáalee jútainimi líiwa liácoo sáicai chuánshica cáashia líinu Cesareala.
Saulo éejuedaꞌinaa liyáu Diosru<TS3>(<a href="tw://bible.*?44.22.6-16">Hch 22:6-16</a>; <a href="tw://bible.*?44.26.12-18">26:12-18</a>)Nácula, Saulo jócai íiyabau libáulida líinua náaꞌa éebidenaica linácu liáꞌa Jesúsca. Tánda, liáu sacerdótebini wácanai néerra,
tánda lisáta liúcha cáashta léewaqueꞌe limédacani, liáqueꞌiu sinagogala chacáalee jíꞌineerri Damasco, wówerri liácoo limúrruca náaꞌa éebidenaica Jesús chuáni nácu, chaléjta washiálicuenai íina lécchoo, natéequeꞌe nayá preso Jerusalén rícula.
Ne urrúniꞌinaami líinu liácoo chacáalee Damasco, áabai cámarrashi íinuerri áaqueji quéena litéeji cawíquinta.
Saulo cáirriu cáinabi ricúla, léemi áabai chuánshi máirri lirrú: “Saulo, Saulo, ¿tánda jicánaqueda nuyá?”
Saulo sáta léemiu: “¿Tána jiyá, nuwácali?” Liwítama éeba lichuáni: “Nuyáwa Jesús, léja liáꞌa chái jicánaqueda jimácoo.”
Jibárroo jiwárroo chacáalee rícula, néerraminaa náiiwa jirrú liáꞌa jimédaniꞌinaaca.
Náaꞌa yáainecoo séewirri Saulo yáajcha cáarruni wérri, néemica áabai chuánshi, ne quiní nacábani.
Jáiwa, Saulo bárruawai cáinabi ítacha; ne liméecuꞌinaa lituíu jócu léewa licábaca. Jáiwa nawína licáaji nácu natéequeꞌe liyá Damasco rícula.
Néeni liyá matálii éerri jócai éewa licábaca, jócai íya ya jócai íirra shiátai.
Áꞌa Damasco báqueerri washiálicuerri éebiderri Dios chuáni jíꞌineerri Ananías, Dios íyadaniu lirrú licábani lituírricuejiu ya limá lirrú: “¡Ananías!” Jáiwa léeba lichuáni: “nuyá liéni yáa áani, nuwácali.”
Liáꞌa liwácalica ma lirrú: “Jibárroo ya jiáu jiwína liáꞌa cáaye jíꞌineerri Machácani, Judas íibana néeni, lisáta jéemiu báqueerri washiálicuerri Tarso néenee sái, jíꞌineerri Saulo. Sáterriu liyáca,
Ne léemiꞌinaami, Ananías máꞌee: “Nuwácali, íchaba táania nulí linácu liáni washiálicuerrica, líiwanaa liáꞌa máashii limédanica Jerusalén rícu jishínaa chóniwenai majíconaani.
Chóqueꞌe íinuerri áani, nawánacaala nácu náaꞌa sacerdótebini wácanaica, natéequeꞌe preso quinínama náaꞌa mánulicuenai jijíꞌinaa.”
Ne liwácali ma lirrú: “Jiá namówai, léca liérra washiálicuerrica nuníwani litáaniaqueꞌe nujíꞌinaa áabi chóniwenairru bájirra cáinabi ítala, ya nashínaa reybinirru, léquichu israelítabinirru.
Nuyá núyadaminaa lirrú máanui carrúni jináatauꞌinaa liyá nunácu.”
Ananías yáu chalée cuíta néerra Saulo yáctaca. Liwárruaꞌinaami liácoo limáaca licáajiu linácu, ya limá lirrú:—Nuéenajirri Saulo, liáꞌa nuwácali Jesús, liáꞌa jicábanimi iníjbaa lícu jíinuctani, jiácoo nuyá libánuani jéewaqueꞌe jicába báaniu, quéewaqueꞌe cashiámu jimáacacoo Espíritu Santoyu.
Néenimichu licáu Saulo tuí rícueji jicáꞌa chíchubeshi, jáiwa léewa licábacai. Jáiwa libárruawai libáutisawai.
Jáiwa líyai, jáiwa cadánani jíni, jáiwa limáacau píitui éerri rími náajcha náaꞌa éebidenai Dios chuáni nácu Damasco rícu.
Saulo íiwerri Dios chuáni Damasco rícuLiáwinaami Saulo lichána íiwa Dios náawa sinagoga lícu, Jesús liáꞌa Dios Cúuleeca.
Quinínama náaꞌa éemenaicani nacáarrudaꞌeewoo néemicani, ya namáꞌee:—¿Jócai liyá léji liéni cánaquedeerri Jerusalén rícu liáni náaꞌa táanianai Jesús chuáni nácu? ¿Jócai liyá báaniu léji liéni chái íinu áani liwína preso náaꞌa éebidenai Jesús nácu, litée léejuedaqueꞌe nayá sacerdótebini wácanairru?
Ne liáꞌa Saulo táanierri ne jócai cáarrunaa, limáaca nayá mawítee náaꞌa judíobini yéenai Damasco rícu, íiyaderri yáawaa léꞌe liáꞌa Jesús léewaꞌee Mesías liárra.
Saulo máanerriu judíobini yúchaJáiꞌinaami íchaba éerri bésunawai, náaꞌa judíobini natáania nayá wáacoo náiinuaqueꞌe Saulo.
Jáiwa liá léenaa jíni. Éerrinacu ya táayee nanénda liyá linúma lícu liáꞌa chacáaleeca náiinuaqueꞌini.
Ne náaꞌa éebidenai Jesús nácu namáaca liyá áabai canasto máanui rícu, ne áabai táayee náurrucueda liyá bádanicaishi máanui ríjcuederri chacáalee. Cháwa limánicoo jírra.
Saulo yáairri Jerusalén néerraJáiꞌinaami líinu Saulo Jerusalén néerra, liwówai liáawacacoo náajcha náaꞌa éebidenai Jesús nácu; ne nayá quinínama cáarru nacába liyá, jiníwata jócai néebida Pablo yáawaiyi máacaca liwówau Jesús nácu lécchoo.
Ne jáiwa Bernabé tée jíni, líyada apóstolubinirru jíni Saulo cábaꞌee Jesús iníjbaa lícu, jáiwaꞌee liwácali Jesús táania lirrú, néꞌe Damasco rícu Saulo íiwaꞌee Jesús nácu jócai cáarrunaa.
Jáiwa Saulo máacawai Jerusalén rícu, ya jínaneerriu náajcha. Táanierri liwácali Jesús nácu cadánani liwówa.
Táanierri náajcha ya méda yáaquerri náajcha judíobini náaꞌa táanianai Griego; ne náani nawówaini náiinuaca.
Náaꞌa áabi éebidenai Dios chuáni, náaꞌa náa léenaa nawówai náiinuacani, natée Saulo lirrícula liáꞌa chacáalee jíꞌineerri Cesarea, néenee nabánua liyá chacáalee jíꞌineerri Tarso.
Néenee liáꞌa iglésiaca, quinínama liáꞌa cáinabica Judea shínaaca, Galilea shínaaca ya Samaria chaiwíteemi yácajaa, ya mamáarracai dáwinacoo Dios wíteeshi nácu. Yáainai carrúicai yáajaba nawácali Jesús nácuu, ya liyúda liyá liáꞌa wíteeshi Espíritu Santoyu, mawí dáwinacoo liácoo namáanabacoo náaꞌa éebidenai Jesús nácu.
Néeni líinu báqueerri washiálicuerri jíꞌineerri Eneas, jáiꞌe liwáalia ocho camuí liyá yáarrubaishi ítaꞌaa, macáwai.
Péꞌeru ma lirrú:—Eneas, Jesucristo chúneerriꞌinaa jiyá. Jibárroo ya jichúni jiárrubaimiu.Eneas bárroowai cawíquinta.
Ya náaꞌa yéenai quinínama Lida néeni ya Sarón rícu nacábani bárroo quinínama, jáiwa néejueda nayáu Nawácali Jesúsru.
Tabita éejuechoo rucáwiacooLiyáali éerri liyáte lirrícu liáꞌa chacáaleeca jíꞌineerri Jope, báquetoo éebidechoo Jesús chuáni jíꞌineechoo Tabita, griego liwówayu limáca Dorcas. Ruáni íinetooca ruméda séewirri sáicai ya ruyúdaca náaꞌa carrúni jináatanica.
Liyáali éerrica, ruáꞌa Dorcas rubálinawai néenee máanali ruyái. Rumáshicaimi nanísaꞌinaa nabádedaqui jíni, namáaca ruyá áabai cuarto rícu áacai piso rícu.
Jope yéerri urrúni Lida, Péꞌeru yáctaca; ne náaꞌa náa léenaa náaꞌa éebidenai Jesús chuáni, Péꞌeru néeni yáca, nabánua chámata washiálicuenai náiiwa lirrú: “Jíinu chérra Jope néerra madéjcanaa.”
Ya Péꞌeru yáairriu náajcha. Líinuꞌinaami néerra natée liyá cuarto licúla ruyácta ruáꞌa mashíquishimi. Ne nayá quinínama náaꞌa íinaca máanirrinica yáainai Péꞌeru téji náichaca, náyada náabalau ya natúnicue Dorcas médanimiꞌe quéechaꞌinaaꞌee cáwi ruyá.
Péꞌeru wána najiácoo quinínama, jáiwa litúyawai ya lisáta Dios; néenee licába ruáꞌa máanaliuca, limá:—¡Tabita, jibárroo!Ruyá ruméecoo rutuíu, rucábaꞌinaa Péꞌeru jáiwa ruwáawai.
Jáiwa liwína rucáaji nácu libárrueda ruyá; jáiwa limáida náaꞌa éebidenai Jesús chuáni ya náaꞌa máanirrinica, líyada ruyá cáwiu.
Liéni quinínama náa léenaa chacáalee Jope shínaaca ya íchaba éebida wawácali Jesús.
Péꞌeru máacau néeni íchaba éerri lirrícu liáꞌa chacáaleeca, áabai cuíta báqueerri íibana cachúnicai íimanaashi jíꞌineerriꞌe Simón.
Péꞌeru ya CornelioLiyáte chacáalee jíꞌineerri Cesarea, báqueerri washiálicuerri jíꞌineerri Cornelio, wánacaleerri áabi soldado jíꞌineenai Italiano.
Báqueerri washiálicuerri sáicai wérri, quinínama léenajinai yáajcha liá sáicai Diosru. Yáirri manuába warrúwa lécchoo liyúdaqueꞌe náaꞌa judíobini carrúni jináatanica, ya séewirri lisáta Dios lécchoo.
Áabai éerri táicalate las trésmi, licábate lituírricu sáiu:Licába jucámarranaa báqueerri ángel Dios shínaa, liwárroo liyáctala limá lirrú: “¡Cornelio!”
Jáiwa Cornelio cába lítalai liáꞌa ángel, licáarruni íibejiu lisáta léemiu liyá: “¿Tána jiwówai, nuwácali?” Ángel ma lirrú: “Dios éemi jichuáni ya licába lécchoo liáꞌa jimédani náajcha náaꞌa jiyúdacala carrúni jináatani.
Jibánua báqueerri liáꞌa chacáalee jíꞌineerri Jope jiwánaqueꞌe líinu liáꞌa Simónca, ya áabai lijíꞌinaa lécchoo Péꞌeru.
Ái yéerri áabai cuíta rícu báqueerri jíꞌineerri Simón, báqueerri cachúnicai íimanaashi yéerri manuá tácoowa.”
Jáiꞌinaa ángelmi yáawai liáꞌa táania rími lirrú, Cornelio máida chámata cashírruedacani ya báqueerri soldado bájialai éebidaca ya liáꞌa líisainica.
Liáwinaamiꞌinaa líiwa nalí jíni libánua nayá chacáalee jíꞌineerri Jope.
Sámui wówa ne liwówaiꞌe líyaca, nácula naméda nayá líya, licábaꞌee lituírricu sáiu:
licábaꞌee éerri méecucoo lirrú, yáꞌee liúrrucocoo lirrú cáinabi ítala, áabai újni sábanaca máanui bájerriu quinínama náaꞌa cuatro lijuátaca.
Líibi liáꞌa sábanaca nayáꞌee quinínama cuéshinai cábacanaa náaꞌa wáalianai cuatro náibau, ya lécchoo náaꞌa cuéshinai yáarrudenaicoo ya lécchoo náaꞌa míshiiduca.
Péꞌeru éemi áabai chuánshi máirri lirrú: “Jibárroo Péꞌeru, jíinuani ya jíyani.”
Péꞌeru éebaꞌee lichuáni: “Jócai, nuwácali, nuyá jócai íyacaji íyacaishi casáculai, jócaimi línda wáaya liáꞌa ley Moisés shínaaca.”
Léemi lichuáni wítama báaniu, limá lirrú: “Liáꞌa Dios yáni jíꞌinaa sáicai, ujimá máashiicalani.”
Jái matálichu libésunacuwai, jáiwa sábana íirrau báaniu áacairra.
Péꞌeru urrúni wérri wówa, limáꞌee lirrúwoo chítashia liwówau limá jiliérra liáꞌa licábaniu lituírricu, náiinuꞌinaami néerra náaꞌa Cornelio shínaa washiálicuenai cuíta núma néeni, sátenaiꞌe náacoo néemiu Simón íibana nácu.
Náiinuꞌinaa néerra, nasáta néemiu cadánani, jáictaꞌee néeni liérra jíꞌineerri Simón, chái namájirru lécchoo lijíꞌinaa Péꞌeru.
Ne nácula Péꞌeru újnibi édacanirriu liyáca linácu liáꞌa licábani lituírricuu, liáꞌa Espíritu Santoca limá lirrú: “Jicábateni, matálitai washiálicuenai namúrru jiyá.
Jibárroo, jiúrrucoo jiáu náajcha ujiásacala, jiníwata nuyáwa bánua nayá.”
Péꞌeru yúrrucoo limá nalí náaꞌa washiálicuenaica:—Nuyáwajani liáꞌa chái imúrruca. ¿Tána íinu imédacai?
Nayá néeba cháꞌa:—Wayá íinuenai liwánacaala nácu liáꞌa Cornélioca, báqueerri washiálicuerri majíconai, yáꞌee sáicai wérri Diosru. Quinínama náaꞌa judíobini cawáuntani ya nawówaini. Báqueerri ángel Dios shínaa limáꞌee lirrú, quéewiquiniꞌe limáida jiyá jiáqueniꞌeewoo líibana néerra, léemiquiniꞌe jirrú tánashia jimániꞌinaa lirrú.
Néenee Péꞌeru wána nawárruacoo, jáiwa namáa néeni liyáali táayee. Cajójchanaami, jáiwa Péꞌerumi yáu náajcha, ya áabi mawí éebidenai Dios chuáni Jope néenee sána, yáau liájcha.
Néenee cajójchanaami náiinu Cesarea néerra, chalée Cornelio néndactala liyá nayá, náajcha náaꞌa áabi chóniwenai léenaaja, ya lijúnicai urrúni rími, nayáꞌee náaꞌa Cornelio máidaniꞌinaica.
Quéechaꞌinaami Péꞌeru íinu líibana néerra, jáiwa Cornelio jiáu lijúntedacani, jáiwa litúyawai lináneewa liá lirrú sáicai.
Péꞌeru nácuda liyá limá lirrú:—Jibárroo jíibayu, nuyá chái washiálicuerri lécchoo jicáꞌa jiyá.
Nácula litáania liácoo liájcha, liwárrooꞌinau liácoo líinu íchaba chóniwenai yáainai macábaita.
Péꞌeru ma nalí:—Iyá yáine léenaa liáꞌa judíobini wítee jócai línda liyá litáania áabi chóniwenai yáajcha ya nawárrooꞌinau áabi íibana licúla. Ne liáꞌa Dios éewiderri nuyá jócubeecha nujíꞌinaa máashiicai nuyá ya jócubeecha casácula nuyá quiní chóniwenairru.
Cornelio éeba jíni:—Jái cuatro éerri néenee, léeminaa hóraa léja liáni, nuyá yáairri núbana rícuu yúnerri nuyáca ya méderri oración liyáali táicala, jáiwa báqueerri washiálicuerri íyadau nulí balíbali íibala.
Limá nulí: ‘Cornelio, Dios éemi jishínaa jisátaucoo, lédacaniꞌeewoo linácu liáꞌa jiyúdayu náaꞌa carrúni jináatanica.
Jiwána líinu jiliáꞌa chacáalee jíꞌineerri Jope, jiwána líinu néenee liáꞌa Simónca, liyá chái jíꞌinaa lécchoo Péꞌeru. Ái ya Simón íibana rícu lécchoo, báqueerri cachúnicai íimanaashi yáairri manuá tácoowa.’
Tánda nuwána nácu namúrru jiyá madéjcanaa, ne jiyá nuáni léenaa méda jiliérra. Wayá náani ya áani quinínama Dios náneewa, ne wawówai wéemi jirrú liáꞌa wawácali bánuani jíiwa walí.
Péꞌeru táanierri Cornelio íibana rícuJáiwa Péꞌeru lichána táania liyácai, limá cháa:—Ta nuá léenaa yáawaiyi Dios jócai cába báawacha áabi chóniwenai yúcha,
jócta matuínaami cáinabi ítabaa liwínani nanácucha náaꞌa éebidenaicani náaꞌa cawáuntai liyá ya naméda sáicai.
Dios táania nalí náaꞌa Israel táqueenairru, íiwenai chuánshi sáitacta nawówa Jesucristo chuániyu, léwaꞌee quinínama Wácali.
Iyá yáinai léenaa sáica linácu liáꞌa bésuneerricoo quinínama liáꞌa cáinabica nashínaa náaꞌa judíobinica, lichána áꞌa Galilea néerra, liáwinaami liáꞌa Juan íiwanaa liáꞌa narrúnaa nabáutisacoo.
Yáa léenate liá Dios cashiámui liwíteeyu, ya Espíritu Santoyu liáꞌa Jesús Nazaret néenee sái, ya liáꞌa Jesús jínaneerriu liméda sáicai, ya lichúnica náaꞌa quinínama náaꞌa carrúni jináatanica lirrú liáꞌa lidánaniyu liáꞌa Wawásimica. Léewa liméda liáni jiníwata Dios yáani yáajcha.
Wayá lécchoo wacábani quinínama liáꞌa limédanica liáꞌa Jesúsca áꞌa lítaꞌaa liáꞌa Judeaca ya áꞌa Jerusalén rícu. Liáwinaami liáꞌa náiinua jíni, nacuájidani áabai cruz nácu.
Néꞌe Dios cáweda jíni matáli éerri rícula, jáiwa liméda líyadawai walí.
Jócai íyadau quinínama chóniwenairru, walí rímija, náaꞌa Dios níwanica quéecha náaꞌa quéewiqueꞌe wáiiwa quinínama wáyu léenaa linácu. Wayá íyenai ya wáirra liájcha liáwinaami liáꞌa licáwiaꞌinau.
Liyá bánua wayá wáiiwaqueꞌe chóniwenairru, léꞌe liáꞌa Dios máacanica nawácali náaꞌa chóniwenaica, cáberri liáꞌa máashiica ya liáꞌa sáicaica cáberriꞌinaa cáwinica ya náaꞌa máanalinica.
Quinínama náaꞌa íiwadedenai Dios chuáni báinacu náaꞌa táanianaica Jesús nácu, ya namá lécchoo tánashia náaꞌa éebidenai linácu, narríshibiaꞌee linácu méetuerriꞌinaa najíconaa —Péꞌeru máꞌee nalí.
Náaꞌa jócani judíobini narríshibia Espíritu Santo lécchooÚjnibi Péꞌeru táanierri liyáca, liyáali éerri Espíritu Santo íinu nátaꞌaa náaꞌa éemenai nayáca liáꞌa Dios chuáni líiwani liyá nácu.
Ya náaꞌa éebidenaica Dios chuáni nácu natáqueenaibiminaa israelítabini, íinuenai Péꞌeru yáajcha, nacáarrudaꞌeewoo nacábacani Espíritu Santo wínaca nayá lécchoo náaꞌa jócani judíobini,
néemiꞌe natáania áabi chuánshi báawataiyu, ya naméda sáicai Diosru.
Néenee Péꞌeru máꞌee:—¿Ya nayá jócaniꞌeewoo lécchoo nabáutisacuwai, náani chóniwenaica cháni ríshibia Espíritu Santo léjta wayá?
Jáiwa libánua nayái nabáutisaqueꞌiu lijíꞌinaa nácu liáꞌa Jesucristoca. Liáwinaami náaꞌa chóniwenaica namá lirrú quéewiqueꞌiniꞌe limáacacoo náajcha áabi éerri rími mawí.
Ne Péꞌeru éejooꞌinau Jerusalén néerra, natáania máashii linácu náaꞌa éebidenai Dios chuáni natáqueenaibimi náaꞌa israelítabini.
Nasáta léemiu liyá:—¿Tánda jiwárroo náiibirra náaꞌa jócani judíobini, jáiwa jimáacoo náajchai, ne tánda jíya náajcha?
Péꞌeru íiwa nalí lidáni néenee quinínama liáꞌa libésunaucoo. Limá nalí:
—Nuyá yáairri chacáalee jíꞌineerri Jope, nácula nutáania Dios yáajcha, nuwáalia áabai nutuírricu sái: Nucába jicáꞌa áabai sábana máanui nabájerriu náaꞌa cuatro lijuátaca, íinuerri éerri néenee chalée nuyáctalaca.
Jáiwa nucába sáica jíni tánashia yáa lirrícui, jáiwa nucába líibi cuéshinai cuatroni íiba, ya cuéshinai cawálani, ya náaꞌa yáarrudenaicoo cáinabi ítaꞌaa ya náaꞌa míshiiduca.
Jáiwa nuéemi lichuáni wítama mérri nulí: ‘Jibárroo, Péꞌeru, jíinuani ya jíyani.’
Nuyá éeberri: ‘Jócai, Nuwácali, quiní wárruerriu nunúma lícu máashiica ya casáculai.’
Néenee lichuáni wítama éerri néeneeji léejoo litáania nulí: ‘Liáꞌa Dios yáni jíꞌinaa sáicai, ujimá máashiicalani.’
Liáni jái bésunacuwai matálichu, jáiwa quinínama léejoo líirracuwai áacairra.
Liyáalimi, matálitai washiálicuenai nabánuani Cesarea néenee sána namúrru nuyá, náiinu cuíta néerra áꞌa nuyáctalaca.
Liáꞌa Espíritu Santoca libánua nuyá, jócubeecha néꞌe nuásacala, nuáaqueneꞌeewoo náajcha. Ya náani seis nuéenajinaica yáaineu nuájcha lécchoo. Quinínama wawárruacoo áabai cuíta rícu báqueerri washiálicuerri shínaa,
líiwa walí licábaꞌee báqueerri ángel líibana rícu, licába báqueerri ángel bárruacoo, limá lirrú: Jibánua áabibi chalée chacáalee rícula jíꞌineerri Jope, jiwánaqueꞌe líinu néenee liáꞌa jíꞌineerri Simónca, ya áabai lijíꞌinaa lécchoo Péꞌeru.
Limáminaa jirrújoo chítashiaꞌeewoo wáseda jiyá ya quinínama yáainai jíbanaa lícu.
Quéechaꞌinaami nutáania nalí, Espíritu Santo íinuꞌinaami nátaꞌaa, léjta líinuꞌinaami wátaꞌa quéecha.
Jáiwa nuédacani linácu liáni wawácali mánimica: ‘Yáawaiyi Juan báutisa shiátaiyu, ne iyáminaa báutiseeneꞌinau Espíritu Santoyu.’
Wée sáicai, Dios yácta nalí lécchoo, léjta liáꞌa Dios yáni walí, wayá éebidenaica wawácali Jesucristo nácu, ¿tána nuyái nuyáqueꞌe Dios júnta?
Quéechaꞌinaami náaꞌa néenajinai yáainai Jerusalén néeni néemiꞌinaa liáni chuánshica, jáiwa manúma nayái, jáiwa naméda sáicai Diosrui namáꞌee:—¡Namáꞌee léquichoo náaꞌa jócani judíobini liáꞌe nalí néejooqueꞌiu wawácali Diosru, nénaqueꞌe liáꞌa cáwicashi jócai amáarra!
Liáꞌa iglesia Antioquía néenee sáicaLiáwinaami liáꞌa Esteban máanalicamica, jáiwa nacánaquedenai náji náaꞌa éebidenaica Dios chuáni, néewau nacánacacuwai cáinabi jíꞌineerri Fenicia, Chipre ya Antioquía. Néerra náiiwa nalí náaꞌa judíobinica chuánshi sáicai, jócaita áabirru.
Ne máayabaca, áabi éebidenai Dios chuáni Chipre néenee sána ya Cirene néenee sána, náiinu chacáalee jíꞌineerri Antioquía néerra, jáiwa natáania nalí léquichoo náaꞌa jócani judíobini, náiiwa nalí sáicai chuánshi nácu linácu liáꞌa Jesús, wawácalica.
Náaꞌa iglesia Jerusalén néenee sána, néemiꞌinaami liáni chuánshica, nabánua Bernabé Antioquía néerra.
Quéechaꞌinaami Bernabé íinu néerra, licába Dios túya nayáu, sáicta wérri liwówa. Liá nawítee quinínama namáaca nawówau cadánani linácu liáꞌa éebidani Jesús nácu.
Jiníwata liáꞌa Bernabé washiálicuerri sáicai, cashiámui Espíritu Santoyu ya éebiderri. Tánda íchaba chóniwenai máaca nawówau Wawácali nácu.
Liáwinaami liáni, Bernabé yáairriu áabai chacáalee jíꞌineerri Tarso néerra, limúrru Saulo.
Líinuꞌinaami linácu, jáiwa litée jíni Antioquía. Néenee nayá yáajcha náaꞌa iglesia ísanaca áabai camuí quinínama, néewida íchaba chóniwenai. Antioquía néeniwa náaꞌa éewidenaicoo nácta najíꞌinaa náaꞌa quéechanacu sánaca cristiánobinica.
Liyáali éerri, áabi quéewidacai Dios chuáni yáaineu Jerusalén néenee Antioquía néerra.
Báqueerri néenaa náaꞌa jíꞌineerri Agabo, jáiwa libárruawai Espíritu ma lirrú, líiwaꞌee áabai ínaaishi wérri íinuerriꞌinaaꞌee quinínama cáinabi ítala, jáiwa libésunawai yáawaa, léerdimi liáꞌa wánacaleerri jíꞌineerri Claudio.
Jáiwa náaꞌa éebidenai Dios chuáni nácu Antioquía néenee sánaca, jáiwa nawówai nabánua nayúda nayájoo náaꞌa néenajinai yéenai Judea néeni, bácainaa tánashia néenaani náacai.
Jáiwa naméda cha jíni, nawánaca liáꞌa Bernabé ya Saulo, natée nalí nayúdauꞌnaa nayá náaꞌa salínaica yéenai Judea néeni.
Santiago máanalica ya nawárrueda Péꞌeru cuíta manúmai rículaLiyáali éerrimi, liáꞌa rey Heródesmi, jáiwa lichánau licánaquedani nayá náaꞌa áabi iglesia ísana.
Libánua líinua espada númayu Santiagomi, liáꞌa Juan éenajirrimica.
Licábacaꞌee sáica licáacoo judíobinirru, jáiwa nawína preso Péꞌerumi. Liáni bésunawai liyáali éerri fiestaꞌinaami, náayaꞌinaami páani jócai múrracau.
Liáwinaamite nawína liyá preso, Herodes wána naníqui liyá Péꞌeruca cuíta manúmai ricúla, éedenai nayáca natuínaa cuatro grupo soldado, ne cuatro soldado grupo namáni máanubaca. Liwówaini líyadaca chóniwenai náneewa quinínama, liáwinaami liáꞌa fiesta jíꞌineerri pascua.
Liyáali Péꞌeru yéerri cuíta manúmai rícula, natúyani wérri, ne náaꞌa iglesia ísanaca mamáarracani sáta linácu Dios yúcha cadánani wérri.
Dios jéda Péꞌeru cuíta manúmai yúchaÁabai táayee libéecha liyáali éerri Herodes íyadactaꞌinaamini chóniwenairruni, Péꞌeru máairri liyáca chámata soldado éemanacu, bájerriu chámai cadénayu, nácula áabi soldado yéenai túyenai linúma liáꞌa cuíta manúmaica.
Cawíquinta báqueerri ángel íyadacoo Wawácali shínaa, jáiwa cashiámu cámarrashiyu liáꞌa cuíta manúmaica. Liáꞌa ángel lidúnu Péꞌeru bárrai nácu, jáiwa licáweda jíni, limá lirrú: “¡Jibárroo cálicu!” Liyáalimi cadena licáwai Péꞌeru cáaji nácucha,
jáiwa ángel ma lirrúi: “Jisúwa jíibalau, jisúwa jishínaa sandalias.” Cháwa Péꞌeru médacani, ángel ma lirrú báaniu: “Jisúwa jishínaa capau wayúwai.”
Péꞌeru yáau líshiirricu liáꞌa ángel, jócai liá léenaa yáawashia liáꞌa ángel médanica. Cájbami lirrútaꞌee lituírricu sái chái licábaca.
Ne nabésuneda quéechanacu sána catúyacanica, néenee néejoo nabésuneda áabi catúyacani báaniu, ne náiinuꞌinaami néerra linánibala jiárrui néerra yáairri bináawe, jáiwa liméecu liáꞌa linánibala bácai. Najiáꞌinaamiwai, nanísaꞌinaami najínacuwai áabai cáaye, ángel máaca liyá bácai.
Liáni léenaa jíni, Péꞌeru yáau cuíta María íibana néerra, ruáꞌa Juan túwaca, jíꞌineerri lécchoo Marcos, íchabacta náawacacoo natáania Dios yáajcha.
Limáida liáꞌa cuíta núma yéerri cáaye rícueji, báquetoo miyácau jíꞌineechoo Rode rujiáu rucába tánashia jíni.
Rucúnusiaꞌinaa ruéemi Péꞌeru wawítama, jáiwa sáicta ruwówai jócuwa ruméecu lirrúi, jáiwa rucánacawai cuíta licúla ruíiwa nalíni, Péꞌeru yáairri cuíta núma lícu.
Nayá namá rulí:—¡Jiyá mawítee!Ruyá rumá yáawaiyii. Nayá namáꞌee:—Jócai liyá, léwa jishínaa ángel liérra.
Nácula, liyá Péꞌeru mamáarracai limáida nalí cuíta núma licué. Naméecuꞌinaamini, ya nacába liyá, jáiwa nacáarrudawai.
Ne liyá liméda nalí licáajiu, manúmataqueꞌe nayá, jáiwa líiwa nalí jíni chítashia liwácali jédau liyá cuíta manúmai rícueji. Jáiwa limá:—Jíiwa liáni Santiagorru ya léenajinairru.Jáiwa lijiáwai liáu báawachalai.
Quéechaꞌinaami jucámarracai, jáiwa natáania matuínaami nayá wáacoo náaꞌa soldado, jiníwata jócta náa léenaa chítashia nabésunauꞌu jíni Péꞌeru yáajcha.
Jáiwa Herodes bánua namúrruqui jíni, ne jóca néenaa náiinuqui jíni, liáni náata náaꞌa guárdiaca, jáiwa liwána náiinua nayái. Liáwinaami liáni, Herodes jiáu Judea yúcha, jáiwa liáu liyácai Cesarea néerra.
Dios cástigaa Herodes AgripaHerodes íiwirri wówa náajcha náaꞌa chóniwenai yéenaica chacáalee jíꞌineerri Tiro ya Sidón. Tánda néenaa náaꞌa chóniwenaica náacoo natáania Herodes yáajcha, jáiwaꞌee néenaa naméda najúnicai liáꞌa Blástoca, báqueerri chóniwerri cawéni wérri liájabasai liáꞌa rey Heródesca. Tánda nabánua nachuániu Blasto yáajcha Heródesru: Wayá jócai wówai wáiinua yáacacoo jiájcha, jiníwata wayá cúnsiguenai íyacaishi jishínaa cáinabi. Néenee lécchoo Blasto táania liájcha liáꞌa Heródesca, quéewiqueꞌe lirríshibia nayá.
Liyáali éerri lirríshibiaꞌinaa jíni liáꞌa Heródesca lisúwaꞌee líibalau rey shínanaa, jáiwaꞌee liwárruawai lishínaa liárrubai ítaꞌaa. Néeneeꞌe máanui cábacoo litáania nalí.
Néeneeꞌe chóniwenai nachána namáidadaꞌee: “¡Jócaiwa washiálicuerri liéni chái jitáania, wamá báqueerri Dios!”
Liyáalimiꞌe, báqueerri ángel Dios shínaa liwána Herodes bálinacoo, jiníwata liáꞌa Herodes jócai méda Dios carrúninaa, cáberriu jicáꞌa dios. Néenee libéechalawoo máanali jíni éenishi íyani.
Náculaꞌee liáꞌa Dios chuánica cáarralerriu mamáarraca náiiwa quinínama cáinabi ítaꞌaa.
Bernabé ya Saulo nanísaꞌinaaꞌee nashínaa tráawaju Jerusalén rícu, néejooꞌeewoo Antioquía néerra. Náajchaꞌeewoo natée Juan lijíꞌinaa léquichoo Marcos.
Bernabé ya Saulo nachána nashínaa tráawaju DiosruLiáꞌa iglésiaca yéerri Antioquía ái íiwadedeerri Dios chuáni jáꞌa ya éewiderri. Nayá Bernabé, Simón (yáꞌee liáꞌa jíꞌineerri léquichoo cachájulai), yáꞌee Lucio Cirene néenee sái, Manaén (liáꞌa dáwinerricoo Herodes yáajcha, liáꞌa wánacaleerri Galilea rícu) ya Saulo.
Áabai éerri, náculaꞌee nayáꞌee nayá culto rícu lirrúꞌe Wawácalica liyáali nayá jócai íya, yúnenai, liáꞌa Espíritu Santo máꞌee nalí: “Ishírri nulí liáꞌa Bernabé ya Saulo lirrú liáꞌa tráawajuca numáidani nayá nácu.”
Néenee, liáwinaami naꞌóraꞌinaa ya nayúnaa léquichoo, namáacaꞌee nacáajiu nanácu ya táꞌee náiiwa nanáwau nalí.
Téenai Dios chuáni Chipre néerraEspíritu Santo bánua nayá, náaꞌa Bernabé ya Saulo náꞌeewau áabai chacáalee jíꞌineerri Seleucia, néeneeꞌe náꞌeewau náurrucoo lancha ricúla náaqueꞌiu áabai liwówai néerra jíꞌineerri Chipre.
Náiinuꞌinaaꞌee liáꞌa lancha chánactacoo néeni jíꞌineerri Salamina, liwówata néeni jíꞌineerri Chipre. Jáiwa nachánaꞌee náiiwa Dios chuáni lirrícula liáꞌa sinagoga judíobini shínaa, Juan yáairriu náajcha léquichoo jicáꞌa liáꞌa tálidedeerri nayá.
Liéni camálicaica yáairri liyá liájcha liáꞌa wánacaleerrica jíꞌineerri Sergio Paulo, washiálicuerri cawítee. Liáꞌa wánacaleerri libánua namáidaca Bernabé ya Saulo, jiníwata wówairri léemica Dios chuáni.
Ne liáꞌa camálicaica, lijíꞌinaa griégoyu Elimas, jócuꞌe liwówai wánacaleerri éebidaca Jesucristo nácu.
Néenee liáꞌa Sauloca, jíꞌineerri léquichoo Pablo, cashiámui Espíritu Santoyu, licábaꞌee ya lirrátuedaꞌee lirrú,
limáꞌee lirrú:—¡Canúma yúwicai, máashii wítee, Wawásimi cúulee, lijínai liáꞌa quinínama sáicaica! ¿Tánda jísai jináawida báawachala Dios chuáni?
Chóquejoo Dios cástiguerriꞌinaa jiyái: jiyá máaquerriꞌinau matuíꞌinaa, íchaba éerriminaajoo, jiyá jócaiꞌinaa éewa jicábaca cáiwia cámarraa. Liyáalimiꞌe camálicaica Elimasca limáacaꞌeewoo báitanacu catáwacai rícu, matuí jócai cába, limúrruꞌe báqueerri washiálicuerri téerriꞌinaa licáaji nácu jiníwata jócai cába.
Wánacaleerri cábaꞌinaa jíni, jáiwa léebidai Dios chuáni nácui, jiníwata cáarruderriu léemica liáꞌa náiiwanica Jesucristo chuánica.
Pablo ya Bernabé téenai Dios chuáni chacáalee jíꞌineerri Antioquía Pisidia shínaaPablo ya náaꞌa máinaicoo liájcha, náurrucoo áꞌa Pafos néeni lancha ricúla náaqueꞌiniu áabai chacáalee jíꞌineerri Perge, cáinabi ítaꞌaa jíꞌineerri Panfilia; néenee Juan máacau éejoowai Jerusalén néerra.
Náiinuꞌinaa Perge néerrai nabésunau Antioquía néerra, yáairri urrúni Pisidia. Néenee, sábadoca, éerri nawówa íyabactacoo, nawárruaꞌeewoo sinagoga rícu, nawáaꞌeewawai.
Néenee náaꞌa sinagoga néenee sána, naliáꞌinaa cáashta shínaa ley ya náaꞌa íiwadedenai Dios chuáni báinacu, nawácanai náaꞌa sinagogaca namáida nalí ya namáꞌee:—Nuéenajinai, áicta iwáaliani iwówa lícuu jáꞌa íiwa walíni wéemi áani sáictaꞌa wawówa yáajcha, íiwa walíni.
Néenee Pablo libárruaꞌeewau liméda licáajiu nalí manúmataqueꞌe nayáca, limáꞌee:—Éemiu iyá, israelítabini, iyá chajá chóniwenai báawatani chuáni, cáarruni cába Dios.
Liáꞌa Dios shínaa chóniwenai Israel wíneerri wawérrinaibimi; liméda chacáalee wérrinai quéechaꞌinaa nayáca újnibi yáainai báawachala Egipto rícu, néenee lidánaniyu Diosca najiáu néenee lirrícucha liáꞌa cáinabica.
Dios guánta náajcha liáꞌa máashii namédani lirrú, chaléeni liáꞌa cáinabi jiníctala yéerri cájbami cuarenta camuí,
néenee limárda siete naciones cáinabi jíꞌineerri Canaán, quéewiqueꞌe liá nalí cáinabi náaꞌa wawérrinaibimi.
Quinínama liéni lidécudau újni cuatrocientos cincuenta camuí. Liáwinaami liá wánacaleenai chóniwenairru cáashia liáꞌa léerdi liáꞌa íiwadedeerri Dios chuáni báinacumi jíꞌineerri Samuel.
Néenee nasátaꞌee báqueerri rey wánacaleerriꞌinaa, ne Dios yáa rey Saul licúulee liáꞌa Cisca, Benjamín éenajinaimirru; Saul rey cuarenta camuí.
Liáwinaamite Dios éeda liárru liáꞌa Saúlca, liá rey Davidruni, Dios máꞌee David liúcha: ‘nuíinu liáꞌa washiálicuerri Davidca, licúulee liáꞌa Isaíca, washiálicuerri nugújtani, méderri quinínama liáꞌa nuwówainica’.
Néenaa náaꞌa natáqueenaimi liáꞌa Davidca, néenaa Jesúsja, liáꞌa Dios bánuanica quéewiqueꞌe liwáseda israelítabini, léjta limáyu liáꞌa Diosca.
Jóctanaa Jesús íinu, Juan jái íiwa Dios chuáni quinínama chóniwenai Israelru, limá nalí néejooqueꞌiu Diosru nabáutisaqueꞌiniu.
Juan urrúniꞌinaa máanaliqui jíni limáꞌee nalí: ‘Nuyá jócai léjta imáyuꞌu irrúwoo; ne liáwinaamijoo líinu báqueerri, nuyá jócai nuénaminaa nuwásaidaca líiba nácucha cotizas.’
Náaꞌa yéenaimica Jerusalén rícu, ya náaꞌa wánacaleenaica, jócani yáa léenaa tánashia Jesús, jócai néemi léquichoo náiiwani náaꞌa íiwadedenai Dios chuáni báinacu, liáꞌa cáashta iliánica sábado rícu; cháwa nalíwoojoo, namáꞌinaa Jesús rúnaiꞌinaa máanalica, líinuꞌinaa néerra liáꞌa Dios máni nácucha báinacu.
Jiní náiinuni linácu máashii limédanica néewaqueꞌe náiinuacani, nasátaꞌee Pilato yúcha nawánaqueꞌe náiinuacani.
Néenee liáwinaami, jái sámu liméda quinínama liáꞌa limáni nácucha Dios chuáni, náurrucueda cruz nácucha jíni, naquéni jíni.
Ne Dios éejoo licáwiadacani.
Íchaba éerrite, Jesús íyadau nalí náaꞌa yáainemicoo liájcha Galilea Jerusalén néerra, ne chóqueꞌe nayá náaꞌa táanenai Jesús nácu chóniwenairru.
“Ne cháwa wayá índenai wayá irrú liáni sáicai chuánshica: Liáꞌa Dios máni nácucha nalí náaꞌa wawérrinaimica,
Ái Dios méda wáajchai, wayá natáqueenaimica. Liéni limédani léejueda Jesús cáwica, újni litánau rey David salmo chámai rícu, linácu liáꞌa Dios mánimi Jesúsru: ‘Jiyá nucúulee, nuyá jisálijinaa yáawaiyi.’
Dios jái íiwaqui jíni liyá éejuerriꞌinau cáwica, jócubeecha máashii liáꞌa líinaaca, limáꞌinaate náaꞌa tánenaicoo: ‘Numédaniꞌinaa liáꞌa majíconaa ya yáawaiyica numánimi Davidru báinacu.’
Tánda limá léquichoo áabai rícu: ‘Jócuminaa línda lináanai bádacoo liáꞌa lishínaa majíconaa cashírruedacaica.’
Néenee sáicani, yáawaiyi liáꞌa Davidca sírbeerri lirrú liáꞌa chóniwenaica lishínaa éerrimi, léjta Dios wánacaalau liyá, néeneete máanali jíni liáawacau liwérrinaibini náajchau, néenee lináanaimi bádawai.
Ne lináanai liáꞌa Jesús, Dios éejuedani cáwicai, jócu bádacoo.
Chái cábacanaa, nuéenajinai, iyá arrúnaa yáa léenaa léca liáꞌa lipérdonaayuꞌu wajíconaa wáiiwani irrú Jesús íiwanaa rícueji.
Ne náaꞌa quinínama máaquenai nawówau Moisés shínaa ley nácu, jócai nawáalia bádedeerriꞌinaa najíconaa nácuejiu, ne chóqueꞌe quinínama máaquenai nawówau Jesús nácu libádeda najíconaa.
Icábawa yúchaujoo, jócubeecha licáu inácula liáꞌa natánani náaꞌa íiwadenaica Dios chuáni báinacu:
‘Icábani, iyáte cháaneenaicani,icáarrudau ya amáarra iyái,jiníwata ishínaa éerri numédaminaa máanui wówashica jócai éebida nácu, áiquita íiwerri irrújaniꞌi’.
Liáꞌa Pabloca ya náaꞌa lijúnicaica najiáꞌinau lirrícucha liáꞌa sinagogaca judíobini shínaa, náaꞌa jócani jiáu judíobini, namésudaꞌee nayá néejooqueꞌiu báaniu liáꞌa áabai sábadoca natáaniaqueꞌe nalí quinínama liáni.
Amáarraiꞌinaami liáꞌa náawacactacoo sinagoga rícu, íchaba judío ya náaꞌa báawache sánaca éebidenai nanácu náaꞌa judíobinica, jáiwa náau yáajchai Pablo ya Bernabé. Ya náa nawítee nayáquiniꞌe machácani mamáarraca linácu liáꞌa Dios nísauꞌu limáida nayái.
Liáꞌa áabai semana, sábado rícu, atéwa quinínama chóniwenai chacáalee rícu sána yáawaquenaiꞌinau néemiqueꞌe Wawácali chuáni.
Ne náaꞌa judíobinica nacábaꞌinaa íchaba chóniwenai yáawacacuwai, jáiwa cadéni nayái, jóca áabenaa nawówa Pablo yáajchai, ya namá cacháni chuánshi Pablorru.
Jiníwata cháwa Dios bánua wayá jírra, limá walí:‘Numáaca jiyá jicáꞌa áabai cámarrashi quinínama chóniwenairru,itée nuchuáni wásedeerriꞌinaa cáashia íinu amáarractala cáinabi.’
Néemiꞌinaa jíni, náaꞌa jócani judíobini sáictaꞌee nawówa nachánaꞌeewoo namáca liáꞌa Dios chuánica sáicai; yáꞌee néebida quinínama náaꞌa yáainai linácu liwínanica liáqueꞌe nacáwica jócai amáarra.
Cháwa náiiwa Wácalishi chuáni jírra quinínama cáinabi.
Ne náaꞌa judíobinica natáaniaꞌee náajcha náaꞌa íina sáicani wérri ya cawéninica ya washiálicuenai cawéninica lirrícu liáꞌa chacáaleeca, natáania Pablo nácu ya Bernabé quéewiqueꞌe nacánaqueda nayá, néewaqueꞌe najédani lirrícucha liáꞌa cáinabica.
Néenee Pablo ya lijúnicaica, jáiwaꞌee natútuda náiiba nácuchau liáꞌa pucúpucubeeca, limáyuꞌinaa jócani nawówai Dios chuáni náaꞌa chóniwenaica, néenee náaꞌa éewawai Iconio néerra.
Ne náaꞌa éebidenaica cashiámuni Espíritu Santoyu ya sáictani wówa.
Pablo ya Bernabé Iconio rículaLiáꞌa chacáalee jíꞌineerri Iconio, Pablo ya Bernabé nawárroo lirrícula chámatanaa liáꞌa sinagoga rícula judíobini shínaa, natáaniaꞌee sáicai wérri chuánshica nalí, íchabaꞌee chóniwenai éebida nalí liáꞌa náiiwanica, náaꞌa judíoca ya náaꞌa jócani judíobini.
Ne náaꞌa judíobinica jócani éebida natáania máashii nalí náaꞌa jócani judío, nawánaqueꞌe napénsaa máashii nanácucha náaꞌa néenajinaica.
Tánda náaꞌa apóstoluca namáacaꞌeewoo néeni íchaba éerri, máaquenai nawówau Dios nácu natáania quinínama yáawaiyi Dios chuáni nácu; ya liáꞌa wawácalica íyada liáꞌa namánica liáꞌa níinaashica Dios wáalianica, liáyu nalí liwíteu namédacai shínaashica ya jócai nacába cáji.
Ne náaꞌa chóniwenaica chacáalee rícu sánaca jócani áabenaa wówa, áabibi judíobini yáajcha, áabibi yéenai apóstolu yáajcha.
Néenee náaꞌa judíobinica, ya náaꞌa jócani judío natáaniaꞌee náajcha náaꞌa wánacaleenaica nabásedaqueꞌe nayá ya léquichoo náiinuaqueꞌe nayá íibayu.
Ne Pablo ya Bernabé náꞌinaaꞌee léenaa jíni, jáiwa namániwai chacáalee jíꞌineerri Listra rícula, ya léquichoo chacáalee jíꞌineerri Derbe, chacáalee cáinabi jíꞌineerri Licaonia, ne cáinabi líteeji sáica,
néeni léquichoo náiiwa nalí Dios chuáni sáicaica.
Náiinueda Pablo íibayu chacáalee Listra rícuLiáꞌa chacáalee Listraca néeniꞌe liyá liáꞌa washiálicuerri jócai éewa lijínacoo. Jócai jínacajiu, jiníwata lijédanirra. Liéni washiálicuerri wáairriu liyáca,
éemerri liyáca liáꞌa Pablo íiwanica, liáꞌa Pabloca cába lirrú, yáꞌee licába wáalierriꞌe éebiderri lichúniꞌinau.
Néenee Pablo ma lirrú cadánani chuánshiyu:—¡Jibárroo machácani jicáwayu!Liáꞌa washiálicuerrica, jáiwa libárruawai ya léenuwai ya lijínawai.
Náaꞌa chóniwenaica nacábaꞌinaa liáꞌa Pablo médanica, jáiwaꞌee namáidada chuánshi Licaoniayu:—¡Diose újnini washiálicuenaica yúrrucuenaiu wayáctalaca!
Nacábaꞌee liáꞌa Bernabéca jicáꞌee nashínaa dios jíꞌineerri Zeus, ya liáꞌa Pabloca jicáꞌee dios jíꞌineerri Hermes, jiníwata liyáwa mawí táaniaca.
Liáꞌa sacerdóteca Zeus shínaa, wáalierri áabai templo iníjbaa wárruerricoo chacáalee rícula, líndaꞌee pacáa yáꞌee cachílinai íwinaashi; liyáꞌee ya chóniwenai nawówaiꞌe nasátacoo apóstolubini yúcha, yáꞌee náiinu pacáa néemaniꞌinaa nalí.
—Washiálicuenai, ¿ne tánda iméda liérra? Wayá washiálicuenai léjta iyá. Tánda jicáꞌa wáiinuca wáiiwa irrúni, jócubeecha iméda mawiá liáꞌa jiníyi iwéni, éejooqueꞌiu lirrú liáꞌa Dios cáwiica, liáꞌa méderri éerri ya cáinabi ya manuá ya quinínama yáairri lirrícu.
Báawita íchaba éerri néenee bésuneerricoo Dios máaca bácainaa nawína nashínaa iníjbau,
séewirri táania liyá jájiu ne liáꞌa yáawaiyiica; liyá bánuerri irrú únia quéewiqueꞌe iwáalia banácali, yáirri quinínama irrú íyacaishi quéewiqueꞌe íyacani sáictaqueꞌe iwówa.
Ne áawita namá nalí quinínama liáni, ne atéwa cabálini wérri nalí jócu naínda chóniwenai íinua náaꞌa pacáaca náqueꞌe irrú cuésherri éemerriu, ya náa irrú sáicai.
Ya liyáalimi náiinu náaꞌa judío Antioquía néenee sánaca, ya náaꞌa Iconio néenee sána, natáaniaꞌee náajcha náaꞌa chóniwenaica nanáawidaqueꞌe nawítee; néenee jáiwa náiinua Pablo íibayu, jáiwaꞌee namáꞌee nalíwoo máanaliyi, jáiwaꞌee nárda jíni bináawala chacáalee yúcha.
Néꞌe náaꞌa éebidenaica jáiwaꞌee nayá Pablo téejii, jáiwaꞌee libárruawai léejoꞌeewau chacáalee rícula, áabai éerri cajójchaꞌinaami jáiwa lijiáwai Bernabé yáajcha chacáalee jíꞌineerri Derbe.
Liáwinaami líiwaꞌinaa Dios chuáni sáicai Derbe rícu, léejuedacta íchaba chóniwenai Diosru, jáiwaꞌee néejoo bániwai Listra néerra, Iconio néerra, ya Antioquía néerra léquichoo.
Narrícu nárra chacáaleeca náa nadánaniꞌe náaꞌa éebidenai namáꞌee nalí iyáwajoo cadánani Dios chuáni nácujoo, namáꞌee nalí wawárruaqueꞌiu Dios wánacaalactalaca rúnaꞌee wabésuneda carrúni jináata liáꞌa íichaba máashiica.
Ne léquichoo namáaca wánacaleenai quinínama iglesia máanabaca, ya liáwinaami naꞌóraꞌinaaꞌee ya nayúnaꞌinaa, jáiwaꞌee namáaca Dios cáaji rícu jíni, náaꞌee éebidenaica.
Pablo ya Bernabé néejoo Antioquía shínaa Siria néerraNabésunaꞌeewoo liáꞌa cáinabi shínaa jíꞌineerri Pisidia, náiinuꞌe cáinabi jíꞌineerri Panfilia néerra.
Náiiwaꞌee Dios chuáni chacáalee jíꞌineerri Perge rícu, jáiwa náawai chacáalee jíꞌineerri Atalía néerra;
náurrucuaꞌeewoo lancha rículai chacáalee jíꞌineerri Antioquía néerra, liáꞌa chacáalee nasátactani nanácu namáacactani nayá quéechanacu Dios cáaji rícu, linácu liáꞌa tráawaju jáiyi nanísacai.
Náiinuꞌinaa Antioquía néerrai, náawacaꞌeewau náaꞌa iglesia ísanaca quinínama, ya táꞌee náiiwaꞌee nalí quinínama liáꞌa Dios médani náajcha, ya léjta wácalishi méecu nalí iníjbaa náaꞌa jócani judíobini, quéewiqueꞌe néewa néebida léquichoo.
Pablo ya Bernabé namáacaꞌeewoo néeni íchaba éerri náajcha náaꞌa éebidenaica Dios nácu.
Náawacaꞌeewau Jerusalén rícuLiyáali éerrimiꞌe, áabibi chóniwenai jiánaimicoo Judea néenee Antioquía néerra, nachánaꞌeewau néewidaca náaꞌa néenajinaica jócaniꞌe nawásedacoo néebida linácu liáꞌa náijuqueꞌe nachíipi íimanaa juáta, cha léjta Moisés liwána namédaca.
Pablo ya Bernabé, jáiwa nacáita yáacau wérri náajchai, néenee Pablo ya Bernabé ya áabibi mawí nawína áabai washiálicuenai náaqueꞌiniu Jerusalén néerra ya natáaniaqueꞌe linácu liáni náajcha náaꞌa apóstoluca ya náaꞌa salínai iglesia ísanaca Jerusalén néenee sánaca.
Nabánuaꞌee náaꞌa iglesia Antioquía néenee sánaca, nabésunedaꞌinaa liáꞌa cáinabi jíꞌineerri Fenicia ya Samaria, jáiwaꞌee náiiwa náaꞌa jócani judíos namáacaꞌee nawítee ajuítaimica quéewiqueꞌe nasíguia Diosru. Ya quinínama náaꞌa máaquenai nawówau Dios nácu, sáictaꞌee wérri nawówa néemiꞌinaa liáꞌa chuánshi sáicaica.
Náiinuꞌinaa Jerusalén néerra, Pablo ya Bernabé narríshibiaꞌee nayá iglesia ísanaca ya náaꞌa apóstoluca ya náaꞌa salínaibinica, náiiwaꞌee nalí quinínama liáꞌa Dios médani náajcha.
Ne áabi náaꞌa fariséobinica éebidenai Jesús nácu, nabárruaꞌeewau ya namáꞌee:—Arrúnaaꞌee nawíchua nachíipi íimanaa juáta náaꞌa éebidenaica jócani judío, nabánuaꞌee nacúmpliaqueꞌe ley Moisés wánani namédaca.
Néenee liáwinaami natáania linácui, jáiwaꞌee Péꞌeru bárruawai limáꞌee nalí:—Nuéenajinai, iyá yáine léenaa báinacu Dios máiderrite nuyá íibicha nuíiwaqueꞌe irrú sáicai chuáninica liáꞌa wásedeerriꞌinaa nalí náaꞌa jócaniꞌinai judíobini, quéewiqueꞌe nayá néebidaca.
Dios yáa léenaa wawówa, líiyadaꞌee walí lirríshibiaca nayá, liáꞌee nalí Espíritu Santo, léjta liáyuꞌu walíni.
Dios jiní limédani báawatani wítee wáucha nayá ya wayá, ne léquichoo nayá bádedeenai nawówau níwata namáacaca nawówau linácu.
Ne chóqueꞌe ¿tánda éeneda Dios iwána namédaca liáꞌa nawítee ajuítaimica, jócaite wéenaa wacúmpliacte jiní wérri áawita náaꞌa wawérrinaimica?
Báawachala wáucha, wayá éebidenai wawásedacoo mawéniyu sáicaca wáajcha liáꞌa Wawácali Jesúsca, nayá wáseneu liúcha liáꞌa máashii léquichoo léjta wayá.
Quinínama nayá manúmata néemiꞌe nayáca liáꞌa Pablo ya Bernabé táaniani liyá nácu liáꞌa shínaashi ya liáꞌa jócai wacába cáji Dios médani náajcha náiibicha náaꞌa jócani judíobini.
Jáiꞌinaa nanísa natáaniacai, Santiago máꞌee:—Nuéenajinai, éemite nulí:
Simón íiwa walíni léjta Dios caníinaa licába nayá quéechanacu náaꞌa jócani judíobini, liwínaꞌee néenaa chóniwenai namédaqueꞌe chacáalee Diosruja.
Liáni áabenai léjta natánaumini náaꞌa íiwadedenai Dios chuáni báinacu, léjta limáyu Dios chuánica:
‘Ne liáwinaami liáni nuéejoominaajoo nubárrueda báaniujoni liáꞌa cuíta cáarralierricoo liyáca David shínaaca;nuchúniminaa báaniujoni ya nubárruedaminaa báaniujoni,
quéewiqueꞌe quinínama náajcha náaꞌa namúrruqueꞌe Wácalishi nawówa yáajchau léquichoo,náajcha náaꞌa quinínama cáinabi ítesanaca náaꞌa máaquenai nayáu báawacha nujíꞌinaa nácu.
Liáꞌa Wawácalica, wáneerri náa léenaa liáni quinínama báinacumi, liáꞌa máaquerri lichuániu’.
“Nuá léenaa nulíwoo, jócai sáica wabánua naméda liáꞌa jócai rúnau náaꞌa jócani judío, máaquenai nawíteu ajuítaimica nasíguiaqueꞌe Diosru.
Rúnaaminaajoo watána nalí nashírriqueꞌiu liúcha liáꞌa namédani nalí náaꞌa jócani Dios. Cáwiqueꞌe nacáꞌa náuchau naméda máashii náinaayu. Jócubeecha íya liérra cuéshinai sácumenaicoo íinaa, jiní liáꞌa jórquerricoo, ya jócai léquichoo íirrai.
Ne wawówaicta wáa léenaa báinacu sáimi ái néenaa jáꞌa chacáalee rícu, náaꞌa éewidenaica Moisés shínaa ley, liáꞌa naliénica sinagoga rícu éerri jútainchu nawówa íyabactacoo.
Liáꞌa cáashtaca nalí náaꞌa jócani judíobinirruApóstolubinica ya náaꞌa salínaica, ya náaꞌa quinínama iglesia ísanaca, jáiwa nawína áabi néenaa náaꞌa éebidenaica nabánuaqueꞌe nayá Antioquía néerra Pablo ya Bernabé yáajcha. Jáiwaꞌee nawína Judas, néꞌe léquichoo lijíꞌinaa Barsabás, ya Silas, washiálicuenai cawíteenica náiibicha náaꞌa éebidenaica,
náajcha nabánua áabai cáashta mérri cháꞌa:“Wayá apóstolubinica ya náaꞌa salínaica náaꞌa éenajinaica watáa wéenajinai náaꞌa jócani judíobini, náaꞌa yéenai Antioquía rícu, ya Siria rícu léquichoo ya Cilicia léquichoo.
Wáa léenaa áabi chóniwenai yáaineu wayéji áani jócani wabánua néerra, ijódiaꞌee liyú liáꞌa ichuánicoo, jócai náa léenaa chítashia nayáuꞌinaa jíni.
Tánda, wáawacawai, sáica wacábaca wawína wéenau náaqueꞌiniu nacába iyáctalaca náajcha náaꞌa sáictani wérri wítee wéenajinai Bernabé ya Pabloca,
Ne léquichoo wabánua Judas ya Silas léquichoo: Nayájoo natáaniaminaa yáajchajoo náiiwaqueꞌe irrú quinínama liáni.
Ne sáicai wérri wacába liáꞌa Espíritu Santoca ya wayá léquichoo, jócuminaa wabánua irrú quéewiqueꞌe iméda quinínama léjta Moisés tánimica, báawacha liúcha liáni:
Jócubeecha íya cuéshinai íinaa náani néemani nalí náaꞌa jócani diose. Jócubeecha íya íirrai, ya léquichoo náaꞌa cuéshinai sácumenaicoo, cáwiqueꞌe nacába náuchau naméda máashii náinaayu. Itúyactau wáujoo liúcha léju liáni, imédaminaa sáicaijoo. Sáicaqueꞌe yáajabajoo.”
Ne nayájoo, néenee náiiwaꞌinaa nanáawau, náau Antioquía néerra, náawacacooꞌeewau náaꞌa iglesia ísanaca néntregaa cáashta nalí.
Náaꞌa néenajinaica naliáꞌinaa cáashtai sáicta wérri nawówa.
Liáꞌa Judasca ya Silasca wáalenai Dios wítee nawówa lícu, náiiwaniꞌinaa chóniwenairru sáicta wérriꞌe nawówa néenajinai yáajchau.
Liáwinaami liáꞌa éerrica, náaꞌa néenajinaica náiiwaꞌee nanáawau nalí, nabánua nachuániu nalí sáicta wérri nawówa, quéewiqueꞌe néejoocoo báaniu náaꞌa bánuenai nayá. [
Ne liáꞌa Silasca wówerri limáacacoo.]
Ne Pablo ya Bernabé namáacau Antioquía rícu, íchaba yáajcha mamáarraca néewida ya náiiwa Jesucristo chuáni.
Pablo chánau lijiácoo chámaichuꞌinaa liméda lishínaa tráawaju DiosruÁabai éerri liáwinaami, Pablo máꞌee Bernabérru:—Wáu wacába náibeji báaniu náaꞌa wéenajinaica chítashia nayáu jíni quinínama chacáalee rícuba, liáꞌa wáiiwactamite wawácali chuáni, wacábaqueꞌe chítashia nayáu jíni.
Bernabé wówerri litée náajchau Juan, liáꞌa jíꞌineerri léquichoo Marcos;
Ne Pablo jócai wówai litée Marcos, jiníwata liáꞌa Marcosca limáaca bácai Pablo ya Bernabé Panfilia rícu, jócai wówai liácoo náajcha liáꞌa tráawaju namédanica.
Jáiwa náawacawai naméda yáacacuwai linácu liáni, jáiwaꞌee nashírria yáacawai. Bernabé litéeꞌe liájchau Marcos náurrucooꞌeewau lancha rícula náaqueꞌiniu liwówai jíꞌineerri Chipre,
nácula Pablo liwówaiyu liwínaꞌa Silas, ya náaꞌa néenajinaica nasátaꞌee nanácu Dios jíꞌinaa nácu, jáiwaꞌee najiáꞌeewau néenee,
nabésunaꞌeewau Siria ya Cilicia náaꞌee nadánani náaꞌa néenajinaicoo yáainai iglesia rícu.
Timoteo tálideda Pablo ya SilasPablo líinuꞌe Derbe ya Listra néerra, líinuctalaꞌee linácu liáꞌa báqueerri quéebidacai Jesucristo nácu, jíꞌineerri Timoteo, rucúulee ruáꞌa báquetoo íinetoo judía quéebidacau Jesucristo nácu, lisálijinaa griego.
Náaꞌa néenajinaica yéenai Listra rícu ya Iconio rícu, natáaniaꞌee sáicai wérri linácu.
Pablo wówerriꞌe Timoteo yáacoo liájcha, ne quéechanacu liwána náiju nachíipi íimanaa juáta, quéewiqueꞌe jóca íiwirri nawówa náaꞌa judíobinica náaꞌa yéenaica lítaꞌaa liáꞌa cáinabica, ne quinínama yáine léenaa Timoteo lisálijinaa griego.
Quinínama chacáalee nabésunactacoo, náiiwaꞌee náacoo néenajinairru, linácu liáꞌa náiiwani náaꞌa apóstolubinica ya náaꞌa salínaibinica náaꞌa iglesia Jerusalén ísanaca.
Pablo dájuni báqueerri washiálicuerri Macedonia rícu sáiLiáꞌa Dios shínaa Espíritu Santoca jócai wówai náiiwa Jesucristo chuáni léenaa lirrícu liáꞌa cáinabi jíꞌineerri Asia shínaaca, jáiwaꞌee nabésunawai liáꞌa cáinabi jíꞌineerri Frigia ya Galacia,
náiinu linúmamirra liáꞌa cáinabica jíꞌineerri Misia. Ne néenee namáꞌinaaꞌee nalíwoo nabésunacoo cáinabi jíꞌineerri Bitinia, ne liáꞌa Espíritu Jesús shínaaca, jócai línda jíni.
Néeneeꞌe, nabésunau machácani Misiarra, náurrucuaꞌeewau áꞌa lancha chánactau jíꞌineerri Troas.
Liyáali éerrimi Pablo dájuniꞌe dajuíshi táayee; licábaꞌee báqueerri washiálicuerri shínaa cáinabi jíꞌineerri Macedonia, libárruaꞌeewau limáꞌee Pablorru: “Jibésunau Macedonia rícula jiyúda wayá.”
Pablo quéechaꞌinaa lidájuniꞌinaa liárra dajuíshica, jáiwa wachúni washínaa iníjbaawai wáaqueꞌiu Macedoniala shínaa cáinabi ítala, yáawaiyi Dios máiderri liyá wayá wáaqueꞌiu wáiiwa nalí sáicai chuánshica liáꞌa Dios chuánica.
Pablo ya Silas Filipos rícuWáurrucoowai Troas néenee, wáau machácani liwówai jíꞌineerri Samotracia, áabai éerri néenee wáiinu áabai chacáalee jíꞌineerri Neápolis.
Néenee jáiwa wáawai áabai chacáalee jíꞌineerri Filipos, liáꞌa chacáalee mawí máanuica lítaꞌaa liáꞌa cáinabi Macedonia shínaaca, nayácta íchaba náaꞌa romanobini. Néerra wayáte jócai íchaba éerri.
Áabai éerri liáꞌa wawówa íyabactacoo, jáiwa wajiáwai bináawala chacáalee, méeda tácoowala, liáꞌa wamácacta walíwoo áabai yáarrushi nasátactau náaꞌa judíobinica. Jáiwa wawáawai watáania sáicai chuánshi, nalí náaꞌa íinaca yáawaquenaicoo wáajcha.
Báquetoo néenaa jíꞌineechoo Lidia; ruyá néenee sáu áabai chacáalee jíꞌineerri Tiatira, wéndechoo wárruma cawéni quíirrai wérri. Ruáni íinetooca, yáichoo sáicai Diosru, éemechooꞌe ruyáca, liáꞌa Wawácalica jáiwa lidúnu ruwówai ruéemiqueꞌe liáꞌa Pablo táaniani liyá nácu.
Ruéebida Jesucristo nácui rubáutisawai, náajcha náaꞌa quinínama ruéenajinaica, ne liáwinaami, jáiwa rusáta wáucha:—Ne iyá imácacta iwówau yáawaiyica yáliminaa nuyá nuéebidaminaa Jesucristo nácu, íinu chérra yáaqueꞌiniu núbana néerra.Jáiwa ruwána wamáacaqueꞌiniu ruájcha.
Libésunate áabai éerri wáꞌinaateu chaléeni náctalacoo nasáta Dios yúcha, jáiwa wáiinu báquetoo miyácau wáalechoo áabai espíritu cadíbinacai. Ruyá nawánacaala yáarru, ruyá yáichoo léenaa wérri jiníwata áabai espíritu máashii íiwaca rulíni. Tánda ruwácanai jéda íchaba warrúwa.
Ruáni miyácauca, jáiwa ruchánau rujínacoo Pablo ya wáajchai, rumáidadaꞌee ruácoo:—¡Náani washiálicuenaica sírbenai Diosru liáꞌa yéerri áacairra, náaꞌa íiwenai irrú, chítashia Dios éewaꞌinaa litée iyá áacairraꞌinaa!
Liáni rumédani íchaba éerri, cáashia Pablo, wówa íiwirri liwówa, jáiwaꞌee léejoo báaniu limáꞌee lirrú liáꞌa espíritu yéerri runácu ruáꞌa miyácauca:—Lijíꞌinaa nácu liáꞌa Jesucristoca, nuwána jijiácoo rúcha.Liyáalimi espíritu máashiica limáaca ruyái.
Ne náaꞌa ruwácanaica ruáꞌa miyácauca, nacábaꞌee jócai sáica nagáana runácu warrúwa mawí, jáiwaꞌee nawína Pablo ya Silas, jáiwa natéequeꞌe nayá wánacaleenairru, liáꞌa plaza chúnsaica.
Jáiwa nabárrueda nayái nawácanai náneewa namáꞌee:—Náani judíobinica íinuenai naméda walí máashii nacáarralia washínaa chóniwenai,
éewidenai nawíteeyu wayá jócai wéenaa warríshibiaca, jócai wéenaa namédaca, jiníwata wayá romanobini.
Néenee náaꞌa chóniwenaica nabárroo nanácula liáꞌa Pabloca ya Silas, ya namáꞌee náaꞌa nawácanaica namídudaqueꞌe náabala nabásaidaqueꞌe bárayuni.
Néenee nanísaꞌinaa nabásaida nayái, naníqui jíni cuíta manúmai rícula, namáꞌee lirrú liáꞌa catúyacaica liáꞌa cuíta manúmaica licábaqueꞌe nayá, jócubeecha najiáu nayáca.
Quéechaꞌinaa lirríshibia liáni catúyacaica cuíta manúmai liníqui wérri nayá sáica, ya liníqui náiiba áacairra linácula liáꞌa áicuba cadúcunica lijíꞌinaa cepo.
ne liyáalimi licúsu liáꞌa cáinabica cadánani wérri lichúnda liáꞌa cuíta manúmaica. Liyáalimi liméecu linúma liáꞌa cuíta manúmaica quinínama, náaꞌa yéenai cuíta manúmai rícu liwásau liáꞌa nashínaa cadénaca.
Quéechaꞌinaa licáwiacoo liáꞌa catúyacai cuíta manúmai licába quinínama linúma liáꞌa cuíta manúmaica méecuerriu, lijéda lishínaa espadau líinuaqueꞌe liyáu, jiníwata limá lirrúwoo náaꞌa yéenai cuíta manúmai rícu máanenaiwai.
Ne jáiwa Pablo máidada lirrúi:—¡Ujíinuau, wayá náani ya áani quinínama!
Néenee liáꞌa catúyacai cuíta manúmai lisáta áabai licámarrau liwárroo licánacacoo ya chéchinau licáarruniu licuá Pablo ya Silas yáajba.
Néenee liáꞌa catúyacai cuíta manúmai lijéda Pablo ya Silas ya lisáta léemiu nayá:—Washiálicuenai, ¿tána arrúnaa numédacai nuwáaliaqueꞌe nucáwicau Dios yáajcha?
Namáꞌee lirrú:—Éebidau linácu liáꞌa wawácali Jesúsca, jiwáaliaminaa jicáwicau Dios yáajcha jócai amáarra ya jéenajinai lécchoo.
Jáiwa natáania lirrúi linácu liáꞌa Wawácali chuánica ya nalí náaꞌa yéenai lishínaa cuíta néeni.
Ne liyáalimi hóraaca táayebeeca, liáꞌa catúyacai cuíta manúmai litée jíni báawachala libádeda natúca náaꞌa Pabloca ya Silas, jáiwa nabáutisawai liyá ya léenajinai.
Néenee litée nayá líibana néerrau, liá náaya, liyá ya léenajinai sáitani wérri wówa néebidacala Dios nácu.
Manúlacaiba, náaꞌa nawácanaibinica nabánua áabi catúyacani chaléeni catúyacai cuíta manúmai quéewiqueꞌe nawáseda Pablo ya Silas.
Liáꞌa catúyacai cuíta manúmai limáꞌee Pablorru:—Náaꞌa nawácanaibinica nabánua nuwásedaqueꞌe iyá; tánda yáa namówai chaiwíteemijaꞌa.
Ne Pablo máꞌee nalí náaꞌa catúyacanica:—Ne wayá cháni cábacanaa léjta chóniwenai Roma néenee sánaca, nabásaida wayá chóniwenai náneewa, jóctanaa náa léenaa wajíconaa, naníqui wayá cuíta manúmai rícula; ¿ya chóqueꞌe iwówai iwáseda wayá cabáyainta? ¡Ne jóca! Náiinuqueꞌe nayá jájiu najéda wayá.
Náaꞌa catúyacani náaniu náiiwaca nalí náaꞌa nawácanaibinica, jáiwa nacáarrudawai náaꞌee léenaa nayáꞌee cháni cábacanaa léjta chóniwenai Roma néenee sánaca.
Náawai náaꞌa nawácanaibinica, nasáta perdón Pablo ya Silas yúcha, ya najéda jíni cuíta manúmai rícucha, ya namáꞌee nalí najiáqueꞌiu lirrícucha liáꞌa chacáaleeca.
Najiáꞌinau lirrícucha liáꞌa cuíta manúmai náaꞌa Pablo ya Silas, jáiwa náawai rúbana néerra ruáꞌa Lidiaca, néenee nanísa nacába náaꞌa éebidenai Dios chuáni náa nadánani, jáiwa náau néenee.
Nacáarralia yáacacoo Tesalónica rícuPablo ya Silas náau mamáarraca nabéechalau. Nabésunau lirrícu náaꞌa chacáalee jíꞌineerri Anfípolis ya Apolonia, jáiwa náiinui chaléeni chacáalee jíꞌineerri Tesalónicaca, nawáaliacta áabai sinagoga judíobinica.
Pablo, léjta liwíteeja, liáu chaléeni sinagoga néerra, táshia éerri jíni liwówa íyabactacoo, léjta matálii semana litáania náajcha. Léewida nayá léjta limáyu liáꞌa Dios chuánica,
líiwadeda nalí liáꞌa Mesíasca arrúnaiꞌinaa máanalica, ne máanalicai yáawinaami licáwiaminau báaniu. Limá nalí:—Liyája liáni Jesús numáni irrú, liyája liérra Mesíasca.
Áabi néenaa náaꞌa judíobinica néebidani, nawína yáacau Pablo yáajcha ya Silas. Cha lécchoo néebida íchaba néenaa náaꞌa griégobinica yáine Diosru sáicai ya íichaba íina cawénini wérri.
Ne jócala náiinu Pablo ya Silas, jáiwa nárdeda Jasón ya áabi éebidenai Dios nácu nanáneewa náaꞌa chacáalee wácanaica, máidadenai náacoo:—¡Nayája náani washiálicuenai jínanenaiu quinínama cáinabi naméda namáacoo quinínama máashii chóniwenai íibi, náiinu léquichoo áani,
ya Jasón wína nayá líibana néeniu! ¡Quinínama nayá jócani méda liwánacaala liáꞌa chúnsai liwácali romano shínaaca, ne namá jáicala báqueerri reyjaꞌa, léja liáꞌa Jesúsca!
Néemiꞌinaa liáni, jáiwa chóniwenai ya náaꞌa cawánacaalacani cáarrudenaiu.
Ne Jasón ya náaꞌa áabibica napáida áabai warrúwa, ya nawáseda nayá.
Pablo ya Silas Berea rícuNe táayeꞌinaami, náaꞌa éebidenaica nabánua Pablo ya Silas náaqueꞌiu báitanacu chaléeni chacáalee jíꞌineerri Berea. Náiinuꞌinaami náau báitanacu chaléeni sinagoga néerra judíobini shínaaca.
Náani judíoca, mawíni sáica wítee náucha náaꞌa Tesalónica néenee sánaca, narríshibiani sáica wérri nawówa yáajchau liáꞌa chuánshica, mawí éerri néewidau Dios chuáni nácu, nacábaqueꞌe namáni nalí yáawaictajani.
Ne íchaba néenaa éebidenai, ya lécchoo néebida íchaba néenaa náaꞌa griégobinica, cha lécchoo íina cawénini wérrica ya washiálicuenai.
Ne náaꞌa judíobinica Tesalónica néenee sánaca, náa léenaaꞌinaa Pablo íiwadeda liáꞌa chuánshi Dios shínaa áꞌa Berea lécchoo, náau néerrai nacáarraliaqueꞌe náaꞌa chóniwenaica.
Ne náaꞌa áabi éebidenaica nawána Pablo jiácoo madéjcata chaléeni litácoowala liáꞌa manuáca, ne Silas ya Timoteo máaquenai áꞌa Berea.
Náaꞌa tálidedeenai Pablo yáaineu liájcha atanúma áꞌa chacáalee jíꞌineerri Atenas. Néenee néejuawai náiiwa nalí náaꞌa Silasca ya Timoteo náaqueꞌiu madéjcata Pablo íshiirricu.
Pablo Atenas rícuNácula Pablo nénda áꞌa Atenas néerra liáꞌa Silas ya Timoteo, máashii wérri liwówa licábacala liáꞌa chacáalee cashiámu diosnai jócai yáawaiyi.
Tándawa liméda yáacau sinagoga rícu, náajcha náaꞌa judíobinica ya áabi chóniwenai yáinai sáicai Diosru, ya éerri jútainchu naméda yáacacoo náajcha náaꞌa yáawaquenaicoo plaza rícu.
Cha lécchoo áabi quéewidacani néenaa jíꞌineenai epicúreos ya estóicos, nachána naméda yáacacoo Pablo yáajcha. Áabi máꞌee:—¿Tána litáania léji liéni catáaniacaica?Ya áabi máꞌee:—Jicáꞌa liáꞌa táaneerri áabata diosnai déecuche sái nácu.Léewaꞌee namáni liérra níwata Pablo íiwadedeerri linácu liáꞌa chuánshi sáicaica Jesús nácu, néewacala nacáwiacoo náaꞌa máanalinica.
Néenee natée jíni chaléeni Areópago néerra. (Atenas néerra jíꞌineerri Areópago, náarrui náaꞌa wánacaleenai chacáalee rícu). Liáꞌa yáarrushi sáictata nacába náawacacoo, nasáta néemiu Pablo:—¿Jéewa jíiwa walí liáꞌa wáalii chuánshi jéewidani nácu jíndani walí?
Ne jitáania walí áabata chuánshi báawatai, ya wawówaini wáa léenaa tánashia jiwówai jimácai.
Ya quinínama náaꞌa yéenai Atenas néerra, léjta lécchoo náaꞌa déecuche sánaca yéenaimi áꞌa, bácainaa sáictai néemica ya natáaniaca chuánshi wáalii.
Pablo bárroo nalí béewami Areópago rícu, limáꞌee:—Chóniwenai Atenas néenee sánaca, quinínama liáni nucábanica, iyá chóniwenai éebidenai wérri linácu liáꞌa wíteeshica.
Nácula nujínaniu chacáalee rícu, nucába iyá isátau íchaba diose yúcha, ya nuíinu áabai altar liáꞌa tánerricoo cháa: ‘Liáꞌa Dios jócai wacúnusia’. Wée sáicai, liérra Dios isátanicoo yúcha jócai icúnusia, linácuwa nutáania irrú.
“Liáꞌa Diosca quénuderri quinínama cáinabi quinínama liáꞌa yéerri lítaꞌaa, liyáwaja liérra wácalishi áacai sáica ya cáinabi ítaꞌaa. Jócai yáa lirrícu liáꞌa temploca washiálicuenai médanica.
“Bácai rímii washiálicuerri rícue quénuderri quinínama chóniwenai, nayáqueꞌe quinínama cáinabi ítaꞌaa; líyadani nalí liáꞌa éerrica ya liáꞌa yáarruishica néewacta nayáca,
namúrruqueꞌe Dios, ya cáajbami, újni najísedauca néewaqueꞌe náiinucani, báawita yáawaa jócu Dios ya wáucha déecucha bácainaa.
Jiníwata wayá yéenai Dios nácula, wachúniniu ya wéewa wayáca; ya léjta léquichoo náaꞌa áabibi éewenai najéda chuánshi nawíta rícuejiu nashínaaca namáꞌee: ‘Wayáca Dios táqueenaibimi’.
Wayácta Dios táquenaibimi, jócu arrúnaa wamá walíwau léecala, liáꞌa Dios litáanaaminaa óroyu, ya platayu, jócta íibayu namédani náaꞌa washiálicuenaica nawíteeyu.
Báinacu Dios míya máecha quinínama namédani liárra, jiníwata jócala náa léenaa liáꞌa namédanica; ne chóqueꞌe, Dios bánua quinínama chóniwenai, quinínama cáinabi néejuacoo lirrú, néebidaqueꞌe linácu.
Dios ái wína áabai éerri, ya liyáali éerri, jiní licábacala báqueerri chóniwerri sáicai áabi yúcha; liyáminaa májoo chóniwenai médacta sáictai o máashii. Quinínama liérra limédaniꞌinaa báqueerri washiálicuerri rícueji liáꞌa liwínanica, jíꞌineerri Jesús. Dios íyadani chóniwenairru cháca rúnaa libésunacoo, liyáwa wáneerri Jesús cáwiacoo náiibicha náaꞌa máanalinica”.
Néemiꞌinaa liáni nacáwiacalau máanalicai yúcha, áabibi nacáidaꞌee ya áabi namáꞌee:—Wanísaminaa wéemicojoni áabata yáajcha.
Néenee Pablo máaca nayái, jáiwa liáwai.
Ne áabi yáau liájcha néebidani. Náiibi yéerri liáꞌa Dionísioca, néenaa náaꞌa Areópagoca; ya léquichoo báquetoo íinetoo jíꞌineechoo Dámaris, ya áabi mawí.
Pablo Corinto rícuLiáwinaami liáni, Pablo jiáu Atenas rícucha, jáiwa liáwai lirrícula liáꞌa chacáalee jíꞌineerri Corinto.
Néerra líinu báqueerri washiálicuerri judío jíꞌineerri Aquila, liyá che sáini cáinabi jíꞌineerri Ponto. Liyáali íchaitaa Aquila ya líinu Priscila íinuenai lítee liáꞌa cáinabica jíꞌineerri Italia, chéni rúnacte najiácoo jiníwata liáꞌa nawácali jíꞌineerri Claudio, wáneerri najiácoo quinínama náaꞌa judíobinica, najiáqueꞌiu chacáalee jíꞌineerri Roma. Pablo yáairri licába nayá,
jiníwata Pablo wáaleerri léenaa liáꞌa tráawajuca, namédaqueꞌe tólda nawéndactaꞌinaa nashínau, íchaitaa limáacau náajcha limédaqueꞌe náajcha liáꞌa tráawaju.
Ne éerri jútainchu nawówa íyabactacoo, Pablo yáairriu sinagoga rícula, natáaniactaca néewidactaca náaꞌa judíobinica ya náaꞌa jócani judío, quéewiqueꞌe néebida Jesús nácu.
Quéechaꞌinaa Silas ya Timoteo náiinuꞌinaa áꞌa Macedonia, Pablo liyáꞌinaaja líiwadeda quinínama éerri liáꞌa chuánshica, líyadaqueꞌe nalí náaꞌa judíobinica Jesúscala léja liáꞌa Mesíasca.
Ne nayá nachána namédacoo báawacha liúcha namá lirrú chuánshi máashii; jáiwa Pablo tútuda líibalau, liwówau limáca nayá médenai máashii jócai néebida, ya limá nalí:—Iyáminaa wáalia ítalashi iyá jájiu yúcaqueꞌiu; nuyá jócai wáalia ítalashi. Chóqueꞌe libéechalawoo nuáu jócani judíobini néerra.
Lijiáu chéni sinagoga, néenee liáu líibana néerra liáꞌa báqueerri washiálicuerri jíꞌineerri Ticio Justo, sáterriu Dios yúcha, yéerri léema nácu liáꞌa sinagogaca.
Báqueerri washiálicuerri jíꞌineerri Crispo, liwácali liáꞌa sinagogaca, léebida Jesús nácu quinínama yáainai líbana lícu. Ya lécchu quinínama náaꞌa Corinto sánaca, néemi liáꞌa Jesús chuánica, jáiwa néebida jíni nabáutisawai.
Áabai táayee, liáꞌa Wawácalica limáꞌee Pablorru liáꞌa áabai lituírricu sái: “Ucáarru jiyá; jiáyu jíiwadeda liáꞌa chuánshica mamáarraca.
Jiníwata nuyá yéerri jiájcha, jiní éewa lidúnu jinácu limédaqueꞌe jirrú máashii, ne nuyá wáaleerri íchaba chóniwenai lirrícu liáni chacáaleeca.”
Ne liyáali éerri liáꞌa Galiónca wánacaleerri áꞌa Acaya, náaꞌa judíobinica náawacau Pablo júntaꞌinaa; natéeni nawácanaibini júnta,
ne máꞌee lirrú liáꞌa wánacaleerrica:—Liáni washiálicuerrica jínaneerriu éewiderri limácoo náaꞌa chóniwenaica, quéewiqueꞌe náa Diosru sáica liyú liáꞌa áabataca lijúnta liáꞌa leyca.
Pablo áiꞌinaata táaniacai, quéechaꞌinaa Galión máca nalí náaꞌa judíobinica:—Ne jíconaashiquictani, jócta cáiinuacai áabi, nuyáminaa nuéemiminaa irrújoni iyá judíobinica;
ne liyúꞌinaa liérra chuánshica, jíꞌinaashi ya ishínaa ley, ichúniu iyá jájiuni, jiníwata nuyá jócai wówai nuwárruacoo linácu liárra.
Ya lijédani lirrícucha liáꞌa náawacactacoo náaꞌa wánacaleenaica.
Néenee nawína báqueerri namánabayu jíꞌineerri Sóstenes, liwácali liáꞌa sinagogaca, nabásaidani néeni, nanáneewa náaꞌa nawácanaibinica. Ne Galión jiní wérri wéni lirrú liérra.
Pablo éejuerriu AntioquíarraPablo máaquerriu íchaba éerri áꞌa Corinto. Liáwinaami líiwa lináwawai léenajinairru, liájcha Priscila ya Aquila, náurrucoo náaqueꞌiu lítala liáꞌa cáinabi jíꞌineerri Siria. Liáꞌa chacáaleeca jíꞌineerri Cencrea, jóctanaa liúrrucuajau, lirráirreda liwíta báinawai, quéewiqueꞌe licúmpliaqueꞌe liáꞌa chuánshi limánimica.
Quéechaꞌinaa náiinucai áꞌa Éfeso, Pablo máaca Priscila ya Aquila, jáiwa liáwai sinagoga néerra litáaniactaca náajcha náaꞌa judíobinica náawacactacoo.
Nayá namésudani wówa namáaqueꞌiu íchaba éerri mawí, ne jócu liwówai,
ne jáiwa líiwa lináawawai limáꞌee nalí: “Dios wówaicta, nuéejuaminaujoo nucába iyá báaniu.”Néenee Pablo yúrrucoo báaniu, jáiwa liáwai Éfeso néenee.
Quéechaꞌinaa líinucai áꞌa chacáalee jíꞌineerri Cesarea, liáwai Jerusalén néerra, liáqueꞌiu litáa nalí náaꞌa éebidenaica Dios nácu, néenee liáu chaléeni Antioquía néerra.
Liáwinaami áabi éerri, liáu báaniu lijínanicoo áabainaa lirrícu liáꞌa chacáalee liáꞌa cáinabi jíꞌineerri Galacia ya Frigia, liá nadánani quinínama náaꞌa éebidenai Dios chuáni.
Apolos íiwadedeerri Dios chuáni Éfeso rícuNe liyáali éerrimi líinu Éfeso néerra báqueerri judío jíꞌineerri Apolos, chacáalee jíꞌineerri Alejandría néenee sái. Yáirri wérri léenaa sáica, cúnusierri sáica liáꞌa tánerricoo Dios chuánica.
Yéerri sáica wérri Dios chuáni nácu, ya táaneerri jucámarranaa liwówa yáajchau, léewidaca jucámarranaa Jesús nácu, báawita bácai licúnusia linácu liáꞌa bautísmoca Juan shínaaca.
Liáꞌa Apólosca libárroo litáaniaca chóniwenai náneewa sinagoga rícu; ne néemiꞌinaami jíni Priscilaca ya Aquila, néenee natée jíni báawachala náiiwa lirrú jíni sáica wérri liáꞌa Dios chuánica.
Quéechaꞌinaa Apolos wówai liácoo nayáctala náaꞌa chóniwenai yéenai cáinabi ítaꞌaa jíꞌineerri Acaya, néenajinai yúdani, ya natána áabai cáashta nalí náaꞌa éebidenai Dios nácu néenee sánaca, quéewiqueꞌe narríshibia sáicani. Ne líinuꞌinaa Acaya néerrai, liyúda íchaba nalí náaꞌa éebidenaica, jiníwata Dios sáicai wérri néebidaqueꞌe linácu.
Ne quinínama náneewa namá judíobini nácucha, limáni nalí jócai néenaa nabáyaca, líyada Dios chuáni nácu, léewidani yáawacaala léja liáꞌa Jesúsca liáꞌa Mesíasca.
Pablo Éfeso rícuNácula Apolos yáa áꞌa Corinto, Pablo chuáu líibi liáꞌa awácaca líinu Éfeso néerrai, líinu íchaba éebidenai Dios nácu.
Jáiwa lisáta léemi nayái:—¿Irríshibia léji liáꞌa Espíritu Santoca éebidaꞌinaami Jesús nácu?Nayá néeba liúchani:—Jócai wíta wéemi natáania nácu liáꞌa Espíritu Santoca.
Pablo máꞌee nalí:—Jajá, Juan báutiseerri náaꞌa éejuenaicoo Diosru, ne limáꞌee nalí éebida linácu liáꞌa íinuerriꞌinaa báaniu nuíshiirricu, wówerri limáca, liyáca Jesús.
Néemiꞌinaa liáni, jáiwa nabáutisawai Jesús jíꞌinaa nácu;
ya néenee Pablo máacaꞌinaa licáajiu nanácu, líinu nanácu liáꞌa léquichoo liáꞌa Espíritu Santoca, natáania áabai chuánshi báawatai, néewidau chuánshi Dios yáani nalí.
Namánabaca doceca náaꞌa washiálicuenaica.
Ne liyáali matálii quéerri, Pablo yáairriu liyáca sinagoga néerra, líiwadedacta jócai cáarrunaa chuánshi, cáiteerri nayá yáawai wérriyu, ya liwówai métaa néebidaqueꞌe Dios wánacaalactaca.
Ne áabibi, liyájurricani, jócani wówai néebidaca, újni chóniwenai náneewa natáania máashii linácu liáꞌa wáalii chuánshica. Néenee Pablo lishírriu náucha, ya litée náaꞌa éebidenaica chaléeni escuela néerra lishínaa báqueerri jíꞌineerri Tirano. Chaléeni litáania éerri jútainchu,
Cha limédaqui jíni chámacua camuí, chái léjta náaꞌa yéenai quinínama lítaꞌaa liáꞌa cáinabi jíꞌineerri Asia, ya náaꞌa judíobinica ya náaꞌa jócani judío, néemi liáꞌa wawácali chuánica.
Dios limédaca máanui jócai nacába cáji Pablo nácueji,
báawita liáꞌa pañueloca, ya liáꞌa íibalashi dúnuerri lináanai natéeni bálinenairru, ne liáni éederri nabálinacaala ya náaꞌa espíritu máashiica jiérriu náucha.
Ne áabibi judíobini, jínanenaiu cáaye rícu jédenai namácoo chóniwenai yúcha espíritu máashii, nawówaini namédaca lijíꞌinaa lícu liáꞌa Wawácali Jesúsca; namáꞌee nalí náaꞌa espírituca: “¡Lijíꞌinaa lícu liáꞌa wawácali Jesúsca, Pablo íiwanica, nabánua jirrú jijiáyu!”
Léwa liáni namédani náaꞌa siete léenibi liáꞌa judíoca jíꞌineerri Esceva, liáꞌa báqueerri nawácalica náaꞌa sacerdótebini.
Ne áabai éerrimite liáꞌa espíritu máashiica limáꞌee: “Nucúnusia Jesús, ya nuá léenaa Pablo; ne iyá ¿tána iyái?”
Ne liyáalimi, liáꞌa washiálicuerrica wáaleerri espíritu máashii íinuerri nanácula, ya quinínama lidánani yáajchau liméda mawí náucha quinínama, líinueda bájiala nayá carrúnatai, najiáwai nábana rícucha jushícai ya catúcai.
Quinínama náaꞌa yáainai Éfeso rícu, judíobini ya jócani judío, náꞌinaa léenaa, jáiwa cáarru wérri nayái. Ne chacábacanaa licáarraliau Jesús jíꞌinaa íiwanaa cawéni wérrica.
Ya lécchoo íchaba náaꞌa éebidenaica náiinu náiiwadedaca quinínama liáꞌa máashiica namédani quéecha,
ya íchaba médenaiu camálicaniyu, náinda nashínaa cáashtau néemaqueꞌini quinínama náneewa. Quéechaꞌinaa májna nalíwoo liwéni liáꞌa cáashtaca, liwéni jiáꞌeewoo léjta cincuenta mil éerri tráawaju shínaa.
Cha járra liáꞌa lichuánica liáꞌa wawácalica yáairriu mamáarraca cáarraliacoo matuínaami, liácoo íyaderriu liácoo liwíteu.
Liáwinaami liáni bésuneerricoo, Pablo wówai liácoo Macedonia néerra ya Acaya néerra, ya liáu mamáarraca chaléeni Jerusalén néerra. Ya léquichoo limáꞌee néenee liáu Jerusalén néerra ya arrúnaa liácoo léquichoo chaléeni Roma néerra.
Ya néenee libánua Macedonia néerra chámata liájcha sána, Timoteo ya Erasto, nácula limáacau áabata éerri mawí áꞌa Asia.
liwánaca liáꞌa báqueerri jíꞌineerri Demetrio, tráawajeerri jiárru sáicai jíꞌineerri warrúwa, méderri quinínama méenaami cábacanaa. Liáni washiálicuerrica méderri mawí licábacanaa cuíta píitui rími, léjta templo diosa jíꞌineechoo Artemisa, liáni namédanica yáirri nalí manuába warrúwa, lirrú ya náaꞌa tráawajenai liájcha.
Liáawaqueda náani, áabi yáajcha tráawajenai áabenaa tráawajuca, limáꞌee nalí: “Nawácali, yáa léenaa washínaa cashínanica wayáqueꞌe sáica wacábajoni liáni washínaa tráawajuca.
Ne iyá cábenai ya éemi, liárra Pabloca máirri limácoo náaꞌa diosnai washiálicuenai médani áani, jócaita diosnai; cha léewida íchaba chóniwenai, jócaita bábajuta áani Éfeso rícu, áꞌa atéwa quinínama cáinabi Asia ítaꞌaa.
Liáni carrúnatai, jiníwata washínaa negocio carrúnatai yúcacoo, ya léja liáꞌa temploca lishínaa liáꞌa diosa cawéninica jíꞌineechoo Artemisa, éewerri lipérdia liáꞌa cawénica lishínaaca, chacábacanaa náuca ruáꞌa máanui cábacoo jicáꞌa diosa náani jirrú sáicai áꞌa Asia ya quinínama macájirra cáinabi.”
Néemiꞌinaa quinínama liáni, íiwirri wérri nawówa, jáiwa namáidada namáꞌee: “¡Sáicacajani Artemisa efesios sána shínaa!”
Jáiwa namáidada mamáarracai lirrícu liáꞌa chacáaleeca. Jáiwa náiinu lináculai náaꞌa Gayo ya Aristarco, chámata washiálicuenai Macedonia sána máinaiu Pablo yáajcha, jáiwa nárda jíni chaléeni áabai cuíta máanui wérri quiní báinaa jíꞌineerri teatro, náawacactacoo.
Pablo wówai liwárruacoo lirrícu liáꞌa cuíta máanuica, quéewiqueꞌe litáania nalí náaꞌa chóniwenaica, ne náaꞌa éebidenaica jócu náinda jíni.
Ya léquichoo náiibi náaꞌa cawánacaalacanica Asia sánaca ái néenaa jáꞌa Pablo júnicai, nabánua nachuániu lirrú jócala léewa liwárruacoo néerra.
Nácula, lirrícu liáꞌa náawacactacoo, áabi máidada báawatai, áabi báawata, jiníwata náaꞌa chóniwenaica yáawaquenaiu matuínaami; náaꞌa áabibica jócai náa léenaa tándashia náawacawai.
Ne áabi néenaa náiiwa lináwa liáꞌa Alejandro. Liyá judíobini dáanedani quinínama náneewa. Alejandro nácuda licáajiu quéewiqueꞌe náyabacoo, litáaniaqueꞌe liwícaubali chóniwenai náneewa.
Ne náꞌinaa léenaa liáꞌa Alejándroca judío lécchoo, namáidada quinínama chámai hóraa: “¡Sáicacajani Artemisa efesios sána shínaa!”
Báqueerri nawácali náaꞌa chacáaleeca, léewaꞌinaa liyábeda náaꞌa chóniwenaica, limáꞌee: “Chóniwenai Éfeso sána, quinínama náaꞌa chóniwenaica lísana liáni chacáaleeca namáacani túyaca liáni temploca shínaa máanuica diosa Artemisa, ya rushínaa tánaashi cáirriu áacaiji.
Jiníwata jiní éewa libáya liáni, íyabau iyá, uꞌiméda jóctanaa yáa léenaa sáica.
Jiníwata náani washiálicuenaica índanica jócani méda máashii templorru, jiní natáaniacala máashii runácucha ruáꞌa washínaa diosaca.
Ya Demetrio ya náaꞌa tráawajene liájcha wáalenai áabata chuánshi linácucha, wánacaleenai náaꞌa ya néeni ya náarru náaꞌa wánacaleenaica; nasátaqueꞌe néemiu nanáneewani náaꞌa wánacaleenaica natúyaqueꞌiu nashínaa bácainaa.
Ya iyá isátacta áabata mawí, arrúnaa náawacacoo yáawaiyi.
Liáꞌa bésuneerricoo wáalee carrúnatai, jiníwata néewa náiiwacai wayá cáiinua yáacacanicoo, jiní áabai chuánshi wéewani wáiiwaca, nasátacta néemiu wayá linácu liáni wacáarraliactacoo.” Linísaꞌinaa limáqui jiliéni, líiwa lináwawai chóniwenairru.
Pablo yáairriu Macedoniala ya GrecialaAmáarraiꞌinaa léji liáꞌa nacáarraliactacoo macáishita, Pablo máida náaꞌa éebidenaica quéewiqueꞌe léewida nawítee. Néenee líiwa lináwau nalí, jáiwa liáwai Macedoniala.
Ne liáu licába nashínaa cáinabi néerra quinínama, liá nadánani íchaba limácala nalí náaꞌa léenajinaica; ya néenee líinu Greciala.
Natálideda liyá náaꞌa Sópater Berea néenee sái, lisálijinaa jíꞌineerri Pirro; ya Aristarco ya Segundo Tesalónica néenee sánaca, Gayo, Derbe sái, Timoteo ya léquichoo Tíquico ya Trófimo chésa náani lítaꞌaa liáꞌa cáinabi jíꞌineerri Asia.
Náani wéenajinaica náau wabéecha nanénda wayá áꞌa Troas.
Wayá, liáwinaami liáꞌa fiestaca wáayacta liáꞌa páanica méewisaa jócta limúrracau wajiáu chéni Filipos néenee lancha rícu, ne cinco éerri rícula wáiinu nanácu áꞌa Troas, wamáacactacoo siete éerri.
Pablo yáairriu Troas néerraYa néenee áabai éerri domingo rícu, wáawaca yáacau náajcha náaꞌa éebidenai Jesús nácui, wáirraqueꞌe liáꞌa Santa Cenaca, Pablo táaneerri liyáca náajcha náaꞌa éebidenaica. Arrúnaaca liácoo cajójchanaami, Pablo íiwa nalí Dios chuáni cáashia béewamicta táayebeeca.
Wáawaca yáacau áabai cuarto rícu áacairra matálii piso rícula, íchabactala lámpara túculenaiu;
ya báqueerri icúlirrijui jíꞌineerri Eutico wáairri liyáca ventana númacua ítaꞌaa. Ne Pablo táaniacala déecu wérri, néenee cadájuni jíni liáꞌa icúlirrijuica, jáiwa limáaca béemi, néenee licáwai chéni matálii piso ítee; jáiwa nabárrueda jíni máanali.
Néenee Pablo yúrrucuawai liyácta liáꞌa icúlirrijuica, liwína jíni lishíquia jíni. Limáꞌee léenajinairru:—Uꞌicáarrudau, cáwi.
Néenee Pablo éejoo líirracoo, lisúbirreda páani, wáaya jíni, jáiwa lisíguia litáaniaca cáashia jucámarraca. Néenee liáwai.
Néenee natée jíni liáꞌa icúlirrijuica, cáwi líibana néerrau, liyú sáicta wéerri nawówa.
Yáairriu chaléeni Troas néenee Mileto néerraWayá yáainaiu nabéecha wáau lancha rícu, chaléeni Aso néerra wáqueꞌiu wéda Pablo, le namáyuꞌu, jiníwata liwówaicala liácoo macáshtai.
Quéechaꞌinaa wáiinu linácui áꞌa Aso, liúrrucoo wáajchai wáawai Mitilene néerra.
Wajiáu néenee, cajójchanaami wabésunau lijúntami liáꞌa Quío, wáiinu áabai éerri liáwinaami liájba lícu liáꞌa Samos. Ne batáijinaami náau áabai éerri mawí, wáiinui Mileto néerra. Liáwinaami wabárruacoo áabai chacáalee jíꞌineerri Troguílio.
Liméda cháa, jiníwata Pablo, jócubeecha lidécudau bájiala Asia néeni, jócu liwówai liácoo Éfeso néerra; liwówai linísacoo madéjcata Jerusalén néerra, léewactau liyáca Jerusalén néerra léerdi liáꞌa Pentecostés.
Pablo táaneerri náaꞌa silínaica Éfeso néenee sánaNayáꞌinaa chacáalee jíꞌineerri Mileto rícu, Pablo wána namáida náaꞌa salínai yáainai iglesia Éfeso rícu litáaniaqueꞌe náajcha.
Quéechaꞌinaa náiinuca limáꞌee nalí: “Iyá yáine léenaa sáicai, chítashia nuyáu jíni quéechanacuꞌinaa nuíinu cáinabi Asia rícula.
Éerri jútainchu nuyá yáajcha nusírbia nuwácali nuwówa yáajchau, rúnaa nuíchaca liáꞌa máashii nubésunedanica, náaꞌa nawówaini naméda nuájcha náaꞌa judíobinica.
Ne jócai numáaca iyá nuíiwaqueꞌe irrú, liáꞌa sáicaiꞌinaa irrú, nuéewida iyá chóniwenai náneewa ya nábana rícu lécchoo.
Náaꞌa judíobinirru ya náaꞌa jócani judíobini numá nalí éejooqueꞌiu Diosru imáaca iwówau Jesús nácu.
Chóqueꞌe nuáu Jerusalén néerra, Espíritu Santo wána nuáacoo néerra, jócai nuá léenaa tánashia yéesa nuyá néerrai.
Ne nulí, áawita libésunacoo liáni, jiní wéni máanaliquicta nuyá. Ne nuwówaini nutée liáꞌa sáicai Dios chuánica, Dios caníinaa licába wayá, léjta Jesús nuwácali bánua nuyá.
<sup>(25-26)</sup> “Nuyá nuá léenaa yáawaiyi jócuminaa éejoo icába nuyá mawiá, iyá nuíiwani irrú Dios chuáni wánacaalactalaca. Nuwówai numá irrú nunísa nuíiwa irrú Dios chuáni, tánda linácue jóca nuá léenaa cajíconaa nuyá.
Jái nunísa nuíiwa irrúi Dios chuáni máyuꞌuca. Jócai nubáya yúcha.
Ne rúnaa iyáca, cawíteeyu itúyauꞌinaa quinínama náaꞌa máaquenai nawówau; Espíritu Santo máacanica pastorbini, natúyaqueꞌe chóniwenai iglesia rícu sána Dios shínaaca, liáꞌa liwénini chúnsai líirranayu.
Ne nuá léenaa jáicta nuáawai, náiinuminaa áabi chóniwenai, jicáꞌa náaꞌa cháawi carrúnatanica, wówainai namáardaca chóniwenai iglesia rícu sána.
Ne íibicha lijiáminau chóniwenai íiwadedenai nanúma yúwicau quéewiqueꞌe náaꞌa éebidenaica náaqueꞌiu líshiirricu.
Yáainai cáwi tuíshiyu; édacaniteu linácu liáꞌa matáli camuíca, éerrinacu ya táayee, nuéewida iyá ya nuíicha irrú bácainaa yáajcha.
“Ne chóqueꞌe, nuéenajinai, iwína iwówa lícula Dios, caníinaa Dios cába iyá. Dios wáaleerri lidánaniu liwánau náa wadáwinacoo lichuáni nácu, liáminaa irrú quinínama liá irrú iyá lishínaa chóniwenai majíconaanica.
Jócai nuwówai nulíwoo nuyá, liáꞌa warrúwaca ya liáꞌa íibalashica jiní shínaa;
jócai cha, ne iyá yáine léenaa nuyá tráawajairri nucáajiyu nuíinuꞌinaa quinínama liáꞌa nurrúnaani jinánica ya náaꞌa yáainai nuájcha.
Séewirri nuéewidani iyá nácu léquichoo cháwa wéewa watráawajaaqui jírra, wayúdaqueꞌe náaꞌa carrúni jináatanica, wédacaniqueꞌu linácu liáꞌa wawácali Jesúsca: ‘Dios túyerri liáꞌa yáairri lishínaaꞌeenau báqueerrirru.’ ”
Ne liáwinaami limáꞌinaa léji liáni, Pablo litúyau liúrrui juátayu lisáta Dios liúcha náajchau quinínama.
Jáiwaꞌee quinínama náichai, ya jáiwaꞌee nashíquia yáacawai nashíshiꞌe Pablo wídani nácu.
Jáiwaꞌee máashii nawówai, jiníwata limácaꞌee nalí jóca néejoo nacába liyá mawiá. Jáiwaꞌee náau liájchai lancha néerrai.
Pablo yáairriu Jerusalén néerraLiáwinaami wamáacaꞌinaa náaꞌa wéenajinaica, jáiwa wáurrucoo lancha rículai machácani Cos néerra, áabai éerri liáwinaami jáiwa wáawai Rodas néerra, ne néenee jáiwa wáau báaniu Pátara néerra.
Pátara néenee jáiwa wáiinu áabai lancha yáairriu Fenicia néerra, jáiwa wáurrucoo lirrículai.
Wabésunaꞌinau wáacoo wacába liwówai jíꞌineerri Chipre, wamáacaꞌinaami béema waná apáulicue sáica, wabésunau machácani Siria néerra. Liáꞌa lanchaca, arrúnaaca limáaca shínaashi liájba lícu Tiroca, jáiwa warrúniu néeni.
Jáiwa wáiinu néeni áabibi máaquenai nawówau Dios nácu, jáiwa wamáacau náajchai siete éerri. Espíritu Santo máꞌee nalí, jócubeecha Pablo yáau Jerusalén néerra.
Jáiꞌinaa libésunawai siete éerri, jáiwa wajiáwai. Quinínama náiinu ya néenibi yáajchau lécchoo, jáiwa náau wáajchai bináawala chacáalee yúcha, chaléeni cáina ítala, jáiwa watúyawai wasátacoo Dios yúcha.
Jáiwa wanísa washínaa iníjbaawai manuá yáacu yáaineu Tiro néenee, Tolemaida néerra, watáaniactalaꞌinaa náajcha náaꞌa wéenajinaica, jáiwa wamáacau náajcha áabai éerri.
Áabai éerri liáwinaami, jáiwa wajiáwai wáiinu Cesarea néerra. Jáiwa wáawai Felipe íibana néerra, liáꞌa éewiderri Dios chuáni, liyáwaꞌee néenaa náaꞌa siete cayúdacanica apóstolubini, wamáacau liájchai.
Liáꞌa Felipeca wáalierri cuatro miyácanai máanirri, íiwadedenai Dios chuáni.
Íchaba éerriꞌinaa wayáca néeni, jáiwa báqueerri íinu chésaini Judea íiwadedeerri Dios chuáni jíꞌineerri Agabo.
Líinuꞌinaa wáiibirrai, jáiwa liwína wálibeshi Pablo shínaa, jáiwa libáji lináu ya jicáaji ya líiba chámajianaa, limáꞌee:—Espíritu Santo ma Jerusalén néeni, náaꞌa judíobinica nabájidaminaa cháꞌa léquichoo liwácali liéni wálibeshica, ya néejuedaminaajoo nacáaji rícuni náaꞌa chóniwenai báawatanica.
Wéemiꞌinaa léji liéni, wayá ya náaꞌa Cesarea néenee sánaca, jáiwa wamá Pablorrui jócubeecha liáu Jerusalén néerra.
Ne Pablo éebaꞌee nachuáni:—¿Tánda íicha iwánaqueꞌe máashii nuwówa? Nuyá yáairri sáica, jócaita bácai nabáji nuyá, nuyá yáairri sáica máanaliqueꞌe nuyá Jerusalén néerra Jesús Nuwácali nácue.
Jócaꞌinaa wéenaa wáayabeda liyái, wamáaca liyái, wamáꞌee:—Máta Dios méda liájcha léjta liwówau.
Ne liáwinaami liáni, jáiwa wáchúndadaniwai wáqueꞌiniu Jerusalén néerra.
Jáiwa náau wáajcha náaꞌa wéenajinaica Cesarea néenee sánaca, jáiwa natée wayái líibana néerra liáꞌa báqueerri washiálicuerri Chipre sái, jíꞌineerri Mnasón, máaquerriꞌe liwówau báinacu wérri, yáirriꞌinaa walí cuíta wamáctalaꞌinaa.
Pablo yáairriu licába SantiagoWáiinuꞌinaa Jerusalén néerra, náaꞌa wéenajinaica narríshibia wayá sáictacta nawówa yáajchau.
Cajójchanaami Pablo yáau wáajcha licába Santiago, néerra nayá léquichoo quinínama náaꞌa salínaica.
Pablo táꞌee nalí, jáiwa líiwa nalí quinínama liáꞌa Dios médani lirrícueji náajcha, náaꞌa jócani judíobini.
Néemiꞌinaa jíni, jáiwaꞌee náa sáicai Diosrui. Namáꞌee Pablorru:—Wée, nuéenajirri, náiibi náaꞌa judíobinica íchaba máaquenai nawówau, quinínama nayá yáaineu namáca rúnaa wamédaqueꞌe Moisés shínaa ley.
Náiiwani nalí, jiyá éewidenai quinínama náaꞌa judíobinica náaꞌa yéenai déecuche áabai cáinabi ítee, jócubeecha naméda Moisés wánacaala, limáꞌee nalí jócubeecha iméda iwíchua nachíipi íimanaa dácu, jócubeecha nasíguia liáꞌa wawíteeca.
¿Tána jimá linácucha jiliéni? Ne chóniwenai yáine léenaa jinácu jíinucalaꞌinaa.
Cájbamiminaa jimédaqueꞌe sáicai cháꞌa: Áani wáiibi, cuatro washiálicuenai rúnaa namédaca liáꞌa namáni nácucha íinuerriꞌinaaca.
Jitée jiájcha wáni, jichúni jiwíteu náajcha, jipáida nashínaa arrúnai páida nalí, quéewiqueꞌe néewa nabíchu nawíta báinau. Cháwa jáni quinínama nacábaqueꞌinini jócai yáawaiyini liáꞌa namáni jinácucha, jócai báawacha jiyá éewiderri liáꞌa ley Moisés máacanica.
Náaꞌa wéenajinai jócani judíobini, máaquenai nawówau, wayájani nísa watánacai liáꞌa wamédaꞌinaaca: jócubeecha íya ínaashi náani lirrú liáꞌa jóca Dios, ya íirrai léquichoo jócai wéewa wáayaca, ya liáꞌa ínaashica cuéshinai sácumenaicoo, cáwiqueꞌe nacába náuchau naméda máashii náiinaayu.
Jáiꞌinaa nawówai nanísa nayáca siete éerrica, áabi judíobini cáinabi jíꞌineerri Asia néenee sána, nacábaꞌee Pablo templo rícu, jáiwaꞌee nacáarralia chóniwenai. Jáiwaꞌee náau Pablo júnta,
máidadenai náacoo: “¡Israelítabini, iyúda wayá! Liéni washiálicuerrica jínaneerriu quinínama éerri rícu, léewida chóniwenai máashii lijúnta liáꞌa wíteeshi washínaa chacáaleerru, táanierri máashii linácucha liáꞌa ley Moisés shínaa, ya linácucha liáni temploca. Áawita mawí, jáiwaꞌee liwárrueda áabi griégobini, jóca cawáunta liéni templo santoca.”
Namáꞌee liáni, jiníwata nanísacaꞌee nacábate liájcha liáꞌa Trófimo Éfeso néenee sái, nayá máinai nalíwoo jáicaꞌee Pablo tée liyái templo rícula.
Quinínama chóniwenai chacáalee ísanaca íiwirrini wówa, cánaqueneu Pablo néerra. Nawínaꞌee Pabloꞌee, jáiwaꞌee nárda bináawala templo yúcha, jáiwaꞌee nabáya madéjcanaa templo númai.
Atéwai náiinuaca, liáꞌa nawácalica batallón romanoca, léemiꞌinaaꞌee líiwanaa náiiwa lirrú jíni quinínama chóniwenai Jerusalén ísanaca íiwirrini wówa.
Liáꞌa wánacaleerri liáawaquedaꞌee lishínaa soldádobini ya náaꞌa áabica licánacaꞌee náau chaléeni chóniwenai yáctalaca. Nacábaꞌinaaꞌee liáꞌa wánacaleerri ya náaꞌa soldádoca, jócaꞌee nabáseda Pablo mawiá.
Néeneeꞌe liáꞌa wánacaleerrica lirrúniu nalí, liwína preso Pabloi, liwána nabáji Pablo chámai cadénayu. Néenee lisáta léemiu chóniwenai tána washiálicuerriqui jíni ya tána limédai.
Ne áabi namáidada matuínaami náibeji wáacoo, tándawa linácueji, liáꞌa wánacaleerrica jócai léewa liá léenaa jíni, bájialacala namáidada matuínaami; tándawa liwána natéequi jíni nayáctalaca.
Náiinuꞌinaa ásacaleera númami soldado íibana rícu, jáiwaꞌee nanácuda jíni nawárruedaquiꞌinini, chóniwenai yúcha;
jiníwata quinínama máidadenai náacoo líshiirricu “¡máanali jiyá!”
Pablo táanierri liwícaubaliu chóniwenai náneewaJáiꞌinaa natée chaléeni náawacactalacoo soldado íibana néerra, Pablo sáta léemiu liáꞌa wánacaleerri soldado:—¿Nuéewa nutáania yáajcha íchaitaa rími?Liáꞌa wánacaleerrica léebaꞌee:—¿Jéewa jitáania griégoyu?
¿Jócaita jiyá liáꞌa egipcio méderri máashii báinacumi jijiáꞌinaamiu áabai cáinabi ítala wáunamactalaca cuatro mil washiálicuenai máashiini wérri yáajcha?
Pablo máꞌee nalí:—Nuyá judío, nuyá Tarso shínaa Cilicia sái, jiáirriu áabai chacáalee máanui wérri; ne nusáta jiúcha sáicai jída nutáania chóniwenairru.
Liáꞌa wánacaleerrica jáiwa línda litáaniacai, Pablo bárruaꞌeewau áꞌa ásacaleera númami yáctaca licáajiyu liwána manúma náaꞌa chóniwenaica. Manúmataꞌinaa nayácai, jáiwaꞌee litáania chuánshi hebreoyui, limáꞌee:
“Nuéenajinai ya nusálijinaanai, éemi liéni nuíiwaniꞌinaa irrú nuwícaubaliu, jócaita yáawaiyi liáꞌa éeminica.”
Néemiꞌinaa litáania chuánshi hebreoyu, jáiwaꞌee mawí néemi lirrúi. Pablo Mamáarracaꞌee litáaniaca:
“Nuyá judío. Nuyá jiáirriu Tarso shínaa Cilicia, ne nuyá dáwinerriu Jerusalén rícu. Nuyá éewiderriu liájcha liáꞌa Gamaliel, nuyá áabenai wítee náajcha náaꞌa wawérrinaimica. Ne nuyá séewirri wówai nushírrueda Diosru quinínama nuwówa yáajchau, chaléjta imédanica chóqueꞌe éerri.
Nuyáte quéecha nucánacaida wérri náaꞌa chóniwenai wínenai liáni wáalii iníjbaaca, nuwína nayá nuwárruedaqueꞌini cuíta manúmai rícula, ya washiálicuenai ya íina lécchoo.
Liáꞌa nawácali sacerdótebinica ya náaꞌa salínaica yáine léenaa linácu liáni bésuneerricoo. Nayá tánenai nulí cáashta nuéewaqueꞌe nuwína náaꞌa wéenajinai judío yéenai Damasco rícu, néerrate nuáu numúrru nayái náaꞌa éebidenaica Jesús nácu, nuíindaqueꞌe nayá áani Jerusalén rícu cacástigaaqueꞌe nayá.
jáiwa nucáu cáinabi rículai. Nuéemi áabai chuánshi mérri nulí: ‘Saulo, Saulo, ¿tánda jicánaqueda nuyá?’
Nusáta nuéemiu liyá: ‘¿Tána jiyái, nuwácali?’ Liáꞌa táaneerri liyá nulí limá nulí: ‘Nuyáwa Jesús Nazaret sái, nuyáwa liáꞌa jicánaquedanica.’
Náaꞌa chóniwenai yáainecoo nuájcha, nacábaꞌee áabai cámarrashi quéneerri, Jáiwaꞌee nacáarrudawai, ne jócai néemi liáꞌa chuánshi táaneerri liyáca.
Nusátai nuéemiu: ¿Tána nuéewa numédacai nuwácali Jesús? Nuwácali Jesús ma nulí: Jibárroo jiá namówai iníjbaa yáairricoo Damasco néerra. Néerraminaajoo náiiwau jirrújoo liáꞌa jimédaniꞌinaaca.
Liáꞌa cámarrashi máaquerri nuyá matuí, náaꞌa nujúnicaica natée nucáaji nácu Damasco néerra.
“Néerra báqueerri washiálicuerri jíꞌineerri Ananías, sáicai wérri washiálicuerrica máaquerri liwówau Moisés shínaa ley máyuꞌuca; quinínama náaꞌa judíobinica yáainai Damasco rícu, natáaniaꞌee linácu sáicai wérri washiálicuerrica.
Ananías íinu licába nuyá, líinuꞌinaa limá nulí: ‘Nuéenajirri Saulo, jirríshibia wáalii jituí.’ Liyáalimi nucábai jucámarranaa, nuéewa nucába Ananías.
Néenee Ananías ma nulí: ‘Wawérrinaibimi shínaa Dios, liwína jiyá jicúnusiaqueꞌinini léjta liwówauꞌu, jicábaqueꞌe liáꞌa Jesús machácani wérri, jéemiqueꞌe jiwíbayu limáni linúmayu chúnsai Jesúsca.
Jiyá yáairriꞌinau jíiwa lichuáni quinínamai chóniwenairru, jíiwaminaa nalíjoni liáꞌa jicábanica ya liáꞌa jéeminica.
Ne chóqueꞌe, ujinénda mawiá. Jibárroo, jibáutisau, jimánu lícu Wawácali jíꞌinaa quéewiqueꞌe libádeda jijíconaa.
Pablo íiwa chítashia liáyuꞌu nalí náaꞌa jócani judíobini“Nuéejooꞌinau Jerusalén néerra, jáiwa nuáu templo néerra nuꞌóraca, nucábani nutuírricu.
Nucába Jesús, limá nulí: ‘Madéjcalicunaa, jijiáu Jerusalén rícucha, jiníwata jóca néebida jirrújoni liáꞌa jíiwani nunácu’.
Numá lirrú: ‘Nuwácali, nayá yáine léenaa, nuyá yáairriu quinínama sinagoga ya nutée cuíta manúmai rícula náaꞌa máaquenai nawówau, nabásedaqueꞌe nayá.
Quéechaꞌinaa náiinua jishínaa cashírruedacai jirrú Esteban, liyá táanierrimi sáica jinácu, nuyáwa yéerri náajcha néeni, nuyá áabenai wówa náiinuaqueꞌe Esteban, néenee nutúya náabala náaꞌa íinuenaicani.’
Ne nuwácali Jesús ma nulí: ‘Jiáu iníjbaa rícula, nubánuaminaa jiyájoo bájirra cáinabi ítala déecuchala nalí náaꞌa jócani judíobini.’ ”
Pablo yáirri cáaji rícu liáꞌa wánacaleerriAtanúma ájaꞌarra léemi lirrú jíni; néꞌe jáiwa namáidada cadánani: “¡Liéni washiálicuerrica jócai sáicanata cáwica! ¡Jimárdani lítacha liáni cáinabica!”
Ya léjta mamáarraca namáidadaca, nacúsudaꞌee náabalau, nawínaꞌee pucúpucubee náucaꞌee áacairrani.
Liáꞌa wánacaleerrica liwánaꞌee nawárrueda Pablo soldado íibana rícula, liwánaꞌee nabásedacani, líiwaqueꞌe nalí ne tándashia chóniwenai máidadai linácuchai.
Jáiꞌinaaꞌee nabájida nayáqui jíni nabásaidaqueꞌinini, Pablo sátaꞌee léemiu liáꞌa wánacaleerrica liáꞌa yéerri náajcha néeni:—¿Iwáaliaminaa liáꞌa wánacaalashi, libásedaqueꞌe liáꞌa báqueerri washiálicuerri chái cábacanaa léjta náaꞌa romanobinica, ya mawí jóca isátadani éemiu yáawacta cajíconaajani?
Néenee liáꞌa wánacaleerrica lirrúniu Pablorru, lisáta léemiu liyá:—¿Jiyá yáawai Roma shínaa cáinabi ítesai?Pablo éebaꞌee:—Jajá.
Liáꞌa wánacaleerrica limáꞌee:—Nuyá cawéni wérri jiácoo nulí warrúwayu quéewiqueꞌe éewa romano sái nuyá.Ya Pablo éebaꞌee lichuáni:—Nuyá jiáirriu chái cábacanaa léjta náaꞌa chóniwenai cáinabi Roma ítesana.
Ne linácue, náaꞌa wówenaica nabáseda Pablo, jáiwa náawai; liáꞌa wánacaleerrica, liáꞌinaa léenaa linácu romano néenee sáicalani, jáiwaꞌee cáarru liyái liwánaca nabájida Pablo.
Pablo yáairri nanáneewa náaꞌa wánacaleenai judíobinicaCajójchanaami, liáꞌa chúnsai wánacaalaca, wówairri liá léenaa sáica tándashia náaꞌa judíobini náa Pablo jíconaa, jáiwa liwáseda liúcha cadena licáaji nácuchai, jáiwaꞌee liwána náawacacoo náaꞌa wánacaleenaica sacerdótebini, ya quinínama néenaa wánacaleenaica jíꞌineenai Júnta Suprema. Jáiwa najéda Pablo limáaca nanáneewa jíni.
Pablo cába nalí náaꞌa wánacaleenaica limáꞌee nalí:—Nuéenajinai, nuyá yáairri sáica machúnuca nuwítee chóqueꞌe Dios náneewa.
Néenee liáꞌa Ananíasca, nawácali sacerdótebinica, libánuaꞌee náaꞌa yéenai urrúni Pablorru nabásaqueꞌe linúma.
Ne Pablo éebaꞌee lirrú:—¡Dios básairriꞌinaa jiyájoo, chámaini wítee! Jiyá wáairricoo árra, jiáqueꞌe nujíconaa léjta limáyu liáꞌa ley, ¿tánda jiwána nabáseda nuyá, jócai ley bánua imédaca?
Náaꞌa yéenai néeni namá lirrú:—¿Cháꞌa máashii jinúma lirrú, liáꞌa sacerdote wácali Dios shínaaca?
Pablo máꞌee nalí:—Nuéenajinai, nuyá jócai yáa léenaa liyáshia wánacaleerri sacerdótebini; ne limá liáꞌa Dios chuánica limá: ‘umáashii jinúma linácucha liáꞌa wánacaleerri jishínaa chacáalee’.
Ne, liáꞌaꞌinaa léenaa náaꞌa áabi néenaa náaꞌa wánacaleenaica náaꞌa saduceobinica, áabi mawí néenaa náaꞌa fariséobinica, Pablo máꞌee máanui chuánshiyu:—Nuéenajinai, nuyá fariseo, wéenajinai fariséobini shínaa; iyá múrruenai nujíconaa médacta máashii nuéebida linácu liáꞌa nacáwiactacoo náaꞌa máanalinimica.
Néenee Pablo máꞌinaami léji liéni, náaꞌa fariseo ya saduceo nachánau najútacoo nalíwaacoo, jáiwa nashírrida náucha wáacuwai.
Jiníwata náaꞌa saduceo máinai jócala máanalini éejoo nacáwiacoo, jinícalaꞌee ángelbini ya wówanaashi; ne náaꞌa fariséobinica éebidenai quinínama liáni.
Quinínama namáidadaca; ya áabi quéewidacani ley shínaabinica, néenaa náaꞌa fariséobinica, nabárruau namáꞌee:—Liáni washiálicuerrica jiní médani máashiica, cájbami báqueerri wówanaashimi jócta báqueerri ángel táania lirrú.
Ne nacáarraliacalau mamáarraca, liáꞌa wánacaleerrica cáarru liyá, carrúnataca nasúberreda Pablo, jáiwa libánua namáida lishínaa soldado quéewiqueꞌe lijéda néeneeni ya liwárrueda soldado íibana rículani.
Áabai táayebee rícula, liáꞌa Wawácali líyadau Pablorru limáꞌee: “Cadánani, Pablo, léjta jitáaniauꞌu nunácu áani Jerusalén rícu, chacábacanaa arrúnaa jitáania Romala.”
Nabáulidacta chítashia néewauꞌu náiinua PabloÁabai éerri ricúla, áabi judíobini nachánau áabenaa nawítee quéewiqueꞌe náiinua Pablo, jáiwa najúrau máashii máashiinaa wérri jócu náaya, jiní náiirraca shiátai cáashia náiinuacani.
Namánabaca cuarenta washiálicuenai náaꞌa máaquenaicoo naméda chái jiliéni.
Jáiwa náau nayáctala náaꞌa nawácanai náaꞌa sacerdótebinica ya náaꞌa salínai judíobinica, namáꞌee nalí:—Wayá júrenai máashiinaa jócubeecha wáaya nácula wáiinua Pablo.
Chóca jáꞌa, iyá ya náaꞌa áabi ijúninai, isátau liúcha liáꞌa wánacaleerrica soldado, quéewiqueꞌe náinda cajójchani ináneewa, iwówai yútaa yáqueꞌe léenaa linácu arrájuata; ya wayáminaajoo nénda wayácojoni quéewiqueꞌe wáiinuacani jóctanaa linísau irrú.
Jáiwa Pablo máida báqueerri néenaa wánacaleenaica, limáaꞌee lirrú:—Jitée liéni samálitaca lirrú liáꞌa wánacaleerri soldado, jiníwata wáalierri chuánshi líiwaniꞌinaa lirrú.
Liáꞌa wánacaleerri litée samálitamica lirrú liáꞌa wánacaleerri soldado, limáꞌee lirrú:—Liáꞌa preso Pabloca limáida nulí quéewiqueꞌe nuínda jirrú liáni samálitaca wáalierri áabai chuánshi jirrú.
Liáꞌa wánacaleerri soldado liwína samálita licáaji nácu litée báawachalani lisáta léemiu wáni:—¿Tána jiwówai jíiwa nulí?
Samálita máꞌee lirrú:—Náaꞌa judíobinica áabenaani wówa quéewiqueꞌe nasáta jiúcha cajójcha jitéequeꞌe Pablo nalí náaꞌa wánacaleenai nanácu, nawówai yútaaqueꞌe náa léenaa linácu mawí.
Ne jócu jéebida nalí jóni, jiníwata mawí cuarenta washiálicuenai néndenai nayá liájaba cabáyainta, jiníwata júrenaiu máashiinaa jócu náaya, jiní náiirraca shiátai cáashia náiinuaꞌee Pablo; chóca jáꞌa néndenai nayá jichuáni tánashia jimá nalí.
Néenee liáꞌa wánacaleerrica soldado, libánua samálitami limá lirrú jócu béecha líiwadeda liáꞌa líiwani lirrú.
Nabánua Pablo lirrú liáꞌa Félix wánacaleerricaLiáꞌa wánacaleerri soldado limáida chámata wánacaleenai liájabata, libánua nachúndadanica doscientos soldado náiibayu sána, ya setenta éema ítaꞌaa, ya doscientos cuélaleyu sána, quéewiqueꞌe náacoo liáꞌa chacáalee jíꞌineerri Cesarea las nueve táayebeeca.
Ya mawí liwána nachúni éema Pablo yániꞌinau ítaꞌaa ya liwána natée sáicani cáwi lirrú liáꞌa wánacaleerrica jíꞌineerri Félix.
Náajcha libánua áabai cáahsta máirri liliácoo:
“Nuyá Claudio Lisias, nutána jirrú nuédacanica jinácu jiyá chóniwerri cawénica Félix cawánacaalacai: Nutáa jirrú:
Náaꞌa judíobinica nawína preso liáni washiálicuerrica quéewiquinicta náiinuacani, ne quéechaꞌinaami nuá léenaami chái cábacanaa léjta náaꞌa chóniwenai cáinabi Roma ítesana, jáiwa nuáu nushínaa soldado yáajchawai, jáiwa nuéda náucha jíni.
Ne nuwówaicala nuá léenaani tánashia nácueji náa lijíconaa, jáiwa nutée liyái nanáneewa náaꞌa judíobini wácanai.
Cha nuá léenaa náani nayá jíconaa linácueji liáꞌa ley nashínaaca; ne jócai cajíconaa náiinuaꞌinaacani, jiní sáicanata liyá cuíta manúmai rícula.
Ne nuáca léenaa náaꞌa judíobini nawówai náiinaucani, liárra nubánua jirrú; ne nusáta náucha náaꞌa yáinai lijíconaa, quéewiqueꞌe namá jináneewa liáꞌa arrúnaiꞌinaa namániꞌinaaca”.
Náaꞌa soldado, léjta nawácali bánua nayá, nawína Pablomi, jáiwa natée táayee jíni áabai chacáalee jíꞌineerri Antípatris rícula.
Áabai éerri rícula náaꞌa soldado yáainemicoo náiibayu néejoo nárrui licúla báaniu, ne náaꞌa éema ítasanaca náau Pablo yáajcha.
Ne náiinuꞌinaami Cesareala, jáiwa néejueda lirrú cáashta lirrú liáꞌa wánacaleerri néeni ya néejueda lirrú lécchoo Pablomi.
Liáwinaami liliá cáashtaca liáꞌa wánacaleerri néeni, lisáta léemiu Pablo chítashia sái jiníni; ne liáꞌinaami léenaa Cilicia sáicani,
limáꞌee Pablorru:—Nuéemiminaajoo jichuáni cáashia náiinu náaꞌa yáinai jíconaa. Néenee liwánacaala nácu liwána natúya lirrícuni liáꞌa Herodes íibana wérri rícu, jócubeecha limániu.
Quéechaꞌinaami náinda Pablo, Tértulo chánau liá lijíconaa, limá Félixru:—Sáicai wérri jiwítee, jiyá wánacaleerrica, wayá sáicta wawówa, ya jiwítee rícueji jiméda sáicai wérri washínaa cáinabirru.
Liáni warríshibiani wawówa yáajchau séewirrinaa ya quinínama wayáctaca, jiyá cawítee Félixca, sáicai wérri wáa jirrú.
Ne quéewiqueꞌe jócu nuéda jiúcha bájiala éerri, nusáta jiúcha nuwówa yáajchau jéemiqueꞌe walí íchaitaa.
Wáiinu linácu liáni washiálicuerri carrúnataica, quinínama cáinabi ítaꞌaa jínaneerriu léewida liwána máashii nacába yáacacoo náaꞌa judíobinica, léewaꞌee nawíta náaꞌa éewiderri áabai wíteeshi jíꞌineenai nazarenos.
<sup>(6-7)</sup> Ya jiní wéni licába lirrúwoo liáꞌa Dios íibanaca, tándawa linácueji wawína natée cuíta manúmai rícula jíni. Ne wawówaini wáa léenaa quinínama liáꞌa limédanica, quéewiqueꞌe wacástigaacani léjta washínaa ley; ne liáꞌa wánacaleerrica jíꞌineerri Lisias, jáiwa léeda wáucha danáanshiyu jíni; ne limáꞌee náaꞌa yáine nayá lijíconaa arrúnaa náacoo náayadacoo jiyáctala.
Jiyá éewa jisáta jéemiu jáni, tánashia nácue yáawaa wáa lijíconaa.
Náaꞌa judíobinica yáaine néeni chacábacanaa namá lécchoo.
Liáꞌa Félix wánacaleerrica limáꞌee licáajiyu Pablorru litáaniaqueꞌe, jáiwaꞌee Pablo máꞌee:—Sáicta nuwówa nutáania nuwícaubaliu irrú, nuácala léenaa jiyá yáirri léenaa jéemica sáicactani o máashiiquictani; jiyá wánacaleerri lítaꞌaa liáni cáinabica báinacu wérri.
Léjta jiyá jájiu éewerri jisátada jéemiu, walícanama doce éerri néenee nuíinu Jerusalén néeni, quéewiqueꞌe nuá sáicai Diosru.
Jiní náiinucta nunácu nucáita yáacacoo áabi yáajcha, jiní nucáarraliaca numácoo chóniwenai Dios íibana rícucha, jiní sinagoga rícuba, jiní báawachala chacáalee yúcha.
Náani chóniwenai jócani éewa náyada yáawaaca cajíconaa nuyá.
Ne ta liyá nuíiwani nusírbia Diosru léjta nuwérrinaibimi, áabenaa liájcha liáꞌa wáalii iníjbaaca liáꞌa namáni linácucha jáicala nuéewidacala jócai yáawai, jiníwata nuéebidacala liáꞌa ley tánerricoo cáahsta ley ítaꞌaa, léjta namáyuꞌu náaꞌa éewidenai Dios chuáni báinacu.
Ya nuwáalia, chaléjta nayá, nuéebida Dios nácu nacáwiaꞌinaacalau náaꞌa máanalinimica, léjta náaꞌa sáicanica ya náaꞌa máashiinica.
Tándawa linácueji séewirrinaa nuéneda nuyá masácula nuwítee Dios náneewa ya washiálicuenai náneewa.
“Liáwinaami nujínanicoo íchaba camuí matuínaami cáinabi ítaꞌaa, nuéejoo nushínaa cáinabi ítala, quéewiqueꞌe nuá warrúwa nalí náaꞌa carrúni jináatanica ya nuá ofrendaca.
<sup>(18-19)</sup> Numédacta nuyá liáni, liáwinaami nuchúni nubádeda nuyáu léjta wawítee médauꞌu séewirrini, áawita áulaba chóniwenai yáajcha, jiní wíta cáitadedeerri nuyá, quéechaꞌinaami áabi judíobini chésanani Asia náiinu nunácu templo rícu. Nayáwa éewenai náiinu áani náyadacoo náaqueꞌe nujíconaa, yáawacta nawáalia nunácula jíconaashi.
Ne jócta, náani yáaine áani namáqueꞌe yáawacta náiinu nujíconaa quéechaꞌinaami nuyá nanáneewa náaꞌa wánacaleenai judío.
Ne jócuminaa nuyáꞌinaami náiibi numá cadánani chuánshiyu: ‘Wáalee yáa iyá nujíconaa nuéebidacala nacáwiaꞌinaacoo náaꞌa máanalinimica.’
Félix éemiꞌinaami liéni, liáca léenaa linácu liáꞌa wáalii iníjbaaca, limáaca léji liéni léejoꞌinaacoo litáania linácu báaniu, limáꞌee nalí:—Jáicta líinu léju liáꞌa Lisias wánacaleerri soldado, líiwaminaa nulí sáica léju liáꞌa ichuánica.
Liáwinaami áabata éerri rícula léejoo báaniu néerra liáꞌa Félixca, ruájcha ruáꞌa líinu Drusila, judíobini éenaa. Félix bánua namáida Pablo, léemiu Pablo chuáni linácue sái liáꞌa léebidauꞌu Jesucristo nácu.
Ne Pablo táaniaꞌinaami linácu liáꞌa cáwicaishi machácanica, ya wéewauꞌinaa wawánacaalacoo wayá jájiu, ya carrúnatabee íinuerriꞌinaaca, Félix cáarrudau léemicani, limáꞌee lirrú:—Cái jiá namówai. Nuéejoominau numáida jiyájoo jáicta nuwáalia éerrijoo.
Ne limédacalau, Félix néndacta Pablo yáa lirrú warrúwa, quéewiquinicta liwásedacani; tándawa íchabachu limáida áji éerri náani litáaniaqueꞌe liájcha.
Chájiꞌi chámai camuí bésunacuwai; néenee jócu Félix wánacaala mawiá, ne liárrumirra báqueerri wárroo jíꞌineerri Porcio Festo. Ne Félix wówaica sáica limáacacoo judíobini yáajcha, limáaca preso Pablo.
Pablo lináneewa liáꞌa FestocaFesto íinu quéewiqueꞌe liwína yáarruishi liwánacaalactaꞌinaaca, matáli éerri yáawinaami lijiáu Cesarea néenee Jerusalén néerra.
Néerra sacerdótebini wácanaica ya náaꞌa judíobini cawénini mawí náiiwa lirrú Pablo jíconaa nácue sái.
Nasáta liúcha cáiwinaa, quéewiquinicta libánua Pablo Jerusalénra. Nawówa licuéjiu quéewiquinicta náiinua iníjbaa licué jíni.
Ne Festo éebaꞌee nachuáni Pabloca yáairri cuíta manúmai rícula Cesarea néerra, ne liyá jájiu éejuerriꞌinau áulaba éerri ricúla.
Limá nalí:—Tándawa, náaꞌa iwácanaica, éewenai náacoo nuájcha Cesareala, ne liárra washiálicuerrica yáawacta ái limédau lijíconau, jáꞌa néeniminaa éewa yáa lijíconaa.
Festo máacau Jerusalén néerra újni ocho o diez éerri mawí, néenee léejoo Cesareala. Áabai éerri ricúla liwáau liárrubai ítaꞌaa liwánacaalactaꞌinaaca, jáiwa liwána náinda lirrú Pablo.
Quéechaꞌinaami Pablo wárruacoo, náaꞌa judíobini íinuenai Jerusalén néenee narrúniu nawárruacoo, náa lijíconaa cáiwinaa, áawita jócu néewa náa léenaa yáawaitani.
Pablo, liyája, táania liwícaubaliu:—Nuyá jócai méda nujíconau, jiní linácula liáꞌa ley judíobini shínaaca, jiní templo nácula lécchoo, jiní linácula liáꞌa wánacaleerri Roma.
Ne Festo wówaica sáica limáacacoo judíobini yáajcha, lisáta léemiu Pablo:—¿Jiwówai jiácoo Jerusalénra quéewiqueꞌe néerra nucába tánashia jijíconaa?
Pablo éebaꞌee:—Nuyá yáairri lináneewa liáꞌa wánacaleerri Roma, néeniwa néewa náa nujíconaa. Léjta jéewauꞌu jiá léenaani, jiní máashii numédani nanácula náaꞌa judíobinica.
Ne yáawacta ái nujíconaa cáiwiica jáꞌa sáicanatai náiinua nuyá nácueji, jócu cáarru máanali nuyá; ne jinícta yáawaiyii liáꞌa náayuꞌu nujíconaa, jiní yáirri léejueda nuyá nalí. Nusáta quéewiqueꞌe liyá yáa nujíconaa léja liáꞌa wánacaleerri quinínama cáinabi Roma shínaaca.
Néenee Festo sáta léemiu náaꞌa yáainaiꞌinaa liwítee, néenee limáꞌee:—Ne jáicala jisáta liáqueꞌe jíconaa liáꞌa wánacaleerri quinínama cáinabi Roma shínaa, néerraminaa jiáu lirrújoo.
Pablo lináneewa liáꞌa rey jíꞌineerri AgripaLiáwinaami áabi éerri bésunau, liáꞌa rey Agripa ya Berenice náau Cesareala nacába Festo néerra.
Ne nayácala néerra íchaba éerri, Festo líiwa linácu liáꞌa reyca, linácue sái liáꞌa Pabloca. Limáꞌee lirrú:—Ái báqueerri washiálicuerri ája áani Félix máacanitee cuíta manúmai rícula.
Quéechaꞌinaamite numáacoo Jerusalénra, náaꞌa sacerdótebini wácanaica ya náaꞌa salínai judíobinica, náyada nulí áabai jíconaashi linácula, nasáta núcha quéewiqueꞌe náiinuacani.
Tándawa, náiinuꞌinaami áani, jócu núcha éerri, jáiwa cajójchanaami nuwáau nuárrubai ítaꞌau nuwánacaalactaꞌinaaca, jáiwa nuwána náinda léji liáꞌa washiálicuerrica.
Ne náaꞌa íinuenai náa lijíconaa, jócu natáania máashii wérri linácula, léjta jíconaashi máanui léjta numáyuꞌu nulíwau.
Liyárrimi namáni linácucha liáꞌa léjta nawítee éebidau, ne ya báqueerri cáiwanai jíꞌineerri Jesús máanalimi, ne Pablo máirri cáwicalani.
Ne jócala nuá léenaa numéda linácueji liéni, nusáta nuéemiu Pablo liwówaicta liácoo Jerusalénra quéewiqueꞌe náiiwa lijíconaa méenaami.
Ne liyá sáteerri quéewiqueꞌe liyá yáa lijíconaa liyá máanui wánacaalaca, tándawa linácue nuwána nawáalia preso cáashia nuéewa nubánua lirrúni.
Néenee Agripa ma lirrú liáꞌa Festoca:—Nuyá wówerricta nuéemi lichuáni liérra washiálicuerri lécchoo.Néenee Festo éebaꞌee lichuáni:—Cajójchaminaa jéemi lichuánijoo.
Áabai éerri ricúla, Agripa ya Berenice íinu nawárroo cacábacanani wérri líibana ricúla liáꞌa wánacaleerrica, náajcha náaꞌa soldado wácanaica ya náaꞌa wánacaleenai chacáalee rícu. Festo bánua natéequeꞌe lirrú Pablo,
Festo limáꞌee:—Rey Agripa ya iyá wánacaleenai yáawaquenai wáajcha áani: liérra iwáalia árra washiálicuerrica. Quinínama judíobini yáa nulí lijíconaa, léjta Jerusalén néenee, ya chacábacanaa áani Cesarea rícu, jócu íyabau imáidada nulí quéewiqueꞌe máanalicani.
Ne nulí jiní médacta lijíconau cáiwii quéewiqueꞌe máanalicani. Ne liyá jájiu, sáta núcha quéewiqueꞌe liyá yáa lijíconaa liáꞌa máanui liyá wánacaleerrica, jái nuwówai nubánua lirrú jíni Romala.
Ne jinícala nuá léenaa yáawaiyii nutána jirrú lijíconaa nácue sái, liyá máanui wánacaleerrica linácue sái, nuínda ináneewani, ya jináneewa jiyá, rey Agrípaca, jáicta quéewiqueꞌe jisátada éemi wáni nuwáalia chuánshi nutánaniꞌinaa lirrú, liáꞌa máanui wánacaleerri quinínama Roma.
Ne nucába jócu sáicta nubánua lirrú preso, jócai náiiwa tánashia lijíconaa.
Pablo íiwa tánashia nácueji náa lijíconaa rey AgríparruNéenee Agripa ma Pablorru:—Jéewa jitáania jiwícaubaliu.Pablo nácuda lináu, jáiwa lichánau litáania cháꞌa:
Sáicta nuwówa nuéewacala nutáania wáalee jináneewa jiyá cawéni wánacaalaca, oh jiyá rey Agripa, quéewiqueꞌe nutáania nuwícaubaliu linácueji liáꞌa nujíconaa náani nútaꞌa judíobinica.
Jiníwata jiyá máanui wánacaalaca, yáirri léenaa jicába nawítee quinínama náaꞌa judíoca ya léewa wacáita yáacaniu nácueji. Tándawa nusáta jiúcha quéewiqueꞌe jéemi nulí arrájuata jiwówa yáajchau.
Pablo cáwica jócu léejueda liyáu újnibii“Quinínama judíobini yáine léenaa chítashia nucáwicami jíni náiibi, nucáinabi ítaꞌaa ya Jerusalén rícue, icúlirrijuiꞌinaate nuyái.
Chái náa léenaa, néewani náiiwaca nawówaicta náiiwadedacai, nuyá séewirrinaa fariséoca, léewa máanabacashi mawíyii machácani wéebidani nácu.
Ne chóqueꞌe náa nujíconaa nuéebidacala liáꞌa Dios mánimi wawérrinaimirru.
Washínaa doce tribu Israel shínaaca, nanénda licúmpliacoo liáꞌa limáni liá walí, tándawa náa sáicai Diosru nashírrueda lirrú éerrinacu ya táayee. Linácue liéni wanéndani wayáca, oh rey Agripa, náaꞌa judíobini náa nujíconaa chóqueꞌe.
¿Ne tánda jócu éebida Dios éenaaca licáwedaca náaꞌa máanalinimica?
ne cháwa numéda Jerusalén néeni jíni. Nawánacaala nácu náaꞌa sacerdótebini wácanaica, nawárrueda íchaba cuíta manúmai rícula, náaꞌa éebidenai Jesús nácu; jáicta náiinua nayái, nuyá áabenai wówa náajcha.
Íchabachu numéda nalí máashii quéewiquinicta nuwána namáaca néebidauca. Liéni numédani quinínama sinagoga rícu, áawita nuyá camáashiicai wérri náajcha nucánacaida nayá áabata chacáalee rícula báawachala.
Pablo íiwa báaniu chítashia léejuedau liyáu jíni“Linácue jiliérra nuáteu nuáacoo chacáalee jíꞌineerri Damasco rícula, nawánacaala nácu nuáu náaꞌa sacerdótebini wácanaica.
Ne iníjbaa lícu, oh rey, nucába wíyaicumi áabai jucámarrabee éerri rícueji, mawí cadánani cáiwia cámarra yúcha, liquéna nutéeji náajcha náaꞌa yáainecoo nuájcha.
Quinínama wacáu cáinabi ricúla, jáiwa nuéemi áabai chuánshi mérri nulí hebreoyu: ‘Saulo, Saulo, ¿tánda jicánaqueda nuyá? Jiyá jájiu máashii jiméda jirrúwoo, jicáꞌa liáꞌa jidúrruchucoo jicúshtau.’
Néenee numái: ‘¿Tána jiyái, nuwácali?’ Jáiwa Wawácali éeba nuchuáni: ‘Nuyáwa Jesús, léja liáꞌa jicánaquedani jimáacoo.
Ne jibárroo, jíiba ítaꞌau, ne jiníwata núyadau jirrú quéewiqueꞌe shírrueda nulí ya jíiwaqueꞌe quinínama liáꞌa jicábani wáalee, ya liáꞌa jicábaniꞌinaa nuájcha mawí.
Nujédaꞌa jiyá náucha náaꞌa judíobinica, ya náucha náaꞌa jócani judíobini, chóqueꞌe nubánua jiyá nalí.
Nubánua jiyá nalí quéewiqueꞌe jiméecu natuí, jócubeecha najínaniu catácta, quéewiqueꞌe najínanicoo jucámarrabee rícu, jócubeecha náinda Wawásimi wánacaala nayá mawiá, quéewiqueꞌe náaqueꞌiu Diosru; ya néebidaqueꞌe nunácu ya nawínaqueꞌe liáꞌa numéetuauꞌu najíconaa, ya áabai sáicabee náiibi náaꞌa chóniwenai majíconaanica Dios shínaaca.’
Pablo méda liwánacaala liáꞌa licábanica“Cháwa jíni, oh rey Agripa, jáiwa nuéebida linácu liáꞌa nucábani áacaiji,
quéechanacu nuíiwa nalí chuánshi náaꞌa yéenai Damasco rícu, liáwinaami nalína náaꞌa Jerusalén rícu sánaca, ya quinínama cáinabi Judea shínaaca, ya nalí lécchoo náaꞌa jócani judío, numáida néejoocoo, néejueda nayáu Diosru, ya namédaqueꞌe liáꞌa sáicaica íyadenai nayá yáawaaca néejueda nayáu.
Linácueji liáni nawína nuyá templo rícu náaꞌa judíobinica, nawówai náiinua nuyá.
Ne Dios yúdacala nuyá numédau cabálininaa újnibi wáalee, nutáania Dios nácu quinínamarru, júbinica ya máanui namánirru. Jócu náiiwa báawachala náucha náaꞌa táanianaimi Dios wítee rícueji, Moisésca arrúnaiꞌinaa bésunacoo;
liáꞌa Dios wínanica arrúnaacala máanalicani, ne liáwinaami máanalicani léꞌe nawáa quéechanacu sái cáwiacoo liérra, ne líiwaminaajoni nawásedacoo jucámarranaa, léjta washínaa chóniwenairru ya áabata cáinabi ítesana.”
Pablo éenedau liwána Agripa náawacoo cristiánoyuLinísaꞌinaami litáania linácu liáni Pabloca, Festo máidada cadánani:—¡Báawa jiwítee, Pablo! Bájialacala jéewidacoo jináwau jiyáca báawa jiwítee.
Ne Pablo éebaꞌee:—Nuyá jócai báawa wítee, jiyá cawénica Festo; jócai cha léjta jimáyuꞌu, liáꞌa numánica cawíteeyui numáca yáawaiyiica.
Liérra yáa árra rey Agrípaca, yáirri léenaa sáica quinínama liáni, tándawa nutáania chawítemijaꞌa lináneewa; náucala léenaa yáawaa liá léenaa quinínama linácu liáni, jiníwata jócala watáania wayá cabáyainta liúcha liáni.
¿Jéebida jiyá máanui wánacaleerri, namánimi náaꞌa éewidenaimi Dios chuáni báinacu? Nuáni léenaa jéebidaca.
Agripa éebaꞌee lichuáni Pablorru:—Atéwata jiwána nunáawacoo cristiánoyui.
Néenee libárroo liáꞌa reyca, ya lécchoo liáꞌa wánacaleerri liájbata, ruájcha ruáꞌa Bereníseca ya quinínama náaꞌa wáainecoo nayá náajcha,
ya ta náacoo báawachalai natáania linácu liáni. Namáꞌee nalí wáacoo:—Liáni washiálicuerri jiní médani máashiica éewaqueꞌe máanalicani; jócaita sáicanata nabáya cuíta manúmai rícula.
Agripa máꞌee Festorru:—Sáica natái iwáseda liáni washiálicuerri, jóctata liyá jájiu sáta quéewiqueꞌe liyá yáa lijíconaa liáꞌa máanui wánacaleerri Roma.
Pablo nabánuani RomalaQuéechaꞌinaami namácacoo nabánua wayá Italiala, Pablo ya áabi presobini, jáiwaꞌee néejueda jíni báqueerrirru wánacaleerri jíꞌineerri Julio, néenaa náaꞌa soldado yáarruica jíꞌineerri Emperador shínaa.
Wáurrucoo lancha rícula, áabai lancha chánactacoo jíꞌineerri Adramitio jái jiácoo liyácai íyaberriꞌinau liácoo chaléeni áabi lancha chánactacoo liáꞌa cáinabi jíꞌineerri Asia. Yáairri wáajcha lécchoo báqueerri jíꞌineerri Aristarco, che sáini Tesalónica néenee sái, áabai chacáalee yáairri Macedonia shínaa cáinabi ítaꞌaa.
Cajójchanaami wáiinu áabai chánactacoo lijíꞌinacta Sidón, néenee Julio sáica limédacoo Pablo yáajcha, línda Pablo yáacoo licába náaꞌa lijúnicai quéewiqueꞌe nashírrueda lirrú.
Wajiáu Sidón néenee, jáiwa wanáwau liwójuna íteeji liáꞌa liwówaica jíꞌineerri Chipre, jiníwata liáꞌa cáulica cánaquerriu wajúnta.
Wachuáu manuá lirrícu lijúntamirra liáꞌa litácoowa jíꞌineerri Cilicia ya Panfilia, ya ta wáiinu chalée jíni Mirala, áabai chacáalee Licia shínaa.
Liáꞌa wánacaleerri soldado líinu áabai lancha mawíyii máanuica nácu che sáini Alejandría sái, yáairriꞌeewoo liyáca Italiala, jáiwa liwána wáurrococoo wawína washínaa iníjbau úniacu.
Íchaba éerri wáau arrájuata, ya carrúni jináatayu wáiinu lijúntamirra liáꞌa jíꞌineerri Cnido. Ne áicala újnibii cáuli cánacau wajúnta jáꞌa, wabésunau lijúntami liáꞌa jíꞌineerri Salmón, warríjcocoo liwówai íteeji liáꞌa Crétaca;
wachuáu carrúni jináatayu litácoowala, wáiinu áabai yáarruishi jíꞌineerri Buenos Puertos, urrúni lirrú liáꞌa chacáalee jíꞌineerri Lasea.
Jái wáuca íchaba éerri, jái carrúnata wamáacacoo manuá yáacoo, jiníwata jái urrúni wárruacoo liáꞌa uniábica. Linácueji Pablo yáa nawítee:
—Washiálicuenai wánacaleenai, nucába liáni wáctacoo carrúnatai wérriꞌinaa, ya wáucaminaajoo liáꞌa lanchaca ya liáꞌa quinínama watéeni lirrícu, ya carrúnata wáuca wacáwicau.
Ne liáꞌa soldado wácalica, léewida lirrú mawí liáꞌa lancha wácalica ya liáꞌa wánacaleerri litée lancha, Pablo yúcha mawí.
Ne jócala sáica liáꞌa nachánactacoo nabésunedauꞌinaa uniábi néeni, jáiwa quinínama namáꞌee nalíwoo sáicanata najiácoo néenee, néenedaquinicta náiinu Fenice néerra, áabai náiinucta nachánacoo Creta shínaa yáairri lijúntami liáꞌa cáiwia wárruactalacoo ya léemalawoo báchairra, ya néeni wawówaicta wabésuneda uniábi.
Cáuli wérri manuá yáacuNamá nalíwoo najínacoo báaniu machúnuca lijiáu áabai cáuli arrájuata chéni sur néenee, najiáꞌeewoo nachuáu litácoowa liáꞌa liwówai jíꞌineerri Creta.
Ne arrájuata rími liáwinaami áabai cáuli wérri íinuerri léemamiyu, báseerri cadánani lancha nácula,
jáiwa lichánau liwátanedaqui jíni. Jócu wéenaa wamáchiquinia cáuli júnta liáꞌa lanchaca, arrúnaa wáida litée wayái.
Wabésunaꞌinau liwójuna ítee áabai liwówai píitui rími jíꞌineerri Cauda, jiníwata liáꞌa cáuli jócai énajta bása néenee cadánani, ya jócai súti tráawajo wéenaqueꞌe wáawaqueda liáꞌa íida éenibi natéenica.
Cajójchanaami, liáꞌa cáuli wérri ái újni cadánani jáꞌa, cháwaꞌee nachánaa náuca manuá yáacula liáꞌa shínaashi natéeni lancha rícu.
Matáli éerri ricúlaꞌinaami, náuca nacáajiyu quinínama yáairri lancha rícu sáica
Íchaba éerri jócai wéewa wacába cáiwia ya náaꞌa sáaliica, liyú liáꞌa cáuli wérri básairri wayá, wayá walíjani yúcacuwai.
Jiníwata wabésunau íchaba éerri jiní wáayani, Pablo libárruacoo béewami nalí, limá nalí:—Nuwácanai, imédactata sáica nuwánacaalai jócu wajiáu chéni Creta; jócuminaata wabésunau cháijiꞌi, jiní wáuquedaca washínau yáairrimi lancha rícu.
Ne wáalee, áawita wabésunacoo cha, oyúrruqueda iwówa, jiníwata íibicha éenaa máanaliꞌinaa, áawita liúcacoo liáꞌa lanchaca.
Ne táayee báqueerri ángel íyadau nulí Dios bánuani, nuyá Dios shínaa lécchoo nusírbia lirrú,
limá nulí: —Ocáarru jiyá, Pablo, jiníwata arrúnaa jíyadacoo lináneewa liáꞌa máanui wérri wánacaalaca Roma néenee sáica, ne jinácueji Dios jócu línda máanali jiyá ya náaꞌa yáainai jiájcha lancha rícu.
Tándawa, nuwácanai, oꞌéjueda iwówau, jiníwata nuéebida Dios nácu nuyá yéerri yáawaiyi quinínama liáꞌa bésuneerricoo limáꞌee nulí liáꞌa ángel.
Ne arrúnaa wachánacoo áabai liwówai nácula.
Áabai táayebee, libésunau chámai semana nácu, jáiwa wáiinu manuá, áabai jíꞌineerri Adriático, litéecala bajiálanaa liáꞌa cáulica, ne liyáali béewami táayebee, ne náaꞌa téeniꞌinaacoo lancha náa léenaa warrúnicoo wáacoo cáinabirru.
Néeneda lidujíwaca liáꞌa shiátaica, ne liwáalia treinta y seis metros, ne mawí libéechala néeneda báaniu, liwáaliaꞌee veintisiete metros.
Ne cáarrucala nayá carrúnataca náiinuacoo íiba wérrica nácula, jáiwa náuca cuatro náaꞌa gámbia wérrinai chéni líishii néenee liáꞌa lanchaca, nácula nasáta Dios yúcha quéewiqueꞌe jucámarraca.
Ne náaꞌa téene nácu lancha namáꞌee nalíwoo quéewiqueꞌe namánicoo lancha rícucha, jáiwa nachánau náurrucueda náaꞌa íida éenibirrimica, namédacalaꞌeewoo nayáca jicáꞌa náaꞌa yúquenaiꞌinaa gámbia wérrinai lancha béecha.
Ne Pablo líiwaꞌee lirrú liáꞌa wánacaleerrica ya lishínaa soldádorru lécchoo, limáꞌee:—Ne jócta namáacau lancha rícu, iyá jócaiꞌinaa cáwi.
Néenee náaꞌa soldádoca, nawíchua nabáji náaꞌa íida éenibirrimica, jáiwa náida licáacoo shiátai yáacula.
Ne wówaiꞌinaa jucámarracai, Pablo íiwa nalí quinínama quéewiqueꞌe náaya máayabaca, limáꞌee nalí:—Jái chámai semanacai wanénda wacábaca libésunauꞌu, iyá jócaini íya léjta iwítee séewirrinaa.
Nusáta yúcha íyaqueꞌe máayabaca. Sáicabeeꞌinaawa irrú liérra quéewiqueꞌe cáwi iyá, jiníꞌinaa yúquerriu yúcha, jiní áabai iwíta báinaa.
Linísaꞌinaami limá liéni, Pablo wína licáaji rícuu áabai páani, liá sáicai Diosru quinínama nanáneewa. Lishírridani jíni, jáiwa lichánau líyaqui jíni.
Jáiwa liá nadánani quinínamai nachánau náaya lécchu.
Liáwinaami nanísaꞌinaaꞌee náaya liáꞌa nawówainica, náucaꞌee liáꞌa trigo manuá yáacula jéewiqueꞌe lijínacoo madéjcalicu liáꞌa lanchaca.
Lancha yáajuerriuJáiꞌinaa jucámarrai, náaꞌa téenai nácu lancha jócu náa léenaa táshia nayá jíni, ne nacába áabai libéerricula liwáaliaꞌee cáina; nawówai narrúnda lancha néerra.
Nawíchueda licuábai náaꞌa gámbia wérrinaimica, namáacaꞌee manuá yáacu jíni, ne nawáseda jíni náaꞌa téenaca sírbierri litée lancha. Jáiwa nanácuda cáulirru liáꞌa vela libéechala sáica, jáiwa liáꞌa lanchaca lichánau lirrúnicoo cáina nácula.
Ne liáu cáina ítala macáshtairra, limáacactalaꞌinau liáꞌa barco machúnucunaa. Liáꞌa libéechala sáica cháneerri júchananaa cáina íibirra, jócta néewa nachúnidacani, nácula liáꞌa líishiicaa néenee sáica lichánaꞌeewoo lisúbirriedacoo lidánaniyuꞌe liáꞌa marrádacaca.
Náaꞌa soldádoca nawówaiꞌe náiinua náaꞌa presobinica, jócubeecha náindata namánicoo náamarracoo.
Ne liáꞌa nashínaa wánacaleerri soldado, liwówai lijédacani liáꞌa Pabloca, jócu línda namédacani, jiníwata liwánacaala nayá, tánashia éewerri liámarracoo shiátai yáacu quéecha mawí íinu litácoowala.
Ne náaꞌa áabica náaꞌeewau lítaꞌaa liáꞌa tabla lancha shídanaamica. Cháwaꞌee wáiinu quinínama cáwi cáinabi íitala.
Pablo yáairri liwówai ítaꞌaa jíꞌineerri MaltaQuéechaꞌinaa cáwi wayá quinínama, wáa léenaa liáꞌa liwówai jíꞌineerri Malta.
Náaꞌa chóniwenai néeni sánaca narríshibia wayá sáica wérri quinínama, jiníwata yúwairriu liyáca ya casálini lécchoo, natúculia chichái wérri, jáiwa namáida wayá warrúnicoo néerra.
Pablo yáawaquederri chichába máacarrai liníquini liyá libówanaa, ne bácua áai cánacau lijiácoo líibicha liáꞌa amóeiyica, jáiwaꞌee liwówanau licáaji nácui liámuacani.
Nacába náaꞌa chóniwenaica nacába áai cuácoo licáaji nácu liáꞌa Pabloca, namáꞌee nalí wáacoo: “Ta liáꞌa washiálicuerri cájbami cáiinuacai léji liéni, ne áawita jócu lisácumawai manuá yúcha, ái áabai wíteeshi cadánani jócaiꞌinaa índa cáwi liyá.”
Ne Pablo licúsuda liúcha liáꞌa áaica chichái ricúla, ne jiní libésunawai.
Quinínama nanénda nayáca limúrracacoo, jócta licáu máanalina; néenee íchaba liáwinaami nanénda jiníꞌe libésunawai, nanáawidaꞌee nawíteu yáꞌee nachánau namáca Pablo cálaꞌee dios.
Urrúni lirrú liáꞌa áabai cáinabi lishínaa liáꞌa chóniwerri wánacaleerri liwówai néeni, jíꞌineerri Publio, ríshibia wayá sáica ya licába wanácu matáli éerri.
Ne bésuneerriu liáꞌa lisálijinaa liáꞌa Publio yéerri liárrubaiu ítaꞌaa, bálinerriꞌeewoo cáiwinaa, licámuna nácu ya suliá wérri nácu. Pablo yáaꞌeewoo licábaqui jíni, néenee liáwinaami lisáta Dios yúcha jíni licháanaꞌee licáajiu linácu, jáiwaꞌee sáica jíni.
Ne linácueji, náiinu náaꞌa áabica bálineneecoo náaꞌa yáaine liwówai ítaꞌaa, jáiwaꞌee sáica nayá lécchoo.
Jáiwaꞌee náa walí quinínamai ne liáwinaami jáiꞌinaa wáirrau wayá báaniu náa walí quinínama liáꞌa warrúni jinánica washínaa wániꞌinau yáajcha.
Pablo íinu Roma néerraLibésunauꞌinaa matáli quéerri nayá liwówai ítaꞌaa, wáirrau áabai lancha rícula néeni bésuneda uniábi; lishínaa lancha áabai chacáalee jíꞌineerri Alejandría, téerri linácu licábacanaa liáꞌa nashínaa diosca jíꞌineenai Cástor ya Pólux.
Wáiinu chaléeni nachánactalacoo jíꞌineerri Siracusa, néeni wamáacau matáli éerri.
Wáiinu áabi wéenajinaiu nawána wamáacacoo áabai semana náajcha; chájiꞌi wanísacoo walíwoo Roma néerra macáshtai.
Náaꞌa wéenajinai Roma néenee sánaca, jái nawáalia chuánshi wáiiwanaa néerrai; ne jái najiáu najúnteda wayái Foro de Apio, néerra liáꞌa liyáctaca jíꞌineerri Matáli Tabernas. Pablo licábaꞌinaa, liáꞌee sáicai Diosru ya liáꞌee léenaa cadánani liyá.
Ne wáiinuꞌinaa chaléeni Roma néerra, namáacaꞌee Pablo liyáaqueꞌe báawachala, bácairrimi soldado túyajani jócubeecha limániu.
Pablo Roma rícuMatáli éerri liáwinaami líinucai, Pablo bánua namáida nachúnsanaca judíobini Roma rícu. Jáiꞌinaa náawacawai limáꞌee nalí:—Nuéenajinai, nuyá jiní médani nanácula náaꞌa judíobinica, jiní linácula liáꞌa nawíteemi wawérrinaimi shínaa, ne báawachata Jerusalén néeni nawína nuyá néejueda nuyá nalí náaꞌa romanobinica.
Néenee liáwinaami nunísa nutáaniaca nawówai nawáseda nuyá, jiníwata jiní náiinuni nunácue, éewaqueꞌe náiinua nuyá.
Ne náaꞌa judíoca jócu nawówai nawáseda nuyá, arrúnaacala nusáta liúcha liáꞌa máanui wérri wánacaalacai libánua náiinua nuyái, o nawásaidawee nuyá, áawita jiní máashii nuwáaliani linácueji liáꞌa nushínaa cáinabica.
Tada linácue, numáida iyá quéewiqueꞌe nucába ya nutáania irrú, tánda linácueji wawáaliaqueꞌe wéebidaca wayá israelítabinica, jicába nuyáyu cabáji áani.
Namáꞌee lirrú:—Wayá jiní ríshibiani áabai cáashta Judea néenee sái jinácue, jiní áabi wéenajinai judío íinuenai néenee, jiníꞌe namá jinácucha máashii jinácue.
Wawówai wéemica chítashia jiwítee jíni, jiníwata wáa léenaa quinínama cáinabi natáania linácucha liáni wáalii éewidacalashica.
Tánda namáca áabai éerri, liáꞌa lijiáctemicoo íchaba chóniwenai liáꞌa Pablo yáctamica. Néenee manúlacaiba cáashia táicala, Pablo táania Dios wánacaalactaca. Liwówaiꞌe líiwa nalí Jesús nácu, táda béewami ley Moisés shínaa, natána náaꞌa íiwadedenai Dios chuáni báinacu.
Áabi éebidenai liáꞌa Pablo íiwanica, ne náaꞌa áabica jócani éebida.
Ne jócu áabenaa nawówa nalíwoo, nachánaꞌeewoo náacoo. Ne jóctanaa náawai, Pablo máꞌee nalí:—Sáicai litáania Espíritu Santo nalími náaꞌa iwérrinaibimica ibéechala sánamica, linúma rícue liáꞌa íiwadedeerri Dios chuáni Isaías, limáꞌee:
‘Jiá namówai jíiwa nalí náaꞌa chóniwenaica:Ne áawita mawí néemica, jócaiꞌinaa néewa néemica;áawitaqueꞌe mawí nacábaca, jócaiꞌinaa nacába.
Ne liwítee liéni chóniwenai cabálini wérri,nawíba báyau,ya liáꞌa natuí báyeerri lécchoo,jócubeecha néewa nacábaca,jiní néewaca néemica,jiní néewaca náa léenaani;quéewiqueꞌe jócu néejoo nulí,jócubeecha nuchúni nayá.’
Yáaqueꞌe léenaa iyá, chóqueꞌe ibéechalau, liéni liwásedauca Dios shínaa, liáni nalí áawita náaꞌa jócani judíobini, ta nayá éemenaijani. [
Quéechaꞌinaa Pablo máirri liáni, náaꞌa judíobini náawai nacáita yáacacoo nayáwacoo.]
Pablo máacau chámai camuí machácani áꞌa lijédacta lirrúwoo cuíta, liwínau liyá nayá, náaꞌa quinínama yáainecoo nacába liyá.
Cha liwíteemi íiwa Dios wánacaalactaca, léewidacala urrúnica liáꞌa wawácali Jesucristo, jiní cáarrucalani jiní namáshidacalani.
<font color=teal>Carta de San Pablo a los Efesios</font>Nuédacaniu inácuNuyá Pablo, apóstolu Jesucristo shínaa, léjta Dios wówauꞌu, nutáa irrú iyá yáainai chacáalee jíꞌineerri Éfeso, iyácala chóniwenai Dios shínaa, éebidacala áabenaa iwówa Cristo Jesús nácu.
Dios yáa walí Cristo nácuWáa sáicai Dios lisálijinaa liáꞌa wawácali Jesucristoca, Dios Cristo nácu liá walí sáicaica áacairra, quinínama sáicabee cábacanaa Espíritu nácu.
Dios wína wayá Cristo nácu jócuꞌinaami liquénuda cáinabi újnibii, quéewiqueꞌe majíconaa wayá lirrú, jiníꞌinaa máashii wawítee lináneewa. Qéechami caníinaa licába wayá,
liwínanite quéewiqueꞌe liméda léenibiyu wayá Jesucristo nácu, áabenaa léjta liwówauꞌu naméda liwánacaala.
Linácue jiliéni wáa sáicai séewirrinaa Diosru, sáicacala liwítee carrúni jináata licába wayá, liá walí sáicai licúulee nácuu caníinaaca licábaca.
Níwata Dios caníinaa licába wayá bájialanaa quéechami, Cristo nácueji ya líirranaa jiérricoo máanaliꞌinaa cruz nácu, wawáalia liwásedaqueꞌe wayá, ya liméetua wajíconaa.
Dios íiyada walí caníinauꞌu licába wayá, liá quinínama wawítee ya wáaqueꞌe léenaa wéemica,
ya liwána wáa léenaa Wacába liwánacaala báyeerrimicoo. Léjta limáyuꞌu liáꞌa yáairrimi liwíta lícu, cháwa limédaqui jíni.
Liéni léjta limáyumi, limédaminau machácani wérri, quéechaꞌinaami líinu léerdicai. Dios bánua liáawacacoo liwánacaalaqueꞌe quinínamani liáꞌa Cristoca, léjta náaꞌa áacai sánaca ya náaꞌa cáinabi ítaꞌaa sánaca.
Dios wína wayá quéechai quéewiqueꞌe wayá macáishita Cristo nácu, wawáalia lirrícuca éenaa, léjta áabenaa Dios wówaumijani, quinínama liméda léjta sáicai liwówauꞌu licábacani.
Limédani chájiꞌi, quéewiqueꞌe wayá quéechanacu wamáaca wéebida Cristo nácu, quéewiqueꞌe wayá quinínama wáa lirrú sáicai liwítee dánani nácueji.
Sáicacajani Cristo, iyá lécchoo éemenai chuánshi yáawaiyica, liáꞌa sáicai chuánshi liwásedauꞌinaa iyá, ya iwárruacala éebidaca, Dios yáa irrú lishínaa Espíritu Santo léjta áabai marca, cháwa limá liáacani quéecha.
Liéni Espíritu Santoca léewa libéecha sái liérra yáawacaalaꞌinaa Dios yáa walí lirrícuca éenau, jáicta wanísa wawásedacoo quinínama yúcha, ya ta liméda wayái lishínaa chóniwenai liyániꞌinaa yáajcha, quéewiqueꞌe quinínama wáa lirrú sáicai liwítee dánani nácueji.
Linácueji liéni, nuá léenaa éebida wawácali Jesús nácu, ya Caníinaaca icába náaꞌa chóniwenai Dios shínaaca.
Jócu numáaca nuá sáicai Diosru inácueji, nuédacaniu inácu jáicta nusátau Dios yúchai.
Nusáta Dios wawácali Jesucristo shínaaca, liwítee dánani liáꞌa wasálijinaaca liáqueꞌe irrú wíteeshi áacai sái, quéewiqueꞌe yáa léenaa liáꞌa Dios íyadani, quéewiqueꞌe yáa léenaa Dios mawí mawí.
Nusáta Dios yúcha quéewiqueꞌe liméecu iwítee ya jucámarranaa, quéewiqueꞌe yáa léenaa liáꞌa inéndani iyáca linácueji limáida iyá, sáictacala wérri liwítee ya cawénii liáꞌa Dios yáani nalí lishínaa chóniwenaica.
Yáawaiyii máanuica ya jiní númami liáꞌa jiwítee dánanica, liáꞌa yáairri wadánani wayá éebidenaica. Léewa wíteeshi máanui Dios íyadanimi lidánaniyu ya liwítee dánani yáajcha,
quéechaꞌinaami licáweda Cristo ya liwána liwáacoo sáicaquictejica léema nácu áacairra.
Dios limáacani quinínama wíteeshi dánani ítaꞌaa, Dios yáirri Cristorru liwíteu máanui mawí, ya Cristo wánacaleerri quinínama náucha mawí náaꞌa wánacaleenai áacairra nácu ya áani cáinabi ítaꞌaa, léjta liáni léerdica ya liáꞌa íinuerriꞌinaaca.
Ne liáꞌa iglésiaca léwa Cristo náanai, tándawa liáꞌa iglésiaca Cristo rícueji liwáalia quinínama, Cristoca liáꞌa téerri quinínama sáicai wérricalani.
Cristo wáseda wayá caníinaaca Dios cába wayáQuéecha iyá léjta máanalinimi yáca linácueji liáꞌa jíconaashica ya máashiica,
liáꞌa iyánimi rícu, imédacala léjta éerri wówauꞌu, ya liwánacaala liáꞌa espíritu máashii wánacaleerri cáuli rícu, yáairri nadánani náaꞌa jócani méda Dios wánacaala.
Cháwate wayámi jírra lécchoo quinínama wayáꞌinaa báinacumi wawíteeyu, wamédacaalami máashii léjta wawówauꞌu, ya waméda licábacanaa liáꞌa wawítee cajíconaica, ya waméda liwánacaala liáꞌa wawítee máashiica. Linácueji, liérra máashiica sáica natáꞌinaata líinu wátala liáꞌa cacháninabeeca Dios, máashiicaca áabenaa náajcha náaꞌa áabi jócani éebida.
Ne liáꞌa Dios carrúni jináatai cába wayá ya caníinaa wérri licába wayá bájialanaa.
Liyá yáirri wacáwica áabenaa Cristo yáajcha, quéechaꞌinaa léjta máanali wayá újnibii liwánaca liáꞌa wajíconaaca. Jiníwata Dios caníinai cába iyá éewani iwáseda ijíconaa ya éewani yáacacoo áacairra.
Dios cáweda wayá Cristo Jesús yáajcha, ya liwána wawáacoo liájcha áacairra.
Liméda liáni quéewiqueꞌe líiyada liáꞌa éerri wabéecha, caníinaa licába wayá bájialanaa ya liáꞌa sáicai wérri liyá wáajcha Cristo Jesús nácu.
Ne sáicai wérrica liáꞌa Dios, iyá éewenai yáacoo áacairra, inísaca éebida Jesús nácu. Liéni jócai íinu iyá jájiu, níwata liáni wíteeshica Dios yáani irrú.
Jócai íinu liwánaca liáꞌa imédanica, jiní béecha éewerri sáicta licábacoo,
ne Dios méderri wayá; liyá quénuderri wayá Cristo Jesús nácu, quéewiqueꞌe waméda sáicai cábacanaa; Dios quéechanacu lichúni walí wamédaniꞌinaa.
Liáꞌa sáictaica wawówa Cristo yáani walíNe cháiꞌinaa, iyá, náaꞌa jócani judíobini, náaꞌa náani jíꞌinaa “jócani náiju nachíipi dácu íimanaa”, náaꞌa judíobini (náiju washiálicuerri tácai sáica, ne nayá jájiu najíꞌinaa náiju nachíipi dácu íimanaa).
Édacaniteu áabata éerrimite iyá jócani yáa léenaa Cristo nácu, shírreneu chóniwenai Israel shínaa yúcha, ya jócani yáa néeni áꞌa Dios litáaniaꞌinaa nalí náaꞌa chóniwenai Israel shínaaca, ne liáꞌa limáni liméda lishínaa chóniwenai yáajchau. Iyá lítaꞌaa liáni cáinabica jiní irrú Dios ya jiní inéndacala líinu liáꞌa éerrica Dios wásedactalaꞌinaa iyájoo.
Ne chóqueꞌe, iyá yáainemi Dios yúcha déecuchejijani, nísa irrúnicuwai lirrú, yáaine macáishita Jesucristo nácu, linácueji liáꞌa líirranaa jiérricoo máanaliꞌinaa cruz nácu.
Cristo yáirri walí sáictaqueꞌe wawówa. Liyáꞌee méderriu judíobinica ya jócani judíobini áabai chacáalee néenee sána, licáarralia liáꞌa báyeerrimi nayá wáacoo ya licáarralia lináanaiyu liáꞌa íiwirri nawówa nayá wáacoo.
Cristo méderri amáarra leyca, liáꞌa ley wáaleerri liwánacaalauꞌu ya limáꞌee chítashia nayáyuꞌinaa náaꞌa chóniwenaica; linácueji liméda chámai chacáalee áabai rími chacáalee wáalii. Cha liméda léji liéni sáictactaꞌinaa nawówa.
Cristo máanali cruz nácu amáarra jíni jócu náiinua yáacau mawiá náaꞌa chámai chacáalee, limáaca nayái sáictaica nawówa Dios yáajcha, liméda nayá áabai rími nanáishija.
Cristo íinu línda nalí sáicau chuánshica sáictaqueꞌe nawówa quinínama, chaléjta iyá yáainai déecucha Dios yúcha, chaléjta lécchoo náaꞌa yáainai urrúni.
Cristo nácueji, náaꞌa áabica ya náaꞌa áabi, wéewa warrúnicoo wasálijinaa Diosru áabai rímii Espíritu nácueji.
Iyá éebidenaica chaléjta áabai cuítaca, méderri lítaꞌaa liáꞌa íibaca cabálininaaca, iyá nayáwa néewidani náaꞌa apóstolubinica ya náaꞌa éewidenai Dios chuáni, liyáwa Cristoca léjta íiba cawénii.
Chaléjta liáꞌa cuítaca yáairri linácula wáacoo nácuderri liácoo quinínama áabenaa, cáashia líinu limédacoo léjta templo majíconaa ya wáni Wawácalirru.
Chacábacanaa iyá lécchoo, yáainai Cristo yáajcha macáishita, yáawaaca yáaqueneu éewaqueꞌe iyá chaléjta áabai templo, Dios yáaqueꞌe néeni linácueji lishínaa Espírituyu.
Pablo éewida litée Dios chuáni nalí náaꞌa jócani judíobini.Linácueji liéni, nuyá Pablo, nuyá cuíta manúmai rícula, Cristo Jesús nácue, sáicabeeꞌinaa irrú iyá jócani judíobini.
Iyá jáini arrúnaa yáa léenaa sáicaca liáꞌa Diosca limáaca nulí liáni tráawajuca, nuíiwaqueꞌe irrúni linácue liáꞌa caníinaabeeca lichúnicau.
Chítashia Dios wánauꞌu nuá léenaa linácu liáꞌa jócaimi chóniwenai yáa léenaa nácu quéecha, léjta nunísauꞌu nutána irrú áabai chuánshi píitui rími.
Áicta iliá éemiujoni, néenee yáa léenaajoo nuá léenaa sáica linácu liáꞌa jócaimi chóniwenai yáa léenaa báinacumi, ne chóqueꞌe Cristo limédaniꞌinaa.
Dios jócai íiwa nalí liáni náaꞌa chóniwenai yáainai wabéecha, ne chóqueꞌe liwána lishínaa Espíritu íiwa nalíni náaꞌa majíconaanica apóstoluca, náajcha náaꞌa íiwenai Dios chuáni, liwínani namédaqueꞌe lirrú sáicai léjta liwówauꞌi.
Néenee, liéni cabáyainta Dios wána nuá léenaa linácu: Jáicta náaꞌa judíobini ya náaꞌa jócani judío éewidenai náaꞌa sáicai chuánshica Dios bánuanica urrúni Cristo, Dios yáani nalí náaꞌa quinínama náaꞌa sáicabeeca. Liwówai limá, quinínama nayá áabenaani lináanaija, liyá léjta Cristo lináanai, nayá náaꞌa jócani judíobini narríshibia lécchoo liáꞌa Dios limánimi liáca léjta nája náaꞌa judíobinica.
Dios yúderri wérri nuyá nutráawajaaqueꞌe lirrú, nuéewaqueꞌe nuíiwadeda chóniwenairru liáni chuánshi sáicaica wásedeerriꞌinaa nayá. Báawita jócai sáica nuyá, nuéewa numéda quinínama liáni liyú liáꞌa Dios wíteeca liáni nulí.
Áawita nuyá mawéni mawí Diosru náucha náaꞌa quinínama chóniwenai Dios shínaa, liyúda nuyá nuéewaqueꞌe nuíiwadeda nalí náaꞌa jócani judío liáni chuánshi sáicaica cawénii wérrica Cristo shínaa.
Dios, liáꞌa quénuderri quinínama éerri, bánuerri nuyá nuíiwaqueꞌe lichuáni mamáarraca, quéewiqueꞌe quinínama chóniwenai yáa léenaa Dios wásedeerri lécchoo náaꞌa jócani judíobini. Dios quéecha jócai índani quinínama chóniwenai yáa léenaa linácu liáni chuánshica.
Liméda liáni, quéewiqueꞌe náaꞌa chóniwenai Dios shínaaca, náyadaqueꞌe nalí náaꞌa ángelca, wánacaleenai áacairra, náyadaqueꞌe nalí lécchoo náaꞌa espíritu máashiinica, sáictai wérrica Dios wíteeca méderri sáicai quinínama
Dios méda liáni léjta liwówauꞌu liméda áabenaa quéechanacu éerrite, liméda liáni lirrícue liáꞌa Wawácali Jesucristo.
Cristo nácue wawáalia wawáseda wajíconau wéewaqueꞌe warrúnicoo Diosru, tádawa jócu cáarru warrúnicoo waléenaca wéebida linácu.
Tádawa nusáta yúcha jócubeecha yúrrucueda iwówau inácueji carrúni jináata nuyáca, jiníwata liáni yáawaiyi numá irrú sáicai wérrica.
Cristo caníinaa wérri cába wayáNuédacaniuꞌinaa linácu liáni, chítashia Dios médauꞌu iyá jócani judíoca áabenaani náajcha náaꞌa judíoca, nutúyau nuꞌóraaqueꞌe lirrú liáꞌa Lisálijinaa liáꞌa Wawácali Jesucristoca.
Tánashia ríshibianai jíꞌinaa quinínama chóniwenai chaléjta yáainai áacairra, cha náaꞌa náani yáainai cáinabi ítaꞌaa.
Nusáta liúcha liáꞌa Diosca, wáalierri quinínama sáicai áacairra, quéewiqueꞌe liá irrú danáanshi iwówa lícu linácueji liáꞌa Espíritu Dios shínaa.
Ya chacábacanaaqueꞌe yáa léenaa náajcha náaꞌa quinínama chóniwenai Dios shínaa, chítashia manújirrau, limáchenica ya liáacaica ya lidujíwaca liáꞌa níinaashica Cristo shínaa.
Nusáta icúnusiaqueꞌe caníinau Cristo cába iyá, mawíyi máanui liúcha liáꞌa quinínama wéewa wacúnusianica, chacábacanaaqueꞌe cashiámu iyá Dios wíteeyu.
Ya chóqueꞌe, wáa sáicai wérri Diosru, liwáaliaca danáanshi limédauꞌinaa íchaba mawí liáꞌa wasátani o liáꞌa wapénsani, linácu liáꞌa lidánani tráawajairriꞌinaa wanácu.
Wayá yéenai iglesia rícu, wayá macáishita Cristo Jesús yáajcha, arrúnaa séewirrinaa wáa sáicai Diosru mamáarraca. Chácajani.
Iyá macáishita liyú liáꞌa EspíritucaTáda linácue nuyá cuíta manúmai rícula, linácueji liáꞌa Wawácalica, nusáta yúcha imédaqueꞌe sáica léjta náaꞌa Dios máidanica, chacábacanaa léjta iyá.
Imíya iyá ya sáica iyá; uꞌurrúni iwówa ya iwánta yáajcha wáacoo caníinaabeeyu.
Éeneda iyá séewirrinaa yáajcha wáacoo, lidánaniyu liáꞌa Espíritu Santo, ya lirrícueji liáꞌa sáicta iwówa liwána sáica iyá áabenaa.
Ái bácai rímija náanaishi, ya bácairrimi Espíritu, chaléjta Dios máidauꞌu inénda áabai rímii.
Ái bácai rímija Wawácalija, wéebida áabai rími chuánshija, ái áabai rími bautísmoja.
Ái bácai rími Diosja, liyáwa Wasálijinaaꞌinaa quinínama; Dios wájani wawácali wayáꞌinaa quinínama. Dios méderri quinínama inácueji; Dios méderriu quinínama wanácu.
Ne wayá bácainaa ái ríshibia wíteeshi Espíritu yáanica Cristo wówaini liáca.
Tándawa limá liáꞌa tánerrimicoo:“Líirrau áacairra litée liájchau náaꞌa yáainemi preso,ya liá nalí wíteeshi áacai sái washiálicuenairru.”
¿Ya tána liwówau limáca líirracalau áacairra? Wówerri limáca quéechanacu liúrrucoo lítaꞌaa liéni cáinabica.
Ne liáꞌa yúrrucuerrimicoo liyáwajani léja liáꞌa íirrerricoo mawí áacairra quinínama éerri wícau, quéewiqueꞌe licámusheda macájirra éerrimi liwánaca.
Ya liyája yáa áabi quéewiqueꞌe apóstolu nayá, ya áabi íiwadedeerri Dios chuáni, ya áabi íiwenai Dios chuáni nalí náaꞌa jócani éebida, áabi pastorbini ya quéewidacanica.
Cháwa lichúni náaꞌa chacáalee majíconaanica, áabai tráawajo lirrú machácani, quéewiqueꞌe lidáwinacoo liáꞌa Cristo náanaica.
Cáashia quinínama wáiinu áabebata wayá wéebidaca ya cawítee wayá linácu liáꞌa Dios cúuleeca, ya wéenaa wáiinuca salírricta wayá, áabenaaqueꞌe wamáanuibaca léjta Cristo.
Ne jócuminaa léjta sáamanai wayá mawiá, jócani déecuna wanáawida wítee wapénsaca, ya jócani déecuna wáardaca áabai wáalii néewidauca, ya waínda wachálujueda nayá nayú náaꞌa chóniwenai canúma yúwicanica, náaꞌa jínenaicoo iníjbaa yúquerriu rícu.
Mawí sáicaca, watáaniaca liáꞌa yáawaiyica ya liáꞌa caníinauꞌu wacába yáacacoo, arrúnaa wadáwinacoo quinínama Cristo nácu, liyáwa liwíta liáꞌa iglésiaca léjta lináananai.
Liáꞌa wáalii cáwicaishica Cristo nácu.Léwa numáni irrú liáni ya nucárgueda irrú Wawácali jíꞌinaa nácu, jócubeecha imédau mawí léjta náaꞌa jócani yáa léenaa Dios nácu. Náaꞌa yáainai áabenaa léjta mawítee mawéni máyu nalí,
nayá catáwacai wítee, jócani yáa léenaa néemica. Nayá jócani wáalia cáwicaishi Dios yáanica, jiníwata mawíteeni, cháni járra jiníwata nawówa náawerriu cabálini ya jócani nasíntia.
Cabálinini wérri médacoo ya náijueda nayáu éerri shínanaarru, nasíguia naméda quinínama máashii jócani bárroo.
Ne iyá nísenai icúnusia Cristo, néenee uꞌiyá léjta náaꞌa jócani cúnusia Cristo.
Ne yáawacta éemi chuánshi linácucha ya éewidau iyáca chaléjta liwówauꞌu, chaléjta liáꞌa yáawaiyiica yéerri Jesús nácu.
Ne léjta iyáyumi báinacu, ijiáyu liúcha liérra wíteeshi ajuítaimica, ijiáqueꞌiu liáꞌa iyánimi rícu quéecha, máashiiderricoo, chálujuedeerri nawówauꞌu naméda máashii.
Iyá arrúnaa iméda wáalii iwíteu ya iwówa.
Iyá arrúnaa ináawidacoo quinínama iwíteu, quénuerricoo léjta Dios wówauꞌu, qéewiqueꞌe quinínama chóniwenai éewa nacába iyá machácani, majíconaa ya bárruerricoo lirrícueji liáꞌa yáawaiyiica.
Chíta arrúnaa wayáyuꞌu chóquejiꞌi.Tándawa, jóca iméda inúma yúwicau mawiá, ne itáania yáawaiyiica iyácachuirru, jiníwata wayá quinínama léjta bácai rími wanáanaija.
Íiwirricta iwówa áabi yáajcha, uꞌiméda ijíconau, ya iméda idánaniu jócubeecha íiwirri iwówa éerri yájinaa.
Oꞌimáaca yáarrushi lirrú liáꞌa Wawásimica.
Liáꞌa néduerrica, jimáaca jinédiu, jichánau jitráawajaaca, jiméda sáica tráawaju jicáajiyu, quéewiqueꞌe éewa jiá narrúnijinaa náaꞌa carrúni jináatanica.
Uꞌimá chuánshi máashii, ne imá bácai chuánshi sáicai ya léerdi rícu, iyúdani dáwinacoo ya línda sáicabee nawíba licúla náaꞌa éemenaicani.
Uꞌiwána máashii liwówa Espíritu Santo Dios shínaaca, Dios yáaca irrú lishínaa Espíritu liáqueꞌe léenaa lishínaa iyá, liyáali éerriꞌinaa liá irrú quinínama liwásedaqueꞌe iyá.
Idána yúchau liáꞌa máashiuꞌu iwówa, ya liáꞌa iwówauꞌu iméda máashii, ya íiwirriu iwówa, ya imáidadauꞌu nawítee, ya máashiu inúma, ya quinínama méenaami máashiica.
Sáicai iyá, carrúni jináata icába yáacacoo yáajcha wáacoo, ya imíya máecha ijíconaa wáacoo, léjta Dios méetuau ijíconaa Cristo nácu.
Chítashia quéewoꞌu nayáqui jíni náaꞌa Dios éenibicaIyá léjta Dios éenibi caníinaaniꞌinai licábaca, éeneda imédacoo léjta liyá.
Caníinaa icába yáacacoo quinínama, léjta caníinaa Cristo cába wayá léentregau quéewiqueꞌe natáata cruz náculani wanácueji. Liáꞌa Cristo máanalicaca, léjta áabai ofrenda ya carrúni jináata limédacoo, sáitaqueꞌe Dios wówa.
Iyáwa chóniwenai Dios shínaa, jócani sáicanata táania linácu liáꞌa éerri shínanaa namédau náinaayu máashii, jiní méenaami casáculai, jiní yawíquica.
Ne yáani léenaayii liáꞌa méderri máashii líinayu, áabata jíconaashi casáculai, o yawíquicani, (chái léjta liáꞌa yáirri sáicai jócai Dios), jócai éewa liwáalia lishínau chaléeni Cristo wánacaalactalaca ya Dios.
Jiníbeecha chálujueda iyá linácu liáꞌa chuánshi mawéniica, jiníwata yáawaiyi linácueji liéni líinu liáꞌa carrúnatai wérri Dios shínaaca, nanácula náaꞌa jócani méda léjta Dios máyuꞌu.
Uꞌiníquiu náajcha nárra chóniwenai chánicarra.
Iyá quéechanacu yáainaimi léjta wajínaniꞌinaamiu catáwacai jirrícu, ne chóqueꞌe, wayácala warrúnicoo Wawácalirru, yáainai léjta wamáctau éerrinacu, iyáyu léjta náaꞌa wáalianai jucámarrabee,
ne liáꞌa Espíritu Dios shínaa wáneerri sáica wayáca, wáneerri wayá machácani ya wáneerri watáania yáawaiyii.
Éeneda iméda liáꞌa sáicaica Wawácalirru.
Uꞌiméda iwówau áabenaa náajcha náaꞌa jócani cúnusia Dios, ne liáꞌa namédani nayá jiní wéni. Máajiani, iwána nacába najíconau ya liáꞌa máashiica.
Ne yáawaiyi báinatai watáania linácu liáꞌa namédani cabáyainta.
Ne jáicta jucámarrai, wéewa wacába quinínama, wéewa wacába chítashia yáawai jiníni.
Jiníwata liáꞌa jucámarrabeeca méecuerri liwícau quinínama. Tándawa litánau:“Jicáwiau, jiyá máairrica;jibárroo liúcha liáꞌa léjta náaꞌa máanalinica,ya Cristo quéena jiyá”.
Tándawa, itúyau iyáyuꞌuca. Uꞌiyá mawíteeta, iyá cawíteeyu.
Uꞌínda léerdi bésunacoo chájiꞌi, jiníwata liáni éerrica chóniwenai médacta íchaba máashii.
Jócu imédau mawíteeta; éenedau éemica tánashia Wawácali wówai imédacai.
Uꞌicáma mawiá, liérra téerri iyá chaléeni jócai sáicanata imédaca; báawachata, índa Espíritu Santo cámusheda iyá.
Itáania irrú wáacoo salmoyu, himnos ya shímashi Espírituyu, ya irrábau yáa sáicai iwówa yáajchau Wawácalirru.
Yáa mamáarraca sáicai quinínama nácu liáꞌa Dios wasálijinaaca, lijíꞌinaa nácu liáꞌa Wawácali Jesucristo.
Liáꞌa cáwicaishi léenajinai liáꞌa éebiderri Cristo nácu.Iméda iwánacala yáacau, cawáunta Cristo nácu.
Iyá náinuca éewenai iméda íinirri wánacaalau, chaléjta imédau Cristo wánacaalacta iyá.
Níwata liáꞌa rúnirrica wánacaleerri ruáꞌa líinucoo, léjta Cristo wánacaalau chóniwenai iglesia rícu sána, liáꞌa iglesia chaléjta lináanai liáꞌa Cristoca; ya liyá lécchoo téerri ruyá áacairra.
Iyá náanirri, caníinaa icába íinu, chaléjta caníinau Cristo cába náaꞌa chóniwenai iglesia rícu sána, máanali liyá nanácueji.
Liméda liáni sáicaiꞌinaa lirrú jájiu, libádedaqueꞌe liyú liáꞌa lichuánica ya libádedaqueꞌe nayá shiátaiyu, ya líiwa nalí libádedacala nayái,
quéewiqueꞌe líyada liyá jájiu, léjta áabai iglesia sáictai wérri, jiní jíconaa ya íiwirribee, jiní wérri máashii, jócta majíconaa ya machácani.
Chaléjta rúnirri caníinaa licába lináananai liyá jájiu, chacábacanaa caníinaa licába líinuu. Liáꞌa caníinai cába líinuu, caníinaa licába liyá jájiu.
Níwata jiní máashii cába liyá jájiu, ne litúyani wérri sáica, léjta Cristo médau chóniwenai iglesia rícu sána,
níwata liáꞌa iglésiaca léjta lináanai. Wayá léquichu léjta léenaa liáꞌa lináananaica.
Tánerriwai: “Néenee, liáꞌa washiálicuerrica limáacaminaajoo lisálijinau ya litúwa, quéewiqueꞌe cáinu liyá, nayáminaa chámatanaa léjta áabai rími náinaa.”
Léja liáni áabai chuánshi máanui wérri cabáyainta ya manúmata, ne nuyá nutáania nuyáca Cristo nácu ya náaꞌa iglesia ísanaca.
Ne tándawa, iyá bácainaa arrúnaa caníinaa icába ruáꞌa íinucoo, léjta caníinau jicába jiyá jájiu, ya náaꞌa inínaica, bácainaa cawáuntaqueꞌe nayá náanirrirru.
Iyá néenibi, éebidau isálijinaarru caníinaa icába liáꞌa Wawácalica, níwata liéni machácani.
Liáꞌa quéechanacu sái liwánacaalauca Dios shínaaca limánica méderri sáicai nalí náaꞌa éebidenai lirrú, léwani liéni: “Cawáuntaqueꞌe ya jitúyau jisálijinaarru ya jitúwarru lécchoo;
quéewiqueꞌe sáica jiwówa ya iyáqueꞌe machéni jicáwica lítaꞌaa liáni cáinabica.”
Ya iyá nasálijinaa, uꞌiwána íiwirri nawówa náaꞌa éenibicoo, mawí sáicaca idáwinani iwána naméda sáicai, éewidani léjta liáꞌa éebiderri wawácali nácu arrúnaa limédacani.
Iyá wáalianai iwácanai, éebidau iyá lítaꞌaa liáni cáinabica nalí náaꞌa ishínaa iwácanaica. Iméda nalíni cawáuntani, cáarructani ya iméda yáawaiyi iwówa yáajchau, léjta imédau Cristorru.
Ishírrueda, jócaita áꞌa nacábacta nayá iyá, quéewiqueꞌe sáica imáacacoo náajcha, chaléjta náaꞌa shírruedenai Cristorru, iméda yáawaiyi liáꞌa Dios wówainica.
Imédau jishínaa tráawaju sáica iwówa yáajchau, léjta Wawácalirru jócaita chóniwenairru.
Ne jái yáa léenaa bácainaa, wánacaala yáarru, jócaita liwánacaala, lirríshibiaminaa Wawácali yúcha liáꞌa léjta jáni limédanica sáicaica.
Ya iyá, nawácanai, imédau sáica náajcha náaꞌa iwánacalanica, jiní ibáulidacala nayá. Édacaniu tándawa iyá ya nayá yáaine licáaji rícu liáꞌa Wawácalica yéerri áacai, ya liyá jócai níwa liyá chóniwenai, liyá cáberri áabenaa quinínama.
Lishínaa arma liáꞌa éebiderri Cristo nácu.Ya chóqueꞌe, nuéenajinai, iméda idánaniu macáishita Wawácali yáajchau, linácula cabálininaa jiní éenaa liméda liájchaa.
Jiníwata jócani íinua yáacau wayáca chóniwenai júnta náaꞌa wáalianai náinau ya iyájii, báawachata, najúnta náaꞌa demonio jócani wáalia náinaa ya nayájideu lécchoo, ne wáalianai danáanshi máanui nawánacaalauꞌinaa lítaꞌaa liáni cáinabica catáwacaica ríjcuederri wayá.
Tándawa, iwínau quinínama liáꞌa arma Dios yáni irrú, quéewiqueꞌe éewa iwántaca liáꞌa éerri jáicta Wawásimi líinu ináculai, ya liáwinaami néenee lichúniu sáica, iyáqueꞌe cabálininaa.
Tándawa, nuéenajinai, iyáyu cadánani, isúwa íibalau liáꞌa yáawaiyica, léjta áabai íibalashi, itúyau iméda quinínama liáꞌa machácanica.
Iyá séewirrinaa sáica ijiáqueꞌiu íiwadeda liáꞌa lichuáni sáictaica wána iwówa.
Quéechanacu sái quinínama, lishínaa liáꞌa léebidauca léjta áabai escudo túyerri iyá lipúyani túculerricoo chicháiyu, Wawásimi yúcani inácula.
Liáꞌa ishínaa wásedeerri iyá chái léjta áabai casco túyerri iwíta nácu, ya liáꞌa Dios chuánica léjta liáꞌa espadaca Espíritu Santo yáni irrú.
Iyá uꞌimáaca liáꞌa isátaucoo, isátau wérri Dios yúcha mamáarraca, yáau Espíritu Santo yáajcha. Iyá cawíteeniyu, uyúrrucueda iwówau, ya isáta Dios yúcha lécchoo quinínama lishínaa chóniwenai nácu.
Isáta Dios yúcha nunácu, quéewiqueꞌe Dios yáa nulí chuánshi numániꞌinaa, ya nuéewaqueꞌe nutáania jócai cáarru, ya nuyá éewerri nuíiwacani liáꞌa Dios máanimi cabáyainta liyácala sáicai chuánshi nácu.
Dios bánua nuyá lijíꞌinaa lícuu nutée liáni lichuánica, chóqueꞌe linácueji liáni lichuánica nawáalia nuyá cuíta manúmai rícula. Isáta Dios yúcha quéewiqueꞌe nutáania linácu liáꞌa lichuáni jócubeecha cáarru nuyá.
Litácta liájumirrauTíquico, washínaa wéenajirri caníinai wacábaca, ya séewirri yúda wayá tráawaju Wawácalirru, litéeminaa quinínama liáꞌa chuánshica nunácu ya liáꞌa numédani nuyáca.
Tándawa nubánua irrúni, quéewiqueꞌe líiwa irrú chítashia wayáyu jíni, chacábacanaa liá idánani.
Liáꞌa Dios Wasálijinaa ya Wawácali Jesucristo, liáqueꞌe irrú iyá wéenajinaica sáitaqueꞌe iwówa yáca ya caníinaaqueꞌe icába yáacacoo, liyú liáꞌa éebidauca.
Dios liáqueꞌe lishínaa sáicai nanácu quinínama caníinaani cába Wawácali Jesucristo caníinaiyu mamáarraca.
<font color=teal>Primera carta de Pablo a los Tesalonicenses</font>Nuédacaniu inácuNuyá Pablo liájcha liáꞌa Silvano ya Timoteo, nutána liáni cáashtaca iyáꞌinaa nuéenajinai iglesia ísanaca liáꞌa chacáalee jíꞌineerri Tesalónica, yáainai áabenaa nawówa Dios Lisálijinaa yáajcha ya Wawácali Jesucristoca. Dios yáa irrú sáicai wérri ya sáictaqueꞌe iwówa iyáca. Liáꞌa nawítee sáicaica nanácu náa éebidenai náaꞌa chóniwenai yáainai Tesalónica rícu.
Séewirrinaa wáa sáicai Diosru inácueji quinínama, ya wédacaniu inácu jáicta wasátau Dios yúcha.
Éerri jútainchu wédacaniu inácu lináneewa liáꞌa Dios Wasálijinaaca, linácu liáꞌa éebidani nácu itráawajaacala, iwówa yáajchau isírbiacala lirrú bájialanaa ya liáꞌa máanui wérrica inéndanica Wawácali Cristo nácu, quinínama liérra liyúda iyá liáꞌa idánani ya danáanshi iwántaqueꞌe liáꞌa carrúni jináatabeeca.
Nuéenajinai, Dios caníinai cába iyá, ya wáa léenaa liwína iyá.
Ne jáicta wayá wáiiwadeda irrú liáꞌa chuánshica wásedeerriꞌinaa, jócai bábajuta chuánshiyu, lécchoo liáꞌa lidánaniyu liáꞌa Espíritu Santoca ya quinínama yáawai wérri liáni chuánshi yáawaiyiica. Yáani léenaa chítashia wayáyu jíni íibi, wamúrru sáicai irrú.
Iyá inácueji, iwína wawítee, ya liwítee liáꞌa Wawácali, ya irríshibia liáꞌa chuánshica sáictai wówashiyu Espíritu Santo yáani irrú, báawitate nawána carrúni jináata iyáca, náaꞌa jócani éebida Cristo nácu.
Jiérriu inácueji, liáꞌa Wawácali chuánica cáarralerriu jócaita bácai Macedonia rícu ya Acaya rícu, ya quinínama liáni cáinabica lécchoo, ya náa léenaa éebida Dios nácu, tánda wayá jócu arrúnaa watáania mawí quinínama linácu jiliáni.
Ne báawachata, nayája táanianai linácue liáꞌa wamáꞌinau néerra, ya sáicai wérri irrú iwína wayá, ya chítashia imáacauꞌinaa náji náaꞌa ídoloca, quéewiqueꞌe isíguia liáꞌa Dios cáwiica yáawaiyiica ya quéewiqueꞌe ichánau isírbia lirrú.
Cha lécchu náiiwacani inéndaca iyá quéewiqueꞌe léejocoo áaqueji liáꞌa Jesúsca, Dios Cúuleeca, liáꞌa Dios cáwedanica máanalini íibicha. Jesús liyáꞌinaa wáseda wayá liúcha liáꞌa máanui wérri carrúnataica íinuerriꞌinaaca.
Liáꞌa tráawajuca Pablo shínaa Tesalónica rícuIyá jájiu, nuéenajinai, yáine léenaa liáꞌa wéewidau iyá jócaiꞌinaa mawéni.
Mawí sáica, áawita yáa léenaa jíni, báawita quéechami nacáitadeda wayá ya náiinueda wayá lirrícu liáꞌa chacáalee jíꞌineerri Filipos, Dios yúda wayá wáiiwaqueꞌe irrú liáꞌa lichuánica wásedeerriꞌinaaca iyá, jócu cáarru wayá béewami lirrú liáꞌa danáanshi carrúnataica.
Níwata wayá jócani yúcau wayáca linácu liáꞌa wéewidani nácu, jiní watáaniacala máashii wíteeshiyu, jiní wawówaicala wachálujueda wamácoo áabi.
Báawachata, Dios nísa léeneda wayá, ya limáaca wayá quéewiqueꞌe wáiiwa liáꞌa chuánshica wásedeerri, cháwa cábacanaa watáaniaca. Jócaita wawánaqueꞌe sáicta chóniwenai wówa wáajcha, Diosru wáa wamédani, léewa cáberri wawówa.
Léjta yáayu léenaa, jócai cáji watáania irrú chuánshi sáictaica, jiní wachálujuedaca wamácoo iyá wéedaqueꞌe yúcha warrúwa. Dios yáirri léenaa quinínama liáni.
Jócai cáji wamúrru sáicai walíwau wayá jájiu, jiní yúcha, jiní áabi yúcha.
Báawita wéewa waméda wawánacaalau inácu, jiníwata wayá wánacaleenai chaléjta apóstolubini Cristo nácuji, wayá wéewacta caníinaa wérri wacábacoo íibi. Chaléjta báquetoo íinetoo dáwinechocta ya rutúya chúnsai ruéenibiu.
Chái cábacanaa caníinaa wérri wacába iyá, wawówaicta wáa irrú sáicai chuánshi Dios shínaa, jóctacala wáa irrú wacáwicau inácueji lécchoo. ¡Caníinaacala wérri wacába iyá!
Nuéenajinai, éedacaniu chítashia watráawajaayumi jíni ya yáacaliyu wérri quéewiqueꞌe wéewa wawáalia quinínama liáꞌa warrúnaanica wacáwicarru. Watráawajaa éerrinacu ya táayee, quéewiqueꞌe jócubeecha imá iyáca jáicala itúya wayá nácula wáiiwadedanimi irrú Dios chuánica, tándawa waméda chámai tráawaju báitanacu.
Iyá éewenai yáa léenaa sáicaica, ya Dios lécchoo, wayáca jiní máashii wamédani, wayácala machácani, jiní éewerri lijútacoo wanácu iyá éebidenai Dios nácu.
<sup>(11-12)</sup> Ya iyá yáine léenaa lécchoo, wayácala yáine idánani ya sáicta iwówa bácainaa iyá, léjta lisálijinaa yáayuꞌu léenibi wíteu. Wamánimi irrú quéewiqueꞌe sáica iyáca léjta náaꞌa Dios shínaaca, limáidacaalami iyá quéewiqueꞌe iwáalia ishínau liwánacaalactaca cadánani wíteeshiyu balíbalictalaca.
Linácueji wáa sáicai Diosru séewirrinaa, quéechaꞌinaami éemi liáꞌa Dios chuánica liáꞌa wáiiwadedani irrú, irríshibiani yáawai wérri léjta Dios chuáni, ne jócai chaléjta washiálicuenai chuáni. Ne yáawaiyi Dios chuánicaa, liáni chuánshica sáicai wérri méda irrú éebidenaica.
Quéechaꞌinaami iyá nuéenajinai, carrúni jináata nacánaqueda iyá nacáaji rícueji náaꞌa chóniwenaica éenaaca, ibésunau léjta náaꞌa iglesia Dios shínaaca yáanai Judea cáinaberra ítaꞌaa, Jesucristo shínaaca, nayá lécchoo cháni cábacanaa nacánaqueda nacáaji rícueji náaꞌa chóniwenai néenaaca, judíobinica.
Náani judíobini náiinuate Wawácali Jesús, léjta quéecha náiinua náaꞌa éewidenai Dios chuáni báinacu, náwa nabánua bináawala wayá. Jócai naméda sáicai Diosru yáaine lijúnta quinínama.
Wawówaicta watáaniaqueꞌe nalí náaꞌa jócani judío, quéewiqueꞌe nawásedacoo lécchoo, náaꞌa judíobini jócai náinda wamédaca. Chacábacanaa jáica cashiámu jíni najíconauyu jíni. Ne chóqueꞌe, ya ta, líinu cái liáꞌa máanui wérri carrúnatabee Dios shínaaca íinuerri nátala.
Pablo wówerri liácoo bániu náaꞌa Tesalónica ísanacaNuéenajinai, quéechaꞌinaa wadánacoo yúcha íchaitaa, báawita jóca wacába iyá, séewirrinaa wédacanicoo wawáalia iyá wawówa lícuu ya wawówai iyá bájialanaa wáacoo wacába iyá.
Ne ¿tána léji liáꞌa washínaa wanéndanica, washínaa sáictai wérri wawówa, sáicta wérri wawówa bájialanaa, ya sáicta wawówa cábacoo wayá jájiu? ¡Iyáwajani jáicta léejocoo washínaa Wawácali Jesucristo!
Jajá, iyáwa wánenai sáicta wawówa bájialanaa, éewauna sáicta wawówa.
Néenee quéechaꞌinaa jócu nuwánta mawí, jáiwa nuwówai numáacacoo nuyá bácai, chacáalee jíꞌineerri Atenas.
Nubánua washínaa wéenajirri Timoteo, liyá cayúdacaica Dios chuáni nácu, quéewiqueꞌe líiwa sáicai chuánshica Cristo nácue sái. Nubánuani quéewiqueꞌe liácoo licába iyá, liáqueꞌe idánani quéewiqueꞌe néebida mamáarraca Dios nácu.
Quéewiqueꞌe jócu yúrrucueda iwówau áawita líinu wátala liáꞌa máashiica. Ne iyá jájiu yáine léenaa arrúnaaca carrúni jináata wamédacoo quinínama liáni.
Ya mawí, quéechaꞌinaate wayá yáajcha újnibii, wáiiwa irrú jíni wawáaliacalaꞌinaa máashii wawówau, cháwa libésunacuwai, léjta yáayu léenaa.
Tándawa, jócu nuwánta mawí, nubánua lisáta léemiu chítashia iyáqui jíni éebidau Dios nácu, ne cáarru nuyá jócubeecha Wawásimi dáana iyá máashictalaca ya washínaa tráawaju yúcacoo.
Ne chóqueꞌe Timoteo éejuerriu Tesalónica néenee, línda walí sáicai chuánshica éebidauca, ya caníinaa icába yáacacoo. Limá walí séewirrinaa édacanicoo nácu caníinaiyu, ya iwówai icába wayá, léjta wawówai wacába iyá lécchoo.
Táda liáni chuánshica, nuéenajinai, áawita íchaba carrúnataica ya máashii wówa, ne sáicta wawówa bájialanaa wáaca léenaa yáaineu cabálininaa éebidauca Dios nácu.
Ne wáa léenaa iyá sáica Wawácali chuáni nácu, wáne cadánani wawówa.
¿Chítata wéewa wáa sáicai wérri mawí washínaa Diosru inácue ya le sáicta wérri wawówa iwánaca lináneewa liáꞌa Diosca?
Éerrinacu ya táayenaa wasáta liúcha liáꞌa Diosca, quéewiqueꞌe léejueda wayá bániu wacábaqueꞌe wanáni wáacoo, wachúniqueꞌe wáa irrú liáꞌa cháuctai irrú liáꞌa éebideni Dios nácu.
Wawówai liyáqueꞌe Diosja Wasálijinaaca ya Wawácali Jesúsca, liyúda wayá quéewiqueꞌe wáacoo wacába iyá, ya watráawajaaqueꞌe yáajcha mawí.
Quéewiqueꞌe Wawácali liwána idáwinaacoo, ya iwáaliaqueꞌe mawí caníinaabee icába yáacacoo yáajcha wáacoo, ya quinínama yáajcha, léjta caníinauꞌu wacába iyá.
Quéewiqueꞌe liyá cabálininaa iwówa rícu, ya majíconaa lináneewa liáꞌa Diosca Wasálijinaa, jáicta léejocoo Wawácali Jesús quinínama náaꞌa éebidenai linácu. Chácajani.
Liáꞌa cáwicaishica sáictai Dios cábacaChócojoo, nuéenajinai, wasáta irrú ya numá irrú liáni lijíꞌinaa nácu liáꞌa Wawácali Jesúsca: Quéewiqueꞌe iyá sáica imédaqueꞌe (léjta séewirrinaa iméda yáacuwani) léjta wéewidauꞌu iyá, quéewiqueꞌe sáicta Dios cába iyá.
Iyá yáine léenaa liáꞌa wéewidani iyá nácu, liwánacaala nácu liáꞌa Wawácali Jesúsca.
Liáꞌa Dios wówaini yúcha quéewiqueꞌe iyá lirrú majíconaa, jiníbeecha méderri máashii lijíconaa líinaayu.
Quéewiqueꞌe bácainaa náa léenaa sáicaqueꞌe liyá líinu yáajchau, jiní jíconaa cawáuntai líinu yáajchau.
Jiní chóniwenai méderri máashii, jiní lichálujuedacala áabi linácu liáni, jiníwata Wawácali carrúnatai wérri quinínama liáni jíconaashi, léjta wanísauꞌu wáiiwami irrúni.
Ne Dios jócai máida wayá quéewiqueꞌe wayá wajíconaa rícuu, máiderri wayá quéewiqueꞌe wayá sáica lirrú.
Cháwajani, liáꞌa cháaneerri liáni wéewidacala, jócai cháani washiálicuerri bácai, cháaneerri liyá quéechanacu Dios, liáꞌa yáirri lishínaa Espíritu Santo irrú.
Ne linácu liáꞌa caníinaabee icába yáacacoo, éenajinai wáacoo, jócu rúnaa watána irrú, jiníwata Diosja liyá éewida caníinaa icába yáacacoo.
Ne léji liáni imédani náajcha quinínama náaꞌa éenajinai yáainai liáꞌa cáinabi jíꞌineerri Macedonia. Ne wasáta yúcha, wéenajinai, caníinaaqueꞌe icába yáacacoo mamáarraca.
Éenedate iyá machúnuca ya iméda chúnsai ishínau, itráawajaa icáajiyu, léjta wawánau imédacani.
Quéewiqueꞌe cawáunta nacába iyá náaꞌa yáainai, bináawe jócani éebida, ya quéewiqueꞌe jiní cháucta irrú.
Liáꞌa léejuactaꞌinaacoo WawácalicaNuéenajinai, jócai wawówai imáacacoo jócta yáa léenaa liáꞌa bésuneerri náacoo náajcha náaꞌa máanalinimica, quéewiqueꞌe iyá jócu máashii wówa léjta náaꞌa áabica, jiníni nénda nayáca.
Léjta wéebidau quéechaꞌinaa máanali Jesús, ya liáwinaami licáwiawai máanalicai yúcha, cháwa wéebida lécchoo, Dios cáwedeerriꞌinaa Jesús yáajcha, náaꞌa máanalinimica éebidenai linácu.
Tánda wamá irrú, léjta Wawácali éewidauꞌu, wayá máaquenaicoo cáwi cáashia léejocoo liáꞌa Wawácalica, jócuminaa wáau nabéecha náaꞌa máanalinimica.
Jiníwata wéemiminaa áabai chuánshi cadánani wérri, lichuáni liáꞌa ángel wánacaleerri ya liwítama liáꞌa trompetaca Dios shínaaca. Liyáminaaja Wawácali Jesús yúrrucuerriꞌinau áaqueji. Ya náaꞌa máanalinimica éebidenaimi Cristo nácu, nacáwiauminau quéechanacu;
liáwinaamijoo, wayá cáwininaica, litéeminaa wayá liájchaujoo, áabenaaqueꞌe wacába yáacacoo náajcha sánai íibirra, quéewiqueꞌe wajúnteda Wawácaliu cáuli íibi; cháminaa wayá liájcha liáꞌa Wawácalica mamáarraca éerri.
Ya idánani yáacau liyú liáni chuánshica.
Ne linácu liáꞌa éerrica ya léerdiꞌinaaca, nuéenajinai, jócai arrúnaa nutána irrú.
Iyá yáine léenaa sáica, liáꞌa éerri léejoctaꞌinaacoo, liáꞌa Wawácalica íinuerriꞌinaa jócacta wanénda wayácani, léjta báqueerri canédi íinuerri táayee linéduca.
Jáicta namá náaꞌa chóniwenaica: “Quinínama yáairri sáica wérri, jiní bésuneerriu”, néeneeminaa líinu cawíquinta nátaꞌaa limárdactana nayá, léjta líinu rulí cáiwibeeca ruáꞌa íinetooca cúlicuechoꞌinaaca, jiníminaa náctalau liúcha.
Ne iyá, nuéenajinai, jócai yáa mawítee mawiá, quéewiqueꞌe liáꞌa éerrica líinuctaꞌinaa liáꞌa Wawácalica licáarruda iyá léjta báqueerri canédi.
Iyá quinínama éebidenai Wawácali nácu, léwa iyáyuꞌu léjta jucámarrabee, cámarra lícuu, jócaita léjta táayebee catáwacabeeca;
tándawa jócu wéewa mawítee wayáca léjta náaꞌa áabica, arrúnaa wayá cáwi ya wawítee sáicaqueꞌe wayáca.
ne wayá yáainai jucámarra jirrícu, arrúnaa wayá séewirrinaa sáicai wíteeshiyu. Wayá éebidenaica, arrúnaa wamúrruca watúyaꞌinau wayáu sáica, jócubeecha waméda máashii wajíconaacoo. Táda arrúnaa wéebidaca Jesucristo chuáni sáica, ya jéewiqueꞌe caníinaa wacába yáacacoo, ya jéewiqueꞌe wamáaca wawówau Jesucristo nácu, liwásedaqueꞌe wayá Dios shínaa carrúnatai yúcha.
Jiníwata Dios jócai shírri wayá quéewiqueꞌe warríshibia carrúnatabee, Dios shírri wayá quéewiqueꞌe wéenaa wáacoo áacairra linácueji liáꞌa Wawácali Jesucristo.
Jesucristo máanali wanácueji, quéewiqueꞌe báawita cáwi wayá, o máanali wayá, quéewiqueꞌe wayá liájcha mamáarraca.
Tándawa, yáa idánani wáacoo, ya danáanshiyu icába inácu wáacoo, chái léjta imédau iyácajani.
Pablo yáa nawítee náaꞌa éebidenai Dios nácuWéenajinai, wasáta yúcha cawáuntaqueꞌe icába náaꞌa tráawajenai íibi, náaꞌa yáaine iwítee ya éewidenai sáicai chuánshi Wawácali nácu.
Arrúnaa iwówaica ya caníinaa wérri icába nayá, linácueji liáꞌa tráawaju namédanica. Sáictaqueꞌe iwówa iyá wáacoo.
Wéenajinai, Wamá irrú lécchoo, yáarraqueꞌe náaꞌa jiníni wówai namédaca. Yáa nadánani náaꞌa máajinaani Dios chuáni nácu, iyúdaqueꞌe náaꞌa madánaninica ya iwántaqueꞌe chaijiwítemijaꞌa quinínama yáajcha.
Icábawa yúchaujoo jócubeecha éejueda júnibai irrú wáacoo. Báawachata, arrúnaa iméda mamáarraca liáꞌa sáicaica, chacábacanaa yáajcha wáacoo ya quinínama chóniwenai yáajcha.
Sáicta iwówa éerri jútainchu.
Iꞌóra éerri jútainchu.
Yáa sáicai Diosru quinínama nácu, jiníwata léwa liwówaini yúcha, léjta éebidenai Cristo Jesús nácu.
Ujóca imá jáicta Espíritu Santo wána imédaqui jíni.
Ujicháani liáꞌa chuánshica Dios wánani natáaniaca.
Éenedani quinínama ya iwína liáꞌa sáicaica.
Ishírriu quinínama méenaami máashii yúcha.
Ne Diosja, liá sáicaica, liméda iyá sáica wérri majíconaanica lijíꞌinaa nácu, ya litúya iyá quinínama inácu sáica, iwówa, icáwica ya ináanai jiní cháucta irrú libéecha liáꞌa líinuctaꞌinaa Wawácali Jesucristoca.
Liáꞌa Dios máiderri iyá machácani wérri, ya licúmpliaminaa quinínama liáni.
Litáa irrú ya liá nalí sáicai liájumirrauNuéenajinai, isáta Dios yúcha wanácu lécchoo.
Itáa nalí quinínama náaꞌa wéenajinaica áabai ishíshicani majíconaiyu.
Quéewiqueꞌe Wawácali Jesucristo yáa irrú sáicabeeca quinínama irrú.
<font color=teal>Segunda carta de Pablo a los Tesalonicenses</font>Nuédacaniu inácuNuyá Pablo, liájcha liáꞌa Silvano ya Timoteo, nutána liáni cáashtaca iyáꞌinaa nuéenajinaica iglesia ísanaca liáꞌa chacáaleeca jíꞌineerri Tesalónica, yéenai áabenaa nawówa Dios Wasálijinaa ya liáꞌa Wawácali Jesucristoca.
Nusáta Dios Wasálijinaa yúcha ya Wawácali Jesucristo yúcha liá irrú mawénii ya liáqueꞌe irrú sáitauꞌi iwówa inácu.
Nuéenajinai, séewirrinaa warrúnaa wáa sáicai Diosru inácue, níwata rúnaaca wamédacani, níwata liáꞌa éebidanica dáwinerriu liácoo ya liáꞌa caníinaabee icába yáacacoo, mawí máanui éerri jútainchu.
Táda, wayá jájiu watáania inácu sáica wérri iglesia rícu Dios shínaaca, linácue liáꞌa danáanshica ya liáꞌa éebidauca íyadani, béewami lirrú liáꞌa quinínama nacánaquedaniyu iyá, ya máashiica nawána ya carrúni jináatabee íibi.
Liáni Dios íyada liyáu machácani léjta liyá limédanica, liwáaliaca iyá sáica iwárruaꞌinau liwánacaalactalaca, linácueji liáꞌa carrúni jináata iyáca.
Ne Dios méderri machácaniyuni liwánaca carrúni jináata namédacoo náaꞌa wánenai carrúni jináata iyá;
Ya iyá náaꞌa carrúni jináatanica, liáminaa irrú iwówa íyabactaꞌinaacoo léjta wayá. Liáni bésuneerriꞌinau liyáali éerri, jáicta Wawácali Jesús íinujoo lishínaa ángelbini cadánaninica, líinuminaa áaqueji íibi liáꞌa chichái cámarraca.
Íinuerriꞌinaa liméda nayá carrúni jináata náaꞌa jócani wówai Dios, jiní namédacala Wawácali Jesús chuáni wánacaala, wásedeerriꞌinaata wayá máashii yúcha.
Náani carrúni jináataminaa liméda nayájoo cáiwinaa jóctala éewa amáarra nayá, ya táminaa liúca nayá déecuchala lináneewa yúchau liáꞌa Wawácali, ya lidánani ya licámarra yúchau.
Jáicta líinu liáꞌa Wawácalica liyáali éerriminaa, náa lirrú sáicai náaꞌa lishínaaca, ya sáicta wérri nawówa náaꞌa quinínama éebidenaica, ne iyájani éebida linácu liáꞌa wamáni irrú Jesús nácue sáica.
Wayá sátenai Dios yúcha inácu séewirrinaa, quéewiqueꞌe liméda iyá sáica éewaqueꞌe iméda liáꞌa tráawaju limáidani iyá nácu. Wasáta Dios yúcha quéewiqueꞌe liyúda iyá imédaqueꞌe liáꞌa sáicaica iwówaini imédaca, ya éewaqueꞌe iméda náaꞌa tráawaju éebidauca idánani yáajchau Dios nácu.
Chacábacanaa, lijíꞌinaa nácu liáꞌa Wawácali Jesúsca náaminaa lirrú sáicai inácueji, ya liyá liáminaa irrú sáicai léjta licábacanaa caníinaabeeca washínaa Dios, ya Wawácali Jesucristo shínaaca.
Lichúni líiwa linácueji liáꞌa léejuactaꞌinaacoo liáꞌa WawácalicaChóqueꞌe, nuéenajinai, ne linácu liáꞌa léejuactaꞌinaacoo Wawácali Jesucristoca ya wáawacactaꞌinaacoo liájcha, wasáta yúcha,
quéewiqueꞌe jócu ináawida iwíteu madéjcanaa, jiní índaca nacáarruda iyá, áawita báqueerri máca espíritu táaniacala lirrú, jócta máirri jáicala wéewida jíni, o watánaca lirrú áabai cáashta, jáicala wamái Wawácali éerri jái íinu cái.
¡Oꞌínda nachálujueda iyá jiní wérri nácuejoo! Libéechajoo liáꞌa éerrica chóniwenai náasacalaminaajoo liáꞌa Dios mániꞌinaacucha, jáicta lijiáujoo liáꞌa washiálicuerri máashiicai wérrica, liáꞌa yúqueerriꞌinaacoo amáarraca.
Léwa lijínai bárruerriu lijúnta náaꞌa quinínama téenai Dios jíꞌinaa, o arrúnaa náa sáicai wérri liúcha, ya lécchoo líinuminaa limáaca liárrubaiu Dios íibana rícu, limáminaajoo liyá waliá Dios, liá lirrú sáicai.
¿Jócu édacaniu nutáaniaꞌinaami irrú linácu liáni nuyáꞌinaami yáajcha?
Ya chóqueꞌe iyá yáine léenaa tánashia cháꞌa bárrueda liyácani, quéewiqueꞌe jócu líiyadau jóctanaa léerdi íinuu.
Néenee líiyadaminau liáꞌa máashiicaica, liáꞌa Wawácali Jesús líinuaniꞌinaa linúma cálesayu, ya limárdaniꞌinaa jáicta léejojoo lidánani cámarrayu.
Ne liárra máashiicaica, íinuerriꞌinaa Wawásimi dánaniyu; líinuminaa wíteeshi dánaniyu, ya limédaminaa chóniwenai náneewa jócai nacába cáji, quéewiqueꞌe lichálujueda nayá.
Ya limédaminaa quinínama máashiica, quéewiqueꞌe lichálujueda náaꞌa yáaineꞌinaacoo náucacoo, jócala nawówai néebidaca, ya jócu nawówai naméda Dios chuáni wánacaala, quéewiquinicta néenaa náacoo áacairra.
Tándawa, Dios índa nachálujueda nayá ya néebidaqueꞌe liáꞌa númashi yúwicaca.
Quéewiqueꞌe náucacoo quinínama náaꞌa jócani wówai néebida liáꞌa yáawaiyiica, báawachata sáicta nawówa méda liáꞌa máashiica.
Dios wínani quéewiqueꞌe náacoo áacairraNe wayá séewirrinaa arrúnaa wáa sáicai Diosru inácue, wéenajinai caníinaa licába iyá liáꞌa Wawácalica, jiníwata Dios wíneerri iyá quéewiqueꞌe iyá quéechanacu éenaaqueꞌe íinu icáwicau Dios yáajcha, lirrícueji liáꞌa Espíritu wáneerri majíconaa iyá, ya liáꞌa yáawaiyii éebidani nácu.
Tándawa, Dios máida irrú lirrícueji liáꞌa chuánshi sáicai wayái íiwadeda irrú: Quéewiqueꞌe íinu iwáalia léenaa liáꞌa licámarra liáꞌa Wawácali Jesucristoca.
Tándawa, nuéenajinai, yáau machácani ya jócu imíya máecha liáꞌa wéewidauꞌu iyá wanáanacaiyu ya cáashta rícueji.
Wayá sáta Wawácali Jesucristocaja, ya Dios Wasálijinaa, caníinaaca licába wayá ya liá walí sáictaqueꞌe wawówa mamáarraca, ya áabai sáicai wanéndani wayáca sáicacala liyá,
sáicta liméda iwówa ya limáaca cadánani iyáca, quéewiqueꞌe liáꞌa imánica ya liáꞌa imédanica sáicaqueꞌini quinínama.
Isáta wanácu Dios yúchaLéwa liájumirra sái liáni, nuéenajinai, isáta wanácu, quéewiqueꞌe liáꞌa Wawácali chuáni líinu madéjcanaa quinínama cáinabi, quéewiqueꞌe caníinaa nacábacani, léjta libésunau yáajcha.
Isáta Dios yúcha lécchoo quéewiqueꞌe litúya wayá náucha náaꞌa chóniwenai máashiinica ya náaꞌa cajíconaanica, níwata jócai quinínama néebidaca.
Ne Wawácali liáꞌa machácanica, liyáminaa wáalia iyájoo machácani iwítee ya litúya iyá máashii yúcha.
Wawácali nácu wawáalia éebidani iyá imédacala iyáca, ya imédaniꞌinaa mamáarraca, léjta wabánauꞌu imédacani.
Wawácali liyúda iyá caníinaaqueꞌe icábaca yáacacoo, léjta Dios caníinaa licábaca, ya iwáalia carrúni jináatabee danáanshi Cristo nácu.
Arrúnauꞌinaa tráawajaacaNuéenajinai, wabánua lijíꞌinaa lícu liáꞌa Wawácali Jesucristoca, quéewiqueꞌe ishírricoo náucha náaꞌa wéenajinai jócani wówai natráawajaaca, ya jóca áabenaa nawítee linácu liáꞌa wéewidani iyá nácu.
Iyá yáine léenaa chítashiaꞌeewoꞌu iyáqui jíni quéewiqueꞌe éewa iméda léjta wamédanica: Wayá séewirrinaa watráawajaaca quéechaꞌinaami wayá íibi,
jiní wáayacala íiyanibi mawéni, séewirri wapáidaca. Báawachata, watráawajaa yáacaliyu éerrinacu ya táayee, quéewiqueꞌe jócubeecha wáiinu waméda imánubaca quiní irrú.
Ne yáawaiyii natáa, wéewa wasáta yúcha iyúdaquinicta wayá, ne jócu cháa jíni, watráawajaa quéewiqueꞌe wáa irrú wacábacanau éewaniꞌinaa iméda yácanaa.
Ne wáa léenaa áabi éenaa, yáainai chájiꞌi jócani tráawajaa, níwata awátuini wérri, naníquicoo jóctalata néewa naníquicoo.
Náarra chóniwenaica wabánua nalí ya wamá nalí, liwánacaala nácu liáꞌa Wawácali Jesucristoca, quéewiqueꞌe natráawajaa cha nawíteemi jáꞌa, néewaqueꞌe nawáalia narrúnijinau.
Nuéenajinai, osámu iméda liáꞌa sáicaica.
Jócta áabi éenaa jócani méda wawánacaala liáꞌa watánani lítaꞌaa liáni cáashtaca, éeda lituínaa tánashiajoni, ya uꞌiwína yáacau liájcha, quéewiqueꞌe báicani.
Ne jócu iwáalia ijínaiyu wáni, yáa liwítee léjta éenajirri.
Sáicai liá nalí liájumirrauYa liyá jájiu Wawácali sáictactaca nawówa yáca, liá irrú sáictacta iwówa quinínama éerri ya matuínaami. Liáꞌa Wawácali yáa yáajcha quinínama.
Nuyá, Pablo, nutána irrú nutáayu irrú, chúnsai nucáaji yá nushínaa letrayu. Cháwa nutána nujíꞌinau quinínama nushínaa cáashta nácu, cháwa nutánacaniꞌi.
Ya Wawácali Jesucristo yáa irrú sáicai quinínama irrú.
<font color=teal>Primera carta del apóstol Pablo a Timoteo</font>Nuédacaniu jinácuNuyá, Pablo, apóstolu Jesucristo shínaa, bánuerriu Dios wánacaala nácu wásedeerri wayá, Wawácali Jesucristo, washínaa wanéndani wayáca.
Nutána jirrú liáni cáashta Timoteo, yáawayi nucúulee éebidani nácu, nuwówai Dios Wasálijinaa ya Cristo Jesús washínaa Wawácali yáa jirrú liwíteu, jishínaa carrúni jináatai ya sáictactaca jiwówa yáca.
Nuíiwani jirrú lijúnta náaꞌa éewidenai jócani yáawaiyiiLéjta jinísa numá jirrúi quéechaꞌinaa jóctanaa nuáu chaléeni cáinabi jíꞌineerri Macedonia, quéewiqueꞌe jimáacacoo chacáalee jíꞌineerri Éfeso, quéewiqueꞌe bánua nalí chóniwenai quéewiqueꞌe jócu néewida báawatai wíteeshica,
uꞌéemi nachuáni náaꞌa náiiwadedanimica ya chuánshi jócai amáarra nanácu náaꞌa nawérrinaibimica. Liáni wíteeshi téenai bácai nacáita yáacaqueꞌiu, jócai éewa liwána liwáalia néebidauca liáꞌa Dios wówaini limédaca.
Liáꞌa Dios wówaini liméda liájcha liáni rúnaa caníinaa wacába yáacacoo, liájcha liáꞌa caníinaabee íinuerri áabai wówashi masáculai, áabai wíteeshi sáicai, ya áabai wéebidani yáawaiyica.
Áabi jiéneu báawachala liúcha liáni ya yúqueneu cáita yáaqueneu, jócai áanama nácueji.
Nawówaini namédacoo quéewidacani liáꞌa ley Dios shínaa, ne jócai néemi liáꞌa namánija, ne jiní liáꞌa néewidani jicáꞌa liáꞌa yáawaiyi namáca.
Wáa léenaa liáꞌa ley sáicai wérri, chácta waméda léjta liwówai limédaca, léjta liyáyuꞌu.
Rúnaa wédacanicoo, jiní ley náa nalí náaꞌa médenai sáicaica. Liáꞌa ley náani quéewiqueꞌe náa léenaa náaꞌa médenai máashii ya náaꞌa jócani éemi, ya náaꞌa máashiicanica ya cajíconaanica, náaꞌa jócani cawáunta Diosru ya liáꞌa éebidani nácu, ya náaꞌa íinuenai nashínaa nasálijinau ya natúwa, quinínama íinuenaica.
Ya náaꞌa médenai máashii náiinaa yáajchau, ya náaꞌa washiálicuenai médenai máashii náajcha wáacoo, ya náaꞌa íinaca médenai máashii nayá wáacoo lécchoo, ya náaꞌa nawénda ya nawéni chóniwenai, ya náaꞌa canúma yúwicanica; ya náaꞌa júrenaiu mawéni; liáni liwówaiyu limáca, náaꞌa médenai liáꞌa yáirrico éewidenai sáicai júnta.
Ya liáni sáicai éewidani léewa wáiinuni sáicai wérri chuánshi, léewidani wayá nácu wéewaunaa wáacoo áacairra, liáꞌa Dios sáicai wérri máacani nulí.
báawita nuyá quéecha numá chuánshii máashii linácula, nucánaquedani ya nucáitani. Ne liyá Dios carrúni jináata licába nuyá, níwata nuyá újnibi jócai éebida linácu ya jócu nuá léenaa liáꞌa numédanica.
Cháwa jáni washínaa Wawácali yáa nulí liwíteu máanui wérri, ya liá nulí liáꞌa nuéebidani nácu, ya liáꞌa caníinaabee wawáalianica washínaa rúneerriu Cristo Jesúsru.
Liéni yáawaiyi wérri, quinínama rúnaa néebidacani: liáꞌa Cristo Jesús íinuerri cáinabi ítala quéewiqueꞌe litée náaꞌa cajíconaanica áacairra, náucha nárra nuyá quéechanacu sái.
Tándawa, Dios wáalia carrúni jináata licába nuyá; quéewiqueꞌe Jesucristo íyada nunácu quinínama sáica wíteeshica. Nuyá íinue numédacoo núyadacoo nalí náaꞌa rúnaa néebida linácu, quéewiqueꞌe wéewa nawáalia liáꞌa cáwicaishi jócai amáarra.
¡Wáa lirrú máanui licábacoo, ya cadánanibee wérri mamáarraca éerri, lirrú liáꞌa rey jócai amáarra, liáꞌa jócai éewa máanalica, jócai wéewa wacábaca liyá bácai Dios! Chácajani.
<sup>(18-19)</sup> Timoteo, nucúulee, nuá jirrú liáni tráawajuca quéewiqueꞌe jíinua yáacacoo sáica liáni íinua yáacashica jéebidani nácu, ya sáicai wíteeshiyu, léjta liáꞌa namáni quéecha náaꞌa éenajinai náaꞌa táanianaimi jinácu lijíꞌinaa lícu Diosca. Áabi jócta néemi jiwánacaala nashínaa nawíteu yúqueneu nashínaa néebidani nanácu.
Liéni bésuneerriu nalí náaꞌa Himeneo ya Alejandro, náani néejueda Wawásimirru quéewiqueꞌe néewidacoo jócubeecha namá máashii chuánshi Dios júnta.
Chítashia arrúnaa isátacoo Dios yúcha.Quéechanacu numáca irrú iméda isáta Diosru, isáta Dios yúcha, isáta íchaba ya yáa sáicai Diosru quinínama nanácu náaꞌa chóniwenaica.
Arrúnaa wasáta Dios yúcha nanácu náaꞌa wánacaleenaica, ya náaꞌa bánuenaica, quéewiqueꞌe wéewa sáicta wawówa ya wacáwica machúnuca, ya jiní íinua yáaquenaiu, cawáunta wayá Diosru, ya cawáuntaqueꞌe quinínama licábacanaa.
Liáni sáicai ya licába sáictai liáꞌa Diosca téerri wayá áacairra.
Liyá wówerri quéewiqueꞌe quinínama náiinu náa léenaa yáawaiyiica, ya náaqueꞌiu quinínama áacairra.
Ái bácai rími Dios jáꞌa; ái báqueerri Washiálicuerri éeneerri litée quinínama washiálicuenai quéewiqueꞌe nayá Dios yáajcha, lijíꞌinaa liáꞌa Washiálicuerrica Jesucristo.
Níwata Jesucristo éejuederri licáwicau quéewiqueꞌe quinínama chóniwenai éewa náacoo áacairra, léjta liáyu chuánshi liyáali léerdimi rícu.
Tándawa nuyá Dios máacani téerriꞌinaa lichuáni ya apóstolu, ya namáaca nulí quéewiqueꞌe éewiderriu linácu éebidani, ya liáꞌa yáawayiica náaꞌa jócani judío. Ne liéni numáni yáawaiyi waliérra; jócaita númashi yúwica.
Cháwa jáni, nuwówai náaꞌa washiálicuenaica nasáta Dios yúcha quinínama matuínaami, ya nanácuda nacáajiu Diosru wówashi masáculai, jiní íiwirri wówa ya jiní cáiteerri
Ya nuwówai quéewiqueꞌe náaꞌa íinaca nasúwa nábalau léjta íina íibala cábacanaa, imíyaiyu ya sensíyuiyu lécchoo; quéewiqueꞌe nachúnicoo ne jócai jiérri ruwítau quéewiqueꞌe nacába ruyá, jiní óroyu, ya íiba cawénini, jiní íibalashi cawéni wérri,
arrúnaa iméda sáicai, léjta arrúnaa naméda náaꞌa íinaca máaqueneu nayáu Diosru.
Ruáꞌa íinetoo rúnaa ruéemi liáꞌa néewidani nácu manúmata, cawáuntaqueꞌe quinínama ruyá náajcha wánacaleenaica;
ya jócu nuínda quéewiqueꞌe ruáꞌa íinetoo éewida íchaba chóniwenai náneewa, ya jócaqueꞌe ruwánacala liáꞌa washiálicuerrica. Nuwówai ruyáqueꞌe manúmata,
ya Adán jócaite Wawásimi chálujueda, ruyáwani ruáꞌa íinetooca, lichálujuedate ruyá rucáu jíconaashi rículate.
Dios méetuaminaa rujíconaa ruáꞌa íinetooca ya táminaa litée ruyá áacairra, rumédacta quinínama sáica léjta túwashi, ya ruéebidacta mamáarraca, caníinaabee nácu, jiní rujíconaa ya imíya ruyá.
Chítashia rúnaa namédacoo náaꞌa wánacaleenaica iglesia rícuLiéni yáawaiyii waliáni: Báqueerri wówerricta liárru iglesia rícu liwánacaalaqueꞌe, wówerri áabai tráawajo sáicai.
Tádawa, liáꞌa licábacanaa liáꞌa wáaleerri liáꞌa wánacaalashica léjta wánacaleerri jiní jíconaa. Arrúnaa liwáalia bácau rími líinuwa, ya liyáqueꞌe áabai cáwicaishi cawáuntai, áabai chuánija, catráawajaacai ya jóca liséwica yáarru. Arrúnaa léewa liwína chóniwenai líibana rículau mamáarraca; arrúnaa léewa léewidaca.
Jócai arrúnaa cáirracalaicani, jiní liwówaica líinua yáacacoo, arrúnaa sáicai wérri liyá, machúnucai ya jócai máaca liwówau warrúwa nácu.
Arrúnaa léewa liwánacaala líibana rícu sána, ya léewidaqueꞌe léenibiu juménani nayá ya cawáuntani quinínama.
Ne jóctacala léewa liwánacaala chúnsai líibana rícu sánaca, ¿chítate quéewauꞌu jíni litúya liáꞌa iglesia Dios shínaaca?
Tándawa, liáꞌa wánacaleerrica jócai éewoo báqueerri wáalii éebidaca, carrúnataca máanui licábacoo, ya licáacoo léjta Wawásimi cáayuꞌu lirrícula liáꞌa cacháninaica.
Arrúnaa cawáunta nacábacani náaꞌa jócani éebida Dios nácu, quéewiqueꞌe jócu licáu báinabee rícula nanáneewa náaꞌa chóniwenaica, ya licáꞌechau Wawásimi shínaa máashii rícula.
Chítashia rúnaa namédacoo náaꞌa nayúdenai pastor iglesia rícuChacábacanaa, náaꞌa yúdenai pastor iglesia rícu, rúnaa washiálicuenaicani cawáuntani, ya séewirrinaa naméda liáꞌa namánica, ya jócani cáirracalani, jiní nawówaicala nawáalia shínaashi méenaami naméda máashii chóniwenairru.
Arrúnaa nacháanacoo lirrú liáꞌa yáawaiyi náyadanica, liáꞌa wéebida nácu ya nawáaliaqueꞌe masáculai wíteeshica.
Quéechanacu arrúnaa néeneda nayá, ya liáwinaami, ya jócta nawáalia najíconau néewaminau namédacoo léjta nayúdenai pastor iglesia rícu.
Chacábacanaa, náaꞌa íinaca cawáuntani wérri, jócani cáiiwadedacani chuámshi shínanaa, cawáuntani ya machácani quinínama nácu.
Báqueerri yúderri pastor iglesia rícu, rúnaa liwáalia bácau rími líinuja, ya léewa liwánacaala sáica wérri léenibiu ya lishínaa quinínama líibana rícu sána.
Níwata náaꞌa yúdenai pastor iglesia rícu, médenai sáica nashínaa tráawajo, náiinuniꞌinaa nalíwoo áabai yáarruishi cawéni, ya chawíteemi wérri jáꞌa néewaminaa natáaniaca néebidauca Cristo Jesús nácu.
Liáꞌa yáawaiyiica íiyaderricoo linácueji liáꞌa wéebidani nácuNunénda nuáacoo nucába jiyá; ne nutána jirrú liáni,
quéewiqueꞌe, báawita nudécudau, jiáqueꞌe léenaa chítashia jíni rúnaa jimédacoo Dios shínaa éenajinai íibi, léwa liáni iglesia Dios cáwiica, liáꞌa iglesia wíneerri ya túyerri yáawaiyica.
Yáawaiyii atéwai jócu wéewa wáiiwadedaca liáꞌa wéebidani nácu bájialai máanui wérrica:“Cristo íinuerri cáinabi ítala limédacoo washiálicuerriyu,néenee Espíritu Santo íiyada majíconaiyu,ya náaꞌa ángelbini nacábani.Náiiwa nalí chóniwenai yáaine quinínama cáinabi ítaꞌaa,náaꞌa éebidenai linácu quinínama cáinabi,ya narríshibiani sáicai wérri áacairra.”
Náaꞌa shírruedenai nawíteu liúcha liáꞌa néebidani nácujooNe liáꞌa Espíritu Santo limáꞌee jucámarranaa, cha léꞌe amáarractalaꞌinaa liyáca liáꞌa éerrica, áabiminaa dánaujoo liúcha liáꞌa néebidani nácu, nasíguiaminaa náaꞌa espíritu cachálujuedacanica ya néewidani nanácu náaꞌa íinuenai demonio néenee.
Náani chóniwenaica jócu naínda néda yáacacoo, ya jócu naínda náaya matuínaami íyacaishi, ne Dios quénudanica quéewiqueꞌe náaꞌa éebidenaica ya lécchoo náaꞌa yáine léenaa liáꞌa yáawaiyica náayaqueꞌini, náaqueꞌe sáicai Diosru.
Ne quinínama liáꞌa Dios quénudanica sáicai wérri; ya jiní wéewani wadánaa jiúcha warríshibiactani wáa sáicai Diosru,
níwata liáꞌa Dios chuánica ya isáta Dios yúcha limédani majíconaa.
Báqueerri sáicai catráawajaacai JesucristorruNe jéewidacta quinínama liáni nalí náaꞌa jéenajinai, ya jíya liáꞌa Dios chuánica ya liáꞌa sáicai jéebidanica nácu séewirrinai jiyá nácu, jiyá bácai cashírruedacai sáicai Jesucristorru.
Ne jócai jiméda liwánacaala náaꞌa chuánshi éerri rícu sánaca ya mawíteeca. Jimáaca jicáwicau Dios cáaji rícu mamáarraca;
áawita liáꞌa ejercicio sáicai wanáanairru máayabaca, jimáaca jiyáu Diosru sáicai quinínamarru, níwata índa walí sáicai liáni wacáwicaca, ya liáꞌa wacáwica wabéechala sáica.
Liáni yáawaiyii waliáni, arrúnaa quinínama néebidacani.
Tándawa liáni, watráawajaa ya waméda wadánaniu, níwata wamáaca wanéndaca liáni liáꞌa Dios cáwiica, liáꞌa wásedeerri quinínama chóniwenai, nalí chúnsai náaꞌa éebidenai linácu.
Liáni arrúnaa jibánua ya jéewida áabi mawí.
Ujicába jiyáu jiníca jiwéni, báawita icúlirrijui jiyá, mawí jíyada jiwíteu nalí chaléjta éebiderri Dios chuáni nácu, chaléjta jitáaniacala, chaléjta jiyáyuꞌu jiwówa yáajchau, ya jéebidacala ya jicáwica jiní jíconaa.
Nácula nuíinu jichána jiliá nalí náaꞌa chóniwenaica liáꞌa Dios chuánica, jiá nadánani náaꞌa jéenajinai ya jéewida nayá.
Ujínda amáarraca liáꞌa sáicabee Dios yáani jirrú, quéechaꞌinaami Dios wána salínaica iglesia ísanaca nachánaa nacáajiu jinácu.
Jimáaca quinínama jiwíteu linácu liáni, néewaqueꞌe nacába quinínama léjta jidáwinacoo jinácu.
Jitúyau jiyá jájiu, liáꞌa jéewidauꞌu áabi, jiáu cabálininaa quinínama nácu. Ne jimédacta chániꞌi, jéewaminaa jiácoo áacairra jiyá jájiu, ya chacábacanaa náaꞌa éemenai jirrú, néewaminaa náacoo áacairra lécchoo.
Chíta éewauꞌu jiyá náajcha náaꞌa éebidenaicaUjicáitadeda liáꞌa salírranica, báawachata, jéewida liwítee chaléjta újni jisálijinaa, jiyá náiibi náaꞌa icúlinaica ya jiá nawítee léjta jéenajinai.
Náaꞌa salítuenica, jiyá ruájcha chaléjta jitúwa; ya náaꞌa miyácanai, chaléjta jéenajinai íina, wíteeshi majíconaiyu.
Jiyúda máanirrinica náaꞌa jócani wáalia tánashia yúderri nayái.
Ne báquetoo máanirriuctani ruwáalia rucúuleu jócta rutáqueerri, nayáwa quéechanacu éewenaa néewidacoo naméda nacábacanau náajcha náaꞌa chúnsana néenajinaica, caníinaaqueꞌe nacába nasálijinau léjta caníinaa nacába nayá lécchoo, léwa sáicai liéni, sáicai Dios cába lécchoo.
Ne ruáꞌa yáawaiyii máanirriuca, ruáꞌa máaquechooca bácai, máaquechoo ruwówau Dios nácu, jócau íiyabau rusátacoo Dios yúcha éerri jútainchu ya táayee lécchoo, quéewiqueꞌe Dios yúda ruyá.
Jibánua nalí náaꞌa quinínama liáni, quéewiqueꞌe jócubeecha arrúnaa nacáida íiwanaa.
Ne liáꞌa jócaita túya léenaaca, mawíꞌinaa chúnsana léenajinaica, jócai méda nacábacanaa náaꞌa éebidenai Dios chuáni, chái jicáꞌa liáꞌa mawí cacháninai wítee náucha náaꞌa jóca éebida Dios nácu.
Táshia natánacta najíꞌinaa náaꞌa máanirrinica, arrúnaa nayáca bácai nája náaꞌa wáalenai mawí sesenta camuí, ne ruáꞌa wáalechoomi bácairrimi rúnirrijau.
Néewani náa léenaa nácu liáꞌa sáicai rumédanica: Dáwinechoo sáica ruéenibiu, sáica wítee náiinucta rúbana rícula, bádedeechoo náiiba náaꞌa éebidenaica, ruyúdacta náaꞌa carrúni jináatanica; ne lécchoo, ruwówa rumédaca quinínama sáicai.
Ne jócu tána najíꞌinaa néeni náaꞌa máanirrinica wáalianai píitui camuí, níwata ruíinaa wána rushírricoo Cristo yúcha, wówainai nawína yáacacoo wáaliiyu bániu,
nawáalia najíconaa nayá jájiu, jóca naméda léjta namáyu nalí quéechanacu.
Ne lécchoo najínaniu cuíta jútainchu, ya naméda náinuniu lécchoo, ne jócanita íinu bácai canúma yúwicani lécchoo, níqueneu quinínama nácu ya náiiwadeda jócai sáicanata náiiwadedaca.
Tánda nuwówai náaꞌa máanirrini miyácanaica ruéewa ruéda yáacacoo wáaliiyu, nawáaliaqueꞌe néenibiu, natúyaqueꞌe nábanau léjta íina, jócubeecha náa lirrú yáarrushi liáꞌa najínaica.
Ne áabi náaꞌa máanirrinica najiáu Jesucristo yúcha, jáiwa náawai Wawásimi yáajcha.
Ne báquetoo íinetoo éebidechoo Cristo nácu, ruwáaliacta ruéenajinai máanirrini íibiu, arrúnaa iyúdacani, jócubeecha cadúcuni liyá iglésiarru; cháminaa iglesia éewa liyúda nayá náaꞌa máanirrinica jiníni yúda mawí.
Náaꞌa salínaica wánacaleenai sáica iglesia, éewenai cawáunta icába mawí, náaꞌa yáawaiyinica íiwa ya éewidenai Dios chuáni.
Ne liáꞌa Dios chuáni limáꞌee: “Uꞌibáji linúma liáꞌa pacáaca jáicta litráawajaa liyá cái”. Néꞌe limáꞌee lécchoo: “Liáꞌa tráawajeerrica iglesia rícu, éewerri lirríshibia liwéniu lécchoo”.
Ujiméda nawánacaala náaꞌa táanianai lijúnta liáꞌa salírrani éewiderri iglesia rícu, jócta liwáalia chámata jócta matálitai cábenai liyá.
Náaꞌa médenai náacoo najíconau, arrúnaa náarracani quinínama náneewa, quéewiqueꞌe chacábacanaa cáarru náaꞌa áabica.
Nubánua jiyá Dios náneewa, Jesucristo náneewa ya náaꞌa ángelbini Dios wínani lécchoo, jiméda quinínama liáꞌa nuwánani jimédaca, ya machácani jiyá quinínama yáajcha, jicába quinínama áabenaa.
Ujichánaa jicáajiu áabi nácu jóctanaa jiá léenaa liwítee sáica, jócubeecha jiméda jijíconau náajcha. Jitúyau liúcha liáꞌa quinínama máashiica.
Níwata éerri jútainchu bálinacoo jiáwai nácu, ujíirra shiátai bácai liyáwoo, jéewa jíirra píitui vino lécchoo.
Najíconaa náaꞌa áabica, nacábani jucámarranaa jóctanaa náau liyáctala cáberri yáawacta cajíconaajani, ne áabata náani léenaa liáwinaami.
Ne chalécchoo, liáꞌa sáicai namédani lécchoo nacábani jucámarranaa; ya liáꞌa jócai nacába, jócaꞌinaa máacau libáyacoo séewirrinaa.
Ne áabi wáaliacta nawácanai éebidenai Dios chuáni, néewaqueꞌe cawáuntaqueꞌe nayá, níwata néenajinaiwajani éebiderri Jesucristo chuáni nácu; tádawa, arrúnaa iyúda nayá sáicai wérri mawí, tándawa náaꞌa ríshibianai nashínau sáicai tráawajuca, éebidenai lécchoo, ya éenajinai caníinaa icába nayá.Jéewida ya jíiwa nalí liáni:
Rícucaishi yáawaiyiicaNe áabi éewidacta iyá báawatai liúcha liáꞌa léewidani iyá nácu, ya jócu áabenaa liyá liájcha liáꞌa yáawaiyica néewidani nácu, Wawácali Jesucristo nácue sáica, ne jócani éewida léjta wawítee,
ne báqueerri sáictai cábacoo liyá jájiu liwítee rícuejiu, ne jiní yáani léenaa. Íiserri litáania nanácu náaꞌa chuánshi jócani sáica licábaca, ne yáairri linácu chaléjta bálinacaalashi; ne léwa líinucteji liáꞌa cadéni nacába yáacacoo, jócu áabenaa nawítee, máashii linúma, jócu léebida linácu,
ya líinua yáacau éerri jútainchu áabi yáajcha, náajcha náaꞌa chóniwenai máashii wítee, ya jócai liá léenaa liáꞌa yáawaiyica, wíneerri liáꞌa wíteeshica chájiꞌi warrúwa nácueji.
Ne jucámarrai yáaca liáꞌa wawíteeca, yáawaiyii cawéni wérrica, ne bácai lirrú liáꞌa sáictai wówa liájcha liáꞌa liwáalianica.
Táda jiní waíndani lítala léji liéni cáinabica, jiníꞌinaa wéewani watéecojoo.
Áicta wáayanijaa ya ái wábalajaa, ta éewa sáicta wawówai liájcha liáni.
Náaꞌa wówenai nawáalia máanui wérri warrúwaca, jócu néenaa nawánta liáꞌa máashii méda nawówa lícu, ya liwána napénsaa áabata matuínaami mawíteeyu, ya liáꞌa máashiica téerri washiálicuenai carrúni jináatactalaꞌinaa nayá, ya chaléeni náucaquictalaꞌinaacoo.
Níwata lináinaa liáꞌa warrúwaca, náawiderri nawítee náaꞌa washiálicuenaica, namédaqueꞌe máashii liyú liáꞌa warrúwaca, náaꞌa sáictani cábacani liáꞌa warrúwaca, lináawida nawítee liúcha liáꞌa néebidauca. Jáiwa carrúni jináata naméda nacáwica nayá jájiu.
Liáꞌa sáicai íinua yáaquerricoo linácu liáꞌa léebidaucaNe jiyá, washiálicuerri Dios shínaa, jimáaniu liúcha liáni quinínama máashiica. Jitée cáwicau machácani, máaquerri jiwówau Dios nácu, jiwáaliaca jéebidauyu, caníinaaca jicábacani, uꞌíinu jiyá nuchuáni nácu mamáarraca, jiáu jibéechalau, imíyaiyu jiwówa yáajchau.
Jíinua yáacoo linácue liáꞌa sáicaica jéebidau Dios nácu, ujínda liácoo jiúcha liáꞌa cáwicashi jócai amáarra, linácuejiwa Dios máida jiyá, tánda linácueji líiwa jirrú quinínama nanáneewa náaꞌa chóniwenaica.
Chócajaꞌa, Dios náneewa, yáairri nacáwica quinínama yáanai lirrícu liáni éerrica, ya Jesucristo náneewa, cha lécchoo liméda áabai líiwa nalí sáicai, ya líiwa sáicai chuánshica lináneewa liáꞌa Poncio Pilatoca; nubánua jiyá,
jimédaqueꞌe chaléjta nubánuau, jócai jéewa jiwána nanáawidaca, jócubeecha arrúnaa nucáita jiyá. Jiméda cháni cáashia líinuctala liáꞌa Wawácali Jesucristoca.
Dios méda quinínama áabenaa licábacanaa chaléjta limáyu, liyáwa bácai Dios sáicai wérri yáairri quinínama ítaꞌaa, náiibicha náaꞌa reyebinica liyá mawí máanui náucha ya náiibicha náaꞌa wánacaleenaica, liyá mawí máanui náucha.
Liyáwa bácai jócai máanali, yáairri áabai cámarrashiyu jinícta éenaa lirrúnicoo. Jiní báqueerri washiálicuerri éeneerritee licábacani, jócaiꞌinaa léenaa licábacani. ¡Bácai Dios yáairriꞌinaa mamáarraca éerri! Cháwajani.
Náaꞌa wáalianai warrúwa lítaꞌaa liáni cáinabica, jibánua nalí jócubeecha máanui nacábacoo, jócubeecha namáaca nawówau linácu liáꞌa nanéndani nayáca warrúwa nácu, níwata liáꞌa warrúwaca éewerri amáarraca, jiní wéni. Imáaca iwówau Dios nácu, liyáminaa yáa walí quinínama liáꞌa warrúnaaniꞌinaa walíwoo, quéewiqueꞌe liméda walí sáicai.
Jiwána naméda liáꞌa sáicaica, quéewiqueꞌe namédacoo rícubiniyu naméda sáicaica. Jíiwa nalí nanéndaqueꞌe nayúdauꞌinaa náaꞌa carrúni jináatanica.
Cháwaminaa nawáalia rícubiniqueꞌe nayá, liáminaa nalí nadánani, yáairriꞌinaa nalí cabálininaa nabéechalau, náiinuminaa liáꞌa nacáwica jócai amáarra.
Líiwa lirrú báitaa liáꞌa TimoteocaTimoteo, túya sáica liáni nuáni jirrú jicáaji rícu. Ujéemi chuánshi matuínaami éerri rícu sái mawéniica, jiní jiácala liwíbanaa nalí náaꞌa chóniwenai máinai náacala léenaa, ne jiníni yáani léenaa;
<font color=teal>Segunda carta de Pablo a Timoteo</font>Nuédacaniu jinácuNuyá Pablo, apóstolu Jesucristo shínaa, bánuerriu Dios wánacaala nácu, chaléjta Dios máyuꞌu liáꞌa cáwicashii Cristo Jesús nácu.
Nutána jirrú liáni cáashtaca liáꞌa Timoteoca, caníinai nucábaca jicáꞌa nucúulee. Nuwówai Dios wasálijinaa ya Wawácali Jesucristo liá jirrú jidánani ya carrúni jináatau ya sáicai wérri jinácu.
Wáiiwadedau Cristo nácuNuédacaniuꞌinaacu séewirrinaa jáicta nusáta nuyáwai Dios yúcha, ya nuá sáicai Diosru éerrinacu ya táayee, liáꞌa nushírruedanirru sáica nuwítee, léjta nashírruedaumi náaꞌa nuwérrinaibimi lécchoo.
Nuédacaniu séewirrinaa jituí yáabi nácu, ya nuwówaiyu ta nucába jiyá, quéewiquinicta sáicta wérri nuwówa.
Níwata nuédacaniu jéebidau machácani, quéechanacumi ruéebida ruwáalia ruáꞌa jirruída Loidaca ya jitúwa Eunice, ya nuyá éebiderri lécchoo jiyácala chái wáaliacajani jéebidauca.
Tánda linácue nuárra jiyá, quéewiqueꞌe ujínda liácoo jiúcha liáꞌa jiwítee sáicaica Dios yáani jirrú, quéechaꞌinaami nusáta jinácu nuchánaa nucáajiu jinácu.
Ne Dios jócai yáa liyá walí áabai wíteeshi cáarruica, yáairriu walí áabai wíteeshi cadánani, caníinaa wacábaca ya wéewa watúyacoo wayá jájiu.
Ubái jiyá jíiwadeda sáicai wawácali nácu, ubái jiyá nunácueji lécchoo, nuyá naníquini cuíta manúmai rícula linácu liáꞌa Jesús bánuani wamédaca; báawachata, liáꞌa danáanshi Dios yáani jirrú, jiwánta liáꞌa carrúni jináatabee íinuerriꞌinaaca linácueji liáꞌa chuánshi sáicaica.
Dios wásedeerri wayái ya limáida wayá quéewiqueꞌe wamáacaqueꞌe licáaji rícu quinínama wacáwicau, jócaita linácu liáꞌa wanísani wamédacai, níwata léwa liwówau jáni ya caníinaaca licába wayá Cristo Jesús nácueji. Dios caníinaa licába wayá quéechaꞌinaa jiní éerri újnibii.
Dios íyaderri walí caníinaa licába wayá chóqueꞌe, quéechaꞌinaa líinu Jesucristo téerriꞌinaa wayá áacairra, liáꞌa márderri máanalicai dánani, ya lirrícueji liáꞌa Dios chuánica lijéda jucámarranaa liáꞌa cáwicaishica jócai amáarra.
Dios máaquerri nuyá nuíiwaqueꞌe liáni chuánshica, ya libánua nuyá léjta apóstolu ya qéewidacaica.
Tánda linácueji liáni carrúni jináata nuyá quinínama. Ne jócu bái nuyá linácueji, níwata nuá léenaa tánashia nácu nuéebidai, ne nuyá yáairri léenaa liyá wáalierri liwítee dánaniu quéewiqueꞌe nuíiwa lichuáni mamáarraca, cáashia líinuctalaꞌinaa liáꞌa amáarracta cáinabi.
Jéewidau léjta jicábau nuéewida liáꞌa chuánshi yáawaiyiica, liáꞌa jinísani jéewidacoo nácu nuájcha, ya jéebidaqueꞌe mamáarraca, ya liáꞌa níinaashi wawáalianica wayáyuca macábaita Cristo Jesús nácueji.
Espíritu Santo dánaniyui yáairri wanácu, jitúya linácu liáꞌa chuánshi machácanica liáꞌa Dios máacani jirrú.
Léjta jiáyu léenaa, quinínama cáinabi Asia shínaa ítesana, namáaca nuyái bácai, náiibicha náaꞌa Figelo ya Hermógenes.
Wawácali carrúni jináataqueꞌe licába náaꞌa léenajinai liáꞌa Onesíforo, níwata liyá íchabachu líinu liyúda nuyá, ne jócu bái líinu licába nuyá yáairri cuíta manúmai rícula.
Báwachata, jáiꞌinaami líinu Romalai, lichánau limúrru nuyái jócai wówa íyabau cáashia líinu nunácu.
Wawácali carrúni jináataqueꞌe licábacani, liyáali éerri jáicta amáarra cáinabijoo. Jiyá jái yáa léenaa íchabachuca liyúda wayá Éfeso rícu.
Báqueerri soldado sáicai Jesucristo shínaaYa jiyá, Timoteo, nucábani jicába nucúulee, jéderri danáanshiyu liáꞌa Jesucristo yáani jirrú.
Jiyá sáicai wérri léjta soldado Jesucristo shínaa, éewerri jiyá sáicai áawita carrúni jináata naméda jiyá linácueji.
Jiní báqueerri soldado éewerri liwína áabai tráawaju, arrúnaa liyá linácuja éewaqueꞌe sáicta liwácali cábacani.
Chacábacanaa, liáꞌa caséwicacaica, jócai éewa lirríshibia liáꞌa premioca, jóctacala liséwica léjta licábacanaa liséwicauꞌinaa.
Liáꞌa tráawajeerri bacháida lícu, quéechanacu arrúnaa litráawajaaca, quéewiqueꞌe liáwinaami léewa liáwaqueda líta liáꞌa liáabananica.
Jédacaniu linácu liáni numánica jirrú, liáꞌa wawácalica liwánaminaa jiá léenaaca quinínama.
Jédacaniu Jesucristo nácu, cáwerrimicoo máanalicai yúcha, David táqueerrimi; léwa chuánshi léewidani wayá nácu, wéewaunaa wáacoo áacairra ya nuíiwadedani.
Linácu liáni chuánshica nuwánta carrúnatabee, ya nabáji nuyá léjta báqueerri cáiinuacai; ne liáꞌa Dios chuánica jócai bájiu.
Tándawa nuwánta quinínama, quéewiqueꞌe numédaqueꞌe sáicai nalí náaꞌa Dios wínanica, quéewiqueꞌe nayá néenaaqueꞌe náacoo áacairra, liáꞌa sáictai wérrica, ya jócai amáarra Cristo Jesús nácu.
Liáni yáawaiyii wérri:Máanalicta wayá linácu, cáwiminaa wayá liájcha lécchoo;
Carrúni jináatacta wayá linácu, wawáaliaminau washínau liájcha liwánacaalactalaca;ya wabáyacta lináwa wáa léenaa linácu, chacábacanaa libáya wanáwa lécchoo;
jócta machácani wayá, liyá mamáarracai méda machácanii,níwata jócai éewa limáaca licábacanau, le licábacanaaja liérra.
Báqueerri catráawajaacai sáicai wérriJédacaniu séewirrinaa nalí linácu liáni: Limá nalí Dios náneewa uꞌicáita yáacau linácu jiliérra chuánshi. Náaꞌa cáitenai jócai sáicai, méderri máashii nalí náaꞌa éemenai nayácani.
Jiméda quinínama tánashia jéewani jimédaca, Dios náneewa jicáꞌa báqueerri washiálicuerri catráawajaacai méderri sáicai, jócai éewa báica, éewiderri sáica léjta licábacanaa liáꞌa Dios chuánica yáawaiyiica.
Ujitáania chuánshi máashii cáinabi íta sái, jiní wéni, léca liáꞌa natáaniani nácu cha, yúquerri nayá mawí máashiiquictala,
ya liáꞌa néewidacalaca cáarralerriu chaléjta liáꞌa bálinacaalashi cachánaninica. Léwa libésunau liáni náajcha náani washiálicuenai najíꞌinaa Himeneo ya Fileto,
náawa yáainiu náani báawachala liúcha liáꞌa yáawaiyiica; namáꞌee linácucha liáꞌa wacáwiactacoo jái bésunacuwai, ya jínaneneu nacáarraleda chacábacanaa náaꞌa áabi éebidenaica.
Ne Dios máaca áabai liárrubai cadánaniyaca, tánda litánaa nalí: “Liáꞌa wawácali yáirri léenaa náaꞌa lishínaaca”, ya “Quinínama náaꞌa sátenaicoo Dios yúcha, arrúnaa nashírriqueꞌiu liúcha liáꞌa jíconaashica”.
Waméda áabai cuíta máanui cábacanaa: Áabai cuíta máanui, jócai bábajuta oro yáca ya warrúwa ái néeni jáꞌa, lécchoo áicuba ya bádanicaishi, áabi namédaniyu sáicai, ya áabata mawí cuíta lícu sái.
Cháwa libésunacoo áꞌa cuíta wawácali shínaaca. Ne wayácta majíconaa quinínama máashii yúcha, cháiminaa léjta liáꞌa cawéninamaica, yáairri sáica wawácali cáaji rícu, méderriꞌinaa quinínama méenaami sáicaica.
Ujiméda liwánacaala náaꞌa cáitenai matuínaami, jicáꞌa náaꞌa chóniwenai mawíteeni, jái jiá léenaa índeerri íinua yáacashi.
Báqueerri washiálicuerri tráawajeerri wawácalirru, jócai jínaniu líinua yáacacoo, báawachata, arrúnaa sáica limédacoo quinínama yáajcha, arrúnaa éeneerri léewida sáica, ya arrúnaa liwántaa quinínama.
Ya jiárra imíyayu jiwówa yáajchau náaꞌa médenai lijúnta máashii, jínda Dios náawida nawíteejoo náaqueꞌe léenaa liáꞌa yáawaiyiica.
Nawítee cáwiaqueꞌiu, néewaqueꞌe najiácoo liúcha liáꞌa cachálujuedacaica Wawásimi wáalierri nayá mawítee, limédaqueꞌe náajcha léjta liwówainica.
Chítashia nacábacanaa náaꞌa chóniwenai urrúnictala amáarra cáinabiYa lécchoo arrúnaa jiá léenaa, liáꞌa éerdi éenamicojoo líinuminaajoo éerri carrúnataiꞌinaa.
Náaꞌa chóniwenaica cadéniminaa nayájoo, caníinaaminaa wérri nacáꞌa nawárruaniu, wachósuni ya cábadedeenaicoo nayá jájiu. Natáaniaminaajoo máashii Dios nácu, jócuminaajoo néewidajoo nasálijinaarru; nayáminaa quiníꞌinaajoo máj nalí, quiní nabústanijoo, jócaꞌinaa náaꞌa licáarruninaa liáꞌa Dios máni nácucha.
Jiní caníinai nacábacoo, jiní carrúni jináataca nacába áabi, nayá catáaniacani, nanúma yúwicau, jócuminaa néenaa nawánacaalacojoo liúcha liáꞌa máashiica; nayá liyájurricani, najínaiꞌinaa quinínama liáꞌa sáicaica.
Nayá cachálujuedacani, jócani cawáunta, nayáminaa cashiámuni wítee wachósuni, namúrruminaa léjta nawítee máashii wówauꞌu, méewanita múrru Dios.
Namédaminaa újnii jicáꞌa náaꞌa éebidenaica ne újni namá nayáca, ne íyada nayá léja liáꞌa máashii namédanica. Níwata nayá jócai néebida Dios chuáni dánani. Oꞌiwína yáacoo náajcha nárra chóniwenaica.
Níwata nayá néenaa náaꞌa wárruenai lirrícula liáꞌa cuítaca nachálujueda náaꞌa májinani íinaca, cashiámuni jíconaa, liárdanica quinínama wíteeshi máashiica,
nayá séewirrini éewidacoo, ne jócu néenaa náa léenaa linácu liáꞌa yáawaiyiica.
Chaléjta náaꞌa camálicai jíꞌineenai Janes ya Jambres, jáiwa naméda máashii Moisés júntai, léquichoo náaꞌa chóniwenaica jócu néewida liáꞌa yáawaiyiica. Jiníwata washiálicuenai nawítee máashii wérri najíconaiyu, máashiderriu, jócani éebida linácu.
Ne quiníꞌinaa namédani bájialajoo, níwata náaꞌa quinínama náa léenaajoo chóniwenai mawíteeni, chaléjta nabésunaucoo náaꞌa chámataca Janes ya Jambres Moisés júnta.
Pablo íiwa Timoteorruni liáꞌa limédaniꞌinaacaNe jiyá Timoteo, jái éewidacuwai linácu liáni nuéewidau chóniwenai, léjta nucábacanaa yáayu, nuwówaini numéda séewirrinaa, nuéebidanica, nuyá jócai íiwirri wówa áawitate naméda nulí máashii, ne caníinaa nucába chóniwenai, ya nudánani nuwántaqueꞌe quinínama,
léjta nacánaquedau nuyá ya carrúni jináata numácoo. Jiá léenaa quinínama liáꞌa nubésunaucoo áꞌa Antioquía, ya Iconio, ya Listra, nacánaquedau nuyá carrúni jináata, ne nuyá liáꞌa wawácali túyerri nuyá quinínama yúcha.
Yáawaiyii waliáni, quinínama náaꞌa wówenai nayáca sáicai wérri Cristo Jesús yáajcha, nabésunedaminaa carrúni jináatabee.
Ne náaꞌa máashiinica, ya náaꞌa cachálujuedacanica mawíminaa máashii náacojoo, nachálujuedaminaa ya áabi chálujueda nayá lécchoo.
Jiyá yáairri cabálini quinínama linácu liáꞌa jéewidanicoo nácu, yá jéebidauꞌuni. Jiníwata jiyá ái yáa léenaa tánashia éewida jiyái.
Jédacaniu samálitaꞌinaami jiyá yáirri léenaa Dios chuáni, jái éewa léewida jiyá ya litée jiyá áacairra, jéebidauca Cristo Jesús nácu.
quéewiqueꞌe liyá washiálicuerri Dios shínaaca, éeneerri limédaca quinínama, wáaleerri quinínama liwíteu ne yáirri léenaa léewaqueꞌe liméda quinínama méenaami sáicai.
Dios náneewa ya Cristo Jesús náneewa, líinuminaa jicáꞌa reyjoo, líiwa najíconaajoo, náaꞌa cáwinica ya náaꞌa máanalinica ne numá jirrú bájiala,
jíiwa Dios chuáni liáꞌa sáicaica, ya mamáarraca jiyáca jáicta léerdi ya jócta léerdi, jiwána léewidaca, jiárrani, ya jiá jidánani, jéewidau cawáunta ya uꞌíiwirri jiwówa.
Líinuminaa léju liáꞌa léerdica, náaꞌa chóniwenaica jócu nawánta néewida sáicai chuánshicojoo, namédaminaa nawíteeyu liáꞌa nawówaini namédaca; namúrruminaa manuába qéewidacani néewidaminaa léjta nawówau néemicani.
Nanáawida nawójunaa lirrú liáꞌa yáawaiyiica, namédaminaa quinínama liwánacaala liáꞌa chuánshica.
Ne jiyá wáalierri séewirri liáꞌa sáicai wíteeshica, jiwántaqueꞌe carrúni jináatabeeca, jiméda mamáarraca jíiwa Dios chuánica, jiméda machácani jishínaa tráawaju.
Jái urrúni náiinua nuyái, nucáwica nuáni Dios cáaji rícu.
Nuyá yáairri machácani nuéebidaca mamáarraca, áawita cacháninabee íinu nútala, léjta báqueerri washiálicuerri íinua yáaquerriu jináwiu rícu. Nunísa nuíinu chaléeni nuéewactala nuíinuca, nuyá jócai numáaca nuéebidauca Dios chuáni nácu.
Chóqueꞌe nushínaa premio nénda nuyá, nugáananica, ne liáꞌa nuwácali liáꞌa chóniwerri éewerri licábaca liáꞌa máashii o liáꞌa sáicaica, liyáali éerri liáminaa nulíjoni. Léeminaa liáꞌa nulí ya nalí náaꞌa quinínama náaꞌa caníinaani cába liyá, néndenai liyá cáashia líinuca.
Pablo éewidacala bácai TimoteoJiméda quinínama jíinuqueꞌe madéjcanaajoo jicába nuyá.
Ne liáꞌa Demas caníinai cába mawí liáꞌa éerri shínaaca, jáiwa limáaca bácai nuyái, jáiwa liáwai Tesalónica néerra, Crecente liáu déecuchala Galacia, ya Tito yáa Dalmacia néerra.
Bácai Lucas yáa nuájcha, jimúrru nulí Marcos ya jíndani jiájchawoo, níwata yúderriꞌinaa nuyá tráawajorru.
Liáꞌa Tíquico nubánuani Éfeso néerra.
Jáicta jíinujoo jínda nushínaa capa, numáacani Troas tána íibana néeni liáꞌa Carpo. Lécchoo jínda nushínaa cáashta, ya náaꞌa cáashta báinacu sánami, jíꞌineenai pergamino.
Alejandro jiárru shínanaa, máashii wérri médacoo nuájcha. Liyá wawácali lipáida liyájoo, léjta linácu liáꞌa limédanica.
Jitúyau jiyá liúcha, níwata máashii médacoo wajúnta linácue liáni wéewidanicoo nácu.
Quéechanacu nutáania nubícaubaliu nanáneewa náaꞌa wánacaleenaica quiní yúda nuyá, quinínama namáaca bácai nuyá. Nunénda Dios jócubeecha licóbra liúcha liáꞌa máashii namédanica.
Ne liáꞌa nuwácalica liyúdawa nuyái, ne liá nudánani quinínama nutéequeꞌe liéni nuíiwa Dios chuáni, liáꞌa chuánshi sáicaica wásedeerrica, quéewiqueꞌe néemicani quinínama náaꞌa jócani judíobini. Cháwa wawácali túyerri nuyá liúcha liáꞌa carrúnatai újni cháawi quíirrai núma rícucha.
Liáꞌa nuwácali litúyaminaa nuyá quinínama liúcha liáꞌa máashiica, liwáaliaminaa nuyá lishínaa liwánacaalactaca éerri ítala. Wacábactala balíbalibee ne liyá yáawaiyii, cháiꞌinaa.
Erasto liáꞌa máacau Corinto néeni ya Trófimo numáaca bálinerriu áꞌa Mileto néeni.
Jimédawa jidánijoo jíinu uniábi béechajoo. Nabánua jirrú nédacaniꞌeewoo jinácu Éubulo, Pudente, Lino, Claudia ya quinínama éenajinai éebidenaica Cristo nácu.
Liáꞌa Wawácali Jesucristoca liyá jiájcha. Dios cámusheda iyá liwíteeyu quinínama irrú.
<font color=teal>Carta de San Judas</font>Nuédacaniu InácuNuyá, Judas, cashírruedacai Jesucristo shínaa ya Santiago éenajirri, nutána liáni cáashtaca nalí náaꞌa chóniwenai caníinaani Dios wasálijinaa cábaca ya limáida nayá, náaꞌa Jesucristo túyanica.
Irríshibia iyá máanui bájiala carrúni jináata, sáictacta iwówa ya caníinaabee.
Náaꞌa éewidenai númashi yúwicaNuéenajinai caníinaani nucábaca, nuwówai nutána máanui wérri linácu liáꞌa wásedeerri iyá ya chacábacanaa nuyá lécchoo, ne chóqueꞌe nucába rúnaacala irrú, quéewiqueꞌe íinua yáacacoo linácu liáꞌa éebidauca quéechamite léejueda nalí náaꞌa Dios shínaaca.
Níwata linácu nachálujueda nawárruacoo íibirra áabi chóniwenai, nalí liáꞌa chuánshi Dios shínaa líyadanica quéechamite linácula liáꞌa náucaquictalacoo. Náaꞌa washiálicuenai máashiicanica, náaꞌa pénsenaica caníinaaca Dios cába wayá bájiala, jócuminaa carrúni jináata licába wayájoo quinínama liáꞌa máashii wamédanica, ya namá Jesucristocala jócai wánacaala wayá jiní wawácalicalani.
Báawita iyá ái yáa léenaa, nuwówai édacanicoo liáꞌa Wawácalica, liáwinaami lijéda náaꞌa chóniwenai Israel shínaaca Egipto lícucha, limárda nayái náaꞌa jócanimi éebida.
Ya nalí náaꞌa ángelbini jócani máacau sáica, jiníwata néechate chúnsai náarru, Dios wáaliani cuíta manúmai catáwacai ya jócani amáarra, liyáali éerri máanui Dios máctaꞌinaa tánashia yáau áacairrai ya tánashia yáau infierno rículai.
Chacábacanaa léjta náaꞌa ángelbinica, lécchoo náaꞌa chacáalee jíꞌineenai Sodoma ya Gomorra ya náaꞌa chacáalee léema nácu sánaca, namédaꞌinaa náaꞌa rúmbabini médanica, ya naínda natée nayá máashiiquictala lijúnta liáꞌa licábacanaa. Tánda nasúfria carrúni jináatami liáꞌa chichái jócai amáarra ya namáaca náiiwanau chacábacanaa quinínamarru.
Báawitate náa léenaa liérra, náarra washiálicuenai lécchoo, nayá léjta dajuíshi rícula, nasáculeda nanáanaiu, nacháani liáꞌa wánacaleerri wawácali chuánica ya nacáitadeda nanáawa náaꞌa wánacaleenai mawí.
Liyája liáꞌa ángel Miguel, liáꞌa wánacaleerri máanui mawí náucha náaꞌa áabi ángelbinica, quéechaꞌinaami líinua yáacacoo lijúnta liáꞌa Wawásimica quéewiqueꞌe léda liúcha Moisés máashiicaimi, jócu léenaa liúca chuánshi máashiiyu, léerrimiꞌe limáni lirrú: “¡Liáꞌa Wawácali liárra jiyájoo!”
Ne náarra washiálicuenai natáania máashii linácu liáꞌa jócai náa léenaa; ya liáꞌa náani léenaa cábacanaa, léjta náa léenauꞌu cuéshinaica jiníni wítee, namédani chúnsaiꞌinaa náucacooyu.
¡Áchunu carrúni jináata nayá! Quéewiqueꞌe wínenai léjta chacábacanaa liáꞌa Caínca. Linácu nagáana warrúwa nanáawawai, léjta liáꞌa washiálicuerri jíꞌineerri Balaam, ya léjta liáꞌa jíꞌineerri Coré, máanalini jócala léemi nalí namáni nácucha.
Náaꞌa báinatanica shímashi caníinacta nacábacoo náiibi éenajinai ya ijúnicai sáictacta naméda nawówau. Liyáali éerri náayactaca ya náirra sáictai wérri nawówa, jócu náyada nayáu cawáunta. Cháni léjta pastorbini natúyenaicoo nayá jájiu. Cháni léjta liáꞌa sáanai jinírru shiátai, litéeni liáꞌa cáulica. Cháni léjta banácali jócai yáa lítau léerdi rícuu, máanali chámaichu ya lijíchu éerruau.
Cháni léjta marrádaca carrúnatai wérri manuá shínaaca, náucani léjta licáli náaꞌa máashii namédanica, wáneerri báinata nayá. Cháni léjta sáalii yúquenaiu nájabaa yúchau, yéenai yúquenaiꞌinau lirrícula liáꞌa mawí catáawacabee jócai amáarra.
Lécchoo liáꞌa washiálicuerri jíꞌineerri Enoc, liyá sietechu, Adán yáawinaami, litáania Dios lijíꞌinaa nácu, limáꞌee nanácucha náaꞌa chóniwenaica: “Nucába wawácali, íinuca íchaba wérri ya íchaba wérri lishínaa ángelbini yáajchau,
licábaqueꞌe cajíconaani ya jiní jíconaa quinínama washiálicuenai, ya liúcaqueꞌe quinínama náaꞌa máashiinica, quinínama máashii namédanica nalíwoo, ya liáꞌa quinínama chuánshica jócai sáicanata namáca, léjta máashiicani cajíconaani namánimi linácucha.”
Quinínama najútau, quinínama náasacala, bácai namúrru nalíwoo sáicaqueꞌe nayá. Natáania wachósuniyu, ya natáania áabi nácu újni sáica néedaqueꞌe náucha sáicabee nalíwoo.
mánimi nácucha: “Liáꞌa éerri éenamictalaꞌinaa nayáminaajoo náaꞌa chóniwenai cásacalacani, nayáminaa áabenaa náajcha náaꞌa wówenai naméda liáꞌa máashiica.”
Nayáwa náarra wówenai nashírredacoo; naméda nawíteu léjta nawówau ya jinínirru Espíritu Dios shínaa.
Ne iyá, caníinaani nucábaca nuéenajinai, iyá sáica cabálininaa majíconaa linácu liáni éebidani nácu. Isáta Dios yúcha índa litée iyá liáꞌa Espíritu Santo.
Isáta Dios yúcha índa litée iyá liáꞌa Espíritu Santo.Iyá caníinaani icába Dios mamáarraca ya inénda liáꞌa éerrica linácu liáꞌa Wawácali Jesucristoca, carrúni jináata wayá linácueji, liá walí licáwica jócai amáarra.
Carrúni jináata icába náaꞌa jócani éenajta éebidaca.
Áabibi iwáseda ijéda nayá néenee chichái yúcha, ya carrúni jináata icába náaꞌa áabica, áawita itúyacoo náucha ya máashii icába lécchu liáꞌa náabala natéenica casáculaica máashiica nayá.
Liá sáicai Diosru liájumirrau<sup>(24-25)</sup> Liyá Dios bácai rími, liáꞌa wásedeerri wayá, wáaleerri danáanshi litúyaqueꞌe iyá jócubeecha iméda ijíconau, ya quéewiqueꞌe líyada iyá jiní wérri jíconaa ya sáicta wérri iwówa lináneewa balíbalibeeca. Liyája liáꞌa balíbalibeeca, máanui wérrica, liáꞌa cadánanica ya liwánacaalauca, linácu liáꞌa Wawácali Jesucristoca, quéechaꞌinami, chóqueꞌe ya mamáarraca. Chácajani.

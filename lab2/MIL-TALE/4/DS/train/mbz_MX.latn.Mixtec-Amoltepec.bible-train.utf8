1
Tnuꞌu cha ni kaꞌan Juan Raskwantutya
Tneꞌe ni kuu ta ni kichaꞌa tnuꞌu vaꞌa kwenta Jesu Kristu seꞌe Nkyoo.
Ni chinu cha ta yoso nu tutu Chaya raa ntiso tnuꞌu Nkyoo: "Yuꞌu na tyantaꞌi ɨn raa kitnuꞌu cha kosnu nuu-n cha na ntasuꞌva-ra iti-n, kati Nkyoo chiꞌin Jesu."
Ɨn ntusu raa kanacha chaꞌa kuꞌu: "Ntasúꞌvaꞌa-nto iti ma ra tenaꞌa, nunya-nto ɨn iti ntoo nu yaꞌa-ra."
Takwan ni kichi Juan ra ni skwantutya ni tuu-ra chaꞌa kuꞌu ni jnyaꞌa-ra ni kati-ra: —¡Ntakani ini-nto kwati saꞌa-nto! ¡Nyaꞌa-nto na skwantutye chiꞌin-nto tavaꞌa na kokaꞌnu ini Nkyoo kwati saꞌa-nto!
Vachi taka ntikwi ñayɨvɨ ñuu Judea takwan ni vachi ñayɨvɨ Jerusalen kwaꞌan-yi nu ntyaa-ra cha na kuni soꞌo-yi cha ta kaꞌan-ra, ni snaꞌma-ra chiꞌin-yi, ni ntakaꞌan ntaꞌvi-yi kwati saꞌa-yi nu Nkyoo, ni chantutya-yi saꞌa Juan yutya Jordan.
Juan ñuꞌu-ra soo cha ni kuu ma ixi kameyu, nuꞌni ɨn ñɨɨ tichi-ra, chachi-ra tɨka chiꞌi-ra ntuxi kuꞌu,
ni kaꞌan-ra chiꞌin-yi: —Soo kichi ɨn rakuxini nu yuꞌu cha xiꞌna-ga yuꞌu chiyan kichi-ra; ñasu-ga yuꞌu. Ni ma kuu tantichín ntantachí ñɨɨ ntichan chaꞌa-ra.
Juan ni skwantutya-ra chiꞌin Jesu
Chiyo ɨn kɨvɨ Jesu ni kanya-ra ñuu Nasaret nu kuu Galilea ni chaa-ra yutya Jordan ni chantutya-ra saꞌa Juan nu yutya Jordan.
Ni kanya Jesu nu ntutya ntantyeꞌe-ra ni nunya antɨvɨ, vachi Tati Nkyoo chata paloma ni chinu-yi nu soko-ra.
Ni chini soꞌo-ra ɨn ntusu cha kanya antɨvɨ ni kati ntusu: —Yoꞌo nticha kuu seꞌé; kusɨɨ saka iní chiꞌin-n.
Oro tnee kwaꞌan-ra, ma Tati ii ni tava-yi chiꞌin-ra, kwaꞌan-ra ɨn kuꞌu.
Kwiꞌna ni ntuku ini-ra chiꞌin Jesu
Yukwan kantyaa-ra uxiko ntuu uxiko ñuu ni kuni Kwiꞌna ntañaꞌa-ra chiꞌin-ra. Ni kantyaa Jesu maꞌñu kɨtɨ kwiꞌna, tatnu Nkyoo ni kutnaꞌa-ra chiꞌin-ra.
Ni kichaꞌa Jesu kaꞌan-ra tnuꞌu Nkyoo
Kɨvɨ ni tnɨɨ rakuxini chiꞌin Juan ni tiꞌi-ra chiꞌin-ra chi vikaa, ni chaa Jesu ñuu Galilea nunta-ra kaꞌan-ra tnuꞌu vaꞌa nu tenaꞌa Nkyoo chiꞌin ñayɨvɨ.
Jesu ni kana-ra kumi tnaꞌa ratnɨɨ kyaka
Jesu ni yaꞌa-ra ɨn yuꞌu ntutya ñuꞌu Galilea ni chito-ra raa nani Ximu chiꞌin ñani-ra Ndree. Skanya-ra ñunu-ra nu ntutya ñuꞌu. Kuu-ra ratnɨɨ kyaka.
Ni kati Jesu chiꞌin-ra: —Nyaꞌa-nto! Yuꞌu jnyeꞌe chiꞌin-nto vitna kuu-nto ra tnɨɨ ñayɨvɨ.
Ni jntoo-ra ñunu-ra ni chikun-ra chiꞌin Jesu.
Ni chika-ra yuꞌu ntyañuꞌu chito-ra chiꞌin Nkyavo seꞌe Sevedeo, chito-ra chiꞌin Juan ñani Nkyavo ntyaa-ra nu tɨntoo ntasuꞌva-ra ñunu-ra.
Ni kati Jesu chiꞌin ra yukwan: —Nyaꞌa-nto! Ra yukwan ni jntoo-ra sutu-ra Sevedeo nu tɨntoo-ra chiꞌin musu-ra ni chikun-ra chiꞌin Jesu.
Jesu ni tava-ra tati xaan
Ni chaa-ra ñuu Kafernaum. Ɨn kɨvɨ sotu Jesu ni kɨvɨ-ra ɨn viꞌi orosyo. Kichaꞌa-ra jnyaꞌa-ra chiꞌin ñayɨvɨ.
Ñayɨvɨ ni ntantava ini-yi cha ta snyaꞌa-ra, vaꞌa saka cha snyaꞌa-ra, ma sutu-ra ni chaꞌa iti chiꞌin-ra cha ta kaꞌan-ra. Ñatu kaꞌan-ra cha ta kaꞌan mestru ratuꞌva.
—Na kuu cha kuni-n chiꞌin-ntɨ, Jesu Nasareno? Vachi-n jntɨꞌɨ-n chiꞌin-ntɨ? Yuꞌu ñunui chiꞌin-n: Chite cha seꞌe Nkyoo kuu-n!
Jesu ni kati-ra chiꞌin tati xaan: —Kasɨ yuꞌu-n! Ntoo chiꞌin-ra!
Tati xaan ni kɨsɨ-yi chiꞌin-ra cha niꞌi cha iyo ni kana yɨkɨ-yi ni kanya-yi kwaꞌan-yi.
Taka ntikwi ñayɨvɨ cha ntyaa yukwan ni ntatava ini-yi cha ni saꞌa Jesu ni ntakanta-yi kichaꞌa ntakwa chaꞌa-yi nu tnaꞌa-yi ntatnuꞌu-yi ni kati-yi: —Na kuu cha kuu chaꞌa? Na cha vaꞌa cha snyaꞌa-ra chi fwersa! Chinu kaꞌan-ra tava-ra chasaka ntya chasaka kanticha-yi (cha kaꞌan-ra)?
Ñayɨvɨ ni chito cha ni saꞌa Jesu ni kaꞌan-yi nu taka ntikwi ñayɨvɨ ni chityanu taka ntikwi cha ni saꞌa Jesu tɨka ñuu Galilea.
Kwaꞌa saka ñayɨvɨ kuꞌu ni ntuvaꞌa-yi saꞌa Jesu
Cha oro ni kanya-ra viꞌi orosyo, Jesu ni chaꞌan-ra chiꞌin Nkyavo chiꞌin Jua viꞌi Ximu chi Ndree.
Xiso Ximu katu-ña nu chito tnaꞌa-ña kwiꞌi kaꞌni. Ni ketnuꞌu-yi chiꞌin Jesu cha kuꞌu-ña.
Chikantyaꞌa Jesu nu ntyaa-ña ni tnɨɨ-ra ntaꞌa-ña. Yukwan ni ntakaniꞌi-ra chiꞌin-ña. Oro kwɨtɨ ni kintyaa kwiꞌi kaꞌni chiꞌin-ña. Oro tnee kichaꞌa-ña kutnaꞌa-ña chiꞌin-ra.
Ntɨka ñuu yukwan ntataka-yi ñuviꞌi Jesu.
Ni ntasuvaꞌa-ra taka ntikwi nuu kwiꞌi chatnaꞌa ñayɨvɨ, tya ni tava-ra kwaꞌa saka tati xaan. Ñatu ni chaꞌa-ra iti chiꞌin tati xaan cha na kaꞌan-yi cha ñunu-yi chiꞌin-ra.
Jesu kaꞌan-ra tnuꞌu Nkyoo ñuu Galilea
Ni ntako-ra tɨtnyaꞌa-ga ni kanya-ra kwaꞌan-ra chaꞌa kuꞌu kwantakwatu-ra.
Ni kichaꞌa Ximu chiꞌin ɨn tuku tnaꞌa-ra ntantuku-ra chiꞌin Jesu
cha ni ntakitnaꞌa-ra chiꞌin Jesu ni kati-ra chiꞌin-ra: —Taka ntikwi ñayɨvɨ ntantuku-yi chiꞌin-n.
Ni kati Jesu chiꞌin-yi: —Na koꞌon ɨn tuku ñuu ntyaa yatni na kaꞌin tnuꞌu vaꞌa. Tniñu yukwan vachu.
Ntɨka Galilea nunta-ra kaꞌan-ra chiꞌin-yi tnanyu nu iyo viꞌi orosyo-yi. Tava-ra chaxaan yɨꞌɨ ini-yi.
Jesu ntasuvaꞌa-ra ɨn kwiꞌi ñɨɨ tyaꞌyu
Jesu ni kuntaꞌvi ini-ra chiꞌin-ra, ni ntaskaa-ra ntaꞌa-ra, ni stavintaꞌa-ra xini-ra, ni kati-ra: —Kuní! Cha na ntuvaꞌa-n.
Oro kwɨtɨ ni kintyaꞌa kwiꞌi tnaꞌa-ra tya ni ntuvaꞌa-ra.
Ni tyantaꞌa Jesu chiꞌin-ra: —Kwaꞌan! Ni tava-ra tniñu:
—Kwaꞌan, ma ketnuꞌu-n chiꞌin ñayɨvɨ. Kwaꞌan nu ntyaa sutu kwiso-n cha ni ntakwaꞌa taꞌvi-n nu Nkyoo takwan ni sketu Moyse, cha na koto-yi cha ni ntuvaꞌa-n saꞌa Nkyoo chiꞌin-n, ni kati Jesu.
Soo ra yukwan kichaꞌa ketnuꞌu-ra chiꞌin taka ntikwi ñayɨvɨ cha ni saꞌa Jesu chiꞌin-ra. Cha yukwan ni kuu ñatu-ga kuu kɨvɨ Jesu ni ɨn ñuu kwaꞌa saka ñayɨvɨ. Yukwan ni kintoo-ra nu kuu chika yuꞌu ñuu, soo ñayɨvɨ taka ntikwi yuku ni chaa-yi nu ntyaa-ra.
2
Jesu chiꞌin ɨn ratɨyɨ
Cha ni yaꞌa ɨn kɨvɨ ni kɨvɨ tuku Jesu ñuu Kafernaum, ni chito-yi cha ntyaa Jesu chi viꞌi.
Oro kwɨtɨ ni ntataka kwaꞌa saka ñayɨvɨ ni chitu kwi ñatu ga kuu kɨvɨ-yi ñuviꞌi. Ntya Jesu jnyaꞌa-ra tnuꞌu Nkyoo chiꞌin-yi.
Cha ña chaa-yi nu ntyaa Jesu kwaꞌa saka ñayɨvɨ ntya ni tyaa-yi yavi xini viꞌi nu ntyaa-ra, yukwan ni snuu-ra chito katu ranitɨyɨ.
Ntya ni chito Jesu cha ni chinu ini-yi ntya ni kati-ra chiꞌin ranitɨyɨ: —Utu, cha ni chokaꞌnu ini kwati ni saꞌa-n!
Tɨtnɨ saka ratuꞌva ntyaa-ra yukwan chani ini-ra:
Noo kuntii kukwaꞌa ini-ra kaꞌan-ra takwan? Kuu nyavaꞌa ini Nkyoo cha kaꞌan Jesu. Vatnuꞌu-nya Nkyoo kuu kintyaa-ra kwati saꞌa-yi. Takwan ni chani ini ratuꞌva.
Oro kwɨtɨ Jesu ni kutnuni ini-ra cha ta chani ini ratuꞌva, ni ntakwa chaꞌa-ra nu-ra: —Noo chani ini-nto takwan?
Na cha yɨɨ-ga kaꞌin chiꞌin ranitɨyɨ: "Kintyaa-yi kwati ni saꞌa-n", axi yɨɨ-ga kuu na katyu: "Ntako, ntakiꞌin chito-n ntya kwaꞌan"?
Vitna koto-nto cha seꞌe raa ntyavaꞌa-ra ɨn iti cha kintyaa-ra kwati. Tya ni kati-ra chiꞌin ratɨyɨ:
—Yuꞌu kaꞌin chiꞌin-n: Ntakoo, ntakiꞌin chito-n, kwanuꞌu viꞌi-n.
Tya oro kwɨtɨ ni ntakoo-ra ni ntakiꞌin-ra chito-ra ni kanya-ra nu ntyaa ñayɨvɨ. Ni ntantava ini-yi cha ni chito-yi cha ni saꞌa Nkyoo ni ntantakaꞌan taꞌvi-yi nu Nkyoo kati-yi: —Ñatu chito kwiyo cha ta ni kuu vitna.
Chiyo ɨn kɨvɨ chaꞌan tuku Jesu yuꞌu ntyañuꞌu; taka ñayɨvɨ chikantyaꞌa-yi, tya kichaꞌa-ra snyaꞌa-ra chiꞌin-yi.
Ni yaꞌa-ra ni chito-ra raa nani Levi seꞌe Alfeo nuko-ra kiin yaꞌvi-ra xuꞌun nu ñayɨvɨ ntakwaꞌan-ra xuꞌun chi rakuxini Roma. Ni kati Jesu chiꞌin-ra: —Kwikun chiꞌín! Ni ntakwɨñɨ-ra ni chikun-ra chiꞌin Jesu.
Jesu chiꞌin rantikun chiꞌin-ra nuko-ra nu misa viꞌi Levi chiꞌin kwaꞌa saka rakiꞌin xuꞌun nu ñuu chiꞌin ra saka. Kwaꞌa saka ñayɨvɨ cha ni chikun chiꞌin Jesu.
Cha ni chito ra kuu fariseo chiꞌin ratuꞌva cha kitnaꞌa chachi Jesu chiꞌin taka ntikwi rakiꞌin xuꞌun chi ra saka ra kwati, tya fariseo ni kati-ra chiꞌin rantikun chiꞌin Jesu: —Na kwenta kuu Jesu chachi-ra [chiꞌi-ra] chiꞌin ra saka ra kwati?
Chini soꞌo Jesu taka ntikwi cha ni kaꞌan-ra, ni kati-ra: —Ñayɨvɨ yovaꞌa ñatu ntɨꞌɨ-yi ra chaꞌa yuku, soo ñayɨvɨ kuꞌu ntɨꞌɨ-yi ra chaꞌa yuku. Ñatu vachu kwenta ñayɨvɨ vaꞌa, vachu kwenta ñayɨvɨ kwati.
Tnuꞌu chaꞌni soko-yi chiꞌin-yi
Ɨn kɨvɨ rantikun chiꞌin Juan chiꞌin rantikun chiꞌin fariseo ñaꞌni naa ni chachi-ra tyaꞌini-ra ntantuku-ra iti Nkyoo. Ni chaꞌan-ra stnaꞌa-ra cha ntakwa chaꞌa-ra nu Jesu: —No ñayɨvɨ ntikun-yi chiꞌin-n chachi-yi chiꞌi-yi taka kɨvɨ? Ñayɨvɨ ntikun chiꞌin Juan chiꞌin rantikun chiꞌin fariseo iyo ɨn kɨvɨ ñaꞌni naa chachi-yi.
Jesu ni kati-ra chiꞌin-yi: —Ma kuu kaꞌni soko-yi chiꞌin-yi oro ntyaa-yi nu kuu sɨɨ ini-yi tnantaꞌa-yi, oro ntyaa ratnantaꞌa. Ma kuu kaꞌni soko-yi chiꞌin-yi oro ntyaa ratnantaꞌa.
Soo chaa ɨn kɨvɨ kwiso-yi chiꞌin ra tnantaꞌa. Soo kɨvɨ chiyan kaꞌni soko-yi chiꞌin-yi.
Ni ma kuu tyiꞌi-n vinu chaa tichi ɨn yɨtnɨ ñɨɨ nkyɨɨ. Oro tyiꞌi-n vinu chaa chi yɨtnɨ ñɨɨ nkyɨɨ skaꞌntɨ-yi yɨtnɨ ñɨɨ tya kina taka vinu cha yɨꞌɨ chi yɨtnɨ ñɨɨ. Yukwan na tyiꞌon vinu chaa chi ɨn yɨtnɨ chaa.
Jesu snyaꞌa-ra cha ta kuu ɨn kɨvɨ sotu
Ɨn kɨvɨ sotu Jesu kanunta-ra ni yaꞌa-ra nu ni tachi-ra, tya rantikun chiꞌin-ra kichaꞌa tnuꞌu-ra yoko trigu cha ntuu yutipa.
Ra kuu fariseo ntakwa chaꞌa-ra chiꞌin Jesu: — Kuni soꞌo, noo saꞌa rantikun chiꞌin-n ñatu iyo iti cha saꞌa-n ɨn kɨvɨ sotu?
Ni kati-ra chiꞌin-ra: —Ñatu kaꞌvi-nto cha ni saꞌa Lavi? Ni kichi ɨn kɨvɨ ni kuu sóko-ra chiꞌin tnaꞌa-ra.
Kantya ra nani Avyatar rakuxini nu ra kuu sutu, Lavi ni kɨvɨ-ra viꞌi Nkyoo ni chachi-ra pa cha ni tatnɨ sɨɨn-yi cha kuu chiꞌin Nkyoo. Vatnuñu ra kuu sutu kuu kachi-ra pa yukwan. Chaꞌa-ra chiꞌin ñayɨvɨ cha kwaꞌan chiꞌin-ra.
Jesu ni kaꞌan-ra: —Ñayɨvɨ kanuu-ga-yi cha ta ɨn kɨvɨ sotu saꞌa Nkyoo. Ñasu cha na kanuu-ga kɨvɨ sotu nu ñayɨvɨ.
Yukwan cha vitna, seꞌe raa kuu tenaꞌa-ra na kuu cha soꞌo kɨvɨ sotu.
3
Jesu ni kɨvɨ tuku-ra viꞌi orosyo tya yukwan ntyaa ɨn raa ni tɨyɨ ntaꞌa.
Ni ntuku ini ra kuu fariseo chiꞌin Jesu saꞌa-ra kwenta tu iyo ñayɨvɨ ntuvaꞌa saꞌa Jesu ɨn kɨvɨ sotu, tuvaꞌa kɨꞌɨn-ra ki kwaꞌa-ra kwati chaꞌa Jesu.
Jesu nu ntyaa-ra snyaꞌa-ra ni kaꞌan-ra chiꞌin ra ni tɨyɨ ntaꞌa: —Kwaꞌan, kuñuntiti-n nu taka ñayɨvɨ.
Yukwan ntakwa chaꞌa-ra chiꞌin taka ñayɨvɨ: —Kani ini-nto: Na kuu cha ma kuu saꞌo ɨn kɨvɨ sotu: ¿Chavaꞌa axi chasaka? Cha na kutnaꞌo skako kɨvɨ-yi axi cha na skwita-yi kɨvɨ-yi? Soo ñayɨvɨ ñatu-ga ni kaꞌan-yi.
Jesu ni ntantyeꞌe-ra, kuñavaꞌa ini-ra, ni kuu kwiꞌya ini-ra ñatu kuni-yi kanticha-yi, ni kaꞌan-ra chiꞌin ra ni tɨyɨ ntaꞌa: —Ntaskaa ntaꞌa-n! Tya ra yukwan ni ntaskaa-ra ntaꞌa-ra ni ntuvaꞌa ntaꞌa-ra.
Oro tnee ni kanya ra kuu fariseo ni chaꞌan-ra nu ntyaa rantikun chiꞌin Erode, kichaꞌa-ra ntatnuꞌu-ra noso saꞌa-ra cha na kaꞌni-ra chiꞌin Jesu.
Kwaꞌa saka ñayɨvɨ ntyaa yuꞌu ntutya chiꞌin Jesu
Jesu kwaꞌan-ra chiꞌin rantikun chiꞌin-ra, kwaꞌan-ra nu ntyañuꞌu. Kwaꞌa saka ñayɨvɨ ñuu Galilea kwaꞌan-yi chiꞌin-ra.
Kɨvɨ ni chaꞌa-yi kwenta taka cha ni saꞌa-ra, kwaꞌa saka ñayɨvɨ ñuu Judea, Jerusalen, Idumea, ñayɨvɨ ɨn ga chiyo yutya Jordan, ñayɨvɨ ñuu Tiro ñuu Sidon ni chaa-yi nu ntyaa-ra.
Kwaꞌa saka ñayɨvɨ ntasuvaꞌa-ra taka nuu kwiꞌi, yukwan taka ñayɨvɨ kuꞌu kuu yatni-yi chiꞌin-ra ntataka-yi nu ntyaa-ra cha kuni-yi ki kɨꞌyɨ-yi chiꞌin-ra na ntasuvaꞌa-ra chiꞌin-yi.
Oro ni chito tati xaan chiꞌin-ra, oro tnee chakun chɨtɨ-yi nuu-ra kanayɨkɨ-yi ni kati-yi: —Yoꞌo kuu seꞌe Nkyoo!
Soo Jesu ni kaꞌan nɨꞌini-ra chiꞌin tati xaan: —Ma tnuꞌu ntaa: Ma kaꞌan-nto yoo kuu yuꞌu cha nu ñayɨvɨ.
Jesu ni ntakachi-ra ntɨ uchi uu ra tyantaꞌa-ra
Ni kaa Jesu ɨn xini yuku ni kana-ra ñayɨvɨ cha kuni ma-ra ni ntataka-yi chiꞌin-ra.
Ni ntakachi-ra chiꞌin uchi uu tnaꞌa-ra ni kati-ra: —Vitna konani-nto tneꞌe: apostol (chakwan kuu: ra ni tyantaꞌa Jesu). Yuꞌu ntakachí chiꞌin-nto cha na kɨꞌɨn-nto chiꞌín, cha na kɨꞌɨn-nto kaꞌan-nto kwentui.
Ni chaꞌa-ra iti chiꞌin-ra cha na tava-ra tati xaan chiꞌin ñayɨvɨ.
Takwan ni kitnaꞌa uchi uu tnaꞌa-ra ni ntakachi-ra: ra nani Ximu (Jesu ni tisɨvɨ-ra "Peyo", ni kati-ra: yoꞌo kuu "kava"),
Nkyavo tya ñani-ra Jua seꞌe Sevedeo (ni tisɨvɨ Jesu Voanerges, chakwan kuu "raa takuu nu ni kaꞌntɨ")
Juda Iskariote ra ni ntaxiko chiꞌin Jesu nu kwaꞌa-ga.
Jesu chiꞌin kwiꞌna cha kuu xini nu taka tati xaan
Yukwan ni kɨvɨ Jesu ɨn chi viꞌi, ɨn tuku chaꞌa ntataka tuku ñayɨvɨ, ñatu ni kuu kachi-ra, ni rantikun chiꞌin-ra.
Tya kɨvɨ ni chaꞌa tnaꞌa ma-ra kwenta ni kanya-yi ntantuku-yi cha kuni-yi koto-yi chiꞌin-ra kati-yi: —¡Ntuloko-ra!
Takwan ni chaa ratuꞌva ra vachi Jerusalen ni kati-ra: —Kwiꞌna kuxini tava-ra taka ntikwi tati xaan, soo ntyavaꞌa-ra ɨn tati xaan-ga chakwan nani Velsevu, ni kati ratuꞌva.
Yukwan Jesu ni kana-ra chiꞌin-ra ni kaꞌan-ra ɨn tnuꞌu: —¿Noso kuu tava Kwiꞌna tnaꞌa-ra?
¡Ɨn ñuu tuu ketnaꞌa tnaꞌa ma-yi ma kuu-ga kuntyaa vaꞌa-yi kwaꞌa kɨvɨ!
Ɨn viꞌi tu ñatu-ga kitnaꞌa kuntyaa-yi ma kuu-ga kuntyaa vaꞌa-yi.
Tu Kwiꞌna kanta-yi ketnaꞌa-yi chiꞌin tnaꞌa ma-yi ma kuu-ga kuntyaa-yi cha ni chaa oro ntɨꞌɨ Kwiꞌna.
Na kunta ini-nto: Kokaꞌnu ini Nkyoo chiꞌin-nto taka kwati saꞌa-nto, taka chasaka kaꞌan-nto tnuꞌu Nkyoo.
Soo taka ntikwi ñayɨvɨ cha kaꞌan chasaka sɨkɨ Tati ii Nkyoo ma kokaꞌnu-ga ini Nkyoo kwati-yi; tya kɨꞌɨn-yi nu ñuꞌu nuu-ga nu kwaꞌan ñayɨvɨ.
Takwan ni kati Jesu chiꞌin-ra ati ni kati-ra chiꞌin-ra: —¡Ntyavaꞌa-n tati xaan!
Sɨꞌɨ Jesu chiꞌin ñani-ra chiꞌin kuꞌva-ra
Ni chaa sɨꞌɨ Jesu chiꞌin ñani-ra chiꞌin kuꞌva-ra ni kintoo-yi ta viꞌi tya ni tyantaꞌa-yi ɨn raa cha na ketnuꞌu-ra chiꞌin Jesu.
Ñayɨvɨ nuko chiꞌin Jesu ni kati-yi chiꞌin-ra: —Ta viꞌi ntyaa sɨꞌɨ-n chiꞌin ñani-n chiꞌin kuꞌva-n ntantuku-yi chiꞌin-n.
Tya ni kati-ra: —¿Yoo kuu cha kuu sɨꞌi, ñaní chi kuꞌve?
Ni ntantyeꞌe-ra nu taka ntikwi ñayɨvɨ nuko chiꞌin-ra ni kati-ra: —Chakwan kuu sɨꞌi ñaní chi kuꞌve:
Taka ntikwi ñayɨvɨ skiku cha kaꞌan Nkyoo chakwan kuu ñaní chakwan kuu kuꞌve chakwan kuu sɨꞌi.
Ɨn tnuꞌu ta ɨn chɨtɨ
Kichaꞌa Jesu snyaꞌa tuku-ra nu kuu yuꞌu ntyañuꞌu. Kwaꞌa saka ñayɨvɨ ni ntataka, Jesu ni kaa-ra nu tɨntoo cha kajntii nu ntutya tya ni nuko-ra, ñayɨvɨ ni kintoo-yi yuꞌu ntyañuꞌu.
Tya Jesu kichaꞌa-ra snyaꞌa-ra kwaꞌa saka chavaꞌa, soo ɨn tnuꞌu cha ni kaꞌan-ra ni kati-ra:
Kuni soꞌo-nto cha kaꞌin! Ɨn rakwatachi chitya-ra chɨtɨ.
Oro chitya-ra, iyo ɨn chɨtɨ chinu-yi iti, ni chinu saa ni chachi-dɨ chɨtɨ.
Tya iyo ɨn tuku chɨtɨ chinu-yi nu ntuu nu ñatu kwaꞌa ñuꞌu; yati saka kanya-yi ñatu kunu yɨꞌɨ-yi.
Soo oro kanya ñanti yati saka ni ntaxi-yi cha ñatu yɨꞌɨ kunu yoꞌo-yi ni ntaꞌiti-yi.
Ɨn tuku chɨtɨ chinu-yi maꞌñu tnuꞌiñu, tya tnuꞌiñu chaꞌnu-yi, ni stɨvɨ-yi ñatu-ga ni chaꞌa-yi chɨtɨ.
Tya ɨn tuku chɨtɨ ni chinu-yi nu ñuꞌu vaꞌa tya ni chaꞌnu-yi tya ni chaꞌa-yi chɨtɨ; ɨn chɨtɨ ni chaꞌa-yi 30 chɨtɨ, ɨn tuku chɨtɨ ni chaꞌa-yi 60 chɨtɨ, ɨn tuku chɨtɨ ni chaꞌa-yi 100 chɨtɨ.
Oro ni ntuu ma xini-ra stnaꞌa-ra chiꞌin ntɨ uchi uu rantikun chiꞌin-ra, ni ntakwa chaꞌa-yi nuu-ra: —¿Na kuu cha kuni-n kaꞌan-n chiꞌin tnuꞌu yukwan?
Ni kati-ra: —Yuꞌu cha ni snyaꞌi chiꞌin-nto cha na kutnuni ini-nto tnuxiꞌi noso tenaꞌa Nkyoo; soo ñayɨvɨ ñatu ntyaa yatni snyaꞌi ɨn tnuꞌu.
Vasi ntyeꞌe-yi ñatu kutnuni ini-yi, vasi ntyasoꞌo-yi ñatu chini-yi na ma ntakani ini-yi ma taꞌntya kwati nu Nkyoo.
Ni kati-ra: —¿Ñatu chaꞌa-nto kwenta tnuꞌu cha ni kaꞌin? ¿Noso kutnuni ini-nto taka tnuꞌu cha keꞌen chiꞌin-nto?
Ɨn ratachi kuu ta ɨn raa kaꞌan tnuꞌu Nkyoo.
Iyo ñayɨvɨ ta kuu ɨn chɨtɨ cha chinu iti. Takwan kuu cha kaꞌan Nkyoo ini-yi ni chini soꞌo-yi soo ni chaa Kwiꞌna ni kintyaa-ra cha kaꞌan Nkyoo ini-yi.
Ɨn tuku ñayɨvɨ ta kuu ɨn chɨtɨ cha chinu nu ntuu. Tyasoꞌo-yi tnuꞌu Nkyoo sɨɨ saka kuni-yi ni chaa tnuꞌu Nkyoo ini-yi.
Ta kuu ɨn cha ñatu yɨꞌɨ yoꞌo, cha kuu kɨvɨ ni kuniꞌi-yi, cha oro kichaꞌa kwati kichaꞌa ntikun-yi chiꞌin-yi, yukwan ma kuniꞌi-ga-yi.
Ɨn tuku ñayɨvɨ ta kuu ɨn chɨtɨ chinu maꞌñu tnuꞌiñu: Tyasoꞌo-yi tnuꞌu Nkyoo,
Ɨn tuku ñayɨvɨ kuu-yi ta kuu chɨtɨ ni chinu nu ñuꞌu vaꞌa: Tyasoꞌo-yi tnuꞌu Nkyoo tya ni chinu ini-yi tya chaꞌa-yi chɨtɨ: Chaꞌa-yi 30, 60, 100 chɨtɨ cha ɨn chɨtɨ.
Ɨn tnuꞌu ta ɨn ñuꞌu yɨtɨ
Ni kati tuku-ra: ¿Chani ini-nto tyoo ñuꞌu yɨtɨ tya tiꞌo chi chito axi chi chatnu? Ñasu, soo tatnɨo nu sukun nu kɨtnuu.
Takwan ñatu ɨn cha kuntyaa xiꞌi cha ma tnuu-yi, taka tnuꞌu xiꞌi koto-yi.
Ñayɨvɨ iyo soꞌo na tyasoꞌo-yi.
Ni kati tuku-ra: —¡Saꞌa-nto kwenta tya kuni soꞌo-nto! Ta kuꞌva tikwaꞌa-nto chiꞌin-yi, takwan Nkyoo tikwaꞌa-ra chiꞌin-nto soo kwaꞌa-ga ntakwaꞌa-ra.
Ñayɨvɨ ntyavaꞌa, kwaꞌa-ga niꞌi-yi, tya ñayɨvɨ ñatu ntyavaꞌa, suꞌva kintya-ra cha ntyavaꞌa-yi.
Ɨn tnuꞌu ta ɨn chɨtɨ chakwaꞌnu-ga
Tya ni kati Jesu: —Ta kuu ɨn nu tenaꞌa Nkyoo: Ta kuu ɨn raa ki tachi ɨn chɨtɨ nu ñuꞌu
Kanya-yi ni chaꞌnu-yi nu ñuꞌu, chaꞌa ma-yi chɨtɨ so xiꞌna-ga ni kanya ntaꞌa-yi, ntya ni kanya yoko-yi, ntya ni kichaꞌa chakwita chɨtɨ-yi.
Oro ni chicha chɨtɨ-yi kaꞌntya-ra tya ntakiꞌin-ra ni chaa kɨvɨ nu ntyavaꞌa-yi.
Ɨn tnuꞌu ta ɨn chɨtɨ luꞌlu saka
Tya ni kati tuku-ra: —¿Noso kaa nu tenaꞌa Nkyoo? ¿Noso kuꞌva snyaꞌi chiꞌin-nto? Ta kuu chakwan, takwan kuu ɨn tuku:
Ta ɨn chɨtɨ mostasa. Kuu ɨn chɨtɨ luꞌlu-ga nu taka ntɨkwi chɨtɨ.
Soo oro ni tachi-ra chiꞌin-yi nu ñuꞌu, ni kanya-yi kukaꞌnu saka yutnu-yi nu taka yutnu, kuu kaꞌnu saka soko-yi, saa kwasaꞌa-dɨ taka-dɨ nuu-yi.
Tnuꞌu cha ta snyaꞌa Jesu
Takwan snyaꞌa Jesu chiꞌin ñayɨvɨ tnuꞌu Nkyoo; taka nuu cha kaꞌan-ra kuu nu tenaꞌa Nkyoo, tu noso kuu tnuni ini-yi.
Soo ñatu kaꞌan-ra chiꞌin ñayɨvɨ tu ma kaꞌan-ra chi ɨn tnuꞌu. Oro ntyaa ma xini-ra chiꞌin rantikun chiꞌin-ra taka kati tnuꞌu-ra.
Ni kwaa kɨvɨ tnee ni kati Jesu chiꞌin rantikun chiꞌin-ra: —Na yoꞌo ɨn chiyo-ga yuꞌu ntutya ñuꞌu.
Tya ni sntoo-ra ñayɨvɨ tya chiso-ra chiꞌin Jesu nu tɨntoo nu ntyaa-ra. Soo takwan chiyo ɨn-ga tɨntoo kwaꞌan-yi.
Ni chaꞌa savi tati tya ntutya ñuꞌu kichaꞌa ntantaꞌa-yi ni kichaꞌa kɨvɨ ntutya chi tɨntoo cha kuni-yi ntikuꞌun-yi.
Tya Jesu kixi-ra katu xini-ra nu soo ntya yata nu ntɨꞌɨ tɨntoo. Tya ni ntaskoo-yi chiꞌin-ra tya ni kaꞌan-yi chiꞌin-ra: —¿Ñatu chani ini-n na ntikuꞌon chi ntutya?
Tya Jesu ntako-ra tya ni kaꞌan niꞌi-ra chiꞌin tati tya ni kati-ra chiꞌin ntyañuꞌu: —¡Kikwɨñɨ! ¡Neꞌni kuntya-n! Tya savi tati chakwɨñɨ-yi tya neꞌe kwii ni kuu-yi.
—¿Noo yuꞌu-nto? —ni kati Jesu chiꞌin rantikun chiꞌin-ra. —¿Ta chinu vaꞌa-ga ini-nto? —ni kati Jesu.
Soo ni yuꞌu saka-ra stnaꞌa-ra kichaꞌa ntakwa chaꞌa-ra nu tnaꞌa-ra: —¿Yoo-ra kuu raa iꞌya? Cha ntya tati chiꞌin ntutya kanticha-yi cha kaꞌan-ra.
5
Ɨn raa ntyavaꞌa tati xaan ñuu Gerasa
Oro ni nuu Jesu nu tɨntoo ni chaa ɨn ra ntiso tati xaan kanya-ra maꞌñu tɨkwɨtɨ
ati yukwan ntyaa-ra. Ñatu kuu kuꞌni-yi chiꞌin-ra ni chiꞌin yoꞌo kaa.
Kwaꞌa saka chaꞌa chiꞌni-yi ntaꞌa-ra chiꞌin chaꞌa-ra chiꞌin yoꞌo kaa, soo skaꞌntɨ neꞌe-ra yoꞌo kaa, ñatu ni ɨn raa kuu-ra rayɨ kuꞌni kutu-yi chiꞌin-ra.
Ntuu nkyaka nunta-ra yuku nunta-ra tɨkwɨtɨ, kanayɨkɨ-ra, stuchi ma-ra chiꞌin-ra chiꞌin yuu.
Chika-ga ni chito-ra chiꞌin Jesu, chinu-ra cha stnaꞌa-ra chiꞌin-ra ni chakuñu chɨtɨ-ra chaꞌa Jesu
ni kanacha niꞌi-ra: —¡Ma kɨvɨntu-n chiꞌin yuꞌu, Jesu, yoꞌo seꞌe Nkyoo cha ntyaa nu sukun kuu-n! Kantaꞌví chiꞌin-n sɨvɨ Nkyoo cha na ma saxaan-n chu.
Takwan ni kaꞌan tati xaan. Soo xiꞌna-ga ni kaꞌan Jesu chiꞌin tati xaan: —Yoꞌo, tati xaan, kanya kwaꞌan, jntoo chiꞌin ra yukwan.
Jesu ni ntakwa chaꞌa-ra: —¿Noso nani-n? Tati xaan ni kati-yi: Yuꞌu nani Legion ati kwaꞌa saka-ntɨ kuu.
Kantaꞌvi saka-yi chiꞌin Jesu cha na ma tava-ra tati xaan nu nunta-yi.
Tati xaan ni kantaꞌvi-yi chiꞌin-ra: —Tuu tyantaꞌa-n chiꞌin-ntɨ kwaꞌa-n iti na kɨvɨ-ntɨ chi kuchi.
Jesu ni chaꞌa-ra iti tya tati xaan ni kanya-yi chiꞌin ra yukwan tya ni ntɨvɨ-yi chiꞌin kuchi, tya kuchi ni chinu-dɨ yuꞌu kava nyakava-dɨ nu ntutya uu mil kuchi ni kaꞌa-dɨ chiꞌin ntutya.
Ra ntito kuchi ni chinu-ra tya kwaꞌan-ra kwa ketnuꞌu-ra ñuu tya yuku nu ntyaa ñayɨvɨ cha ta ni kuu, tya ñayɨvɨ chantyeꞌe-yi cha ta ni kuu.
Tya oro ni chaa-yi nu ntyaa Jesu chito-yi chiꞌin ra ni kantyavaꞌa tati xaan cha nuko-ra, cha ñuꞌu-ra soo, cha ni ntuvaꞌa-ra cha ni nukuꞌni-ra. Ñayɨvɨ ni ntantava ini-yi
cha ni chito-yi cha ni kuu chiꞌin raa ni kantyavaꞌa tati xaan tya ta ni kuu chiꞌin kuchi, ni kichaꞌa-yi ntakani-yi tnuꞌu cha ni chito-yi.
Kichaꞌa-yi kantaꞌvi-yi chiꞌin Jesu na jntoo-ra ñuu yukwan tya na kɨꞌɨn-ra.
Ta ni nchokwɨñɨ Jesu nu tɨntoo, ra ni kantyavaꞌa tati xaan ni kantaꞌvi-ra chiꞌin Jesu cha na kwaꞌa-ra iti na kontikun-ra chiꞌin Jesu.
Soo Jesu ñatu ni chaꞌa-ra iti soo suꞌva ni kati-ra chiꞌin-ra: —Kwaꞌan viꞌi-n nu ntyaa tnaꞌa-n tya ketnuꞌu-n taka ntikwi cha ni saꞌa Nkyoo chiꞌin-n tya noso ni kuntaꞌvi niꞌi-ra chiꞌin-n.
Tya ra ni ntuvaꞌa kwaꞌan-ra tya ni kanta-ra ketnuꞌu-ra taka ntikwi ñuu nani Kapuli cha ni saꞌa Jesu chiꞌin-ra, tya taka ntikwi ñayɨvɨ ni ntantava saka ini-yi.
Ni ntachokwɨñɨ Jesu kwaꞌan-ra ni ntachinu tuku-ra ɨn-ga chiyo ntyañuꞌu chiꞌin tɨntoo-ra, ni ntatutu kwaꞌa saka ñayɨvɨ nu ntyaa-ra tya yukwan ni ntoo-ra yuꞌu ntyañuꞌu.
Yukwan ni chaa ɨn rakuxini viꞌi orosyo nani Jairo. Cha ni chito-ra chiꞌin Jesu ni chakuñu chɨtɨ-ra
ni kantaꞌvi-ra chiꞌin-ra: —Seꞌsɨꞌi kuni kuu-ña; ¡nyaꞌa tatnɨ-n ntaꞌa-n xini-ña na ntuvaꞌa-ña na kotyaku-ña!
Jesu kwaꞌan-ra chiꞌin-ra, kwaꞌa saka ñayɨvɨ ni kutnaꞌa-yi kwaꞌan-yi chiꞌin-ra kwa tyintaꞌa tnaꞌa-yi cha ta kwaꞌan-ra.
Maꞌñu ñayɨvɨ kwaꞌan ɨn ñaꞌa yɨꞌɨ uchi uu kwiya kuꞌu-ña kwaꞌa saka nɨñɨ-ña kwaꞌan.
Kwaꞌa saka tnuntoꞌo ni tnaꞌa-ña ntaꞌa ra kuu lutor ni jnaa sntɨꞌɨ-ña xuꞌun-ña soo ñatu ntuvaꞌa-ña suꞌva ni ntukaꞌvi-ga-ña.
-
Chiyo ɨn kɨvɨ chini soꞌo-ña tnuꞌu Jesu ni chani ini-ña: —Tuu cha kuu na tnɨi vasi soo-ra ntuvaꞌi. Ni kuyatni-ña yata-ra maꞌñu ñayɨvɨ cha kɨꞌɨ-ña soo-ra.
Oro tnee chakwɨñɨ chakwaꞌan nɨñɨ-ña ni chaꞌa-ña kwenta cha ni ntuvaꞌa-ña kwiꞌi tnaꞌa-ña.
Rantikun chiꞌin-ra ni kati-ra chiꞌin-ra: —Taka ñayɨvɨ chakuꞌun-yi chiꞌin-n. Ntya ntakwa chaꞌa-n: "¿Yoo kuu cha ni cha kɨꞌɨ chiꞌín?"
Soo Jesu ni ntyeꞌe-ra nu taka ñayɨvɨ cha na koto-ra yoo kuu cha ni cha kɨꞌɨ chiꞌin-ra.
Yukwan ñaꞌa kichaꞌa nɨꞌɨ-ña cha yuꞌu-ña chaꞌa-ña kwenta cha ni tnaꞌa-ña ni chaꞌan-ña chakuñu chɨtɨ-ña nu ntyaa-ra ni kaꞌan-ña tnuꞌu ntaa chiꞌin-ra.
Jesu ni kati-ra chiꞌin-ña: —Ñaꞌa, cha ni kanticha-n ni ntuvaꞌa-n. Kwaꞌan ma kani-ga ini-n kwiꞌi ni tnaꞌa-n.
Jesu ta ntɨꞌɨ-ga kaꞌan-ra ni chaa ñayɨvɨ vachi viꞌi Jairo rakuxini viꞌi orosyo ntakitnaꞌa-yi chiꞌin Jesu chiꞌin Jairo ni kaꞌan-yi chiꞌin-ra: —Sesɨꞌɨ-n cha ni chiꞌi-ña. Cha kuu; ma kaꞌan-ga-n chiꞌin mestru.
Soo Jesu ñatu ni saviꞌi-ra cha ni kaꞌan-yi ni kaꞌan-ra chiꞌin Jairo: —¡Ma kani ini-n, ma yuꞌu-n! ¡Kanticha ini-n!
Ni chaꞌa-ra iti cha na kutnaꞌa uni ni tnaꞌa-ra: Peyo, Nkyavo chiꞌin Juan ñani-ra.
Cha oro ni chaa-ra viꞌi rakuxini viꞌi orosyo ni chito-ra ñayɨvɨ nteꞌe-yi kanacha-yi kwaꞌa saka cha saꞌa-yi.
Ni kɨvɨ-ra ni kati-ra: —¿Noo nteꞌe-nto kanacha-nto? ¿Noo saꞌa-nto takwan? Ñaxɨꞌlɨ ñatu chiꞌi-ña. Kixi-ña.
Ni tnɨɨ-ra ntaꞌa-ña ni kati-ra chiꞌin-ña: —¡Talita kum! Takwan kuu: "Ñaxɨꞌlɨ, katyu chiꞌin-n: ¡Ntako!
Oro tnee ni ntako-ña, kichaꞌa nunta-ña. Yɨꞌɨ-ña uchi uu kwiya-ña. Ñayɨvɨ ni yuꞌu-yi ni ntantava nkyaꞌa-yi.
Soo Jesu ni kaꞌan-ra: —¡Ma kaꞌan-nto cha ni kuu! ¡Neꞌe kuntya-nto! Cha ni kati-ra: —¡Kwaꞌa-nto na kachi ñaxɨꞌlɨ!
6
Jesu ntyaa-ra nu kuu ñuu-ra
Jesu chiꞌin rantikun chiꞌin-ra kwaꞌan-ra ntachaa-ra nu kuu ñuu-ra.
Ɨn kɨvɨ sotu kichaꞌa-ra jnaꞌa-ra ɨn viꞌi orosyo. Kwaꞌa saka-yi chini soꞌo cha kaꞌan-ra, ni kichaꞌa chani ini-yi kichaꞌa ntakwa chaꞌa-yi nu tnaꞌa-yi:
—¿Antya ni skwaꞌa ra yukwan kwaꞌa saka cha kaꞌan-ra? ¿Antya ni skwaꞌa-ra kwaꞌa saka tnuꞌu vaꞌa cha ni xini-ra kaꞌan-ra? Noso ni saꞌa-ra? Ñatu yoo ɨn ra kuu saꞌa cha ta saꞌa-ra.
¿Ñasu ra yukwan kuu ra tuchi vitu, seꞌe Maria, ñani-ra Kovo, See, Juda, Ximu? ¿Ñatu ntyaa kuꞌva-ra chiꞌon iꞌya jan? Takwan ntatnuꞌu-yi. Ñatu chinu ini-yi chiꞌin-ra.
— Taka nu tiñuꞌu-yi ra ketnuꞌu cha kaꞌan Nkyoo, soo ñuu ma-ra ñatu kuni-yi saviꞌi-yi, tnaꞌa ma-ra nu kuu viꞌi-ra ñatu chinu ini-yi.
Ñatu ni kuu saꞌa-ra ni ɨn chaꞌii yukwan, soo chaku sakani ñayɨvɨ kuꞌu ni tatnɨ-ra ntaꞌa-ra ni ntuvaꞌa-yi saꞌa-ra.
Ni ntantava saka ini-ra ñatu kanticha ñayɨvɨ yukwan cha kaꞌan-ra.
Jesu tyantaꞌa-ra chiꞌin ntɨ uchi uu
Jesu kanunta-ra ñuu cha ntyaa yatni-ga jnyaꞌa-ra.
Ni kana-ra ntɨ uchi uu rantikun chiꞌin-ra kichaꞌa tyantaꞌa-ra uu tnaꞌa uu tnaꞌa-ra, chaꞌa-ra iti chiꞌin-ra cha na tava-ra tati xaan chiꞌin ñayɨvɨ.
Ni kati-ra:
—Ñaꞌni kwiso-nto iti, vatnuꞌu chakwiso-nto ɨn yutnu kotanya-nto, ñaꞌni chakachi-nto kwiso-nto, ni ñunu, ni xuꞌun.
Ntɨvɨ-nto ntichan-nto, ma kwiso-ga-nto soo sama-nto chiꞌin-nto nu kwaꞌan-nto.
Tuu ɨn ñuu ñatu chakɨtnaꞌa ini-yi chiꞌin-nto, ñatu kuni-yi kuni soꞌo-yi cha kaꞌan-nto, kanya-nto tya kɨsɨ-nto ñuyaka chaꞌa-nto cha na ntakwaꞌa-yi kwenta cha saꞌa-yi. Takwan ni kati-ra chiꞌin-ra.
Rantikun chiꞌin-ra kanya-ra kwaꞌan kichaꞌa-ra kaꞌan-ra chiꞌin ñayɨvɨ na ma saꞌa-ga-yi kwati, na nukuꞌun ini-yi Nkyoo.
Kwaꞌa saka tati xaan ni tava-ra ni kuꞌu-ra asiti chiꞌin kwaꞌa saka ñayɨvɨ kuꞌu tya ni ntuvaꞌa-yi.
Takwan ni tnaꞌa Juan ra ni skwantutya
Ra kuu chaꞌnu Erode chini soꞌo-ra kwentu Jesu tyavaꞌa nu kaꞌan-yi kwentu-ra. Ɨn-yi kati-yi:
—Juan ra ni skwantutya ni ntatyaku-ra vitna kwaꞌa saka cha vaꞌa saꞌa-ra ñatu yoo kuu saꞌa cha ta saꞌa-ra.
Ɨn tuku-yi kati-yi:
—Ra yukwan kuu Lia ra ketnuꞌu cha kaꞌan Nkyoo. Ɨn tuku-ga-yi kati-yi:
—Ra yukwan kuu cha ta ɨn ra kuu chanaꞌa saka kaꞌan-ra kwentu Nkyoo.
—Ra yukwan kuu Juan. Yuꞌu ni chaꞌni ni chaꞌntye xini-ra, tya vitna ntatyaku-ra.
17-19 Takwan ni kuu cha ni saꞌa rakuchaꞌnu: Ni tnantaꞌa-ra chiꞌin ñaꞌa kantyaka ñani-ra Lipi. Ñaꞌa yukwan nani-ña Erodia. Tya Jua ni kati-ra chiꞌin-ra:
— Ñatu iyo iti kuntyaka-n ñaꞌa ñani-n. Yukwan ntakɨtɨ ini Erodia, kichaꞌa chani ini-ña: Vitna kuu Jua; na ntyeꞌe noso seꞌe. Soo rakuchaꞌnu ni tenaꞌa-ra cha na tnɨɨ-ra chiꞌin-ra na tiꞌi-ra chiꞌin-ra chi vikaa.
Ni yuꞌu-ra chiꞌin Jua ni kantito-ra chiꞌin-ra ni chaꞌa-ra kwenta Jua kuu-ra ɨn ra vaꞌa ra ii.
Chakɨtnaꞌa ini-ra chini soꞌo-ra tnuꞌu Jua, soo ñatu ni chaꞌa-ra kwenta noso saꞌa-ra.
Kɨvɨ ni ntɨꞌɨ kwiya rakuchaꞌnu ra nani Erode ni saꞌa-ra ɨn viko kaꞌnu saka ni kaꞌan-ra taka rakuxini, rakuxini nu ntaru, ñayɨvɨ kaꞌnu-ga nuu-ra ñuu Galilea. Ni chaꞌa Erodia kwenta cha kɨvɨ tnee kuu kaꞌni-ña chiꞌin Jua.
Kuu-ga-yi chachi-yi sesɨꞌɨ Erodia ni kɨvɨ-ña chi viꞌi ni tachaꞌa-ña nu ntyaa taka ntikwi ñayɨvɨ cha ni kana ma Erode. Ni chakɨtnaꞌa ini-yi cha ta tachaꞌa-ña nu ra kuu Erode taka ntikwi ñayɨvɨ tya yukwan rakuchaꞌnu ni kati-ra chiꞌin-ña:
—¡Ntakan taka ntikwi cha kuni-n, yuꞌu kweꞌe chiꞌin-n!
Tuu ntakan-n ntya sava ñui, sinui kwentu keꞌen kweꞌe chiꞌin-n.
—¿Na kuu cha kuu cha na ntaken? Erodia ni kati-ña:
—¡Ntakan xini Jua ra ni skwantutya!
Ñakwakya chinu-ña tnee kɨvɨ-ña chi viꞌi ni kati-ña chiꞌin rakuchaꞌnu:
—Kuni vitna na kwaꞌa-n ɨn koꞌo chiꞌin xini Jua ra ni skwantutya!
Rakuchaꞌnu ni kuu ntɨyɨ saka ini-ra. Soo ñatu-ga ni kuu kaꞌan-ra cha ma kuu-ga chiꞌin ñaꞌa cha ni ntakan-ña cha ni sinu-ra kwentu kaꞌan-ra nu ntyaa taka ñayɨvɨ cha ni kana-ra.
Oro tnee ni tenaꞌa-ra chiꞌin ɨn ntaru na kikiꞌin-ra xini Jua. Ntaru ni chaꞌan-ra nu ntyaa vikaa ni chaꞌntya-ra xini Juan
ni tniꞌi-ra chi koꞌo ni chiso-ra ntakwaꞌa-ra chiꞌin-ña, tya takwan ni ntakwaꞌa-ña chiꞌin sɨꞌɨ-ña.
Oro ni chaꞌa rantikun chiꞌin Jua kwenta kwaꞌan-ra ni ntakaniꞌi-ra ñuntyaꞌyu Jua ni tivaꞌa-ra.
Kwaꞌa saka ñayɨvɨ ni chachi ni saꞌa Jesu
Jesu ni kaꞌan-ra:
—Nyaꞌa-nto, na koꞌon taka ntikwi mo ki tato ɨn tukaꞌan ɨn yuku nu ntyama. Takwan ni kati Jesu tneꞌe kwaꞌan vachi kwaꞌa saka ñayɨvɨ ñatu ni kuu kachi-ra.
Yukwan Jesu rantikun chiꞌin-ra kwaꞌan-ra nu tɨntoo ɨn nu ntyama.
Kwaꞌa saka-yi chito ni nukunu-yi, yukwan taka ñuu chiku-yi kwaꞌan xiꞌna-ga-yi ni chaa nu chaa-ra.
Oro ni nuu Jesu nu tɨntoo-ra ni chito-ra cha kwaꞌa saka-yi ni kakan ini-ra chiꞌin-yi ntyaa-yi ta ɨn revu cha ñatu iyo ñayɨvɨ ntito chiꞌin-yi. Kichaꞌa-ra jnyaꞌa-ra kwaꞌa saka cha jnyaꞌa-ra.
Oro kwa ini rantikun chiꞌin-ra ntuyatni-ra chiꞌin-ra ni kati-ra:
—Chakwa ini, ñatu na kuu cha iyo.
Kaꞌan chiꞌin-yi na kɨꞌɨn-yi ntya ma ñuu na ki sata-yi cha kachi-yi.
Jesu ni kati-ra: —¡Kwaꞌa yoꞌo stnaꞌa-nto cha na kachi-yi! Ni kati rantikun chiꞌin-ra:
Jesu ni kati-ra:
—¿Noso tnaꞌa pa ntyavaꞌa-nto? ¡Kwaꞌan ntyeꞌe-nto! Oro ni chaꞌa-ra kwenta ni kati-ra chiꞌin-ra: —Uꞌun-ni pa, uu kyaka.
Yukwan tyantaꞌa-ra cha na kunuko ñayɨvɨ na ntututu sɨɨn-yi nu kuꞌu kwii;
takwan kyuku-yi nuko ɨn syentu-yi ɨn tuku-yi uxiko uchi-yi.
Yukwan Jesu ni tnɨɨ-ra ntaꞌa-ra uꞌun pa uu kyaka, ntantyeꞌe-ra antɨvɨ, ni kaꞌan-ra saꞌii-ra ni chaꞌnu-ra pa ni chaꞌa-ra chiꞌin rantikun chiꞌin-ra cha na sachaa-ra chiꞌin ñayɨvɨ. Takwan ni sachaa tuku-ra kyaka chiꞌin taka ñayɨvɨ.
Taka-yi ni chachi ñatu-ga ni ntɨꞌɨ kachi-yi
ntakiꞌin-ga-yi cha kintooso pa kyaka ni skutu-yi uchi uu kyɨka.
Uꞌun mil ra ni chachi pa.
Jesu nunta-ra sɨkɨ ntutya
Oro kwaꞌan-yi kwaꞌan-ra ɨn yuku kwakaꞌan-ra chi sutu-ra Nkyoo.
Chaa oro ni kuu nyaa tɨntoo ntyaa-yi maꞌñu ntutya, soo Jesu ni ntoo ma xini-ra nu ntyaa-ra.
Jesu chito-ra cha ñatu chika-ra chi tɨntoo-ra yɨꞌɨ saka tati ta kwaꞌan-ra. Tɨtnyaꞌa-ga kwaꞌan Jesu ta kwaꞌan rantikun chiꞌin-ra chika-ra nu ntutya ni kuni-ra kosnuu-ra.
Oro ni chito rantikun chiꞌin-ra nunta-ra nu ntutya ni chani ini-ra cha alma chaxaan kuu kuni-ra kanacha-ra.
Taka-ra ni chito ni yuꞌu-ra. Tya yukwan ma-ra ni kaꞌan-ra chiꞌin-yi ni kati-ra: —¡Ma kani ini-nto! ¡Ma yuꞌu-nto! Yuꞌu-gu.
Ni kaa-ra nu tɨntoo ni kuneꞌe tati. Rantikun chiꞌin-ra ntantava saka ini-ra
tya ñatu ni chaꞌa-ra kwenta cha ni saꞌa-ra chi pa; iyonyaa ini-ra cha ñatu chaꞌa-ra kwenta.
Jesu ntasuꞌva-ra ñayɨvɨ kuꞌu
Ni chiso-ra ɨn-ga chiyo yuꞌu ntutya kwaꞌan-ra ni chaa-ra ɨn ñuu nani Genesaret ni chiꞌni-ra tɨntoo ni ntoo-ra yuꞌu ntutya.
ni kati tnuꞌu-yi kwaꞌan-yi kichaꞌa tava-yi ñayɨvɨ kuꞌu chiꞌin chito.
Ntyavaꞌa nu kwaꞌan Jesu - vasi ñuu axi ɨn yuku - ni tava-yi ñayɨvɨ kuꞌu tya ni tatnɨɨ-yi nu yaꞌa-ra. Kantaꞌvi-yi chiꞌin-ra na kwaꞌa-ra chiꞌin-ra na tnɨɨ-yi vasi naꞌa yuꞌu soo-ra, taka ñayɨvɨ ni tnɨɨ soo-ra ni ntuvaꞌa-yi.
7
Cha satnyaꞌa-yi ini ñayɨvɨ
Ni ntuyatni ra kuu fariseo chiꞌin ratuꞌva nu ntyaa Jesu. Ratuꞌva ra skwaꞌa tnuꞌu Nkyoo, ra yukwan kuu ra ni chaa ñuu Jerusalen.
Soo chito-ra cha rantikun chiꞌin Jesu ñatu iyo ntoo ntaꞌa-ra chachi-ra.
Ra kuu fariseo, taka ñayɨvɨ ñuu Judea ñatu jntoo-yi cha ta saꞌa ñayɨvɨ ta
vachi-ga, cha na ma kachi-yi tu kumani-ga ntuntoo ntaꞌa-yi.
Cha oro ntachaa-yi chaꞌan-yi nu yaꞌvi ma kachi-yi tu ñatu iyo ntoo ntaꞌa-yi. Soo ntyavaꞌa-ga-yi kwaꞌa saka-ga cha saꞌa-yi cha ta ntakatya-ga-yi yachin-yi tɨntoꞌo-yi kɨsɨ-yi.
—¿Noo rantikun chiꞌin-n ñatu saꞌa-ra cha ta saꞌa-ntɨ cha ta vachi-ga chachi-ra ñatu iyo ntoo ntaꞌa-ra?
Jesu ni kati-ra: —¡Yoꞌo stnaꞌa-nto ñayɨvɨ cha chani uu ini! Vaꞌa ni kaꞌan ra ni kaꞌan kwentu Nkyoo Chaya tnuꞌu-nto kɨvɨ tyiso-ra: "Ñayɨvɨ iꞌya kwaꞌa saka chavaꞌa kaꞌan-yi chiꞌín, soo alma-yi ntyaa chika chiꞌín.
Ñaꞌni chatniñu cha chita-nto cha ntakan-nto chiꞌín, cha jnyaꞌa-nto ña chatniñu, makwi kwentu raa ñayɨvɨ kuu."
Yoꞌo stnaꞌa-nto ñatu-ga saviꞌi-nto tnuꞌu Nkyoo, saviꞌi-ga-nto cha kaꞌan ñayɨvɨ jnyaꞌa chiꞌin-nto.
Ni kati tuku Jesu:
—Cha nu ma-nto vaꞌa saka ni skwaꞌa-nto cha ni jnyaꞌa-yi chiꞌin-nto, chiꞌin kuꞌva yukwan ñatu saviꞌi-nto cha kaꞌan Nkyoo.
Moyse ni kati-ra: "Tiñuꞌu chiꞌin sutu-n chiꞌin sɨꞌɨ-n." Ni kati tuku-ra: "Ñayɨvɨ kaꞌan cha saka chiꞌin sutu-yi axi chiꞌin sɨꞌɨ-yi, iyo iti cha kaꞌni neꞌe-yi chiꞌin-yi."
-
Soo yoꞌo stnaꞌa-nto jnyaꞌa-nto cha ɨn seꞌe-yi ñatu iyo iti cha na kutnaꞌa-yi chiꞌin sutu-yi chiꞌin sɨꞌɨ-yi tya kati-yi: "Ma kuu kutnaꞌi tya taka cha ntyavaꞌi ntakwaꞌi chiꞌin Nkyoo."
Oro tnee Jesu ni kana-ra ñayɨvɨ ni kati-ra:
—Kuni soꞌo-nto, taka-nto cha na kwaꞌa-nto kwenta.
Ñaꞌni cha kɨvɨ yuꞌu-yi satnyaꞌa chiꞌin-yi. Cha kanya ini-yi, chakwan kuu cha satnyaꞌa chiꞌin-yi.
[Ñayɨvɨ kuni-yi kuni soꞌo-yi na kuni soꞌo-yi. TXT]
Oro ni jntoo Jesu chiꞌin ñayɨvɨ ni kɨvɨ-ra chi viꞌi chiꞌin taka rantikun chiꞌin-ra. Ni ntakwa chaꞌa rantikun chiꞌin-ra tnuꞌu cha ni jnyaꞌa-ra.
Takwan ni kati-ra: —¿Ni yoꞌo stnaꞌa-nto ñatu chaꞌa-nto kwenta? Ñatu kutnuni ini-nto cha ñaꞌni cha kɨvɨ yuꞌu-nto ñatu satnyaꞌa-yi chiꞌin-nto.
Ma kɨvɨ-yi nu ntyaa alma-nto, yaꞌa-yi kwaꞌan tichi-nto, nu kwaꞌan-ga kanya-yi tichi ñuntyaꞌyu-nto. Takwan ni kati Jesu cha na kwaꞌa-yi kwenta cha taka cha chachi-yi ma satnyaꞌa chiꞌin-yi.
Ni kati tuku-ra:
—Cha kanya ini ñayɨvɨ, chakwan kuu cha satnyaꞌa chiꞌin-yi nuu Nkyoo.
Yukwan saꞌa tuku-yi cha chani ini-yi: sakwaꞌyi-yi, chaꞌni tnaꞌa-yi,
nunta-ra chiꞌin ñaꞌa, kuni-yi kunyavaꞌa kwaꞌa-ga-yi, saꞌa-yi chasaka, ntañaꞌa-yi, saꞌa-yi cha chani ini-yi, kukwasun ini-yi, kaꞌan nyavaꞌa-yi tnuꞌu tnaꞌa-yi, chani ini-yi cha tyayɨ-ga ka-yi nu taka ñayɨvɨ, ñatu kutnuni ini-yi na kaa chavaꞌa, na kaa chasaka.
Taka chaꞌa kuu chasaka, kanya ini-yi satnyaꞌa-yi chiꞌin-yi nu Nkyoo.
Ta ni kanticha ɨn ñaꞌa ñasu ñuu Judea
Yukwan ni kanya Jesu kwaꞌan-ra ñuu Tiro. Ni kɨvɨ-ra ɨn viꞌi ñatu kuni-ra cha ñaꞌni-yi kuntani cha ntyaa-ra, soo ñatu ni kuu kuntyaa xiꞌi-ra.
-
Yati saka ɨn ñaꞌa ni chaꞌa kwenta cha ntyaa-ra. Ñaꞌa yukwan ñasu ñaꞌa ñuu Judea kuu-ña, vachi-ña ɨn ñuu Sirofenisia. Sesɨꞌɨ-ña tnaꞌa-ña tati xaan. Chaꞌan-ña nu kuñu chɨtɨ-ña chaꞌa Jesu ni kantaꞌvi-ña chiꞌin-ra cha na tava-ra tati xaan chiꞌin sesɨꞌɨ-ña.
Soo Jesu ni kati-ra:
—Kwaꞌa na kachi xiꞌna-ga ñɨntɨ. Ntyavaꞌa nu kuu ɨn viꞌi: Ñatu iyo iti kintyaa-yi chachachi ñɨntɨ cha na kwaꞌa-yi kachi ina.
Jesu ni kati-ra:
—Cha ta ni kaꞌan-n, kwaꞌan, ma kani-ga ini-n. Tati xaan cha ni kanya-yi chiꞌin sesɨꞌɨ-n.
Oro ni chaa-ña viꞌi-ña ni chakutnaꞌa-ña sesɨꞌɨ-ña nu chito. Tati xaan cha ni kanya-yi chiꞌin-ña kwaꞌan-yi.
Jesu ni ntasuꞌva ɨn rasoꞌo
Jesu kanya-ra kwaꞌan ñuu Tiro ni yaꞌa-ra ñuu Sidon ni chaa-ra yuꞌu ntyañuꞌu Galilea ni kɨvɨ-ra ñuu Kapoli.
Yukwan ni chiso-yi ɨn raa soꞌo cha ñatu kuu kaꞌan ñatu chini-ra, tya ni kaꞌan-yi chiꞌin Jesu cha na tatnɨ-ra ntaꞌa-ra xini-ra.
Jesu ni tava sɨɨn-ra chiꞌin-ra, ni skɨvɨ-ra nuntaꞌa-ra soꞌlo rasoꞌo, chiꞌin sɨyuꞌu-ra ni stnɨɨ-ra nu yala-ra.
Yukwan ni ntantyeꞌe-ra antɨvɨ ni chanu ini-ra ni kati-ra:
—¡Efata! Chakwan kuu: ¡Ntanunya yoꞌo!
Jesu ni kaꞌan-ra chiꞌin taka ñayɨvɨ cha na ma kaꞌan-yi ta ni kuu. Soo tnaa chaꞌa kaꞌan Jesu chiꞌin-yi
—¡Ma kaꞌan-nto!, kwaꞌa-ga kaꞌan-yi.
Ntantava saka ini-yi ni kati-yi:
—¡Ntyavaꞌa cha saꞌa-ra vaꞌa! Ntya raa soꞌo ntakunisoꞌo-ra, ra tyaꞌa ntakaꞌan-ra ni saꞌa Jesu!
8
Nu chachi kumi mil ñayɨvɨ
Ɨn kɨvɨ kwaꞌa saka ñayɨvɨ ni ntututu-yi ñatu ntyavaꞌa-yi cha kachi-yi. Jesu ni kana-ra rantikun chiꞌin-ra ni kati-ra:
—Yuꞌu kuntaꞌvi inií chiꞌin-yi cha kuu uni ntuu ntyaa-yi iꞌya chiꞌín tya ñatu ntyavaꞌa-yi ñaꞌni cha kachi-yi.
Tu na tyanteꞌe chiꞌin-yi cha ta kachi-ga-yi na kinuꞌu-yi viꞌi-yi kuu kwita-yi iti iyo ɨn-yi cha vachi chika.
Jesu ntakwa chaꞌa-ra: —¿Noso tnaꞌa pa ntyavaꞌa-nto? —Ucha-ni, ni kati-ra.
Yukwan ni tenaꞌa-ra cha na kunuko ñayɨvɨ nu ñuꞌu, ni tnɨɨ-ra ntɨ ucha pa ni ntaka taꞌvi-ra chiꞌin Nkyoo, ni chaꞌnu-ra kichaꞌa chaꞌa-ra chiꞌin rantikun chiꞌin-ra cha na sachaa-ra chiꞌin ñayɨvɨ; takwan ni saꞌa rantikun chiꞌin-ra.
Takwan ntyavaꞌa tuku-ra uu kyaka. Jesu saꞌii-ra ni tyantaꞌa tuku-ra cha na sachaa-ra.
Taka-yi ni chachi ñatu-ga ni ntɨꞌɨ kachi-yi, ni ntakiꞌin-yi ucha kyɨka chakintooso.
Yatni kumi mil ñayɨvɨ ni chachi.
Yukwan Jesu ni skastnaꞌa-ra chiꞌin-yi
ni kaa-ra nu tɨntoo-ra chiꞌin rantikun chiꞌin-ra kwaꞌan-ra ñuu Dalmanuta.
Nu ni ntakan ra kuu fariseo ɨn seña
Ni chaa ra kuu fariseo kichaꞌa-ra kaꞌan-ra chiꞌin Jesu kuni-ra kotontya-ra chiꞌin-ra ni ntakan-ra ɨn seña cha na kichi-yi antɨvɨ.
—¿Noo ntakan-nto seña cha na kichi antɨvɨ? Na kaꞌan kachi chiꞌin-nto: Ma koo seña.
Yukwan ni jntoo-ra ntachokwɨñɨ yata-ra ni kaa-ra nu tɨntoo kwaꞌan-ra ɨn-ga chiyo ntutya ñuꞌu.
Nu ni kaꞌan Jesu tnuꞌu levadura chiꞌin rantikun chiꞌin-ra
Ni naa ini-ra kwiso-ra cha kachi-ra ntyavaꞌa-ra vaa-nya pa nu tɨntoo-ra.
Jesu ni kaꞌan-ra: —Saꞌa kwenta-nto chiꞌin-nto chiꞌin yuchan iya ra kuu fariseo, yuchan iya ra kuu Erode.
Rantikun chiꞌin-ra kichaꞌa-ra ntatnuꞌu-ra stnaꞌa-ra cha ñatu ntyavaꞌa-ra pa.
Jesu ni chaꞌa-ra kwenta ni kati-ra:
—¿Noo kaꞌan-nto cha ñatu ntyavaꞌa-nto pa? ¿Ta kwaꞌa-ga-nto kwenta ni ña kutnuni ini-nto? ¿Ntava saka ini-nto ne?
¿Ntyavaꞌa-nto ñunu-nto ñatu kuu ntyeꞌe-nto? ¿Iyo soꞌo-nto ñatu chini-nto? ¿Ñatu nukuꞌun ini-nto?
—Uchi uu kyɨka.
Kati tuku Jesu:
—Kɨvɨ ni sachee ucha pa chiꞌin kumi mil ñayɨvɨ, ¿noso tnaꞌa kyɨka ntakiꞌin-nto? Kati tuku-ra:
—Ucha kyɨka.
Yukwan kati tuku-ra:
—¿Ñatu nukuꞌun ini-nto jan?
Jesu ntasuꞌva-ra chiꞌin ɨn rakwaa
Yukwan ni chaa-ra ñuu Vetsaida, ni chiso-yi ɨn raa kwaa chiꞌin Jesu ni kantaꞌvi-yi chiꞌin-ra cha na ntasuꞌva-ra.
Jesu ni tnɨɨ-ra ntaꞌa rakwaa ni tava-ra chiꞌin-ra ta kwaꞌan yuꞌu ñuu ni stii-ra ñunu-ra chi sɨyuꞌu-ra ni tatnɨ-ra ntaꞌa-ra xini-ra ni ntakwa chaꞌa-ra:
Ra kwaa ntatnuu ñunu-ra ni kati-ra:
—Kuu ntiꞌí chiꞌin ñayɨvɨ. Ntiꞌí chiꞌin-yi ta ɨn yutnu cha nunta.
Jesu tatnɨ tuku-ra ntaꞌa-ra nu ntyaa ñunu ra yukwan, ni ntantyeꞌe kachi-ga-ra ni ntuvaꞌa-ra; taka cha ni nukun nuu-ra.
Yukwan Jesu ni tyantaꞌa-ra na kinuꞌu-ra viꞌi-ra ni kati-ra:
—¡Ma ki kɨvɨ-n ma ñuu!
Peyo kaꞌan-ra: Yoꞌo kuu Kristu
Oro tnee Jesu chiꞌin rantikun chiꞌin-ra kanya-ra kwaꞌan chaꞌan-ra ɨn ñuu yatni ñuu Sesarea Lipi. Iti kwaꞌan-ra Jesu ntakwa chaꞌa-ra chiꞌin rantikun chiꞌin-ra:
—¿Yoo kuu cha kuu yuꞌu kati ñayɨvɨ?
Ni kati-ra:
—Tya yoꞌo stnaꞌa-nto, ¿na kati-nto yoo kuu cha kuu yuꞌu? ni ntakwa chaꞌa-ra. Peyo ni kati-ra:
—¡Yoꞌo kuu Kristu cha ni tyantaꞌa Nkyoo!
Jesu ni kaꞌan-ra:
—Ma kaꞌan-nto yoo kuu cha kuu yuꞌu chiꞌin ñayɨvɨ.
Jesu ketnuꞌu-ra cha ta kuu-ra
Jesu kichaꞌa-ra jnyaꞌa-ra ni kati-ra:
—Seꞌe raa tnaꞌa-ra tnuntoꞌo. Ma saviꞌi-yi chiꞌín rakuchaꞌnu, rakuxini viꞌi Nkyoo, ratuꞌva. Kaꞌni-yi chiꞌín, soo nu uni ntuu ntatyakui. Takwan ni kati Jesu.
Ni kaꞌan kachi-ra chiꞌin-ra. Yukwan Peyo ni kanya sɨɨn-ra cha uu tnaꞌa-ra chiꞌin Jesu kichaꞌa kuxaan-ra chiꞌin Jesu.
Soo Jesu ntachokwɨñɨ-ra ntantyeꞌe-ra chiꞌin rantikun chiꞌin-ra ni ntuxaan-ra chiꞌin Peyo ni kati-ra:
Yukwan Jesu ni kana-ra rantikun chiꞌin-ra chiꞌin ñayɨvɨ ni kati-ra:
—Tu kuni-nto kichi-nto kuu-nto ɨn rakwikun chiꞌín, ¡naa ini-nto taka cha chani ini-ma-nto, kwiso-nto kurusi-nto, kwikun-nto chiꞌín!
Ñayɨvɨ kuni-yi skaku-yi kɨvɨ-yi skwita-yi chiꞌin-yi, soo ñayɨvɨ skwita kɨvɨ-yi chantikun-yi chiꞌín, kanticha-yi tnuꞌu jnyaꞌi chakwan skaku-yi kɨvɨ-yi.
Ñatu kwatniñu ñayɨvɨ na niꞌi ntɨka kaꞌnu ñayɨvɨ suꞌva skwita-yi kɨvɨ-yi.
Ma kuu ntasata-yi kɨvɨ-yi.
Tu iyo ɨn-yi kukaꞌan nu-yi chiꞌín axi chiꞌin tnuꞌi nu ñayɨvɨ kwati, takwan seꞌe raa kukaꞌan nu-ra chiꞌin-yi na chaa oro kichi-ra nu antɨvɨ chiꞌin chaꞌii chaxiñu Nkyoo, chiꞌin tatnu Nkyoo.
9
Jesu takwan ni kaꞌan-ra: — Na kaꞌan kachí chiꞌin-nto: Iyo ɨn-nto cha ntyaa iꞌya ta kuu-ga-nto tya koto-nto noso tenaꞌa Nkyoo chiꞌin fuersa-ra. Takwan ni kati Jesu.
Tneꞌe ni kuu ta ni ntasama Jesu
Soo-ra ni ntuu xiñu ni ntukwichin-ga-yi cha ñatu iyo ɨn-yi kuu ntakatya-yi takwan.
Ni chito-ra chiꞌin Lia chiꞌin Moyse cha ntyaa-ra kaꞌan-ra chiꞌin Jesu.
Yukwan Peyo ni kati-ra chiꞌin Jesu: —Mestru, ¡na cha vaꞌa cha ntyoo iꞌya! Na saꞌa-ntɨ uni viꞌi vichin: Ɨn nu kuntyaa-n, ɨn tuku nu kuntyaa Moyse, ɨn tuku nu kuntyaa Lia.
Tya yuꞌu nkyaꞌa rantikun chiꞌin-ra. Peyo ñatu chito-ra na kuu cha kaꞌan-ra.
Oro tnee chakuntyaa viko nuꞌu nu ntyaa-ra, nu viko nuꞌu chini soꞌo-ra cha kaꞌan-yi cha ni kati-yi: —Chaꞌa kuu seꞌe cha kuní. ¡Kuni soꞌo-nto chiꞌin-ra!
Oro tnee ntantyeꞌe-ra taka chiyo ñatu-ga ni chito-ra ñaꞌni-yi chiꞌin-ra cha ni chito-ra kuu ma Jesu-nya.
Kichaꞌa nuu-ra yuku Jesu ni kitnuꞌu-ra cha na ma kaꞌan-ra cha ni chito-ra ntya na chaa oro ntatyaku seꞌe raa.
Yukwan tivaꞌa-ra kwentu cha kuu ini-ra, vasi ntatnuꞌu tnaꞌa-ra ñatu chaꞌa-ra kwenta: —¿Na kuu cha kuni kaꞌan-ra cha "ntatyaku-ra"?
Ntakwa chaꞌa-ra nu Jesu: —¿Noo kaꞌan ratuꞌva cha xiꞌna-ga kichi Lia?
Soo yuꞌu katyu cha Lia cha ni kichi-ra, ma ñayɨvɨ ni saꞌa-yi chiꞌin-ra taka cha ni kuni ini-yi, takwan ni ntyaa tnuꞌu Nkyoo.
Jesu ntasuꞌva-ra chiꞌin ɨn ra chiꞌin tnɨñɨ
Oro ni ntachaa-ra nu ntyaa ɨn tuku rantikun chiꞌin-ra ni ntakitnaꞌa-ra chiꞌin-ra kwaꞌa saka-yi soo ɨn ratuꞌva ntatnaꞌa-ra chiꞌin rantikun chiꞌin Jesu.
Oro ni chito-yi chiꞌin Jesu ni kuu sɨɨ saka ini-yi ni chinu-yi ni kastnaꞌa-yi chiꞌin-ra.
Ni ntakwa chaꞌa-ra: —¿Na kuu cha kuu cha ntatnuꞌu-nto chiꞌin-ra?
Ɨn raa ntyaa yukwan ni kati-ra: —Mestru, ni chise seꞌe ntyavaꞌa-ra ɨn tati xaan ñatu kuu kaꞌan-ra.
Ntyavaꞌa nu tnɨɨ tati xaan chiꞌin-ra skanya-yi nu ñuꞌu, kanya tnɨñɨ yuꞌu-ra ntakachi nuꞌu-ra kuntava-ra. Ni ntaken chiꞌin rantikun chiꞌin-n cha na tava-ra tati xaan, soo ñatu ni kuu tava-ra.
Jesu ni kaꞌan-ra: —¡Ñayɨvɨ cha ñatu chinu ini-yi! ¿Noso kɨvɨ kuntyee chiꞌin-nto? ¿Noso kɨvɨ kuu kuntyií yuꞌu kuntyee chiꞌin-nto? ¡Syaꞌa raxɨꞌlɨ!
Yukwan ni chiso-yi raxɨꞌlɨ chiꞌin Jesu. Soo oro ni chito tati xaan chiꞌin Jesu ni kɨsɨ tuku-yi chiꞌin raxɨꞌlɨ ni ntuva tuku-ra nu ñuꞌu tuniꞌnu-ra kanya tnɨñɨ yuꞌu-ra.
Kwaꞌa saka chaꞌa tati xaan skanya-yi chiꞌin-ra nu ñuꞌu nu ntutya cha kuni-yi kaꞌni-yi chiꞌin-ra. Tu cha kuu satatna-n chiꞌin-ra, ¡kokaꞌnu ini-n chiꞌin-ntɨ kutnaꞌa chiꞌin-ntɨ!
Jesu ni kati-ra: —¿Noo kaꞌan-n "tu kuu saꞌi"? Ñayɨvɨ tu kanticha-yi niꞌi-yi taka cha ntakan-yi.
Sutu raxɨꞌlɨ ni kanacha-ra: —Yuꞌu chinu inií. ¡Kutnaꞌa chiꞌín cha na chinu-ga inií!
Jesu ni chito-ra kwaꞌa saka ñayɨvɨ vachi-yi ntututu-yi ni kuxaan-ra chiꞌin tati xaan ni kati-ra: —Yoꞌo chaxaan, cha ñatu kuu kaꞌan cha soꞌo, ¡katyu chiꞌin-n cha na kanya-n chiꞌin raxɨꞌlɨ ma ntachokwɨñɨ-ga-n chiꞌin-ra!
Ni kanacha tati xaan ni kɨvɨ tuku-yi chiꞌin-ra kichaꞌa tuku-ra ntakachi nuꞌu-ra ntuntava tuku-ra yukwan ni kanya-yi ni jntoo-yi chiꞌin-ra ta kuu ɨn ra ni chiꞌi. Takwan kati kwaꞌa saka ñayɨvɨ: — ¡Ni chiꞌi-ra!
Soo Jesu ni tnɨɨ-ra ntaꞌa-ra cha na ntakoo raxɨꞌlɨ ntakwɨñɨ-ra.
Yukwan Jesu ni kɨvɨ-ra ɨn viꞌi chiꞌin rantikun chiꞌin-ra, yukwan ni ntakwa chaꞌa-ra chiꞌin ma Jesu: —¿Noo yuꞌu stnaꞌa-ntɨ ñatu ni kuu tava-ntɨ tati xaan?
Jesu ni kati-ra: —Tneꞌe nuu tati xaan kuu tava-nto xiꞌna-ga na ntakan-nto nu Nkyoo.
Jesu ni kaꞌan tuku-ra cha ta kaꞌni-yi chiꞌin-ra
snyaꞌa-ra chiꞌin rantikun chiꞌin-ra ni kati-ra: —Seꞌe raa ntakwaꞌa-yi chiꞌin-ra chiꞌin ñayɨvɨ kaꞌni-yi chiꞌin-ra. Soo nu uni ntuu ntatyaku-ra.
Soo rantikun chiꞌin-ra ñatu chaꞌa-ra kwenta cha kaꞌan Jesu chiꞌin-ra, ni yuꞌu-ra stnaꞌa-ra ntakwa chaꞌa-ra nu-ra na kuu cha kuu cha kaꞌan-ra.
¿Na kaa cha kuu cha kanu-ga?
Ni chaa-ra stnaꞌa-ra ñuu Kafernaum. Oro ni ntachaa-ra viꞌi, Jesu ntakwa chaꞌa-ra: —¿Na kuu cha ni ntatnuꞌu-nto iti?
Ñatu-ga ni kaꞌan-ra stnaꞌa-ra tyee iti kwaꞌan-ra ntatnuꞌu-ra na kaa ɨn rakuxini-ga nu tnaꞌa-ra.
Yukwan Jesu nuko-ra ni kana-ra ntɨ uchi uu-ra ni kati-ra: — Tu iyo ɨn-nto kuni-nto kuu-nto manu, tnuꞌu ntaa cha na kuu-nto nu ntɨꞌɨ-nya nu taka-yi, na kutnaꞌa-nto chiꞌin taka-yi.
Yukwan ni tatnɨɨ-ra ɨn ñɨntɨ maꞌñu-ra tya ni numi-ra ni kati-ra:
—Ñayɨvɨ cha ntakiꞌin ɨn ñɨntɨ ta ñɨntɨ iꞌya chiꞌin sɨvɨi, chaꞌa ntakiꞌin-yi chiꞌín; cha ntakiꞌin chiꞌín, ñasu chiꞌin ma ɨin ntakiꞌin-yi, soo ntakiꞌin-yi cha ni tyantaꞌa chiꞌín.
Ñayɨvɨ cha ñatu kaꞌan chasaka sɨkɨo chakwan ntyaa-yi chiꞌon
Jesu ni kaꞌan-ra: —¡Ma kaꞌan-nto cha na ma saꞌa-ga-ra! Ñaꞌni cha saꞌa-yi ɨn chaꞌii chavaꞌa chiꞌin sɨvɨi kuu kaꞌan-yi chasaka chiꞌín.
Ñayɨvɨ cha ñatu kaꞌan chasaka sɨkɨo ntyaa-yi chiꞌon.
Ntyavaꞌa ñayɨvɨ cha na soko-yi vasi ɨn yachin ntutya chiꞌin-nto cha ni kuu-nto chiꞌin Kristu, tnuꞌu ntaa na keꞌen chiꞌin-nto, koo ɨn kɨvɨ Nkyoo ntakwaꞌa-ra ɨn chavaꞌa chiꞌin-yi.
Chaꞌa kuu cha yɨka-ga chinu nu kwati
Tu iyo ɨn-yi cha saꞌa ɨn ñɨntɨ cha ntikun chiꞌín cha ma kanticha-ga ini-yi chiꞌín, ntoo-ga na taka-yi sukun-yi ɨn yuu kaꞌnu na skanya-yi chiꞌin-yi nu ntyañuꞌu.
-
Tu chiꞌin ntaꞌa-n saꞌa-n kwati, ¡ntoo-ga kaꞌntya ntaꞌa-n! Vaꞌa-ga cha na ntachaa-n nu vaꞌa chiꞌin ɨn ntaꞌa-n, ñasu-ga cha na saꞌa-n chasaka cha kati uu tnaꞌa ntaꞌa-n tya kɨꞌɨn-n nu saka nu ñuꞌu nu ma ntaꞌva.
-
Tu chiꞌin chaꞌa-n saꞌa-n kwati, ¡ntoo-ga kaꞌntya chaꞌa-n! Vaꞌa-ga cha na ntachaa-n nu vaꞌa chiꞌin ɨn chaꞌa-n, ñasu-ga cha na saꞌa-n chasaka cha kati uu tnaꞌa chaꞌa-n tya kɨꞌɨn-n nu ñuꞌu.
nu ma kuu tɨntaku, nu ma ntaꞌva ñuꞌu.
Taka-yi kuu uꞌva-yi cha saꞌa ñuꞌu.
Vaꞌa ñɨɨ. Tu ñatu-ga uꞌva-yi, ¿noso saꞌa-nto cha na kichaꞌa ntuꞌuꞌva tuku-yi? Kontyavaꞌa-nto ñɨɨ chiꞌin-nto cha na kuntyaa-nto chavaꞌa chiꞌin ɨnga-ga-yi.
10
Jesu snyaꞌa-ra cha na ma jntoo tnaꞌa-yi
Jesu ni kanya-ra kwaꞌan Kafernaum chaꞌan-ra ñuu Judea kwaꞌan-ra ɨn-ga chiyo yutya Jordan. Yukwan kichaꞌa-yi ntututu tuku ñayɨvɨ, tya ma-ra kichaꞌa-ra snyaꞌa-ra cha ta ntyavaꞌa-ra kostumbre.
Vachi rakufariseo nu ntyaa Jesu kuni-ra kotontya-ra chiꞌin-ra ni ntakwa chaꞌa-ra tu ɨn ra iyo iti cha na jntoo-ra ñaꞌa-ra.
Jesu ni kati-ra: —¿Noso ni snyaꞌa Moyse chiꞌin-nto?
Ni kati-ra: —Moyse ni chaꞌa-ra iti cha na jntoo-ra ñaꞌa-ra na koo tutu-yi cha ni jntoo tnaꞌa-yi.
Soo ntya kɨvɨ kichaꞌa Nkyoo saꞌa-ra ñayɨvɨ, "Nkyoo ni saꞌa-ra raa ni saꞌa-ra ñaꞌa.
Yukwan cha jntoo raa sutu-ra, jntoo-ra sɨꞌɨ-ra ntakitnaꞌa-ra chiꞌin ñaꞌa-ra
tya ntɨ uu-yi ntuꞌɨɨn-nya-yi." Takwan cha ñasu-ga uu-yi gu ɨn nya-yi gu.
Yukwan ñatu vaꞌa cha na jntoo tnaꞌa-yi cha ni skitnaꞌa Nkyoo.
Oro ntyaa-ra viꞌi chiꞌin rantikun chiꞌin-ra kichaꞌa-ra ntakwa chaꞌa-ra na kuu cha kuu cha ni kaꞌan-ra.
Jesu ni kati-ra: —Raa jntoo ñaꞌa-ra ntya tnantaꞌa-ra chiꞌin ɨn tuku-ña chiso kwati-ra chiꞌin ñaꞌa manu-ra.
Tu ɨn ñaꞌa jntoo-ña rantyaka-ña tnantaꞌa-ña chiꞌin ɨn tuku-ra suni chiso kwati-ña.
Jesu saꞌii-ra chiꞌin ñɨntɨ
Ni chiso-yi ñɨntɨ nu ntyaa Jesu na tatnɨɨ-ra ntaꞌa-ra xini-yi, soo rantikun chiꞌin-ra kichaꞌa-ra kuxaan-ra chiꞌin ñayɨvɨ ntiso ñɨntɨ.
Ma tnuꞌu ntaa: Ñayɨvɨ ñatu kanticha ta ɨn lañɨ luꞌlu ma kuu ntachaa-yi nu tenaꞌa Nkyoo. Takwan ni kati Jesu.
Ni kanumintya-ra chiꞌin lañɨ. Yukwan ni tatnɨ-ra ntaꞌa-ra xini-yi ni saꞌii-ra chiꞌin-yi.
Ɨn ra kuka ntatnuꞌu-ra chiꞌin Jesu
Jesu oro ni kichaꞌa-ra kwaꞌan-ra chinu chika ɨn raa chakuñu chɨtɨ-ra nu Jesu ni ntakwa chaꞌa-ra: —Mestru, yoꞌo kuu raa vaꞌa, ¿na kuu cha saꞌi cha na niꞌí nu vaꞌa?
Jesu ni kati-ra: —¿Noo kaꞌan-n chiꞌín cha raa vaꞌa kui? Vatnuꞌu-nya Nkyoo kuu ra vaꞌa.
Cha chito-n tnuꞌu Nkyoo: Ma kaꞌni-n, ma kununta-n chiꞌin ɨn-ga ñaꞌa, ma sakwaꞌyi-n, ma kaꞌan-n tnuvatya chiꞌin ñaꞌni cha kuu nu ñayɨvɨ, ma sntanyaꞌa-n, kakan ini-n sutu-n kakan ini-n sɨꞌɨ-n.
Ra yukwan ni kati-ra: —Mestru, taka saꞌi ntya kɨvɨ ni kuntiꞌí.
Jesu ni ntyeꞌe-ra ni kuntaꞌvi saka ini-ra chiꞌin-ra tya ni kati-ra: —Vaa-ga kumani cha na saꞌa-n: Kwaꞌan, ki xiko-n taka cha ntyavaꞌa-n tya kwaꞌa-n xuꞌun chiꞌin ñayɨvɨ ntaꞌvi. Takwan tya ntukuka-n nu ntyaa Nkyoo. Yukwan ¡kichi-n kwikun-n chiꞌín! Takwan ni kati Jesu.
Ra yukwan ni kuu nyavaꞌa ini-ra oro ni chini soꞌo-ra, ntɨyɨ saka ni kuuni-ra kwaꞌan-ra soo ti kuu-ra ɨn ra kuka saka.
Kwentu yukwan ni ntantava ini rantikun chiꞌin-ra soo Jesu ni kati tuku-ra: —Raxɨꞌlɨ, ¡na cha yɨɨ na kɨvɨ-yi nu ntyaa Nkyoo!
Yati-ga yaꞌa ɨn kameyu yavi ɨn ñutɨkwɨ cha na kɨvɨ ɨn ra kuka nu tenaꞌa Nkyoo.
Oro chini soꞌo-ra ni ntantava-ga ini-ra kichaꞌa ntakwa chaꞌa-ra nu tnaꞌa-ra: —Tu takwan kuu, ¿noso saꞌa-yi na skaku-yi chiꞌin-yi?
Jesu ni ntyeꞌe-ra chiꞌin-ra ni kati-ra: —Ñaꞌni kuu skaku chiꞌin ma-yi; soo Nkyoo kuu skaku-ra chiꞌin-yi. Taka cha kuni-ra kuu saꞌa-ra.
Yukwan Peyo kichaꞌa-ra kaꞌan-ra: —Yuꞌu stnaꞌa-ntɨ cha ni jntoo-ntɨ taka cha ntyavaꞌa-ntɨ tya ntikun-ntɨ chiꞌin-n.
Jesu ni kati-ra: —Tnuꞌu ntaa na keꞌen chiꞌin-nto: Ntyavaꞌa ñayɨvɨ jntoo-yi viꞌi-yi ñani-yi kuꞌva-yi sɨꞌɨ-yi sutu-yi seꞌe-yi ñuꞌu-yi tya ntantikun-yi chiꞌín, chiꞌin kwentui,
ntakiꞌin-yi kɨvɨ-yi vitna kwaꞌa-ga cha ntakiꞌin-yi ta niꞌi-ga-yi viꞌi-yi ñani-yi kuꞌva-yi sɨꞌɨ-yi seꞌe-yi ñuꞌu-yi vasi chiꞌin tnuntoꞌo; na chaa kɨvɨ kuu-yi ntaniꞌi-yi kɨvɨ nuu-ga nu kwaꞌan-ga.
Kwaꞌa saka-yi kuu vitna manu soo suu-yi kuu nu ntɨꞌɨ-nya; kwaꞌa saka-yi vitna kuu-yi nu ntɨꞌɨ-nya soo suu-yi kuu manu.
Jesu kaꞌan-ra cha kuu uni chaꞌa cha ta kuu-ra
—Ta ntyeꞌe-nto, vitna koꞌon Jerusalen. Yukwan tnɨɨ rakuxini viꞌi Nkyoo chi ratuꞌva chiꞌin seꞌe raa nu tnaꞌa-ra kastigu vasi na kaꞌni-yi chiꞌin-ra, tya ntakwaꞌa-ra chiꞌin-ra chiꞌin raa ɨn-ga ñuu
kaꞌan iti-yi chiꞌin-ra, tɨsɨ-yi chiꞌin-ra, skuun yuu-yi chiꞌin-ra, kaꞌni-yi chiꞌin-ra. Soo nu uni ntuu ntatyaku seꞌe raa.
Cha ntakan Nkyavo Juan chiꞌin Jesu
Nkyavo Jua seꞌe Sevedeo ni ntuyatni-ra nu ntyaa Jesu ni kati-ra chiꞌin-ra: —Mestru, kuni-ntɨ cha na sinu-n cha ntakan-ntɨ.
Jesu ni ntakwa chaꞌa-ra: —¿Na kuu cha kuni-nto cha na saꞌi chiꞌin-nto?
Ni kati-ra: —Kwaꞌa iti nu tenaꞌa-n na kunuko-ntɨ ɨn-ntɨ xiin kwaꞌa-n, ɨn-ntɨ xiin satni-n.
Jesu ni kaꞌan-ra: —Ñatu chito-nto na kuu cha kuu cha ntakan-nto. ¿Kuu koꞌo-nto cha koꞌi, kuu kwantutya-nto cha ta kwantutye?
Yukwan ni kaꞌan-ra stnaꞌa-ra: —Kuntii-ntɨ. Jesu ni kati-ra: — Tnuꞌu ntaa: Yoꞌo stnaꞌa-nto koꞌo-nto cha koꞌi, kwantutya-nto cha ta kwantutye;
soo cha kuu nuko xiin kwaꞌi axi xiin satní, yuꞌu ma kuu kwaꞌi iti. Soo Nkyoo cha ni ntakachi-ra naka ñayɨvɨ kuu nuko yukwan.
Soo Jesu ni kana-ra chiꞌin-ra ni kati-ra: — Soo chito-nto chi ntɨka kaꞌnu ñuu iyo rakuxini kuu saꞌa-ra taka cha kuni-ra iyo fuersa-ra, iyo rakuchaꞌnu, rantikun chiꞌin-ra tenaꞌa-ra chiꞌin ñayɨvɨ.
Soo chiꞌin yoꞌo stnaꞌa-nto ma kuu takwan. Soo ra kuni kuu xini chiꞌin-nto na kutnaꞌa-ra chiꞌin tnaꞌa-ra.
Tu iyo ra kuni kuu manu chiꞌin-nto, na ntukwati-ra chiꞌin taka ñayɨvɨ.
Ni seꞌe raa ñatu ni kichi-ra cha na tenaꞌa-ra, ni kichi-ra cha na kutnaꞌa-ra, kwaꞌa-ra kɨvɨ-ra ta ɨn yaꞌvi chiꞌin taka-yi cha na ntaniꞌi-yi chavaꞌa.
Jesu ntasuvaꞌa-ra ñunu ɨn raa kwaa
Ni chaa Jesu ñuu Jeriko. Chaa oro ni kanya-ra nu kuu ñuu chiꞌin rantikun chiꞌin-ra, chiꞌin kwaꞌa saka ñayɨvɨ, ni yaꞌa-ra nu nuko ɨn ra kwaa yuꞌu iti ntakan-ra xuꞌun nu ñayɨvɨ. Ra yukwan nani-ra Vartimeo seꞌe Timeo.
Cha ni chini soꞌo-ra cha Jesu Nasaret kuu, ra kwaa kichaꞌa-ra kanacha-ra: —Jesu, tata Lavi, ¡kakan ini-n chiꞌín!
Kwaꞌa saka-yi ni kuuxaan-yi cha na kuneꞌe-ra, soo ma-ra ni kanacha-ga-ra: —Yoꞌo kuu tata Lavi, ¡kakan ini-n chiꞌín!
Yukwan Jesu chakwɨñɨ-ra ni kati-ra: —¡Kana-nto chiꞌin-ra na kichi-ra! Ni kana-ra chiꞌin rakwaa ni kati-ra: —¡Niꞌi koo-n! ¡Ntakwɨñɨ! Kana-ra chiꞌin-n.
Jesu ntakwa chaꞌa-ra: —¿Na kuu cha kuni-n cha na saꞌi? Ra kwaa ni kaꞌan-ra: —Mestru, kuni na nukɨtnu ñunui.
Ni kati Jesu: —Kuu kinuꞌu-n. Cha ni kanticha ini-n ni ntuvaꞌa-n. Oro tnee ra kwaa ni ntantyeꞌe-ra ni ntantikun-ra chiꞌin Jesu iti kwaꞌan-ra.
11
Jesu kɨvɨ-ra ñuu Jerusalen
Kwaku yatni-ra Jerusalen, ni chaa-ra ñuu Vetfage ñuu Vetania nu kuu Yuku Olivu. Jesu tyantaꞌa-ra uu rantikun chiꞌin-ra,
soo xiꞌna-ga ni kaꞌan-ra chiꞌin-ra ni kati-ra: —Kwaꞌan-nto ñuu ntyaa yukwan cha oro kɨvɨ-nto ñuu yukwan ki kutnaꞌa-nto ɨn vuru nuꞌni cha ni ɨn-yi ta koso-ga. Ntachii-nto chiꞌin-dɨ kwiso-nto kichi.
Tu iyo ɨn ñayɨvɨ tu ntakwa chaꞌa-yi na kwenta kuu tneꞌe saꞌa-n, kati-n chiꞌin-yi ma rachaꞌnu ntantɨꞌɨ-ra chiꞌin-dɨ, soo yati ntasyaꞌa-ra chiꞌin-dɨ kichi.
Chaꞌan-ra ni chakutnaꞌa-ra ɨn vuru nuꞌni yatni ɨn ñuviꞌi ta viꞌi kuu-ra ntachii-ra chiꞌin-dɨ.
Ɨn ñayɨvɨ ntyaa yukwan ni ntakwa chaꞌa-yi: —¿Na kuu cha kuu cha saꞌa-nto? Noo ntachii-nto vuru?
Tatnɨɨ-ra soo ñuꞌu sukun-ra yata vuru, ni chiso-ra chiꞌin-dɨ nu ntyaa Jesu. Jesu ninta-ra yata vuru.
Kwaꞌa saka-yi ni chakiꞌin-yi soo-yi iti nu ni yaꞌa Jesu, ɨn tuku-yi ni chaꞌntya-yi nuvichin chakiꞌin-yi iti.
Ñayɨvɨ yojnuu ta ni ñayɨvɨ ntikun yata kanacha-yi:
—¡Na chavaꞌa vachi-n! Nkyoo na koto-ra chiꞌin-n yoꞌo vachi-n chiꞌin sɨvɨ Nkyoo!
¡Nkyoo na koto-ra nu tenaꞌa tatao Lavi cha kichi! ¡Skaku chiꞌin-ntɨ, yoꞌo Nkyoo cha ntyaa nu sukun! Takwan ni kati ñayɨvɨ.
Ni kɨvɨ Jesu Jerusalen kwaꞌan-ra viꞌi nu ntyaa Nkyoo. Ni ntantyeꞌe-ra taka cha iyo yukwan kwaꞌan-ra Vetania chi ntɨ uchi uu rantikun chiꞌin-ra cha kwaa ini saka.
Jesu chiꞌin ɨn yutnu vixi
Ɨn-ga kɨvɨ ni kanya Jesu Vetania kichaꞌa soko-ra.
Chika chito-ra ɨn yutnu chavixi cha nani igo yɨꞌɨ ntaꞌa-yi, ni kuyatni-ra cha na koto-ra tu yɨꞌɨ chavixi nuu-yi, ma kwi ntaꞌa vichin chakutnaꞌa-ra, ñasu kɨvɨ kwaꞌa-yi chavixi kuu.
Jesu tava-ra ñayɨvɨ xiko chi viꞌi nu ntyaa Nkyoo
Ni chaa Jesu Jerusalen ni kɨvɨ-ra ɨn kyiꞌi viꞌi nu ntyaa Nkyoo kichaꞌa-ra tava-ra ñayɨvɨ xiko, tya takwan ñayɨvɨ sata. Ni chokani-ra misa ñayɨvɨ sama xuꞌun tnaꞌa-yi, chokani-ra chito ñayɨvɨ xiko paloma.
Ñatu chaꞌa-ra iti ñaꞌni-yi na yaꞌa-yi viꞌi nu ntyaa Nkyoo tu ntiso-yi ntatniñu.
Kichaꞌa-ra snyaꞌa-ra ni kati-ra: —Takwan kaꞌan tnuꞌu Nkyoo: "Viꞌí konani-yi viꞌi orosyo chiꞌin taka ñayɨvɨ." Soo yoꞌo stnaꞌa-nto ni saꞌa-nto chiꞌin-yi ta ɨn chiyuku nu kɨvɨ rakwaꞌyɨ.
Oro chini soꞌo rakuxini viꞌi Nkyoo chiꞌin ratuꞌva kichaꞌa-ra ntuku-ra na iti kaꞌni-ra chiꞌin Jesu, soo yuꞌu-ra chiꞌin-ra tya taka ñayɨvɨ ntantava ini-yi cha snyaꞌa-ra.
Oro ni kwaa Jesu chiꞌin rantikun chiꞌin-ra kanya-ra ñuu yukwan.
Jesu snyaꞌa-ra cha ta ni kuu chiꞌin ɨn yutnu ni ntaꞌiti
Nyaꞌa saka ɨn-ga kɨvɨ ni yaꞌa-ra yatni nu ntyaa yutnu vixi ni chito-ra cha ni ntaꞌiti-yi ntya yoꞌo stnii-yi.
Yukwan Peyo ni nukuꞌun ini-ra cha ni kuu ni kaꞌan-ra chiꞌin Jesu: —Mestru, ntyeꞌe, ni ntaꞌiti yutnu yukwan cha ta kastigu ni chaꞌa-n chiꞌin-yi.
Soo tnuꞌu ntaa na keꞌen chiꞌin-nto: Tu iyo ɨn-nto cha na kaꞌan-nto chiꞌin yuku yukwan: ¡Kuuchiyo chiña kwaꞌan nu ntyañuꞌu!, tya ma kani uu ini-nto cha kaꞌan-nto, kanticha ini-nto cha chinu cha ntakaꞌan-nto tya takwan kuu taka cha kaꞌan-nto.
Yukwan cha keꞌen taka cha ntakan-nto nu Nkyoo oro kantaꞌvi-nto, kanticha ini-nto cha ni niꞌi-nto, yukwan ntakiꞌin-nto.
25-26 Oro kantaꞌvi-nto kokaꞌnu ini-nto naa ini-nto taka chasaka saꞌa-yi chiꞌin-nto, tya takwan sutu-nto cha ntyaa antɨvɨ kokaꞌnu ini-ra naa ini-ra kwati saꞌa-nto.
¿Antya chakiꞌin Jesu iti cha saꞌa-ra?
Yukwan ni ntachaa-ra stnaꞌa-ra Jerusalen. Ntyaa Jesu viꞌi nu ntyaa Nkyoo kuyatni rakuxini viꞌi Nkyoo chiꞌin ratuꞌva chiꞌin rakuchaꞌnu
ni ntakwa chaꞌa-ra: —¿Antya chakiꞌin-n iti saꞌa-n? Axi yoo kuu cha ni chaꞌa iti chiꞌin-n cha takwan saꞌa-n?
29-30 Jesu ni kaꞌan-ra: —Takwan-du yuꞌu ntakwa cheꞌe chiꞌin-nto. Yoo kuu cha ni tyantaꞌa chiꞌin Juan cha ni skwantutya-ra: ¿Nkyoo axi ñayɨvɨ? Xiꞌna-ga ketnuꞌu-nto chiꞌín, tya yuꞌu ketnuꞌui chiꞌin-nto yoo kuu cha ni chaꞌa iti cha ta saꞌi.
Kichaꞌa ntatnuꞌu xiꞌi-ra stnaꞌa-ra: —Tu na kaꞌon cha Nkyoo ni tyantaꞌa chiꞌin-ra, kaꞌan-ra chiꞌon: "¿Noo ñatu ni kanticha-nto?
¿Tu na kaꞌon cha ñayɨvɨ tyantaꞌa chiꞌin-ra? Ni yuꞌu-ra chiꞌin ñayɨvɨ, taka-yi kanticha ini-yi cha Juan kuu ɨn ra ketnuꞌu cha kaꞌan Nkyoo.
12
Tnuꞌu ɨn ra saka ra ni ntoo chiꞌin tniñu
Jesu kichaꞌa-ra kaꞌan-ra ɨn tnuꞌu ni kaꞌan-ra: —Ɨn raa ni tachi yokuꞌu cha chaꞌa chɨtɨ uva ni saꞌa-ra koro-yi ni suvaꞌa-ra ɨn nu ntiko-ra uva ni saꞌa-ra ɨn viꞌi sukun tuvaꞌa kuu koto-ra. Yukwan ni chani ntaa-ra ñuꞌu-ra chiꞌin ɨn-ga ra satniñu stnaꞌa-ra, tya ma ra xiin tniñu ni kanya-ra kwaꞌan nu kuu chika.
Oro ni chaa kɨvɨ ntakaniꞌi-ra tniñu ni saꞌa-ra, ra xiin tniñu ni tyantaꞌa-ra ɨn musu-ra cha na ki ntakan-ra cha kuu chiꞌin-ra cha ta na ntakiꞌin-ra.
Soo ra ntyaa yukwan ni tnɨɨ-ra chiꞌin musu ra xiin tniñu ni skuun yuu-ra chiꞌin-ra ni ntachokañi-ra chiꞌin-ra kwaꞌan ñaꞌni ni chaꞌa-ra chiꞌin-ra.
Yukwan ra xiin tniñu ni tyantaꞌa-ra ɨn tuku-ra, soo chiꞌin ra yukwan ni stuchi-ra xini-ra ni kaꞌan iti-ra chiꞌin-ra.
Ni tyantaꞌa ra xiin tniñu ɨn tuku-ga-ra, soo yukwan ra ntyaa nu tniñu ni chaꞌni-ra chiꞌin-ra. Yukwan tɨtnɨ-ga-ra ni tyantaꞌa-ra; iyo ɨn-ra cha ni skuun yuu-ra chiꞌin-ra, tya ɨn tuku-ra ni chaꞌni-ra chiꞌin-ra.
Soo ni ntoo vaa-ga, seꞌe-ma-ra, cha kuni saka-ra. Nu ntɨꞌɨ-nya ni tyantaꞌa-ra chiꞌin-ra ni chani ini-ra: "Kuni vaꞌa-ra tnaꞌa-ra chiꞌin seꞌé", ni kati-ra.
Soo ra satniñu yukwan ni ntatnuꞌu-ra stnaꞌa-ra: —Chaꞌa kuu cha ntakiꞌin tniñu. ¡Vaꞌa-ga cha na kaꞌnio chiꞌin-ra, cha na ntantoo tniñu chiꞌon!
¿Noso chani ini-nto cha saꞌa chitoꞌo ñuꞌu? Soo kɨꞌɨn-ra kaꞌni-ra taka rasatniñu nu ñuꞌu, yukwan kwaꞌa ntaa-ra tniñu-ra chiꞌin ɨn tuku-ga-yi.
¿Ñatu ni skwaꞌa-nto tnuꞌu Nkyoo? Cha kaꞌan-yi:
"Iyo ɨn yuu ntyaa yukwan, ni chani ini rasatniñu cha ma kwatniñu-yi ni sachiyo-ra chiꞌin-yi,
soo yuu yukwan ni ntoo-yi ta ɨn yuu cha kanu-ga.
Takwan ni saꞌa Nkyoo,
tya yoo stnaꞌo ni ntantava saka inio."
Takwan ni kati Jesu.
Yukwan ni kuni rakuxini tnɨɨ-ra chiꞌin Jesu tyee ni chaꞌa-ra kwenta cha ta tnuꞌu kaꞌan Jesu ni kaꞌan-ra cha ta saꞌa-ra stnaꞌa-ra. Soo ni yuꞌu-ra stnaꞌa-ra chiꞌin ñayɨvɨ; yukwan ni jntoo-ra stnaꞌa-ra chiꞌin Jesu kwaꞌan-ra.
Ra kuu fariseo ntuku ini-ra chiꞌin Jesu
Yukwan ni kaꞌan-ra chiꞌin-ra: —Mestru, chito-ntɨ cha yoꞌo kaꞌan-n tnuꞌu ntaa, ñatu ntɨꞌɨ ini-n cha kaꞌan ñayɨvɨ. Ñatu kaꞌan-n cha na kɨtnaꞌa ini ñayɨvɨ chiꞌin-n. Yoꞌo jnyaꞌa-n tnuꞌu ntaa iti Nkyoo. ¿Vaꞌa na kyaꞌvi-ntɨ xuꞌun chiꞌin rakuxini romano axi ñatu vaꞌa kyaꞌvi-ntɨ? ¿Iyo iti axi ñatu iyo iti kyaꞌvi-ntɨ?
Jesu ni chaꞌa-ra kwenta cha ta chani uu ini-ra ni kati-ra: —¿Noo kuni-nto kotontya-nto chiꞌín? ¡Syaꞌa-nto ɨn xuꞌun cha na ntyeꞌé!
Ni chiso-yi ɨn xuꞌun chiꞌin Jesu tya ni kati-ra: —¿Yoo nuu kuu, yoo sɨvɨ kuu cha ntyaa nu xuꞌun? Ni kaꞌan-yi: — Nuu Sesar.
Yukwan Jesu ni kaꞌan-ra: —¡Kwaꞌa-nto chiꞌin Sesar cha kuu chiꞌin Sesar; soo kwaꞌa-nto chiꞌin Nkyoo cha kuu chiꞌin Nkyoo. Ni ntantava saka ini-ra stnaꞌa-ra kwentu cha ni kaꞌan-ra.
Tnuꞌu ɨn ñaꞌa kantyaka ucha raa
Rakusaduseo ni chaꞌan-ra stnaꞌa-ra nu ntyaa Jesu. Taka rakusaduseo jnyaꞌa-ra cha ma ntatyaku ntɨyɨ. Yukwan ni ntakwa chaꞌa-ra chiꞌin Jesu:
—Mestru, Moyse ni jnyaꞌa-ra tu ɨn raa tnantaꞌa chiꞌin ñaꞌa-ra, ñatu ni chiyo seꞌe-ra chiꞌin ñaꞌa-ra, ni chiꞌi-ra, ñani ra ni chiꞌi nini saka cha ntakiꞌin-ra cha ta ñaꞌa-ra chiꞌin ñaꞌa kintoo ntaꞌvi cha na koo seꞌe-yi tuva na ntuseꞌe ra ni chiꞌi.
Chiyo ucha ñani-ra. Ra manu ni ntakiꞌin ñaꞌa soo ni chiꞌi-ra ñatu ni chiyo seꞌe-yi.
Ra kuu uu ni ntakiꞌin tuku-ra chiꞌin ñaꞌa ntaꞌvi ni chiꞌi tuku-ra ñatu ni chiyo seꞌe-yi. Suni ni tnaꞌa chiꞌin ra kuu uni,
Na chaa kɨvɨ ntatyaku-yi, ¿nakaa ɨn raa kuu rantyaka-ña? Tu ntɨ ucha-ra ni kantyaka chiꞌin-ña.
Jesu ni kati-ra: —Yoꞌo stnaꞌa-nto ñatu chaꞌa-nto kwenta. Ñatu ñunu-nto tnuꞌu Nkyoo ni fuersa Nkyoo.
Na chaa oro ntɨyɨ ntatyaku-yi, raa tya ñaꞌa ma kuu ntyaka tnaꞌa-ga-yi, kuu-yi ta ɨn tatnu Nkyoo cha ntyaa antɨvɨ.
Soo vitna keꞌen chiꞌin-nto cha ntɨyɨ ntatyaku neꞌe-yi. ¿Ñatu ni skwaꞌa-nto nu tutu Moyse nu kaꞌan-yi nu ni kayu tnuꞌiñu? Yukwan ni kaꞌan Nkyoo chiꞌin Moyse: "Yuꞌu kuu Nkyoo cha ntyaa chiꞌin Avram, chiꞌin Isa, chiꞌin Kovo".
Soo ñasu Nkyoo ñayɨvɨ ni chiꞌi kuu, Nkyoo ñayɨvɨ tyaku kuu. ¡Yoꞌo stnaꞌa-nto ñatu chaꞌa-nto kwenta ni naꞌa!
¿Na kaa ɨn tnuꞌu kanu-ga cha ni kaꞌan Nkyoo?
Ɨn ratuꞌva ni chini soꞌo-ra cha ntatnuꞌu Jesu chiꞌin rakusaduseo. Ni chito-ra cha Jesu vaꞌa saka ni kaꞌan-ra. Yukwan ni ntuyatni-ra ni ntakwa chaꞌa-ra: —¿Na tnuꞌu kuu cha kuu cha kanu-ga cha kaꞌan Nkyoo cha na saviꞌo?
Jesu ni kaꞌan-ra: —Manu cha kanu-ga cha kaꞌan Nkyoo cha kaꞌan-yi tneꞌe: "¡Kuni soꞌo, ñuu Rael! Vatnuꞌunya Nkyoó kuxini cha ntyaka ñaꞌa choꞌon, ñatu-ga ɨn-ga Nkyoo.
¡Kuni-n Nkyoo ntɨka kwii chiꞌin alma-n, ntɨka kwii chiꞌin ini-n, ntɨka kwii chiꞌin fuersa-n!"
Ratuꞌva ni kati-ra: —Vaꞌa saka kaꞌan-n, mestru. Tnuꞌu ntaa cha kaꞌan-n: Cha iyo vatnuꞌni ɨn Nkyoo, ñatu-ga ɨn-ga cha ta ma Nkyoo.
Cha na kunio Nkyoo ntɨka kwii chiꞌin almo, ntɨka kwii chiꞌin inio, ntɨka kwii chiꞌin fuersao, cha na kunio chiꞌin tnaꞌo cha ta mo, yukwan vaꞌa-ga nu taka cha kunio ntakwaꞌa taꞌvio nu Nkyoo.
Ni chito Jesu cha ratuꞌva vaꞌa saka ni kaꞌan-ra ni kati-ra: —Ñatu ntyaa chika-n nu teñaꞌa Nkyoo. Yukwan ñaꞌni-ga-yi ni kuni-yi ntakwa chaꞌa-ga-yi.
¿Yoo tata vachi Kristu?
Jesu jnyaꞌa-ra chi viꞌi nu ntyaa Nkyoo ni ntakwa chaꞌa-ra: —¿Noo kaꞌan ratuꞌva cha Kristu vachi-ra chiꞌin tata Lavi?
Soo Lavi kaꞌan-ra cha ni jnyaꞌa Tati ii Nkyoo chiꞌin-ra: "Ni kati Nkyoo chiꞌin ñayɨvɨ chaꞌnui: Kunuko xiin kwaꞌi ntya na tatnɨi ñayɨvɨ kitnaꞌa chiꞌin-n chi chaꞌa-n."
¿Noso kuu Kristu kuu-ra tata Lavi? Tuu ma Lavi ni kaꞌan-ra "yoꞌo kuu ñayɨvɨ chaꞌnui"? Takwan ni kati Jesu. Kwaꞌa saka ñayɨvɨ ni chakɨtnaꞌani-yi chini soꞌo-yi chiꞌin-ra.
Jesu kaꞌan-ra cha ta saꞌa ratuꞌva
Jesu jnyaꞌa-ra: —¡Koto-nto chiꞌin-nto chiꞌin ratuꞌva! Tuꞌva-ra kununta chiꞌin soo kani, kuni-ra cha na kastnaꞌa vaꞌa-yi chiꞌin-ra nu yaꞌvi.
Suu-ra stnaꞌa-ra kintyaa-ra chantyavaꞌa ñantaꞌvi, cha ñaꞌni-yi koto kwaꞌa saka ntakwatu-ra. Soo Nkyoo kwaꞌa-ra ɨn tnuntoꞌo kaꞌnu-ga chiꞌin-ra cha ta ɨn-ga-ga-yi.
Ta ni chaꞌa ɨn ñaꞌa ntaꞌvi xuꞌun chiꞌin Nkyoo
Ɨn kɨvɨ Jesu ntyaa-ra viꞌi nu ntyaa Nkyoo nuko-ra yatni nu ntyaa chatnu nu tniꞌi-yi xuꞌun cha soko-yi ta kunta ini-yi kwaꞌa-yi chiꞌin Nkyoo. Yukwan ntyeꞌe-ra ta vachi ñayɨvɨ tniꞌi-yi xuꞌun. Kwaꞌa saka ñayɨvɨ kuka kwaꞌa saka xuꞌun tniꞌi-yi.
Yukwan ni chaa ɨn ñaꞌa ni kintoo ntaꞌvi tya ni tniꞌi-ña chi chatnu uu xuꞌun luꞌlu cha kuu saka-ni yaꞌvi-yi.
Yukwan Jesu ni kaꞌan-ra chiꞌin rantikun chiꞌin-ra: —Ma tnuꞌu ntaa: Ñaꞌa ntaꞌvi iꞌya kwaꞌa-ga ni chaꞌa-ña nu taka ntikwi ñayɨvɨ kuka.
Taka ñayɨvɨ yukwan ni chaꞌa-yi cha kintooso-nya chiꞌin-yi, soo ñaꞌa yukwan ñaꞌa kintoo ntaꞌvi ni chaꞌa ntɨꞌɨ-ña taka ntikwi cha ntyavaꞌa-ña cha tyaku-ña.
13
Jesus jnyaꞌa-ra ta tnana viꞌi nu ntyaa Nkyoo
Oro ni kanya Jesu chi viꞌi nu ntyaa Nkyoo ɨn rantikun chiꞌin-ra ni kati-ra: —Mestru, ¡ntyeꞌe yuu yukwan vii saka kaa-yi! ¡Na cha vaꞌa kaa viꞌi Nkyoo!
Kuntyaa tuva-nto na chaa oro kuyatni naa ñayɨvɨ
Yukwan kwaꞌan-ra stnaꞌa-ra Yuku Olivu nu ntyaa yatni viꞌi nu ntyaa Nkyoo. Jesu ni nuko-ra, Peyo Nkyavo Jua Ndree ni ntakwa chaꞌa sɨɨn-ra stnaꞌa-ra:
—¿Na kɨvɨ tnana viꞌi nu ntyaa Nkyoo? ¿Na tnuni koo na chaa oro chinu cha kaꞌan-n?
Jesu ni kaꞌan-ra: —¡Koto-nto chiꞌin-nto cha ñaꞌni-yi sntañaꞌa chiꞌin-nto!
Kichi kwaꞌa saka-yi kaꞌan-yi sɨvɨi kati-yi: "Yuꞌu kuu Kristu", chiꞌin kwaꞌa saka-yi kuu sntañaꞌa-yi.
Na chaa oro kuni soꞌo-nto cha iyo kwati chiꞌin ɨn-ga chiꞌin ɨn tuku-ga ñuu, axi iyo kwaꞌa saka tnuꞌu vatya cha iyo kwati chiꞌin ñuu, ¡ma kani ini-nto! Cha koo neꞌe takwan kuu, soo ta ntɨꞌɨ-ga kuu takwan.
Kichaꞌa ketnaꞌa ɨn ñuu chi ɨn-ga ñuu. Ntyavaꞌa ntyaku ñuu koo chatna, koo tnama. Takwan kichaꞌa tnuntoꞌo.
¡Koto-nto chiꞌin-nto! Ntakwaꞌa-yi chiꞌin-nto chiꞌin rakuchaꞌnu, skuun yuu-yi chiꞌin-nto viꞌi orosyo. Kwiso-yi chiꞌin-nto nu ntyaa rakuxini-ga cha na kuu-nto testigui cha ta tnuꞌi kaꞌan-nto chiꞌin-yi.
Kumani-ga cha na naa ñayɨvɨ ntya cha ketnuꞌu neꞌe-yi tnuꞌi tɨka kaꞌnu ñayɨvɨ.
Ɨn ñani ntakwaꞌa-ra chiꞌin ñani-ra na kuu-ra, tya sutu-yi ntakwaꞌa-yi seꞌe-yi, soo seꞌe-yi ntakɨtɨ ini-yi nu sutu-yi kaꞌni-yi chiꞌin sutu-yi.
Taka ñuu ntakɨtɨni-yi chiꞌin yoꞌo stnaꞌa-nto cha kati cha kuu tnuꞌi, soo ñayɨvɨ kuntii taka tnuntoꞌo cha tnaꞌa-yi ntya chaa oro ntɨꞌɨ ñayɨvɨ, Nkyoo skaku-ra chiꞌin-yi.
—¡Ñayɨvɨ na skwaꞌa chaꞌa, na kwaꞌa vaꞌa-yi kwenta tnuꞌi! — Na chaa oro koto-nto santu chaxaan cha vatu saka kaa yukwan nu ñatu iyo iti kuntyaa-yi, oro tnee kunu-nto kwaꞌan-nto, ñayɨvɨ ntyaa ñuu Judea kwaꞌan-nto ntyavaꞌa yuku.
Ñayɨvɨ ntyaa sɨkɨ viꞌi-yi tu nuu-yi na ma kɨvɨ-ga-yi chi viꞌi-yi ntakiꞌin-yi ntatniñu-yi.
Ñayɨvɨ ntyaa nu tniñu nu kuchika ma ntachokwɨñɨ-ga-yi ntakiꞌin-yi soo-yi.
¡Ntaꞌvi ñaꞌa tu kɨvɨ tnee ñuseꞌe-ña axi kaa-ña seꞌe luꞌlu-ña cha chaxin!
Ntakan-nto chiꞌin Nkyoo cha na ma tnaꞌa-nto tneꞌe oro kichi chavichin.
Soo kɨvɨ yukwan kuu kɨvɨ tnuntoꞌo cha ta ñatu ni chiyo ta vachi-ga ntya kɨvɨ ni saꞌa Nkyoo ñayɨvɨ ntya vitna, ni ma koo nu kwaꞌan-ga.
Tu Nkyoo ma saꞌa kwɨtɨ-ra kɨvɨ yukwan, ñaꞌni-yi kuu kaku-yi. Soo ni saꞌa kwɨtɨ-ra kɨvɨ yukwan cha kakan ini-ra chiꞌin ñayɨvɨ cha ni ntakachi-ra.
Vachi rakaꞌan "yuꞌu kuu Kristu" jntañaꞌa-ra, vachi-ra kaꞌan-ra "yuꞌu kuu rakaꞌan tnuꞌu Nkyoo" jntañaꞌa-ra. Kwaꞌa saka tnuni ii saꞌa-ra jntañaꞌa-ra chiꞌin ñayɨvɨ. Vaxi kuni-ra jntañaꞌa-ra ntya chiꞌin ñayɨvɨ cha ni ntakachi Nkyoo.
¡Koto-nto chiꞌin-nto! Taka cha ni ketnuꞌi chiꞌin-nto vasi kumani-ga na chinu.
Ntachokwɨñɨ tuku seꞌe raa
Kɨvɨ na ntɨꞌɨ taka tnuntoꞌo tnee ntaꞌva ñanti kunyaa, yoo ma stnuu-ga-yi,
ñuxini nyakava-yi nu antɨvɨ, kichaꞌa chatna taka cha iyo antɨvɨ.
Yukwan koto-nto seꞌe raa kichi-ra nu viko nuꞌu antɨvɨ chiꞌin taka cha iyo niꞌi-ra, chiꞌin chaꞌii chaxiñu-ra.
Tyantaꞌa-ra tatnu Nkyoo na ntastutu-ra chiꞌin ñayɨvɨ cha ni ntakachi-ra ntɨka kaꞌnu ñayɨvɨ ntya nu tnaꞌa chaꞌa antɨvɨ.
Skwaꞌa-nto cha jnyaꞌa yutnu tiñuꞌu: Na chaa oro yutnu yukwan kanya soko yutya-yi, kanya ntaꞌa chaa-yi, yoꞌo stnaꞌa-nto chito-nto kwa kuu yatni na ntachinu savi.
Suni takwan kuu: Na chaa oro koto-nto taka chakaꞌin, kwaꞌa-nto kwenta cha seꞌe raa cha kuu yatni kichi-ra.
Antɨvɨ, ntɨka kaꞌnu ñayɨvɨ ntɨꞌɨ kwii ntɨꞌɨ tuꞌu-yi, so tnuꞌi ma ntɨꞌɨ-yi.
Ñaꞌni-yi chito ta kɨvɨ axi ta oro, ni tatnu Nkyoo cha ntyaa antɨvɨ ni seꞌe. Cha chito kuu ma suti.
Soo koto-nto chiꞌin-nto kuntyaa tuva-nto, ñatu chito-nto na kɨvɨ ntachokwɨñɨ tuki.
Kuu ta ɨn raa kɨꞌɨn chika ni jntoo-ra viꞌi-ra chiꞌin musu-ra, tnanu-ra ni chaꞌa-ra ɨn tniñu chiꞌin-ra, tya ni jntoo-ra ɨn rantito ñuviꞌi cha na koto-ra.
Kuntyaa tuva-nto ati ñatu chito-nto na oro ntachaa raxiin viꞌi: Oro ni kwaa axi ta ñuu, oro tɨtnyaꞌa-ga axi oro kustnyaa.
Sanakwi kichi-ra, soo na ma kwikutnaꞌa-ra chiꞌin-nto kixi-nto.
Cha kaꞌin chiꞌin-nto, kaꞌin chiꞌin taka ntɨkwi ñayɨvɨ: ¡Kuntyaa tuva-nto!
14
Ɨn kuꞌva noso tnɨɨ-ra chiꞌin Jesu
ntatnuꞌu tnaꞌa-ra: —Na ma kuu kɨvɨ iyo viko, cha na ma ntaa-yi sɨkɨo.
Ni choso-ña yuku vixi xini Jesu
Jesu ntyaa-ra Vetania viꞌi Ximu cha ni kaꞌan-yi chiꞌin-ra "ra tnaꞌa kwiꞌi ñɨɨ tyaꞌyu". Nuko-ga-ra nu misa ni chaa ɨn ñaꞌa ntiso-ña ɨn tɨntoꞌo yuu luꞌlu, yuu nani alavastru yɨꞌɨ yuku vixi cha yaꞌvi saka. Ni chaꞌnu-ña tɨntoꞌo ni choso-ña yuku vixi xini Jesu.
Ɨn ra ntyaa yukwan ni kuñavaꞌa ini-ra ni kati-ra: —¿Noo ni stɨvɨ-ña yuku vixi yukwan?
Yuku yukwan yaꞌvi saka ntyaa-yi; kuu kuyaꞌvi-yi, chiꞌin xuꞌun yukwan kuu kutnoꞌo chiꞌin kwaꞌa saka ñayɨvɨ ntaꞌvi. Kaꞌan ñavaꞌa-ra tnuꞌu-ña.
Soo ni kaꞌan Jesu: —¡Cha kuu! ¡Ma kaꞌan-ga-nto! Ni saꞌa-ña ɨn chavaꞌa chiꞌín.
Ñayɨvɨ ntaꞌvi takwan ni kuntyaa-yi chiꞌin-nto kuu saꞌa-nto chavaꞌa chiꞌin-yi oro kuni-nto. Soo yuꞌu ñasu tneꞌni kuntyee chiꞌin-nto.
Ñaꞌa iꞌya ni saꞌa-ña cha kuu saꞌa-ña: Ni choso-ña yuku vixi ñuntyaꞌyui tneꞌe cha kuu yatni ta oro tivaꞌa-yi chiꞌín.
Tnuꞌu ntaa: Cha ntyavaꞌa nu kuu ntɨka kaꞌnu ñayɨvɨ, nu kaꞌan-yi tnuꞌi, suni kaꞌan-yi cha ta ni saꞌa ñaꞌa iꞌya. Takwan nukuꞌun ini-yi chiꞌin-ña.
Juda Iskariote ɨn ra kuu uchi uu rantikun chiꞌin Jesu ni chakoto-ra nu ntyaa rakuxini viꞌi Nkyoo cha na ntakwaꞌa-ra chiꞌin Jesu.
Oro ni chini soꞌo rakuxini ni kuu sɨɨ saka ini-ra ni sinu-ra cha kwaꞌa-ra xuꞌun chiꞌin Juda. Kichaꞌa Juda ntuku-ra noso ntakwaꞌa-ra chiꞌin Jesu.
Nu ntɨꞌɨ-nya ni kuxini Jesu
Ma kɨvɨ cha koo viko, kɨvɨ chachi-yi pa cha ñatu yɨꞌɨ yuchan iya, kɨvɨ chaꞌni-yi revu viko Paskwa ntakwa taꞌvi nu Nkyoo tuva na ntaꞌntya kwati-yi, kɨvɨ yukwan ni kaꞌan rantikun chiꞌin Jesu chiꞌin-ra: —¿Antya kuni-n cha na kɨꞌɨn-ntɨ saꞌa-ntɨ ntyayu nu kuxinio viko Paskwa?
Yukwan ni tyantaꞌa Jesu uu rantikun chiꞌin-ra tya ni kati-ra: —¡Kwaꞌan-nto ma ñuu yukwan! Kwikun tnaꞌa-nto ɨn raa ntiso kɨyɨ ntutya. Kwikun-nto,
nu kɨvɨ-ra, yukwan kaꞌan-nto chiꞌin ñayɨvɨ xiin viꞌi. Kaꞌan-nto chiꞌin-yi cha mestru ntuku-ra ɨn viꞌi nu kuxini-ra viko Paskwa chiꞌin rantikun chiꞌin-ra.
Kitnuꞌu-yi chiꞌin-nto ɨn chi viꞌi yostnaꞌa cha ntɨkwi iyovaꞌa-yi cha na kuxinio. Saꞌa-nto cha kumani-ga. Takwan ni kati Jesu.
Yukwan rantikun chiꞌin-ra ni kanya-ra kwaꞌan-ra ma ñuu, ni chaku tnaꞌa-ra cha ta ni kaꞌan Jesu ni saꞌa-ra cha kumani-ga nu kuxini-ra viko Paskwa.
Oro ni kwaa ni chaa Jesu chiꞌin ntɨ uchi uu rantikun chiꞌin-ra.
Ni kuu ntɨyɨ saka ini-ra stnaꞌa-ra kichaꞌa ntatnuꞌu tnaꞌa-ra: —¿Ña nticha-ga yuꞌu kuu?
Jesu ni kaꞌan-ra: —Ɨn raa kuu nu uchi uu rantikun chiꞌín cha jntoyo pa suni koꞌo nu jntoye pai.
Tnuꞌu ntaa: Tnaꞌa seꞌe raa cha ta kaꞌan tnuꞌu Nkyoo. Soo ntaꞌvi rantakwaꞌa chiꞌin seꞌe raa ntaꞌa rakuxini. Vaꞌa-ga ni ña kaku-ra.
Kuu-ga-ra chachi-ra, Jesu ni tnɨɨ-ra pa ni ntakan taꞌvi-ra ni chaꞌnu-ra ni chaꞌa-ra chiꞌin tnaꞌa-ra ni kati-ra: —Kachi-nto, chaꞌa kuu ñuntyaꞌyui.
Yukwan ni tnɨɨ-ra ɨn tɨntoꞌo luꞌlu ni ntakan taꞌvi-ra chiꞌin Nkyoo ni chaꞌa-ra chiꞌin tnaꞌa-ra, ni chiꞌi taka-ra.
Ni kati-ra: —Chaꞌa kuu nɨñɨí. Nɨñɨ yukwan kuu na sinu Nkyoo ɨn tnuꞌu chaa cha kaꞌan-ra chiꞌin ñayɨvɨ. Chaꞌa kuu nɨñɨ cha koso kwatniñu-yi chiꞌin kwaꞌa saka ñayɨvɨ.
Tnuꞌu ntaa na keꞌen: Ma koꞌo tuki cha chaꞌa yokuꞌu uva ntya kɨvɨ yukwan koꞌi vinu chaa ntya nu tenaꞌa ma Nkyoo.
Yukwan ni chita-ra ɨn yaa kwaꞌan-ra Yuku Olivu.
Jesu ni kati-ra: —Taka yoꞌo stnaꞌa-nto jntoo-nto chiꞌín, takwan kaꞌan tnuꞌu Nkyoo: "Kaꞌní chiꞌin rantito, tya revu kutya sɨɨn-dɨ tnaꞌa-dɨ ntyavaꞌa nuu kɨꞌɨn-dɨ."
Peyo ni kati-ra: —Vasi taka-yi jntoo chiꞌin-n, yuꞌu ma jntooi chiꞌin-n.
Jesu ni kati-ra: Tnuꞌu ntaa na keꞌen chiꞌin-n: Chakwa vitna uni chaꞌa kaꞌan-n cha ñatu ñunu-n chiꞌín cha kumani-ga kana liꞌi uu chaꞌa.
Ntakanta tuku Peyo kaꞌan-ra: —Vasi na kui chiꞌin-n, soo ma kaꞌin cha ñatu ñunui chiꞌin-n. Suni ni kaꞌan taka-ra stnaꞌa-ra.
Kuntɨyɨ saka Jesu ntakwatu-ra nu kuu Getsemani
Yukwan kwaꞌan-ra ni chaa-ra nu nani Getsemani. Jesu ni kaꞌan-ra chiꞌin rantikun chiꞌin-ra: —Kunuko-nto iꞌya, tya yuꞌu na kiꞌin naꞌa-ga yukwan ki ntakwatui.
Ni chiso-ra Peyo, Nkyavo, Jua, ni kichaꞌa kuu ntɨyɨ ini-ra kuñavaꞌa saka ini-ra.
Ni kati-ra: —Kuni kuu inií cha kuu ntɨyɨ saka inií. ¡Yoꞌo stnaꞌa-nto ntoo-nto iꞌya koto ma kusu-nto!
Jesu ni chika-ra naꞌa-ga kwaꞌan ni chakuñu chɨtɨ-ra tya ni ntakwatu-ra tu cha kuu na ma tnaꞌa-ra tnuntoꞌo.
Nu ntakwatu-ra ni kati-ra: —Abba, Tatayu, yoꞌo kuu saꞌa-n taka. Skaku chiꞌín na ma koꞌi chaꞌuva. Na ma kuu cha kuni yuꞌu, soo na kuu cha kuni ma-n.
Konaꞌa-nto ntakwatu-nto na ma chinu-nto nu chasaka. Ntɨka kwii chi alma-nto kuni saꞌa-nto chavaꞌa, soo ñuntyaꞌyu-nto ñatu kuniꞌi-yi.
Kwaꞌan tuku-ra ntakwatu-ra suni tnuꞌu cha ni kaꞌan-ra.
Ntachokwɨñɨ tuku-ra ni chakutnaꞌa tuku-ra chiꞌin-ra kixi-ra tyee nuꞌni ñumaꞌna ñunu-ra cha kuni-ra kusu-ra. Ñatu chito-ra stnaꞌa-ra noso kaꞌan-ra chiꞌin Jesu.
Ntachokwɨni-ra cha kuu uni chaꞌa ni kati-ra: —¿Yoꞌo stnaꞌa-nto suni kixi-nto tatu-nto? Cha kuu, cha ni chaa oro cha ntakwaꞌa-yi seꞌe raa ntaꞌa rakwati.
Ntako-nto, nakoꞌon, cha kuu yatni rantakwaꞌa chiꞌín.
Nu tnɨɨ-ra chiꞌin Jesu
Kuu-ga Jesu kaꞌan-ra ni chaa Juda ɨn ra kuu uchi uu rantikun chiꞌin-ra ni chaa kwaꞌa saka ñayɨvɨ chiꞌin-ra ntiso-yi espada, ntiso-yi yutnu, ni tyantaꞌa rakuxini viꞌi Nkyoo chiꞌin ratuꞌva chiꞌin rakuchaꞌnu.
Juda ra ni ntakwaꞌa ni chaꞌa-ra ɨn tnuni chiꞌin rakuxini ni kati-ra: —Cha na ki kastnaꞌi tyayuꞌi chiꞌin-ra, ra yukwan kuu. Tnɨɨ-nto chiꞌin-ra kwiso-nto na kɨꞌɨn, sakwenta-nto na ma kɨꞌɨn-ra.
Takwan chikantyaꞌa-ra nu ntyaa Jesu ni kati-ra: —¡Mestru! Ni tyayuꞌu-ra.
Soo ɨn raa ntyaa yukwan ni tava-ra espada-ra ni chaꞌntya-ra soꞌo ɨn musu rayosnuu-ga nu rasatniñu viꞌi Nkyoo.
Jesu ni ntakwa chaꞌa-ra chiꞌin ñayɨvɨ: —¿Noo vachi-nto chiꞌin espada chiꞌin yutnu vachi tnɨɨ-nto chiꞌín ta kuu cha yuꞌu kuu ɨn rakwaꞌyɨ?
Takantɨkwi kɨvɨ ni kantyee chiꞌin-nto jnyaꞌi chi viꞌi nu ntyaa Nkyoo ñatu ni tnɨɨ-nto chiꞌín. Soo chaꞌa kuu tneꞌe cha na chinu tnuꞌu Nkyoo.
Taka rantikun chiꞌin-ra ni jntoo ma ɨn-ra Jesu ni chinu-ra kwaꞌan-ra.
Ɨn rakwakya chikun-ra vatnunyuꞌni ɨn soo manta tichi-ra. Ni tnɨɨ-ra chiꞌin-ra,
soo ra yukwan ni jntoo soo-ra ni kaku-ra ntutyilɨñɨ-ra kwaꞌan-ra.
Nu ntyaa rakuchaꞌnu kaꞌan-ra sɨkɨ Jesu
Yukwan ni chiso-ra Jesu nu ntyaa rayosnuu-ga nu rasatniñu viꞌi Nkyoo ni ntataka taka rakuxini viꞌi Nkyoo, rakuchaꞌnu, ratuꞌva.
Peyo ni chikun-ra kwaꞌan, chika-ni kwaꞌan-ra ntya ni chaa-ra ta viꞌi rayosnuu-ga nu rasatniñu viꞌi Nkyoo ni nuko-ra nu ntyaa sntaru ntuxin-ra yatni nu kayu ñuꞌu.
Vasi kwaꞌa saka kaꞌan-yi tnuꞌu vatya sɨkɨ-ra, sama kaꞌan ɨn-yi, sama kaꞌan ɨn tuku-yi.
Soo ɨn-yi kichaꞌa kaꞌan-yi tnuꞌu vatya kati-yi:
—Yuꞌu stnaꞌa-ntɨ chini soꞌo-ntɨ cha kaꞌan-ra: " Yuꞌu kane viꞌi Nkyoo iꞌya cha ni saꞌa ñayɨvɨ, tya nu uni ntuu ntakaniꞌí ɨn tuku cha ma kuu saꞌa ñayɨvɨ."
Vasi ma takwan ni kuu, ñatu ni kitnaꞌa kwentu kaꞌan-yi.
Yukwan rayosnuu-ga nu rasatniñu viꞌi Nkyoo ni ntakwɨñɨ-ra maꞌñu taka-yi, ni ntakwa chaꞌa-ra chiꞌin Jesu: —¿Ñaꞌni kuni-n kaꞌan-n? ¿Na kuu cha kuu cha kaꞌan-yi chiꞌin-n?
Soo Jesu ñatu ni kaꞌan-ra. Rayosnuu-ga nu rasatniñu viꞌi Nkyoo ni ntakwa chaꞌa tuku-ra: —¿Yoꞌo kuu Kristu seꞌe Nkyoo chaꞌii?
Jesu ni kati-ra: —Yuꞌu kuu. Yoꞌo stnaꞌa-nto koto-nto seꞌe raa nuko-ra xiin kwaꞌa Nkyoo chakwaꞌa-ga chaniꞌi-ga kichi-ra nu viko nuꞌu antɨvɨ.
Yukwan rayosnuu-ga nu rasatniñu viꞌi Nkyoo ni ntata-ra soo-ra ni kati-ra: —¿Na kwenta-ga ntuko ñayɨvɨ?
¡Chini soꞌo-nto cha kunyavaꞌa ini Nkyoo cha kaꞌan-ra! ¿Na chani ini yoꞌo stnaꞌa-nto?
Ɨn-yi kichaꞌa-yi tɨsɨ-yi chiꞌin Jesu ni chasɨ-yi ñunu-ra ni skuun yuu-yi chiꞌin-ra ni kati-yi: —¡Kaꞌan yoo kuu cha ni chaꞌa chiꞌin-n! Takwan rakujntaru viꞌi Nkyoo ni chaꞌa-ra xaꞌntya nuu-ra.
Peyo kaꞌan-ra cha ñatu ñunu-ra chiꞌin Jesu
Peyo ntyaa-ra ɨn kyiꞌi viꞌi, ni yaꞌa ɨn ñaꞌa satniñu chiꞌin rayosnuu-ga nu rasatniñu viꞌi Nkyoo
ni chito-ña chiꞌin Peyo cha ntyaa-ra ntuxin-ra yatni nu kayu ñuꞌu, ni chakwɨñɨ-ña ntantyeꞌe vaꞌa-ña chiꞌin-ra ni kati-ña: —Takwan-du yoꞌo kanunta-n chiꞌin Jesu ra ñuu Nasaret.
Peyo ni kati-ra: —Ñatu ñunui chiꞌin-ra, ñatu chite na kuu cha kaꞌan-n. Ni kanya-ra kwaꞌan nu ntyaa-ra. Yukwan ni kana ɨn liꞌi.
Suni ñaꞌa satniñu chito tuku-ña chiꞌin Peyo ni kichaꞌa kaꞌan tuku-ña chiꞌin tuku-yi: —Chaꞌa kuu ɨn rantikun chiꞌin Jesu.
Ni kati tuku-ra: —¡Ñasu yuꞌu kuu! Nu kwaꞌa-ga ñayɨvɨ ntyaa yukwan ni kati tuku-yi chiꞌin Peyo: —Tnuꞌu ntaa kuu cha yoꞌo kuu ɨn rantikun chiꞌin Jesu, takwan-tu yoꞌo kaꞌan-n ma ta kaꞌan ra Galilea.
Peyo kichaꞌa-ra kaꞌan-ra chiꞌin tnuxaan ini: —Cha keꞌen chiꞌin-nto cha ñatu ñunui chiꞌin ra yukwan. ¡Soo Nkyoo na kwaꞌa chasaka chiꞌín tu ñasu tnuꞌu ntaa cha kaꞌin!
Oro tnee ni kana tuku liꞌi, Peyo ni nukuꞌun ini-ra cha ni kaꞌan Jesu chiꞌin-ra: "Cha kumani-ga kana liꞌi uu chaꞌa, kaꞌan-n cha ñatu ñunu-n chiꞌín uni chaꞌa." Kichaꞌa-ra nteꞌe-ra.
Jesu chiꞌin Pilatu
Nyaꞌa saka ɨn-ga kɨvɨ ni ntututu rakuxini viꞌi Nkyoo rakuchaꞌnu chiꞌin ratuꞌva taka rantiso tniñu ni chiꞌni-ra chiꞌin Jesu ni chiso-ra ni ntakwaꞌa-ra chiꞌin Pilatu.
Pilatu ni ntakwa chaꞌa-ra chiꞌin-ra: —¿Yoꞌo kuu cha tenaꞌa nu ñuu Rael? Jesu ni kati-ra: —Ma-n ni kaꞌan.
Rakuxini viꞌi Nkyoo ni kichaꞌa-ra chaꞌa-ra kwati, kwaꞌa saka cha kaꞌan-ra tnuꞌu Jesu.
Pilatu ni ntakwa chaꞌa tuku-ra: —¿Ñatu kuni-n kaꞌan-n? Ntyeꞌe kwaꞌa saka cha kaꞌan-yi cha saꞌa-n.
Soo Jesu ñatu ni kaꞌan-ra, yukwan Pilatu ni ntantava saka ini-ra.
Jesu ntyaa-ra cha kuu-ra
Tnaa kwiya iyo viko Pilatu chaꞌa-ra iti cha na tava-ra chiꞌin ɨn rayɨꞌɨ chi vikaa na kaa cha kuni ma ñayɨvɨ cha na kanya ii-ra.
Ɨn ra nani Varavas ntyaa-ra chi vikaa kitnaꞌa yɨꞌɨ-ra chiꞌin ɨn tuku-ra, ni kuni-ra kaꞌni-ra rakuxini, yukwan ni chaꞌni-ra ɨn-ga ñayɨvɨ.
Pilatu ni kati-ra: —¿Kuni-nto cha na sañe ratenaꞌa nu ñuu Rael?
Ni chaꞌa-ra kwenta cha rakuxini viꞌi Nkyoo ni ntakwaꞌa-ra chiꞌin-ra chaku kwasun ini-ra chiꞌin-ra.
Soo rakuxini viꞌi Nkyoo ni kaꞌan-ra chiꞌin ñayɨvɨ cha na ntakan-yi cha na jntoo ii-ra chiꞌin Varavas.
Pilatu ni ntakwa chaꞌa-ra: —¿Na kuu cha kuni-nto cha na saꞌi chiꞌin ra kaꞌan-nto cha tenaꞌa nu ñuu Rael?
Ni kanacha-yi: —¡Tyanto chiꞌin-ra nu kurusi!
Pilatu ni kati-ra: —¿Na kuu cha kuu chasaka ni saꞌa-ra? Kichaꞌa tuku-yi kanacha-yi: —¡Tyanto chiꞌin-ra nu kurusi!
Soo Pilatu kuni-ra cha na ma kuxaan ini ñayɨvɨ chiꞌin-ra, ni tava ii-ra chiꞌin Varavas, yukwan ni chaꞌa-ra iti cha na kwaꞌa-ra cha na skuun yuu-ra chiꞌin Jesu, ni ntakwaꞌa-ra chiꞌin ntaru cha na tyaa-ra chiꞌin-ra nu kurusi.
Chaku iti jntaru chiꞌin Jesu
Jntaru ni chiso-ra chiꞌin Jesu ɨn ta viꞌi nu kuu chi vitniñu-ra (viꞌi nani pretorio) ni ntututu taka jntaru.
Kichaꞌa-ra chaku iti-ra chiꞌin-ra ni kati-ra: —¡Kotyaku ra tenaꞌa nu ñuu Rael!
Ni chaꞌa-ra yutnu xini-ra ni tɨsɨ-ra kaꞌan iti-ra nu kuñu chɨtɨ-ra kastnaꞌa-ra chiꞌin-ra.
Chaa oro ni ntɨꞌɨ ni kaꞌan iti-ra chiꞌin-ra, yukwan ni kintyaa-ra soo kwaꞌa-ra, ni ntajntii-ra soo ma-ra, ni chiso-ra chiꞌin-ra nu ki tyaa-ra chiꞌin-ra nu kurusi.
Nu kityaa-yi Jesu nu kurusi
Yukwan ni yaꞌa ɨn ra ñuu Sirene nani Ximu sutu Lijandru, sutu Rufo iti ntachokwɨñɨ-ra nu tniñu-ra. Jntaru ni sanini-ra chiꞌin ra yukwan cha na kwiso-ra kurusi Jesu.
Ni chiso-ra chiꞌin Jesu ɨn nuu nani Golgota. (Golgota nani "ɨn kuꞌu nu iyo yɨkɨ xini ntɨyɨ".)
Ni kuni-ra kwaꞌa-ra vinu cha ni sakanu-ra yuku kuꞌu nani mirra chiꞌin Jesu, soo ñatu ni kuni-ra koꞌo-ra.
Yukwan ni tyanya-ra chiꞌin-ra nu kurusi. Ra kuu jntaru ni sɨkɨ tnaꞌa-ra cha na ntyeꞌe-ra na kaa raa niꞌi soo Jesu, na kaa cha kwiso tnanu-ra tnaꞌa-ra.
Ta kaa ɨɨn cha nyaꞌa ni tyaa-ra chiꞌin-ra nu kurusi.
Chiꞌin-ra ni taka-ra nu kurusi uu ra ni saꞌa chasaka, soo tnaa ɨn ra nu ɨn-ga kurusi, ɨn-ra xiin kwaꞌa Jesu, ɨn tuku-ra xiin satni-ra.
(TXT Takwan ni chinu cha kaꞌan tnuꞌu Nkyoo: "Ni kuu-ra cha ta ɨn raa kwati.")
Ñayɨvɨ yaꞌa yukwan kaꞌan iti-yi kɨsɨ xini-yi kati-yi: —Yoꞌo kati-n cha kana-n viꞌi Nkyoo, tya nu uni ntuu ntakaniꞌi tuku-n chiꞌin-yi,
¡skaku chiꞌin ma-n! ¡Nuu nu kurusi!
Suni takwan kaꞌan iti rakuxini viꞌi Nkyoo chiꞌin ratuꞌva kati-ra: —Ni skaku-ra chiꞌin ɨn tuku-yi, soo chiꞌin ma-ra ñatu kuu skaku-ra chiꞌin-ra.
Kati-ra cha kuu-ra Kristu, rakuxini ñuu Rael. ¡Na nuu-ra nu kurusi, cha na koto-ntɨ tya kanticha ini-ntɨ! Takwan ni kati-ra. Ntya ra ni kitnaꞌa taka yatni chiꞌin-ra nu kurusi kaꞌan iti-ra chiꞌin-ra.
Nu ni chiꞌi Jesu nu kurusi
Ni kuu ta kochu tɨka kaꞌnu ñayɨvɨ ni kuu nyaa ntya ta kaa uni cha kwa ini.
Oro tnee Jesu kanacha niꞌi-ra: —Eloi, eloi, ¿lema savaktani? (Cha kuni-yi kaꞌan-yi: "Stuu Nkyooi, stuu Nkyooi, ¿noo ni jntoo-n chiꞌín?")
Yukwan ɨn ra ntyaa yukwan ni chinu-ra ni stii-ra naꞌa kati vinu iya ni chiꞌni-ra nuu ɨn yutnu ni kaniꞌi-ra cha na kwaꞌa-ra koꞌo Jesu kati-ra: —Kuntyatu-nto, na ntyeꞌo tu kichi Lia jnuu-ra chiꞌin-ra nu kurusi.
Soo Jesu ni kanacha niꞌi-ra tya ni chiꞌi-ra.
Ñuviꞌi soo cha ntyasɨ chi viꞌi Nkyoo ni ntata-yi ntya sɨkɨ ntya tichi, ni ntuu uu tnaꞌa-yi.
Rakuxini nu jntaru ntyaa yatni-ra nu ntyaa Jesu. Oro ni chito-ra cha ni chiꞌi-ra ni kati-ra: —Tnuꞌu ntaa, raa yukwan ni kuu seꞌe Nkyoo.
Takwan ntyaa ñaꞌa stnaꞌa-ña ntyeꞌe chika-ña, chiꞌin-ña ntyaa Maria Lena, Maria sɨꞌɨ Santiagu rantiꞌi-ga sɨꞌɨ See, Salome.
Ñaꞌa yukwan ni kantikun-ña chiꞌin Jesu ni kutnaꞌa-ña chiꞌin-ra kɨvɨ ntyaa-ra ñuu Galilea. Soo yukwan ntyaa kwaꞌa saka-ga ñaꞌa ni chaꞌan chiꞌin-ra Jerusalen.
Nu ni tivaꞌa-yi chiꞌin Jesu
Ni kuu ɨn kɨvɨ vyarni cha oro kwa ini, ñayɨvɨ ñuu Judea kichaꞌa saꞌa-yi cha na kuntyatuꞌva-yi cha kuu kɨvɨ sotu.
Chiyo ɨn raa nani See, ra kuu ñuu Arimatea, kuu-ra ɨn rakuchaꞌnu cha kanu-ga nu rakuxini. Soo takwan ni kantyatu-ra cha na kichi Nkyoo tenaꞌa-ra. Ra yukwan ñatu ni yuꞌu-ra ntakan-ra ñuntyaꞌyu Jesu chiꞌin Pilatu.
Ni ketnuꞌu rakuxini nu jntaru chiꞌin Pilatu, tya yukwan ni ntakwaꞌa-ra ñuntyaꞌyu Jesu chiꞌin See.
See ni sata-ra ɨn manta ni jnuu-ra ñuntyaꞌyu ni ntasuku-ra manta ni chativaꞌa-ra ɨn chiyuku yavi yuu ni chasɨ-ra yuyavi chiꞌin ɨn yuu kaꞌnu.
Maria Lena, Maria sɨꞌɨ See ntyeꞌe-ña nu ni tatnɨ-ra chiꞌin-ra.
16
Ta ni ntatyaku Jesu
Kɨvɨ ni yaꞌa kɨvɨ sotu Maria Lena, Maria sɨꞌɨ Jakovo, Salome ni sata-ña yuku vixi cha kikuꞌu-ña ñuntyaꞌyu Jesu.
Nyaꞌa saka kɨvɨ ntomingu nɨɨ vachi kanya ñanti ni chaꞌan-ña nu ni tyivaꞌa-yi ñuntyaꞌyu Jesu.
Ntatnuꞌu-ña kwaꞌan-ña: —¿Yoo kuu chakintya yuu cha na kɨvɨo nu ntyaa ñuntyaꞌyu-ra?
Soo oro ni ntyeꞌe-ña ni chito-ña cha ni kuchiyo yuu yukwan. Yuu yukwan kaꞌnu saka-yi.
soo rakwakya ni kati-ra: —¡Ma yuꞌu-nto! Ntantuku-nto Jesu Nasaret ra ni chiꞌi nu kurusi. Ñatu-ga-ra ntyaa iꞌya; cha ni ntatyaku-ra. Ntyeꞌe-nto nu ni tatnɨ-yi ñuntyaꞌyu-ra.
Vitna kwaꞌan-nto ketnuꞌu-nto chiꞌin rantikun chiꞌin-ra soo ketnuꞌu-ga-nto chiꞌin Peyo: Cha ni chakosnu-ra kwaꞌan-ra Galilea; yukwan koto-ra stnaꞌa-ra chiꞌin-ra cha ta ni kaꞌan-ra.
Soo ñaꞌa yukwan kichaꞌa nɨꞌɨ-ña cha ni yuꞌu-ña chinu-ña kwaꞌan nu ntyaa-ña. Ñatu ni kaꞌan-ña chiꞌin ñaꞌni-yi ati yuꞌu saka-ña.
Xiꞌna-ga ni tuu Jesu chiꞌin Maria Lena
Nyaꞌa saka kɨvɨ ni ntɨꞌɨ xini vitya ntatyaku Jesu, manukwi ni chito Maria Lena chiꞌin-ra.
Ñaꞌa cha ni tava Jesu ucha tati xaan chiꞌin-ña cha ni kuu nu kwaꞌa-ga.
Ñaꞌa yukwan ni chaꞌan-ña ni ketnuꞌu-ña chiꞌin ra ni kantikun chiꞌin Jesu kuntɨyɨ saka ini-ra nteꞌe-ra stnaꞌa-ra.
Oro chini soꞌo-ra cha Jesu tyaku-ra cha ñayukwan ni chito-ña chiꞌin-ra, ñatu ni kanticha ini-ra stnaꞌa-ra.
Ni tuu Jesu chiꞌin uu rantikun chiꞌin-ra
Ra yukwan chaꞌan-ra ni ketnuꞌu-ra chiꞌin taka-ra stnaꞌa-ra, soo ñatu ni kuni-ra kanticha tuku-ra.
Ta ni tyantaꞌa Jesu chiꞌin ra ni kantikun chiꞌin-ra
Yukwan Jesu ntakitnaꞌa-ra chi ntɨ uchi ɨn rantikun chiꞌin-ra ra yukwan nuko-ra stnaꞌa-ra nu misa. Ni kuxaan-ra cha ñatu ni kanticha ini-ra stnaꞌa-ra, ntava saka ini-ra cha ñatu ni kuni-ra kanticha-ra chiꞌin ñayɨvɨ ni chito cha ni ntatyaku Jesu.
Ni kati-ra: —Kwaꞌan-nto ntɨka kaꞌnu ñayɨvɨ ketnuꞌu-nto tnuꞌu Nkyoo chiꞌin taka ñayɨvɨ.
Ñayɨvɨ kanticha ini-yi kwantutya-yi, Nkyoo skaku-ra chiꞌin-yi; soo ñayɨvɨ ma kanticha ini-yi niꞌi kastigu-yi.
Tnuni iꞌya kutnaꞌa-yi chiꞌin ñayɨvɨ kanticha chiꞌín: Chiꞌin sɨvɨi tava-yi tati xaan, kaꞌan-yi tnuꞌu chaa cha ñatu ni kaꞌan-yi,
tnɨɨ-yi koo nu ntaꞌa-yi, tu na koꞌo-yi yuku xaan soo ma saxaan chiꞌin-yi, tatnɨ-yi ntaꞌa-yi xini ñayɨvɨ kuꞌu ntuvaꞌa-yi.
Nu ni ntaa Jesu antɨvɨ
Ni ntɨꞌɨ ni kaꞌan ma rachaꞌnu Jesu ni ntanta-ra kwaꞌan antɨvɨ tya ni nuko-ra xiin kwaꞌa Nkyoo.

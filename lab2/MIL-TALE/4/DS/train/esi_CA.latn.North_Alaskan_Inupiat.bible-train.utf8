Abraham aapagigaa Isaac-gum. Isaac-li aapagigaa Jacob-gum. Jacob-li aapagigaat Judah-mlu aniqatiiŋisalu.
Judah aapaŋak Perez-guvlu Zerah-vlu. Taapkuak aakaŋak Tamar. Perez aapaŋa Hezron-gum, Hezron-li aapaŋa Ram-gum.
Ram-li aapagigaa Amminadab-gum. Amminadab-li aapagigaa Nashan-gum. Nashan-li aapagigaa Salmon-gum.
Salmon-li aapagigaa Boaz-gum, Rahab-mik aakaqaqtuam. Boaz-li aapagigaa Obed-gum, aakaqaqtuam Ruth-mik. Obed-li aapagigaa Jesse-m.
Jesse aapagigaa Umialgum David. David-li aapagigaa Solomon-gum, aakaqaqtuam Uriah-m nuliakkaluaŋanik.
Solomon aapagigaa Rehoboam-gum, Rehoboam-li aapagigaa Abijah-m, Abijah-li aapagigaa Asa-m,
Asa-li aapagigaa Jehoshaphat-gum, Jehoshaphat-li aapagigaa Joram-gum, Joram-li aapagigaa Uzziah-m,
Uzziah-li aapagigaa Jotham, Jotham-li aapagigaa Ahaz-gum, Ahaz-li aapagigaa Hezekiah-m,
Hezekiah-li aapagigaa Manasseh-m, Manasseh-li aapagigaa Amos-gum, Amos-li aapagigaa Josiah-m,
Josiah-li aapagigaa Jechoniah-vlu aniqatiŋisalu. Taimani iñuich Israel-guruat aullaurrausaġmata Babylon-mun.
Iñuich-aasii aullaurrauganiŋmata Babylon-mun ukuali aniŋarut. Jechoniah aapagigaa Shealtiel-gum. Shealtiel-li aapagigaa Zerubbabel-gum.
Zerubbabel aapagigaa Abiud-gum, Abiud-li aapagigaa Eliakim, Eliakim-li aapagigaa Azor-m.
Azor-li aapagigaa Zadok-gum, Zadok-li aapagigaa Achim, Achim-li aapagigaa Eliud-gum.
Eliud aapagigaa Eleazar-m, Eleazar-li aapagigaa Matthan, Matthan-li aapagigaa Jacob-gum,
Jacob-li aapagigaa Joseph-gum, uiŋa Mary-m aakaŋa Jesus Christ-guruam.
Tavra kiŋuniġiich Abraham-miñ David-mun akimiaġuutaiḷauŋa­rut. Suli David-miñ aullaurrauniŋannunaglaan Babylon-mun kiŋuni­ġiich akimiaġuutaiḷauŋarut. Aasiiḷi aullaurrauniŋanniñaglaan akimiaġuutaiḷauŋammiut kiŋuniġiich aniñiŋanunaglaan Christ-guruam.
Aniñiŋa Jesus Christ<TS3>(Luke 2.1-7)Tavra aniñiŋa Jesus Christ piŋaruq inna. Aakaŋa Mary piksrau­siutauganikami Joseph-mun, tuvaaqatigiiksinŋaiñŋaġmik, iḷitchuġiŋa­ruq siŋaiyautilaamiñik Ilitqusiġiksuakun.
Aasii uiksrautauruaq Joseph, nalaunŋaruaguvluni, Kanŋunaqsiḷiġu­ŋił̣ł̣ugu Mary iñuŋnun, sivunniŋaruq avitchukługu nalunaqtuakun.
Tavra taavrumiŋa isumalaaġutiqaqtillugu, Atanġum isaġulga nipta­ŋaruq ilaanun siññaktukun, aasii uqaqłuni, Joseph, kiŋunġuruatiin David-mun, sivuuġanak Mary-mik tuvaaqatiniksaġnipkun, qanuq ilaa siŋaiyaupkaŋagaa Ilitqusiġiksuam.
Iġñiqaġniaqtuq, aasii atchiġisigiñ Jesus-mik, qanuq ilaan annauti­niaġai iñuŋni piḷuutiŋiññiñ.
Tamatkua iluqaġmiŋ piŋarut taŋŋiqsaqługu Atanġum uqautigi­ŋaraa ilaan uqaqtimigun inna.
“Aŋusiuŋaitchuaq siŋaiyauniaqtuq aasii iġñiqaġluni, aasii atiqaġ­niaqtuq Emmanuel-mik, sivuniqaqtuamik, God-im itqatigigaatigut.”
Joseph itiqami, piŋaruq pitqutaagun isaġulgata Atanġum. Ilaan tuvaaqasiutiŋagaa Mary.
Aglaan aŋalanŋaitkaa nuliaġiruatun iġñianigataqtillugu aŋunmik, aasii Joseph-gum atchiŋagaa Jesus-mik.
Iḷitchiruat Qairut PaaŋŋamiñJesus aniŋaruq Bethlehem-mi Judea-miittuami, Herod umialgum­man. Tavra Iḷitchiruat iñuich paaŋŋamiñ tikiññamiŋ Jerusalem-mun, apiqsriŋarut.
Sumi imma aniva umialgat Jews? Tautuŋagikput uvluġiaŋa paaniin­ŋapta, aasiuvva qairugut sitquġvigiyaqtuqługu nanġaġukługu.
Herod-gum umialgum tusaakamiuŋ taamna, isumaaluliŋaruq iluqaġ­miglu iñuŋi Jerusalem.
Aasii katitiłługich iluqaisa aŋaayyuliqsiqpaich, iḷisaurriḷḷu pitqura­nik, apiqsruqtupiaŋagai sumi Christ aniyumaaġmagaan.
Ilaisa kiuŋagaat, nunaaqqimi Bethlehem-mi Judea-miittuami, qanuq God-im uqaqtaata aglaaġiŋagaa uqalua God-im inna,
Tavraasii Herod qaitquŋagai iḷitchiruat nalunautchivḷuni apiqsruq­tummaġiksaaŋagai nalupqinaimmaġiksisukługu qanuq iḷimman uvlu­ġiaq niptaqtilaaŋanik.
Aasii ilaan tiliŋagai Bethlehem-mun, uqaqłuni, Aullaġlusi ivapiaġata­ġiaqsiuŋ miqłiqtuuraq. Aasii paqitanikkuvsiuŋ iḷitchuġipkaġumagiv­siŋa, uvaŋaptauq ullakkumagiga sitquġvigiyaqtuġlugu.
Taavrumiŋa umialgum uqallautianiŋmatiŋ, aullaŋarut. Sua taamna, uvluġiaq tautuaġiŋakkaŋat paaniinnamiŋ aullarrigiŋagaat, nutqaġa­taqtillugu qulaanun miqłiqtum irviata.
Tautukamirruŋ uvluġiaq, quviasupiaġataŋarut.
Aasii isiqłutiŋ iglumun tautuŋagaat miqłiqtuuraq aakaŋalu Mary, aasii sitquqłutiŋ nanġaŋagaat. Tavra aŋmaqługich suġalitiŋ, aitchuŋa­gaat aitchuutinik, manigñik kaviqsuanik, tivraġiksuaniglu, myrrh­niglu.
Aasii kiliktauvlutiŋ siññaktukun utiquŋił̣ł̣ugich Herod-mun, utiqsaŋarut nunamiŋnun allakun apqutikun.
Pigruġniŋat Egypt-munTavra iḷitchiruat aullaaniŋmata, isaġulga Atanġum niptaŋaruq Joseph-mun siññaktukun, aasii uqallautivlugu, Makittin. Pigruutikkik miqłiqtuq aakaŋalu Egypt-mun, aasii taamaniitchumausi uvamnun aullaqutchiaġilusi taamaŋŋa. Qanuq Herod ivaqłiayumalliqsuq miqłiq­tumik tuqutchukługu.
Aasii unnuakun Joseph makinŋaruq pigruutivlugik miqłiqtuġlu aakaŋalu, aasii aullaqłutiŋ Egypt-mun.
Tavraniinŋarut Herod tuquniŋanunaglaan. Taamna taŋŋiutauŋaruq Atanġum uqalugiŋakkaŋanun ilaan uqaqtimigun, “Egypt-miñ qaitqu­ŋagiga Iġñiġa.”
Miqłiqtut TuquġaqtaurutTavra Herod, iḷitchuġikami sagluqitilaamiñik iḷitchiruanun, qin­nalipiaġataŋaruq. Aasii piraksriiŋaruq tuquġaquvlugich iluqaisa aŋu­gaurat ukiuqaqtuat malġugnik naagga inuŋallaktuamik Bethlehem-miittuat iluqaaniḷu tamattumani nunami, miksrautchaqługu taimani nalupqinaiyaani iḷitchiruaniñ.
Tavrani taŋŋiqsauŋaruq Jeremiah-m God-im uqaqtaata uqauti­giŋakkaŋa inna,
“Nipit tusaġnaqtut nunaaqqimi Ramah-mi qiaqpaktuatisumaaqpakłutiŋ. Aakauruat isumaaqpaktut,maŋŋuġmiktun Rachel-tun, qirratigivlugich miqłiqtutiŋ.Isumaaqpaił̣ł̣utiŋ quviasaaġnaiñŋarut, qanuq miqłiqtuŋichiluqaġmiŋ tuquŋarut.”
Tavra Herod tuqumman, isaġulga Atanġum niptaŋaruq siññak­tukun Joseph-mun Egypt-mi uqaqłuni,
Makittin. Aullautikkik miqłiqtuġlu aakaŋalu nunaŋannun Israel. Taipkua tuqutchiyumaruat miqłiqtumik tuquŋarut.
Tavra ilaa makinŋaruq, aasii aullautivlugik miqłiqtuġlu aakaŋalu nunaŋannun Israel.
Tavra tusaakamiuŋ Archelaus umialgutilaaŋanik Judea-mi, inaani aapami Herod tuquŋaruam, tavruŋaqsausiiñŋaruq, aasii kilik­tauvluni siññaktukun, aullaŋaruq nunaŋiññun Galilee-m.
Aasii iñuurraqsiŋaruq iniqpaŋani Nazareth, taamnaptauq uqautigi ŋakkaŋat miqłiqtukun uqaqtiŋisa God-im taŋŋiqsauŋaruq inna, “Ilaa tairauniaqtuq Nazareth-miumik.”
Alġaqsruiñiŋa John Paptaiqsim<TS3>(Mark 1.1-8; Luke 3.1-18; John 1.19-28)Taipkunani uvluni John Paptaiqsi qaiŋaruq, alġaqsruivḷuni nunagluktuaŋani Judea-m.
Uqaqłuni, isumalitqigitchi, qanuq God-im atanniqsimasaaqsigai iñuich.
John-guŋaruq Isaiah-m God-im uqaqtaata uqallausiġiŋakkaŋa,“Iñuk imma alġaqsruiruq nipatuvluni nunagluktuami, Ataniq qaiyasiruq. Apqutiksriuqsiuŋ sivukkiksiḷugich.”
Tavra John annuġaaqaŋaruq kakaktim pikukturuam amianik, suli qisiŋmik tavsiqaqłuni, aasii niqigivlugich nuttagayuich qupilġut igutchaiḷḷu honey-ŋannik paqinnaqtuamik nunagluktuami.
Tavra iñuich ullaaŋagaat John Jerusalem-miñ iluqaaniḷḷu Judea-miñ, suli iluqaiññiñ nunaaqqiñiñ avataaniittuaniñ kuugum Jordan.
Suli John iñuich paptaiŋagai kuuŋani Jordan, quliaqtuqługich piḷuu­titiŋ God-mun.
Tavra iḷitchuġikamigich iñugiaktuat Pharisees Sadducees-lu pap­taiqsauyyaqtuat, ilaan uqallautiŋagai, tuqunaliktun nimiġiatun ittusi, pisaasuqtusi. Isumanasi paptaiqsaugiññaġlusi pillugniaġasugalugu God-im tatavsautaa.
Iñuusitchi nalunaiġḷugu isumalitqiksilaaqsi piḷuutivsiññiñ.
Suli isumasaġnasi pillugniaġasugalugu God-im tatavsautaa pisigilugu Abraham-mun kiŋuniġiniḷusi. Qanuq uqallautigivsi, God miqłiqtuliḷḷa­ruq Abraham-mun makkunaŋŋa uyaġagniñ.
God-im isivġiutaa qallipiaġataqtuq, iñuktun itqanaiqsuatun kipisał­hiñaaġuqługu napaaqtuq kaŋiagun. Napaaqtupayaaq siiġñiḷḷuatalait­chuaq kipirausuuruq, aasii qirugivlugu igniġmun. Tainnatun God-im suksraunġiġñiaġai iñuich nalaunŋarualiqiŋitchuat.
Uvaŋa paptaiġivsi imiġmik isumalitqikavsi, aglaan imma qaiñiaq­tuaq aqupkun sapiġñałhaaqtuq uvamniñ, nalliummatiŋitchuŋaunnii aluġutik saagaġumiñaġlugik. Iḷiñiaġaa Ilitqusiġiksuaq iḷuvsiññun, aasii piiġḷugu piḷuun.
Ilaan amiġaiyautini kakiuraqpait saagaġigai, suli suaqłuiyaġniaġaa amiġaiyaiviñi aasii katillugich palauvaksrat tutquiviŋmun, aglaan ikip­kaġniaġai amiġaŋich qaminnaġumiñaitchuamik igniġmik.
John-gum paptaiġuŋitkaluaġaa, uqallakłuni, Ilivich uvva paptaigak­sraġigaluaġiŋma, aasiuvva qaivich uvamnun paptaiquvlutin?
Tavra Jesus kiugiññaŋagaa, Tainna piḷi paŋmapak. Taamna pigup­tigu, taŋŋiġñiaġikpuk iluqaan God-im piraksriutaa. Tavra John piyu­maliŋaruq.
Tavra Jesus paptaiqsauganikami, tavrauvvaa qakiŋaruq imma­miñ. Tavra qiḷak aŋmaqłuni, John tautuŋagaa Ilitqusiġiksuaŋa God-im atqaqtuaq tiŋmiatun, aasii mitchaaqłuni ilaanun.
Aasii tusaaŋagaa nipi qiḷaŋmiñ, Uvva piviuttaġikkaġa Iġñiġa. Ilaa iviġaummatigilluataġiga.
Jesus Ikł̣igutchaktinniaqtauruq<TS3>(Mark 1.12-13; Luke 4.1-13)Tavra Jesus aullatiŋagaa Ilitqusiġiksuam nunagluktuamun ikł̣igut­chaktinniaquvlugu Tuunġaġmun.
Aasii ilaa niġiḷaiñŋaruq aŋaayyuuġukłuni malġukipiami uvluni unnuaniḷu, aasii aquvatigun kaaliŋaruq.
Tuunġaum qaivḷuni uqallautiŋagaa, Iġñiġipiaqpatin God-im, makua uyaġaich punniġuqtitkich.
Ilaan kiuŋagaa, Aglausimaruq Bible-ni inna, Iñuk iñuuniaŋitchuq niqikun kisiagun, aglaallu ukpiġilugich God-im uqalupayauraŋi.
Tavrani Tuunġaum aullautiŋagaa Jesus Jerusalem-mun, aasii inil­lakługu nuvuquyuanun aŋaayyuvikpaum qutchigñiqsramun,
aasii uqallautivlugu, Iġñiġipiaqpatin God-im, nautkiaġiñ, qanuq aglausimaruq Bible-ni inna,“Ilaan tiliñiaġai isaġuliŋni munaġitqulutin, aasii qaunaginiaġaatin piyaqququŋiḷḷutin.”
Jesus uqallautiŋagaa, Aglausimammiuqsuli, Uuktuġniaŋitkiñ Ataniq God-in.
Tavrasuli, Tuunġaum aullautiŋagaa qutchipiaġataqtuamun iġġi­mun, aasii satqummiutivlugu iluqaiññik umialgutiŋiññik nunam, kamanautaanniglu.
Aasii uqallautivlugu, Iluqaiññik tamatkuniŋa aitchuġniaġikpiñ, sit­quġlutin aŋaayyuvigigumŋa.
Tavrani Jesus uqallautiŋagaa, Aullaġiñ Satan, qanuq aglausimaruq Bible-ni inna, “Aŋaayyuvigisaġiñ Ataniq God-in, suli kisian savauti­niaġiñ.”
Tavra Tuunġaum qimaŋagaa, aasii isaġulgich qaivḷutiŋ ikayuŋa­gaat Jesus.
Jesus Aullaġniigaa Savaani Galilee-mi<TS3>(Mark 1.14-15; Luke 4.14-15)Tavra Jesus tusaakami John tigutaaġnivḷugu, Galilee-muksaŋa­ruq,
aasii qimakługu Nazareth aullaqłuni iñuurraqsiŋaruq Capernaum-mi tatchim Galilee-m siñaaniittuami, nunaŋani Zebulun Naphtali-vlu.
Taamna uqautigiŋakkaŋa uqaqtaata God-im Isaiah-m nalautaut­quvlugu inna,
“Nunaŋa Zebulun nunaŋalu Naphtali-m, tuŋaani tatchim, taaganitchiani Jordan, Galilee-m iḷaŋani Jew-guŋitchuat iñuuvianni,
iñuich taaqtuamiittuat, tautugniaġaat ilaa kamanaqtuatun qaummaqtun ittuaq, suli tamatkua sivuuġaruat tuqqunmik, iñuummatun tuqqutim taġġaŋani, iñuurraqsiñiaqtut ukpiliġḷutiŋ, qausaġatautimmatun.”
Tavraŋŋaaglaan Jesus alġaqsruirraqsiŋaruq, uqaqłuni, Isumalitqi­gitchi, qanuq God-im atanniqsimasaaqsigai iñuich.
Jesus Ququaġai Sisamat Iqaluŋniaqtit<TS3>(Mark 1.16-20; Luke 5.1-11)Jesus pisuaġniallaġmi siñaagun tasiata Galilee-m, tautuŋagik aniqatigiik, Simon tairauruaq Peter-mik, Andrew-lu aniqataa, kuvriq­suak tatchimun, iqalugniaqtauvlutik.
Ilaan uqallautiŋagik, Maliktinŋa. Iqalugniaġusiptiktun, iḷisautinia­ġiptik iñunnagniaġniġmik.
Tavrauvvaa qimaŋagaik kuvratik aasii malikługu.
Tavraŋŋa aullalgiññami Jesus tautulgitkik malġuksuli aniqati­giik, James-lu John-lu Zebedee-m iġñiŋik, umiuramiinniqsuat Zebedee-lu aapariŋ, allaiyaqługich kuvratiŋ. Ilaan ququaŋagik.
Tavrauvvaa qimaŋagaich umiuraqtik aapariglu, aasii malikługu Jesus.
Jesus Iḷisaurriruq, Alġaqsruiruq, Iłuaqsiriruġlu Naŋittuanik<TS3>(Luke 6.17-19)Aasii ilaa kukiḷuŋaruq iluqaani Galilee-mi, iḷisaurrivḷuni aŋaay­yuviŋiññi alġaqsruivḷuniḷu tusaayugaaġiksuaŋanik atanniqsimmataata God-im, suli iłuaqsivḷugich iñuich naŋirrutiqapayauraqtuat.
Tavra Jesus tusaaŋagaat aliuġnaġniŋa siamiłłuni iluqaiññun nunaaqqiŋiñun Syria-m. Aasii iñuich qaġġirriŋarut ilaanun iluqaiññik naŋittuanik, tamatkuniŋa nagliksautiqaqtuanik qanusiḷimaanik naŋir­rutinik kiiqsiuġutiniglu, ilitqusiqł̣uqaqtuallu, qiiqsruġuuruallu, avati­ŋiḷḷu tuquŋaruat, aasii ilaan iłuaqsiŋagai iluqaisa.
Suli iñugiapiaġataqtuat maliŋagaat Jesus Galilee-miñ, quliniḷḷu nunaaqqiñiñ, Jerusalem-miḷḷu, Judea-miḷḷu taavaŋŋatchianiḷḷu kuu­gum Jordan.
Quviasuutipiaġatat<TS3>(Luke 6.20-23)Aasii ilaan iḷisautirraqsiŋagai, uqaqłuni,
Quviasuglich tamatkua iḷisimaruat piqaqtuksrautilaamiŋnik God-im ikayuutaanik, qanuq ilaisa pigigaich God-im umialgutiŋi.
Quviasuglich tamatkua isumaaqpaktuat, qanuq God-im quviasaaġ­niaġai.
Quviasuglich piuniaŋitchuat, qanuq ilaisa kiŋuvaaġiniaġaat God-im unniqsuqłiisaa.
Quviasuglich tamatkua kipiġniuġutiqałhaaqtuat pisukługich God-im pitqutiŋi, qanuq God-im ikayuġniaġai.
Quviasuglich nagliktauruat, qanuq God-im nagliktuġniaġmigai.
Quviasuglich salummaqtauruat piḷuutipayaamiñ, qanuq tautugnia­ġaat God.
Quviasuglich atisipkaiñiaqtuaguruat iñuŋnik, qanuq God-im taiñia­ġai miqłiqtumiñik.
Quviasuglich tamatkua nagliksaaqtitauruat God-im pitqutiŋi pisuk­ługich, qanuq pigigaich God-im umialgutiŋi.
Quviasugitchi iñuich uqamaqłuktautigaluaqpasi nagliksaaqtitka­luaqpasiḷu suli nivlialutiŋ qanusipayaanik pigiitchuanik ilivsigun saglu­tigilusi pisigilugu maliġuaqtauniqsi uvamnun.
Quviasupiaġataġitchi, qanuq aŋiruq akiḷiusiaksraqsi qiḷaŋmi, tain­naptauq iñuich nagliksaaqtinŋammigaich uqaqtiŋi God-im sivuvsiññi iñuuŋaruat.
Iñuich Ittut Taġiutun Qaummaqtullu<TS3>(Mark 9.50; Luke 14.34-35)Ilivsi iḷitchitqurat taġiutun ittusi nunam iñuŋiñun. Taġiuq taġiuġniiġumi, qanuġluni taġiuġniḷitqigñiaqpa? Taġiuġniiqami, anniq­suutauŋaiqsuq supayaamun aglaan naavillugu aasii iñuich tunmalugi­lugu.
Ilivsi iḷitchitqurat qaummatitun ittusi nunam iñuŋiñun. Iniqpak ittuaq qimiqqam qaaŋani tautuŋiññaġumiñaitchuq.
Naaggaunnii iñuich ikitchikamiŋ nannimik iḷiḷaitkaat utkusium ataanun, aglaan naniqaġviŋmun, qaummatautquvlugu iñuŋnun iglumi.
Tainnatulli qaummatitun qaummaġigitchi nakuurualiqilusi, iñuich tautukkumagaich nakuurualiqiasi aasii nanġaġlugu Aapari qiḷaŋmiit­tuaq.
Jesus Iḷisaurriruq PitquratigunIsumanasi qaiŋanasugaluŋa asivaġiaġlugich pitqurat qaisauruat Moses-kun, iḷisaurrutiŋiḷḷu uqaqtiŋisa God-im. Qaiŋaitchuŋa asiva­ġiaġlugich, aglaan taŋŋiġiaqługich.
Qanuq iḷumun uqallautigivsi, qiḷaglu nunalu piiŋaiñŋaagnik, atau­siuraqunnii God-im pitquraŋiñi naumaŋiññiqsrakkaluaq-unnii piiġu­miñaitchuq iluqaisa pitqurat taŋŋiġataqtillugich.
Kiñapayaaq tavra kamaksriŋitkumi atausiuramikunnii kamanaiñ­ñiqsraŋannik makua pitqurat aasii iḷisautiaqsiḷugich iñuich tainnali pit­qulugich, kamanaiññiqsrauniaqtuq atanniqsimaviani Taavruma qiḷaŋ­miittuam. Aglaan iñuk kamaksriruaq pitquranik iḷisaurrutigivlugiḷḷu, kamanaġniqsrauruq atanniqsimaviani Taavruma qiḷaŋmiittuam.
Qanuq uqallautigivsi, Iñuuniaġusiqsi nalaunŋaruakun nakuułhaa­ŋitpan iñuuniaġusianniñ iḷisaurrit pitquranik Pharisees-lu, suurami­kunnii isiġumiñaitchusi atanniqsimavianun Taavruma qiḷaŋmiittuam.
Jesus Iḷisaurriruq QinnautaiññikunTusaaŋarusi uqausiusiaŋannik taipkua iñuich inna, Iñuaġnak. Kiñaliqaa iñuaġniġumi anayasaaġniaqtuq isivġiqsauniġmun.
Aglaalli uvaŋa uqallautigivsi uumiŋa. Iñupayaaq qinnaurriruaq ani­qanmiñik anayasaaġniaqtuq isivġiqsauniġmun. Kialiqaa uqamaqłuuti­gumiuŋ aniqatini, anayasaaġniaqtuq isivġiqsauniġmun ataniġnaqusi­raqtuaniñ. Kiñaliqaasuli uqallaurrigumi inna, Ilivich isumalluaġiit­chuatiin, ilaa anayasaaġniaqtuq nagliksaaġviŋmugniksramun igniġ­mun.
Tavraasii aitchuiyumaagaqsiguvsi God-mun aitchuutivsiññik ikip­kaiviŋmi, aasii tavrani itqaiḷusi aniqatiksi sunŋutiqaqtilaaŋanik ilivsiñ­ñun,
qimaksigik tavruŋa aitchuutisi sivuġaanun ikipkaivium, aasii aullaġ­lusi, iḷauraaliuqqaaġitchi aniqativsiññun, aasii qaiḷusi aitchuutigiyaq­tuġlugu aitchuutiksi.
Atisiqatigisigik pasirisi qilamik, uqaqsitaaġviŋmullavsi, iḷaanni pasirivsi aitchuutigiviaġaasi isivġiqsimun, aasiiḷi isivġiqsim tigutaaqtit­chirimun, aasii isiqtaulusi tigutaaġviŋmun.
Iḷumun uqallautigivsi, aniyumiñaipiaqtusi suuramikunnii akiḷiiga­niqqaaŋaunnasi.
Jesus Iḷisaurriruq AllatuġnaiḷamikTusaaŋarusi uqautauŋaruamik inna, Allatuġnak.
Aglaalli uqallautigivsi, iñupayaaq qiñiqtuaq aġnamun ikł̣igivlugu, allatuaniktuq isumamiñi.
Taliqpium irivsi piḷuksipkaqpasi, iñuusitchi ilivsiññik iraiġḷusi iksi­ruatun irivsiññik. Iłuałhaaġayaqtuq iraitkuvsiunnii aasii iñuulusi nalaunŋaruakun, timisi suġġaiḷḷugich igitauniġmiñ nagliksaaġviŋmun.
Suli taliqpium argavsi piḷuksipkaqpasi, iñuusitchi ilivsiññik taliqpiv­siññik argaiġḷusi iksiruatun argavsiññik. Iłuałhaaġayaqtuq ilivsiññun argaiḷḷusiunnii iñuuguvsi nalaunŋaruakun, timisi suġġaiḷḷugich naglik­saaġviŋmuktitauniġmiñ.
Tavrali uqallautigivsi, kialiqaa avitkumiuŋ nuliani, allatuŋaitka­luaqtillugu, taamna avittuaq pasirauruq allatuqtitchirualiḷugu uiñitqik­pan nuliani. Aasiisuli aŋun nuliaqtuaq avitauŋaruamik allatuġmiuq.
Jesus Iḷisaurriruq UnniqsuqłiiñikunTusaaŋammiusi uqausiusiaŋannik taipkua iñuich inna, Aŋiuqsi­ñak unniqsuqłiisignik kimulliqaa sivuġaani Atanġum, aglaan taŋŋiġuŋ unniqsuqłiisigiŋakkan.
Aasiiḷi uqallautigivsi, Unniqsuqłiiguvsi ukpiġnaqsiḷiġniatagnagu atuġlusi suaŋaruanik uqaluŋnik. Atuġnagu qiḷak uqaluvsiññi, qanuq God umialguruq tavrani.
Atuġnagu nuna uqaluvsiññi qanuq God-im isigagmiñun tunŋavi­gimmatun itkaa, naaggaunnii Jerusalem qanuq kamanaqtuam umial­gum iniqpagigaa.
Suli unniqsuqłiiguvsi ukpiġnaqsiḷiġniatagnagu atuġlugu niaquqsi uqaluvsiññi, qanuq atausiqunnii nuyaq qatiqsipkaġumiñaitkiksi naagga maŋaqsipkaġlugu.
Tavraasii unniqsuqłiiguvsi aŋiġnił̣hiñauli iḷagaluaġnagu allamik uqaluŋmik, naaggaaġnił̣hiñauluniḷu qanuq supayaam uqaluum iḷḷatau­ruam taapkuŋnuŋa piḷuksipkaqpiaġaasi.
Jesus Iḷisaurriruq Akisaġnaiḷamik<TS3>(Luke 6.29-30)Tusaaŋagiksi uqallautauŋaruaq, Iri akisautiqaġli irimik, kigut­tauq kigunmik.
Aasiiḷi uqallautigivsi, Akisaqtuġviginagu iñuum pimaqłukpasi. Aglaan kialiqaa iqsraaviñaqpasi taliqpivsigun, mannisiuŋ igḷuanik.
Aasiisuli kialiqaa pitqurriqutilusi uqaqsitaaġviŋmi akiḷiipkaqsaq­pasi qaliġuuravsiññik, quppiġaaqsiḷu piḷiuŋ.
Suli aŋuyaktim nunuriḷusi saagaqtitpasi nanmagmiñik atautchisun mile-tun, nanmaksigik malġuktun mile-luuġutiktun.
Aitchuqsiuŋ iñuk piatchiaqtuaq ilivsiññiñ, suli itigaurraqtinnagu iñuk attaqsiruaq ilivsiññiñ.
Piviuttaġisigik Akiḷḷiḷiqsuqtisi<TS3>(Luke 6.27-28, 32-36)Tusaaŋarusi uqallautauŋaruamik, Piviuttaġiyumagiksi siḷalliqsi aasii uumigilugu akiḷḷiḷiqsuqtiksi.
Aglaalli uqallautigivsi, piviuttaġisigik akiḷḷiḷiqsuqtisi suli aŋaayyuti­lugich tamatkua nagliksaaqtitchiruat ilivsiññik,
ilivsi miqłiqtuġiyumagaasi Aapavsi qiḷaŋmiittuam, qanuq siqiñini nuipkallagaa pigiitchuanullu nakuuruanullu, suli sialuguqtiłługu nalaunŋaruanun nalaunŋaŋitchuanullu.
Qanuq piviuttaġiguvsigik tamatkua piviuttaġirisi, summan niġiuk­pisi God-mun akiḷiġñiaġasugalusi? Tainnaptauq tax-iñik katitchirit pisuummiut.
Paġlaguvsigik kisiisa aniqatiisi, allauruamik pivisi allaniñ? Tainna­tuttauq Jew-guŋitchuat pisuummiut.
Tavraasii nalaunŋapiaqtuksraurusi, Aapavsisun qiḷaŋmi nalaunŋa­piaqtuatun.
Jesus Iḷisaurriruq Qanuq NagliktuiñaqtilaamikQaunagisitchi piraġausiqaġuŋiḷḷusi nagliktuutivsiññik qiñiqusaaq­siññaġlusi sivuġaŋanni iñuich. Tainnatuaġuvsi Aapavsi qiḷaŋmiit­tuam akiḷiġumiñaitkaasi.
Tavra, aitchuiguvsi nagliktuutinik, nipauqłuktautiginagich, ukpiŋŋuaqtuat pilġusiatitun aŋaayyuviŋñi apqutiniḷu, nanġaqusaaqłu­tiŋ iñuŋnun. Iḷumun uqallautigivsi, akiḷiusiaqaaniktut.
Aglaan ilivsi aitchuiguvsi nagliktuutinik, iḷisimapkaġniatagnasi sau­miksi nalupkaġmatun suliqitilaaŋanik taliqpivsi.
Nagliktuisitchi nalunaqtuakun, aasiiḷi Aapavsi tautullaruam nalu­naqtuami akiḷiġñiaġaasi.
Jesus Iḷisaurriruq Aŋaayyunikun<TS3>(Luke 11.2-4)Aasiisuli aŋaayyuguvsi, piññasi ukpiŋŋuaqtuatun, qanuq iliŋich makitavlutiŋ aŋaayyullaturut aŋaayyuviŋñi apqutillu kayyaaŋiññi, tau­tuqusaaqłutiŋ iñuŋnun. Iḷumun uqallautigivsi, akiḷiusiaqaaniktut.
Aglaan ilivsi aŋaayyuguvsi, isiġitchi inauravsiññun aasii umiqqaaġ­lugu upkuaq aŋaayyuaqsiḷusi Aapavsiññun nalunaqtuamiittuamun, aasiiḷi Aapavsi tautullaruam nalunaqtuami, akiḷiġñiaġaasi.
Suli aŋaayyuniġmi uqallakkaluamiiġñasi taŋiġitchuanik uqaġniġnik Jew-guŋitchuat pilġusiatitun, qanuq isumasuurut tusaarauniaġnivḷutiŋ pisigilugich iñugiaktuat uqalutiŋ.
Tuvraġnasigik, qanuq Aapari iḷisimaruq sunik pigiraksraġikkavsiñ­ñik sivuani apiqsriŋaiñŋavsi inmiñun.
Aŋaayyusitchiasii inna. Aapavut qiḷaŋmiittuatiin, iñuich qiksigilisin.
Ilivich atanniqsimakkich iñupayaat. Iñupayaat piḷich pisuutignik nunami, qiḷaŋmi pisuutignik piruatun.
Aitchuqtigut uvlupak niqiksraptiŋnik.
Suli suliqutigiŋaikkich itqaumayumiñaiġḷugich piḷuutivut, uvagut­tauq suliqutigiŋaiġmatun itqaumayumiñaiqł̣ugich tamatkua piḷuksiruat uvaptiŋnun.
Qanuq suliqutigiŋaiġuvsigik itqaumayumiñaiġḷugich iñuich piḷuuti­ŋich, Aapavsi qiḷaŋmiittuam suliqutigiŋaiġñiaġmigai itqaumayumi­ñaiġḷugich piḷuutisi.
Aglaattauq suliqutigiŋaiġumiñaitkuvsigik iñuich piḷuutiŋich, Aapavsivsauq suliqutigiŋaiġumiñaiñmigai piḷuutisi.
Jesus Iḷisaurriruq Niġiḷaiññikun AŋaayyuuqłuniSuli niġiḷaitkuvsi aŋaayyuuġlusi, qiññaqaġnasi ipiqtunaqsiḷusi ukpiŋŋuaqtuatun, qanuq ilaisa qiññaġiiḷiraġigaich kiiññatiŋ niġiḷaisi­laaqtiŋ tautuquvlugu iñuŋnun. Iḷumun, uqallautigivsi, akiḷiusiaqaanik­tut.
Aglaan niġiḷaitkuvsi aŋaayyuuġlusi, allaŋŋuqtiġnagu kiiñaqsi,
iñuich naluyumagaat niġiḷaiññiqsi aŋaayyuuqłusi, aglaan Aapavsi nalunaqtuamiittuam iḷisimagaa, aasii Ilaan tautuaġiruam nalunaq­tuami akiḷiġñiaġaasi.
Jesus Iḷisaurriruq Suġaliqtigun<TS3>(Luke 12.33-34)Tutquiñasi mattumuŋa nunamun ilivsi piksravsiññik suġaliġnik, qupilġullu qalġuvlu maqutchuugai, suli tigligayuktit siqumutivlutiŋ tig­ligaġviannun.
Aglaan tutquisitchi qiḷaŋmun ilivsi piksravsiññik suġaliġnik. Tat­pagmani qupilġuitchuq qaliḷaitchuġlu maqutchiruksranik, tigligayuk­taitchuġlu siqumutilutiŋ tigliktuksranik.
Qanuq irvianni suġalivsi, tavraniitchugniaġmiusi.
Qaumman Timimun<TS3>(Luke 11.34-36)Irrak nannisun ittuk timimun. Irisi surruitpata tautuksisuġniaq­tusi iñuulluataġniksramik tuvraġlugu God-im sivunniutaa. Inniaqtusi siḷivinŋaruatun qaummaġiksuamik.
Aglaan irisi surruiñŋitpata tautugluatayuiññiaqtusi iñuulluataġnik­sravsiññik, God-im sivunniutaa tuvralguiḷḷugu. Inniaqtusi siḷivinŋarua­tun taaqtuamik. Tavraasii isumagaluaġuvsi iñuunasugalusi God-im iñuutqutaatun makimaŋallaan God-im sivunniutaa, qanutun killu­kuaqtigirusi.
Jesus Iḷisaurriruq God-mik, Suġaliqtigullu<TS3>(Luke 16.13; 12.22-31)Kiñaliqaa savakkumiñaitchuq malġugnik ataniqaġluni atautchi­kun, qanuq ilaan uumiginiaġaa igḷua aasii piviaġilugu igḷua. Naag­gaunnii qiksiksrautiqaġluni igḷuanun aasii suuŋiḷaġilugu igḷua. Savauti­yumiñaitkiksi God suġallagniaġniġlu atautchikun.
Tavraasii uqallautigivsi, uŋiarrisiqaġnasi niqiksravsiññik, imik­sravsiññiglu iñuusukpaiḷḷusi, naaggaunnii annuġaaksravsiññik. Iñug­gun naumałhaaqtuq niqiksraqsiuqsiññaġniġmiñ, suli timi naumałhaaq­tuq annuġaaniñ.
Qiñiqsigik tiŋmiat tiŋmiruat siḷami, kanġaqsruiḷaitchut nautchiak­sranik naagga kivriḷaitchut katitchiḷaitchullu suġalliqpiŋñun, naag­gauvva Aapavsi qiḷaŋmiittuam niġipkaqsimaaġai. Ilivsi akisułhaaqtusi tiŋmianiñ.
Nalliqsi iñuuniqtusiḷaaġumiñaitchuq uŋiarigiññaġluni.
Aasii summan uŋiarrisiginiqpisiuŋ annuġaaksraq? Isumalaaġuti­gisigik nauriat qanuq nautilaaŋat. Siġġaqilaitchut ukił̣harriulaitchullu,
uqallautigivsi, Solomon-unnii qanutun kamanaqtigigaluaqłuni annuġaaŋaitchuq atautchisun-unnii tamatkunatun nauriatun qiñiyu­naqtigiliġḷuni.
Tainnatun God-im qaunagillaniqpagich nauriallu ivgiḷḷu uvlupałhi­ñaq nauruat aasii uvlaakun qirriutivlugich igniġviŋmun, nalupqinait­chuq annuġaaksraqaqtinniaġaasi. Qanutun ilivsi ukpiġutikisigirusi uŋiariruasii.
Tavraasii uŋiariñasi. Apiqsruqtuġnasi inna, sumik niġiñiaqpisa? Sumik imiġniaqpisa? Sumik annuġaaġniaqpisa?
Qanuq ukpiŋaitchuat piññagniaġuurut iluqaiññik tamatkuniŋa. Aapari qiḷaŋmiittuaq iḷisimaruq piqaqtuksrautilaavsiññik iluqaiññik tamatkuniŋa.
Tavraasii piqaqtinniaġaasi iluqaiññik tamatkuniŋa ilivsi atanniqsi­mapkaqqaaġuvsi God-mun iñuulusiḷu nalaunŋaruakun.
Taamna tainnainman, uŋiarrisaġinagu uvlaakuksraq, qanuq uvlaa­kun iñuk uŋiarrisiqaġumiñaqtuq uvlaakun piruanik. Uvluġaġikpan uuktuaġusiat naamarut uvlullaanun.
Jesus Iḷisaurriruq Qanuqinniġaqłiġñasi<TS3>(Luke 6.37-38, 41-42)Qanuqinniġaqłiġñasi allanik, God-ivli qanuqinniġaġniaŋiñmi­gaasi.
Qanuq qanuqinniġaunmik uqallautiqaġuvsi taavrumiŋa qanuqinni­ġausiaqaġniaqtusi. Qanutchikun qanuqinniġaiguvsi tuniqtusiḷugu naagga tunikiḷḷugu, tainnatuttauq qanuqinniġausiaqaġniaġmiusi.
Summan pasivisigik aniqatisi killuliqirualivḷugich ilivsi pigiił̣haaġa­luaŋŋavsi?
Tainna pikavsi, iñuktun ittusi qirugruaġmik irimiutaqallaġmi irriu­gauramik piiqsiñiataktuatun aniqanmi iraaniñ.
Ukpiŋŋuaqtuasii, iłuaqsruqqaaġitchi ilivsiññun, aasii ikayuġumiñaq­sivaalluglugich aniqatisi killukuaġutiŋiññik.
Iḷisautiniatagnagich uumisuglutiŋ paaqsaaŋaruat God-mun qanuq qimmisun ittut saallusi ugiaġniaqsaġumaruatun ilivsiññik. Iḷi­sautiniaqsaġaluaqtuni ittut iḷisimmatun uyaġagnik akisuruanik tuttuq­łuich sivuġaannun. Puttuqsrisaitchut akisutilaaŋanik aasii tunmalugi­giññaqługich.
Aŋaayyusitchi Ivaqłiasitchi Tigluktuġitchi<TS3>(Luke 11.9-13)Aŋaayyuguvsi, qapiŋaiḷḷusi qiññuaqtuġitchi aitchuusiaqaġniaq­tusi, qapiŋaiḷḷusi ivaqłiasitchi paqinniaġiksi ivakkaqsi, qapiŋaiḷḷusi tig­luktuġitchi aasii upkuiġutiniaġaasi.
Qanuq iñupayaaq qiññuaqtuqtuiññaqtuaq aitchuusiaqallaruq, suli ivaqłiatuiññaqtuaq paqitchivḷuni, iñuk suli tigluktuqtuiññaqtuaq upkuiġurriqaġniaqtuq.
naagga aitchuġumiñaitkiksi nimiġiamik apiġikpasi iqaluqaġugluni.
Tavraasii ilivsi, nakuuŋitkaluaŋŋavsi, aitchuisuurusi nakuuruanik miqłiqtuvsiññun, qanutułhaaq aasii Aapari qiḷaŋmiittuaq aitchuiyumi­ñaqtigiruq nakuuruanik tamatkunuŋa qiññuaqtuqtuanun inmiñun.
Tavra qanupayaaq pitquyumaguvsi iñuŋnun, tainnatulli pisigik, qanuq taamna taŋŋiutauruq pitquranun qaisauruanun Moses-kun, iḷi­saurrutiŋiññullu God-im uqaqtiŋisa.
Niġukitchuaq Isiġiaq<TS3>(Luke 13.24)<sup>(13-14)</sup> Isiġitchi niġukitchuakun isiġiakun. Isiġiaq niġukitchuq siġḷiġnaqtuġlu apqun kaŋŋiññaqtuaq qiḷaŋmun aasii iñukitchut iñuich paqit­chiruat tamattumiŋa apqunmik. Aasiivsauq igḷuani iñugiaktuat isiŋa­gaat niġuturuaq isiġiaq aasii iglauvigivlugu siġḷiġnaitchuaq apqun kaŋ­ŋiññaqtuaq nagliksaaġviŋmun.
(-)
Napaaqtuq Siiġñaŋiḷu<TS3>(Luke 6.43-44)Nipuŋaitchitchi uqaqtauŋŋuaqtuanik God-mun, qanuq qaisuu­rut sagluqinnigukłutiŋ qiññaqaqłutiŋ imnaisun anniaqłiḷaitchuatun. Ili­ŋich ipiaġataqtut kaaksiuruatun amaqqutun anniaqłiġumiñaqtuatun ilivsiññik.
Ami iḷitchuġiniaġisi piḷġusiŋisigun, napaaqtututtauq siiġñaŋisigun iḷitchuġimmatun. Grapes siiġñat naulaitchut nauruaniñ kakiḷḷaġnaliŋ­niñ, fig-giḷḷu siiġñat.
Tavra napaaqtuġiksuat siiġñisuurut siiġñaġiksuanik, aglaan napaaq­tuġiitchuat siiġñaġiitchuanik.
Napaaqtuġiksuaq siiġñiyumiñaitchuq siiġñaġiitchuanik, naaggaun­nii napaaqtuġiitchuaq siiġñaġiksuanik.
Napaaqtupayaaq nauriḷaitchuaq siiġñaġiksuanik kipisuugaat aasii qirriutivlugu igniġmun.
Tainna tavra uqaqtauŋŋuaqtuat God-mun iḷisimaniaġisi pilġusiŋisi­gun.
Qaŋaunnii Iḷisimaŋaitkivsi<TS3>(Luke 13.25-27)Iḷaŋich uqaqtuat uvamnun inna, Ataniiq, Ataniiq, isiġumiñait­chut atanniqsimavianun Taavruma qiḷaŋmiittuam, aglaan iñupayaaq kamaksriruaq pisuutaanik Aapama qiḷaŋmiittuam isiġniaqtuq.
Taivrumani isivġiġviŋmi iñugiaktuat uqaġniaqtut uvamnun, Ata­niiq, Ataniiq, uqaqtauŋaitpisa God-mun pisivlutin, anittaiŋaitpisalu ilitqusiqł̣ugnik atuqługu atqiñ, suli piŋaitpisa iñugiaktuanik aliuġnaq­tuanik atuqługu atqiñ?
Tavraliasii nalupqinaiġḷugu uqallautiniaġitka, qaŋaunnii iḷisimaŋait­kivsi, aullaġitchi uvamniñ, ilivsi piḷuusiqirit.
Malġuk Igluqpirik<TS3>(Luke 6.47-49)Iñupayaaq tavra tusaaruaq makkuniŋa uqalumnik aasii kama­givlugich arriqaġniaqtuq isumaturuamik iñuŋmik igluqpiruamik uya­ġagruam qaaŋanun.
Tavraasii sialuguqtuq, ulittuġlu, anuġi anuqqaŋmivḷuni aasii qasaq­taqługu taamna igluqpak, aasii ulġuŋitchuq, qanuq maŋŋuqaŋaruq uyaġagruamun.
Aasiisuli iñupayaaq tusaaruaq makkuniŋa uqalumnik aasii kamagi­ŋił̣ł̣ugich arriqaġniaqtuq isumalluaġiitchuamik iñuŋmik igluqpiruamik qaviam qaaŋanun.
Tavra sialuguŋaruq, suli uliłłuni, anuqqaŋmivḷuni aasii qasaqtaaq­sivḷugu taamna igluqpak, aasii ulġuŋaruq suksraunġipiallakłuni.
Jesus AtaniġnaqutaaTavra Jesus uqaŋaiġataġman taapkuniŋa uqaluŋnik, iñusalaich kamasuutiqaŋarut iḷisaurrutiŋiñik,
qanuq ilaan iḷisautiŋagai iñuktun ataniġnaqusiraqtuatun, iḷisaurriŋi­ł̣aaŋisitun pitquranik.
Jesus Mamititkaa Kiḷḷiġruaqtuqtuaq<TS3>(Mark 1.40-45; Luke 5.12-16)Tavra Jesus atqaġman iġġimiñ, iñugiapiaġataqtuat iñuich maliŋa­gaat.
Tavrani, kiḷḷiġruaqtuqtuaq ullautiŋaruq ilaanun aasii sitquqłuni sivu­ġaanun uqaqłuni, Ataniiq, pisukkuvich mamititchumiñaġiŋma.
Tavra Jesus isaaŋaruq aasii aksikł̣ugu uqallakłuni, Piyummatiqaq­tuŋa. Mamittin. Tavra tavraŋŋatchiaq ilaan kiḷḷiġruaqtuutaa maminŋa­ruq.
Tavra Jesus uqallautiŋagaa, uqaqsaiḷiyumautin sumikunnii iñupayaa­mun, aglaan aullaġiñ, tautuktitchaktuġiñ aŋaayyuliqsiqpaŋmun, aasii aitchuiḷutin aitchuunmik Moses-kun piraksriutauruamik, iñuich iḷit­chuġiyumaut salummaqtautilaaġnik piqataullasivḷutin iñuŋnun.
Jesus Iłuaqsigaa Aŋuyaktit Atanauraŋata Kivgaŋa<TS3>(Luke 7.1-10)Tavra Jesus tikiḷġataviksillugu Capernaum-mun, Rome-miugu­ruam aŋuyaktit atanauraŋata paaŋagaa, qiññuaqtuġvigivlugu,
uqaqłuni, Ataniiq, uvaptiŋni amma kivgaġa nalaruq, avatiŋi tuquv­lutiŋ, iłuiḷḷiupiaġataqłuni.
Tavra Jesus uqallautiŋagaa, Ullaglugu iłuaqsiñiaġiga.
Tavra aŋuyaktit atanauraŋata kiuŋagaa, Ataniiq, nalliummatiŋit­chuŋa isiġiaġumiñaġlutin iglumnun, aglaan uqallaksiññaġiñ pirak­sriunmik, aasii kivgaġa iłuaqsirauniaqtuq.
Qanuq uvaŋaptauq ataniqaġmiuŋa atanauranik, aasii aŋuyaktiqaġ­miuŋa aŋalatamnik. Uqallakama iḷaŋannun, Aullaġiñ, aullaġaqtuq. Suli allamun uqallakama, qaġġiiñ, ilaa qairaqtuq. Suli kivgaġikkam­nun uqallakama, Una piuŋ. Taamna pisuummigaa.
Uqallautigivsi, iñugiaktuat Jew-guŋitchuat qaiñiaqtut nunapayaura­niñ, aasii aquvitqataulutiŋ niġġiviŋñun piqatigilugu Abraham, Isaac-lu, Jacob-lu atanniqsimaviani Taavruma qiḷaŋmiittuam.
Iḷaŋiḷḷi Israel-guruat miqłiqtuunasugiruat atanniqsimanniktuamun igitauniaqtut taaġniqsrauruamun. Tavrani iñuich qianiaqtut tiriqtillu­giḷḷu kigutitiŋ.
Tavrali aŋuyaktit atanauraŋannun Jesus uqallaŋaruq, Aullaġiñ. Taŋŋiqsuq apiqsrian ukpilianikavich. Tavra kivgaŋa iłuaqsirauŋaruq tavrauvvaa.
Jesus Iłuaqsigai Iñugiaktuat Iñuich<TS3>(Mark 1.29-34; Luke 4.38-41)Tavra Jesus isiqami Peter-m igluanun, ilaan tautuŋagaa Peter-m aakaruaŋa nalaruaq uunnautiqaqłuni.
Jesus aksiŋagai argaŋi, aasii uunnautaiŋaruq, makitiqłuniasii niqłiu­ġutiaqsivḷugich.
Taavrumani unnugiaqtuami iñuich qaġġirriŋarut iñugiaktuanik ilitqusiqł̣uqaqtuanik, aasii Jesus anittaŋagai ilitqusiqł̣uich uqaluŋmi­ñik, suli iłuaqsivḷugich iluqaisa naŋittuat.
Taamna taŋŋiutausaŋaruq uqautigiŋaraanun uqaqtiŋan God-im Isaiah-m inna, “Ilaan piiŋagai suaŋairrutivullu naŋirrutivullu.”
Siġḷiġñaqtuq Iḷitchitqurauniq Jesus-mun<TS3>(Luke 9.57-62)Tavra Jesus tautukamigich iñugiapiaġataqtuat iñuich avatimiñi, piraksriŋagai iḷitchitqurani ikaaquvlugich taaguŋatchiġmun.
Tavra iḷisaurri pitquranik ullautiŋaruq ilaanun aasii uqallautivlugu, Iḷisaurrii, maliġuaġniaġikpiñ sumupayauraq aullaġuvich.
Tavrali Jesus uqallautiŋagaa, Pisukkaat sisiqaqtut, tiŋmiallu uglu­qaqłutiŋ, aglaan Iġñiŋa Iñuum aimaaġviitchuq pimaaqtuġumiñakka­miñik.
Allasuli iḷaŋat maliġuaqtiŋisa uqallaŋaruq ilaanun, Ataniiq, iḷuvi­ġiallaktiqqaaġlagu aapaga, maliġuaqsaqpaallukkumagikpiñ iḷuviq­qaaġlugu.
Tavra Jesus uqallautigiññaŋagaa, Akkupak maliŋŋa. Tamatkua tuquŋaruatun ittuat iḷuvviuġlich tuquŋaruanik.
Jesus Quunniġuqtitkaa Imaq<TS3>(Mark 4.35-41; Luke 8.22-25)Tavra Jesus ikimman umiaqpauramun, iḷitchitquraŋisa ikiqasi­ŋagaat.
Tavraasii anuqqałłaŋaruq, umiaqpauraqunnii iksruġaliqł̣ugu imġum. Aasii Jesus siñiŋaruq.
Tavra ullakługu itiqsaŋagaat, uqaqłutiŋ, Annauttutigut Ataniiq, suksraugaqsirugut.
Tavra ilaan uqallautiŋagai, Summan iqsivisi? Qanutun ukpiġutikisi­givisi? Tavra Jesus makinŋaruq, aasii suakługik anuġiḷu imaġlu, aasii quunniġupaluŋaruq.
Tavrani iñuich kamasupaluŋarut, uqaqłutiŋ, Qanusiq uvvauna iñuk, anuġivlu immavlu kamagillaniqpatku.
Jesus Iłuaqsigik Malġuk Ilitqusiqł̣uqaqtuak<TS3>(Mark 5.1-20; Luke 8.26-39)Tavra tikiñman taaguŋatchiġmun nunaŋannun Gadarenes, mal­ġuk ilitqusiqł̣uqaqtuak paaŋagaak, iñukpalliqł̣utiŋ iḷuvviviŋniñ, iqsi­ñaqpaił̣ł̣utiŋ iñuich-unnii tamaunaallaiŋaniqsuat.
Tavra nipaalarraqsiŋaruk, Iġñiġuruatiin God-mun Suniaqpisiguk? Qaivich nagliksaaqtitchaqtuqłunuk nagliksaaqtitauviksraq nalautin­ŋaiñŋaan?
Tavra tuttuqłusalaich niġiñiaŋarut uŋasiuraqłutiŋ iliŋiññiñ.
Tavra ilitqusiqł̣uich apiġipiaġataŋagaat, Anitkuptigut, aullaqtittigut tuttuqługnun.
Tavra Jesus uqallautiŋagai, Aullaġitchi. Tavra anikamiŋ aullaŋarut tuttuqługnun. Tavraasiikii, iluqaġmiŋ tuttuqłuich paŋaliŋarut suamav­lutiŋ anmun qutaiḷakun ikpikun immamun, aasii ipivlutiŋ.
Tavra qaunaksriruat tuttuqługnik pigruŋarut, aasii iniqpaŋmuka­miŋ quliaqtuaġiŋagaich supayaurat, qanuqtilaaŋagniglu ilitqusiqł̣uqaq­tuak.
Tavraasii, iluqaġmiŋ iniqpaum iñuŋi qaiŋarut kasuġiaqługu Jesus. Aasii tautukamirruŋ apiġiŋagaat katchuŋaiqł̣utiŋ qimautitquvlugu ili­miŋniñ.
Jesus Iłuaqsigaa Aulalaitchuaq Iñuk<TS3>(Mark 2.1-12; Luke 5.17-26)Tavra Jesus ikivluni umiaqpauramun ikaaŋarut, aasii tikił̣ł̣utiŋ ilaan iñuuvianun iniqpaŋmun.
Tavra, qaġġirriŋarut ilaanun aulalaitchuamik, nalavlugu ikuvġamiñi. Tavra Jesus puttuqsrikamiuŋ ukpiġutaat uqallaŋaruq aulalaitchua­mun, Quviasugiñ, iġñiiŋ. Piḷuutitin suliqutigiŋaiqsaurut itqaumayumi­ñaiqł̣ugich.
Tavra iḷaŋich iḷisaurrit pitquranik uqaaŋarut inmiŋnun, Una iñuk uqaqtuq iḷiuqłuni God-itun.
Tavra Jesus iḷisimavlugich isumaŋich uqallaŋaruq, Summan pigiit­chuanik isumavisi?
Nalliak uvva siġḷiġnaił̣haaqpa uqallaktuni inna, Piḷuutitin suliqutigi­ŋaiqsaurut, naagga uqallaktuni, Makillutin pisuaġiñ?
Tavra makiłłuni aiŋaruq.
Iñusalaich tautukamirruŋ, kamatchaŋarut, aasii nanġaŋagaat God suaŋŋatiqaqtitchiḷḷaruaq tainnatchimik iñuŋnun.
Jesus Ququaġaa Matthew<TS3>(Mark 2.13-17; Luke 5.27-32)Tavra Jesus aullaqłuni tavraŋŋa, tautuŋagaa iñuk atiqaqtuaq Matthew-mik aquppiruaq tax-iḷiqiviŋmi, aasii uqallautiŋagaa, Maliŋŋa. Tavra makiłłuni maliŋagaa.
Qakugulimman, Jesus niġiyaqtuŋaruq Matthew-m igluanun. Tav­rani iñugiaktuat tax-iñik katitchirit piḷuusiqirillu qaivḷutiŋ niġiñiaqasi­ŋagaat Jesus iḷitchitquraŋiḷu.
Tavra Pharisees iḷitchuġikamirruŋ taamna, uqallautiŋagaich iḷitchit­quraŋi, Summan iḷisaurriksi niġiqatiqaġuuva tax-nik katitchirinik piḷuusiqiriniglu?
Tavra tusaakamiuŋ taamna, Jesus uqallaŋaruq, Tamatkua surruit­chuat taaktituaksraitchut, aglaan tamatkua naŋittuat.
Aullaġlusi iḷitchaqtuqsiuŋ una sumik sivuniqaġmagaan, “Kipiġniu­ġutigiġiga nagliktautquvlusi, ikipkautiłhiñaŋiḷaanik aitchuutinik.” Qaiŋaitchuŋa ququaġiaġlugich nalaunŋaruat aglaan isumalitqiquvlu­gich piḷuusiqirit.
Apiqqun Niġiḷaiḷaġnikun Aŋaayyuuqłuni<TS3>(Mark 2.18-22; Luke 5.33-39)Tavra iḷitchitquraŋi John qaiŋarut Jesus-mun, uqaqłutiŋ, Suvlu­tauvagut Pharisees-lu aŋaayyuuqapta niġiḷaitchuuvisa, iḷitchitquratin tainna piḷaisillugich?
Tavra Jesus uqallautiŋagai, Iḷisimarusi katirrusiqiruanun tuyuġ­miaqtauruat ipiqtusugniaŋitchut nayuqtigiŋŋaan uiksraun. Aglaan uik­srautim aullaurrauviksraŋa tikitchumaaqtuq, aasii taimanigu niġiḷait­paallugniaqtut.
Suli kiñapayaaq iḷaaqtuutiqalaitchuq iḷiġniġmik ugliŋaitchuamik ukił̣haamik annuġaaluŋmun, qanuq iḷaaqtuutauruaq algutiniaqtuq annuġaamiñ, aasii allaq aglił̣haaġluni.
Naaggaunnii nutauruaq wine puuġnaitchuq puuġruanun. Puuġa­luaqpan wine puuġruamik puvlagluni qaaġniaqtuq, aasii wine kuvi­ḷuni, puuġlu maquluni. Aglaan nutauruaq wine puuġnaqtuq nutaurua­nun wine puuŋiññun, aasii iluqatiŋ puuġlu wine-lu maquŋił̣ł̣utiŋ.
Umialignam Pania, Aġnaġlu Aksiuktuaq Jesus Annuġaaŋanik<TS3>(Mark 5.21-43; Luke 8.40-56)Tavra tainna uqaġataviksillugu iliŋiññun, umialiŋnaq isiŋaruq aasii sitquqłuni sivuġaanun uqallaŋaruq, Paniga tuquqqammiqsuq. Qaiḷutin aksiugiaġuŋ, aasii iñuuniaqtuq.
Tavra Jesus makiłłuni maliŋagaa, piqatigivlugich iḷitchitqurani.
Tavra iglaupkaqtillugich, aġnaq nagliksaaġutiqaŋaruaq aunaaq­sruġniġmik qulit malġugni ukiuni Jesus tunuanuŋaruq, aasii aksiullak­ługu siñiġutaa annuġaaŋan,
isumavluni, aksiḷḷaksiññaġupkuunnii annuġaaŋa, iłuaqsiñiaġaluaq­tuŋa.
Tavra Jesus kiŋiaŋaruq, aasii tautukługu uqallaŋaruq, Quviasugiñ paniuruatiin, ukpiġurvich iłuaqsipkaġaatin. Tavra tavraŋŋatchiaq aġnaq iłuaqsiŋaruq.
Tavra Jesus tikiññami umialiŋnam igluqpaŋanun, tautukługich atuqtuuraqtit suvluaqtuġnanik, iñusalaiḷḷu qiaqpaktuat,
uqallaŋaruq, Annisitchi. Niviaqsiaġruk tuquŋitchuq. Siñiksiññaq­tuq. Tavra ilaisa iglautigiŋagaat.
Tavra iñusalaich anitauganiŋmata, ilaa isiŋaruq aasii tiguŋagaa argaŋisigun, tavrani niviaqsiaġruk makinŋaruq.
Tavraasii uqaluk taavrumuuna siaminŋaruq nunaaqqipayaanun.
Jesus Iłuaqsigik Malġuk Ayauŋaruak IññukTavra Jesus iglaupkaqtillugu tavraŋŋa, malġuk ayauŋaruak maliŋagaak, ququullatigillaan, Iġñiġuruatiin David-mun naglikkutiqa­ġiñ uvaptiŋnun.
Jesus isiġman iglumun, ayauŋaruak ullaŋagaak, aasii Jesus apiġiŋa­gik, Ukpiqpisik uvamnun taamna piyumiñaġnivḷugu? Iliŋikta kiuŋa­gaak, Aaŋ, Ataniiq.
Tavra ilaan aksiŋagaik iriŋik, uqaqłuni, Ukpiġutiqaqtilaaptiktun taamna pirauli iliptiŋnun.
Tavra iriŋik tautullasiŋaruk. Tavraasii Jesus piraksripiallaŋagik, Suuramikunnii uqaġnatik kimulliqaa.
Tavra aullaqłutik siaminŋagaak iḷisimanautaa Jesus nunaaqqipayaa­nun.
Jesus Iłuaqsigaa Uqalaitchuaq IñukAullaqsalgiñmiullu iñuk uqalaitchuaq ilitqusiqł̣uqaqłuni qaġġisi­ŋagaat ilaanun.
Tavra ilitqusiqł̣uk anitauganiŋman, uqalaitchuaq iñuk uqallasiŋa­ruq, aasii iñusalaich kamasuŋarut, uqaqłutiŋ, Qaŋaunnii innasiq iḷisi­manaŋaitchuq Israel-mi.
Tavrali Pharisees uqallaŋarut, Ilaa anittairuq ilitqusiqł̣ugnik ikayuq­tiqaqłuni umialgannik ilitqusiqł̣uich.
Jesus Nagligigai IñuichTavra Jesus kukiḷuŋaruq iluqaiññi iniqpaŋni nunaaqqiuraniḷu, iḷisaurrivḷuni aŋaayyuviŋiññi, alġaqsruivḷuniḷu tusaayugaaġiksuaŋiñik God-im atanniqsimmataata iñuŋnun, iłuaqsivḷugiḷḷu naŋirrutipayaat suaŋairrutipayaallu.
Tavra Jesus uqallaŋaruq iḷitchitquramiñun, Iñusalaich utaqqirut tusaayumavlutiŋ tusaayugaaġiksuanik palauvaksratun nauganiktuatun kipisałhiñaaġuqługich, aglaan savaktit iñukitchut.
Tavraasii qiññuaqtuġitchi Atanġanun nautchiaqaġvium tilisivsaaqu­lugu savaktiksravsaamiñik.
Jesus Piksraqtuq Qulit Malġugnik Tilirauruanik<TS3>(Mark 3.13-19; Luke 6.12-16)Tavra Jesus qaitquŋagai inmiñun qulit malġuk iḷitchitqurani aasii suaŋŋasiŋagai ilitqusiqł̣uiyaiḷḷasivḷugich, suli iłuaqsiriyumi­ñaqsivḷugich naŋirrutipayaanik suaŋairrutipayaaniglu.
Atiŋich qulit malġuk tilirauruat uvva, sivulliq, Simon tairauruaq Peter-mik, Andrew-lu ilaan aniqataa, James-lu, John-lu iġñiŋik Zebedee-m,
Philip-lu, Bartholomew-lu, Thomas-lu, Matthew-lu tax-nik katit­chiri, James-lu iġñiŋa Alphaeus, Thaddaeus-lu,
Simon-lu Zealot-guruaq, Judas-lu Iscariot, aitchuutiginniktuaq Jesus-mik.
Piraksriusiaŋat Qulit Malġuk<TS3>(Mark 6.7-13; Luke 9.1-6)Taapkua qulit malġuk Jesus tiliŋagai piraksriqł̣ugich inna, Aul­laqqayaanasi sumupayaaq Jew-guŋitchuanun, suli isiġnagich nunaaq­qipayaaŋich Samaria-ġmiut,
aglaan aullaqsiññaġitchi tammaŋaruatun imnaisun ittuanun Israel-guruani.
Aasii alġaqsruiḷusi iglaullavsi uqaġlusi, Taamna qiḷaŋmiittuaq atan­niqsimanniksaaqsiruq iñuŋnik.
Iłuaqsisigik naŋittuat, aŋipkaqsigik tuquruat, mamititchigik kiḷḷiġ­ruaqtuqtuat, anittaqsigik ilitqusiqł̣uich. Suaŋŋasiqsauŋarusi akiḷiġa­luaġnagu, aasiiḷi atuqsiuŋ suaŋŋan akiiḷaaġlugu.
Saagaġnasi maniqaġvivsiññi maniŋmik kaviqsuamik qatiqtuamiglu, naagga unnii kannuyamik.
Puukataiḷaaġlusi iglauguvsi, naaggaunnii annuġaatqiusiraaġnasi, aluġusiraaġnasiḷu, naagga ayauppialiraaġnasi. Savaktauruaq piqaqti­taksrauruq pigiraksraġikkaŋiñik.
Suli kisupayaamun nunaaqqimun tikitkuvsi, iḷitchuġiyumausi iñuŋmik tukkuliiyumaruamik tavrani, aasii tukkuġilugu aullaġnivsiñ­ñunaglaan.
Isiġuvsi iglumun, uqallakkumausi inna, Tutqiutiqaġitchi.
Aasii taapkua iñuich paġlakpasi, tutqiutiqaġniaqtut. Aglaan paġla­ŋitpasi, tutqiutiqaġumiñaitchut.
Tavra kialiqaa tukkuliŋitpasi naagga naalaġnisuŋitpatigik uqalusi, piiyaqsiuŋ avyuq isigavsiññiñ aniñiallavsi iglumiñ naagga nunaaqqi­miñ.
Iḷumun uqallautigivsi, uvluani isivġiġvium, God naglikkutiqałhaaġ­niaqtuq iñuŋiññun Sodom-lu Gomorrah-vlu taavrumaŋŋa nunaaqqi­miñ tukkuliiŋitchuamiñ ilivsiññik.
Nagliksaaqtirrutiksrautit<TS3>(Mark 13.9-13; Luke 12.12-17)Uvva, aullaqtitkivsi imnaisun akunġannun amaqqut, iḷimasuk­tuaġitchiasii nimiġiatun suli anniaqłiŋisigilusi tiŋmiatun.
Nipuŋairvigilugich iñuich, qanuq aitchuutigiraġaġniaġaasi uqaqsi­taaġviŋñun, suli ipiġaqtuġlusi aŋaayyuviŋmiŋni.
Suli pisigiluŋa qaġġirrauniaqtusi sivuġaŋiññun kavanauruat umial­giḷḷu, uqaqulusi tusaayugaaġiksuanik inmiŋnun Jew-guŋitchuanullu.
Ilaisa tigutaaqpasi, uŋiariñasi qanuq uqaġniaqtilaavsiññik naagga sunik uqautiqaġniaqtilaavsiññik, qanuq uqaluksriusiaqaġniaqtusi tav­raġuqpan.
Qanuq ilivsiuŋitchuq uqaqtuaq, aglaan Ilitqusiġiksuaŋa Aapavsi uqaqtuq ilivsigun.
Iñuich aitchuutiginiaġaich aniqatitiŋ tuqutautqulugich. Suli aapauruat tainnatun pipkaġniaġmigaich miqłiqtutiŋ. Suli miqłiqtut makivsaallagniaqtut aŋayuqaamiŋnun aasii aŋayuqaatiŋ tuqutillugich.
Suli iñupayaat uumikkiutiniaġaasi pisigilugu uvaŋa pigikavsi. Aglaan iñuk igḷutuutiruaq nagliksaaqtitauniġmik iñuuniqtutilaamisun, annaurrauniaqtuq.
Nagliksaaqtitpasi nunaaqqimi, pigruġitchi tuglianun. Qanuq iḷu­mun uqallautigivsi, naatchianiŋniaŋitchusi savaavsiññik iluqaiññi nunaaqqiŋiññi Israel qaigaluaqtinnagu Iġñiŋa Iñuum.
Iḷitchitquraq kamanałhaaŋitchuq iḷisaurrimiñiñ, naaggaunnii kivgaq ataniġmiñiñ.
Naamaruq iḷitchitquraq itkumi iḷisaurrimisun, suli kivgaq ataniġmi­sun. Taiguġuugumiñŋa Beelzebul-mik Ataniġikkavsiŋa, qanutułhaaq iliŋisa atiġiił̣haaqtuanik taiguġniaġaasi uvaŋa kivgatka.
Iñuich Sivuuġagiłhaaġnagich<TS3>(Luke 12.2-7)Tavra sivuuġaginagich iñuich. Suna matuqaqtuaq matuiġñiaq­tuq, aasii nalunautchiapayaaq iḷitchuġipkaqtauniaqtuq.
Sut uqallautitka ilivsiññun taaġmi, iḷitchuġipkaqsigik iñuŋnun uvlumi, suli uqautitka ilivsiññun kisivsiññun, quliaqtuaġisigik iglut qaaŋiññiñ.
Iḷisimarusi malġuk tigmiaġruurak tunisuuruk maniuramun atautchi­mun. Naaggauvva nalliak unnii katakkumiñaitchuq nunamun uniuġ­lugu Aapavsi pisuutaa.
Ilivsivsauq nutchasiunnii niaquvsiññi iluqaisa God-im iḷisimagai iñugiaktilaaŋat.
Tavraasii sivuuġanasi, piqpaŋnałhaaqtusi iñugiaktuaniñ tiŋmiaġruu­raniñ.
Quliaqtuaqaġniq Christ Annaurriginivḷugu<TS3>(Luke 12.8-9)Tavra kialiqaa quliaqtuaġigumiŋa iñuŋnun piginiḷuni uvamnun, uvaŋaptauq tainnatun piñiaġmigiga Aapamnun qiḷaŋmiittuamun.
Aglaattauq kialiqaa piiḷaaġikpaŋa iñuŋnun pigiŋiññiḷuni uvamnun, uvaŋaptauq piiḷaaġiniaġmigiga Aapamnun qiḷaŋmiittuamun.
Qaġġirriŋitchuŋa Aŋuyautairrunmik Aglaan Atiŋirrunmik<TS3>(Luke 12.51-53; 14.26-27)Isumanasi qaiŋanasugaluŋa iñupayaurat atisipkaġiaġlugich. Qaiŋaitchuŋa atisipkaġiaġlugich, aglaan qaiŋaruŋa atinġiquvlugich.
Qanuq qaiñiġma atiŋaiqsinniaġai iġñiġuruat aapatiglu, suli paniu­ruat aakatiglu, suli ukuaguruat aakaruatiglu.
Suli iñuich akiḷḷiġiliutiniaġaich ilaisa igluqatitiŋ.
Iñuum piviuttaġiłhaaġumiuŋ aapani naagga aakani uvamniñ nalliummatiŋitchuq uvamnun, suli iñuum piviuttaġiłhaaġumiuŋ iġñini naagga paniñi uvamniñ nalliummatiŋitchuq uvamnun.
Suli iñuum iqsriutiŋitkumiuŋ aŋarraurani tuqutauyumaliġḷuniunnii pisigiluŋa, nalliummatiŋitchuq uvamnun.
Iñuk iñuullatuvaił̣aktuaq tammaiñiaqtuq iñuggunmiñik, aglaalli iñuk sullatuaġumiḷu atiruaq tuqqutiyumiñaġluŋaunnii, tammaiyumi­ñaipiaġaa iñuggutini.
Akiḷiusiaksrat<TS3>(Mark 9.41)Iñuum paġlagumisi paġlammigaaŋa, suli iñuum paġlaruam uvamnik paġlammigaa tilisiŋaruaq uvamnik.
Iñuk paġlaruaq uqaqtaanik God-im pisigivlugu uqaqtauniŋa God­mun aitchuusiaqaġniaqtuq uqaqtaata God-im akiḷiusiaŋatun. Suli iñuk paġlaruaq nalaunŋaruamik iñuŋmik pisigivlugu nalaunŋaniŋa, ait­chuusiaqaġniaqtuq nalaunŋaruam iñuum akiḷiusiaŋatun.
Suli kiñaliqaa aitchuiruaq atautchimununnii makua kamanaiññiq­srat maliġuaqtima iḷaŋannun qallugauram imałhiñaŋanikunnii nigli­ñaqtuamik imiġmik pisigivlugu iḷitchitquraunini, iḷumun uqallauti­givsi, akiḷiusiaqaġniaqtuq.
John Paptaiqsim Tiligik Iḷitchitquragni Jesus-mun<TS3>(Luke 7.18-35)Tavra Jesus naatchikami iḷisaurrunmiñik qulit malġuk iḷitchit­quramiñun, tavraŋŋa aullaŋaruq iḷisaurriyaqtuqłuni alġaqsrui­yaqtuqłuniḷu nunaaqqiñun tamaaniittuanun.
Tavra John tusaakami tigutaaqtaullaġmi savaaŋigun Christ, tilisi­ŋaruq uqaluŋmik iḷitchitquramigun
aasii apiġivlugu Jesus, Taivrumiŋauvich qaiyumaaqtuaguruaq, naagga niġiugniaqpisasuli allamik?
Tavra Jesus kiuŋagik, Aullaġlutik quliaqtuaġutiyaqtutku John sunik tusaaravsiññik tautukkavsiññiglu.
Ayauŋaruat tautullasirut, tusiattuallu pisuaqtut, kiḷḷiġruaqtuqtuat mamititaurut, tusiḷḷaqtuatsuli tusaallasirut, tuquŋaruallu aŋipkaqtau­rut, suli piqaqtuksrauruat tusaayugaaġiksuanik alġaqsruusiaqaqtut.
Aasii quviasugli iñuk ukpiŋaiŋitchuaq uvamnun.
John-gum iḷitchitquraŋik utiqsaġmaŋnik, Jesus uqautisarraqsiŋa­gai iñusalaich John-kun. Tautugiaqavsiuŋ John nunagluktuamun, sumik tautugniaġasugiraġivisi? Tautugiaqtaqpisiuŋ iñuk maliksuktaq­siññaqtuaq ivigruatun anuġim aulataġikkaŋatun? Naumi.
Summanmi aullaġuuniqpisi? Tautugiaqpisiuŋ iñuk annuġaaqaqtuaq akisuruanik annuġaanik? Iḷisimarusi tamatkua akisuruanik annuġaa­qaqtuat umialgich igluqpaŋiññiittut.
Summanmi ullautiraġivisi? Tautugiaqpisiuŋ uqaqtaa God-im? Aaŋ, uqallautigivsi nalupqinaitchuq, kamanałhaaqtuqunnii uqaqtiŋiññiñ God-im.
John taimñauruq aglausimaruaq Bible-ni inna, “Uvva tiligiga kiv­gaġa sivuŋni, itqanaiyaġniaġai iñuich akuqtuiyumiñaqsiḷugich iliŋ­nik.”
Iḷumun uqallautigivsi, John Paptaiqsi kamanaġniqsrauruq iñuŋniñ aniŋaruaniñ nunami. Aglaattauquvva paŋmapaŋmiñaglaan iñuk kamanaiññiqsrauruaq tamatkunaŋŋa atanniqsimapkaqtuaniñ God-mun kamanałhaaqtuq John-miñ, qanuq iḷitchuġiłhaaġniaqtuq sunik God-im salapqiġñiakkaŋiñik uvapkun.
Alġaqsruisaġniŋaniñ John Paptaiqsim paŋmapaŋmunaglaan, piyu­malaaqtuat iñuich siġġaqiŋarut God-mun atanniqsimatquvlutiŋ.
Qanuq Moses aglaaŋisa iluqaġmiglu God-im uqaqtiŋisa John-mu­naglaan uqautigiŋagaat sivuani tikiñŋaiñŋaan God-im atanniqsimma­taa.
Aasii ukpiġisukkuvsiuŋ uqaluat, ukpiġiyumiñaġiksi John-gutilaaŋa­nik sivuani uqautigikkaŋat qaiñiaġnivḷugu inniaqtuaq Elijah-tun.
Siutiqaqtusi tusaggatiksragnik, naalaġnisiŋa.
Piuraallaġmiŋ ququullativlutiŋ avanmun inna, atuqtuurautigalua­ġivsi uaminŋitchusi. Kiŋunġuŋŋuaqłuta qiaŋŋuaqapta, qiaŋitchusi.
John Paptaiqsi qaikami niġiḷaitqataŋaruq imiġaluaġnaniḷu wine-mik, aasii uqautigigiksi ilaa ilitqusiqł̣uqaġnivḷugu.
Iġñiŋa Iñuum qaiŋaruq niġivḷuni imiqłuniḷu allatun iñuktitun, aasii uvyauġiksi, Marra niġġiqsuruaq wine-tuqtiqpaglu, avilaitqataat tax-i­ñik katitchirit, piḷuusiqirillu. Suliqutauŋitchuq qanuq uqaġaluaġuvsi, qanuq isumaturuat iñuich puttuqsriḷḷagaat God-im isumattutaa.
Ukpiŋitchuat Nunaaqqich Iḷaŋiññi<TS3>(Luke 10.13-15)Tavra Jesus suarraqsiŋagai iñuich nunaaqqiñi iñuuruat savagvi­giŋarani iñugiagniqsranik aliuġnaqtuanik, qanuq isumalitqiŋiñmata.
Qanutun naglignaqtigirusi ilivsi, Chorazin-miut. Qanutun naglig­naqtigimmiusi ilivsi Bethsaida-ġmiut. Qanuq aliuġnaqtuat savaat savaaguruat ilivsiññi savaaguŋakpata Tyre-miḷu Sidon-miḷu, taima­niuvva isumalitqikkumiñaŋagaluaqtut annuġaaġlutiŋ miitchugnik suli aquppiḷutiŋ aġrani.
Tavra uqallautigivsi, uvluani isivġiġvium isivġiusiaksraŋat Tyre-vlu Sidon-lu iñuŋisa tunikił̣haaġniaqtuq ilivsi isivġiusiaksravsiññiñ.
Aasii ilivsi Capernaum-miut, isumavisi tugliqsruutinasugalusi qiḷaŋ­mun kamanaunmi? Nunaaqqiqsi suksraunġiqsauniaqtuq. Qanuq aliuġ­naqtuat savaaguruat ilivsiññi savaaguŋakpata Sodom-mi, napanayaġa­luaqtuq uumuŋaaglaan uvlumun.
Aglaan uqallautigivsi, tunikił̣haaġniaqtuq isivġiusiaksraŋat iñuŋisa Sodom, uvluani isivġiġvium ilivsiññiñ.
Qaiḷusi Uvamnun Unaŋuiqsiġitchi<TS3>(Luke 10.21-22)Tavrani Jesus uqallaŋaruq, Quyyavigigikpiñ, Aapaaŋ, Atanġu­ruatiin qiḷaŋmun nunamullu, iriqsimaŋakapkich iḷumun ittuat pisin isumatunasugiruaniñ iḷisimanasugiruaniḷḷu, aasii satqummiqł̣ugich iñuŋnun miqłiqtutun ittuanun.
Aaŋ, Aapaaŋ. Tainna pisuutigiŋagiñ iviġaumagivlugu.
Aapama supayaat qaiñŋagai uvamnun, aasii kialiqaa iḷisimaŋit­kaa Iġñiq aglaan kisimi Aapam. Kialiqaa suli iḷisimmaġiitkaa Aapa aglaan Iġñiġum kisimi, kiapayaaġlu Iġñiġum iḷitchuġipkakkaŋa Aapa­mik.
Iluqasi uqumaiḷḷiraqtuasii uŋiarrisaġivlugich piḷuutisi akuqtuqtau­niksraqsiḷu God-mun, qaisitchi uvamnun unaŋuiqsiqsitchumagivsi.
Anuqasiutisitchi uvamnun, aasii iḷisaġlusi uvamniñ, qanuq uvaŋa piaqłuktaŋitchuŋa qimmaksaliyaitchuŋalu, aasii unaŋuiqsiġñiaqtusi.
Qanuq anu aitchuutiga ilivsiññun naammaktuq, aasiisuli savaaksraq piraksriutiginiakkaġa ilivsiññun nagniġutauniaŋitchuq.
Apiqqun Jew-guruat Savaiññiŋatigun<TS3>(Mark 2.23-28; Luke 6.1-5)Tavrani Jesus-lu iḷitchitquraniḷu pisuaŋarut palauvaksranik nautchiaqaġvikun Jew-guruat Savairvianni. Iḷitchitquraŋi kaali­ŋarut, aasii nutchugairraqsiŋarut palauvaksranik aasii niġivḷugich.
Tavra Pharisees tautukamisigik, uvyaqiŋagaat Jesus, Tautukkich, iḷitchitquratin navgirut Savaiññikun pitquraptiŋnik.
Tavra Jesus kiuŋagai, Nalupqinaitchuamik taiguaŋarusi qanuq David piŋatilaaŋanik kaaksiuliqamiŋ piqatiniḷu.
David isiŋaruq igluanun God-im aasii niġivḷutiŋ punniġmik aitchuu­tauŋaruamik God-mun, nalaunŋaitkaluaqtuamik ilaallu piqatiniḷu niġikparruŋ, kisiiññun aŋaayyuliqsiqpaŋnun niġiñaqtuat.
Nalupqinaitchuamik taiguaŋarusi pitqurat piraksriutiŋiññik aŋaay­yuliqsiqpaŋnun ikipkaitquvlugich aitchuutinik uvlutuaqpan. Savakka­luaqamikunnii Savaitchuani aŋaayyuvikpaŋmi, pasiraulaitchut navgi­ñiḷugich Savaiññikun pitquramik.
Uqallautigivsi, Iñuk imma maaniitkaluaqtuq kamanałhaaqtuaq aŋaayyuvikpaŋmiñ.
Iñuich killukuaŋitchuat isivġiġumiñaitkaluaġisi pikpata taapkunatun iḷisimaguvsi sivuniŋiññik God-im uqaluŋisa inna uqaqtuat, “Kipiġniu­ġutigigiga nagliktautquvlusi ikipkautiłhiñanik aitchuiŋaiġḷusi.”
Tavraasii Iġñiŋa Iñuum ataniġnaqutiqałhaaqtuq pitquraniñ aŋalat­chiruaniñ iñuŋik Savaiññiġmi.
Iñuk Argakisuuraq<TS3>(Mark 3.1-6; Luke 6.6-11)Jesus tavraŋŋa aullaŋaruq, aasii isiqłuni aŋaayyuviannun.
Iñuk tavrani inŋaruq argakisuurauniqsuaq. Iñuqaŋammiñiqsuq tav­rani ittuanik pasiññigumaruanik Jesus-mik killuliqiniḷugu. Tavra apiġi­ŋagaat, Nalaunŋava iłuaqsiriruni Savaitchuani?
Jesus kiuŋagai, Nalliqsi ilivsiññi, atautchimik imnaiqaġniġumi katakpan iḷuqsramun Savaisillugich, qiluyumiñaitpauŋ?
Iñuk piqpaŋnałhaaqtuq imnaimiñ. Tavraasii nalaunŋaruq anniqsui­runi Savaiññiġmi.
Tavrani ilaan uqallautiŋagaa iñuk, Isaakkich argaktin. Tavra isaa­ŋagai, aasii argaŋi iłuaqsirauŋarut igḷumiktun.
Tavrali Pharisees aniŋarut aasii sivunniugaqsivḷutiŋ qanuġlugu Jesus tuqutchukługu.
God-im KivgaksraqtaaŋaJesus, iḷisimavlugu taamna, aullaŋaruq tavraŋŋa. Aasii iñugiak­tuat maliŋagaat. Suli ilaan iłuaqsiŋagai iluqaisa naŋittuat.
Taamna taŋŋiutausaŋaruq God-im uqautigiŋaraiññun uqaqtimigun Isaiah-kun inna,
“Uvva kivgaġa piksraqtaaġiŋaraġa, piviuttaġiraġa iviġaummatigilluatakkaġa. Iḷiñiaġiga Ilitqusiġiksuaġa ilaanun, aasii ilaan quliaqtuaġutiniaġai iñupayaat uvaŋa piḷġusiġitqukkamnik.
Ilaa qapiqtaqłiġñiaŋitchuq saqłaurriñiaŋitchuġlu, naaggaunnii piġuqtiqsaaniaŋitchuq nipaturaġaġluni apqutini.
Ilaan suksraunġiġñiaŋitkai pasiñaqtuat iñuich, ivigruatun ittuat navviraliŋaruatun ataiḷaisaŋatun iñuum, naaggaunnii qamiyasiuraqtuaq qulliq iñuum qamilaiñmatun, God-im pitqiksiġautairrutaa akimmatitchiaġilugu,
suli iñuich ilukaġmiŋ annautitquyumaniaqtut ilaanun.”
Jesus-lu Beelzebul-lu<TS3>(Mark 3.20-30; Luke 11.14-23)Tavrani ayauŋaruaġlu uqalaitchuaġlu ilitqusiqł̣ulik qaġġisiŋa­gaat Jesus-mun aasii ilaan iłuaqsiŋagaa. Uqalaitchuaq iñuk uqallasiŋa­ruq tautuksiḷḷasivḷuniḷu.
Tavra iñuich iluqaġmiŋ aliuŋarut, suli uqallakłutiŋ, Uvvauna kiŋu­niġiŋitkaluaqpauŋ David-gum, Christ-guruaq?
Tavrali Pharisees tusaakamirruŋ taamna uqallaŋarut, Kisiagun Beelzebul-kun, umialgatigun ilitqusiqł̣uich, taamna iñuk anittairuq ilit­qusiqł̣ugnik.
Jesus iḷisimavlugich isumaŋich, uqallautiŋagai, Nunauruat atinġiq­ł̣utiŋ aŋuyautikamiŋ inmiŋnun suksraunġiġuurut. Suli iniqpakkaluaq naaggaunnii igluqpaum iñuŋi atinġiqamiŋ suksraunġiġñiaqtut inmiŋ­nik.
Tainnatuttauq Satan ilitqusiqł̣uŋi atinġiġumiŋ piyuutilutiŋ avan­mun, ilaan suaŋŋataa isukłiññayaqtuq.
Aasii uvaŋa anittaġupkich ilitqusiqł̣uich Beelzebul-kun, kikulli mali­ġuaqtivsi anittaġuuvatigik? Tavra iliŋich isivġiqsiginiaġisi iḷisimanaqsi­ḷugu killukuapiaġataqtilaaqsi.
Aglaan Ilitqusiġiksuaŋagun God-im uvaŋa anittaiguma ilitqusiqł̣ug­nik, nalupqinaiqsuq God-im atanniqsimasaanikkai iñuich akunnav­siññi.
Iñuk suaŋarualuk qiḷiqsruiqqaaġlugu iglua pakagnaġniaqtuq suġauttaiġḷugulu. Tainnatuttauq Satan payariraksrauqqaaġniaqtuq ilit­qusiqł̣uŋi anitauniaqpata.
Iñuk piqatauŋitchuaq uvamnun akiḷḷiuruq uvamnun, iñuktun ittuq kivriñaqsimman palauvaksranik katitchiqataugaluaġnani siavsi­giññaqtuatun.
Tavraasii uqallautigivsi, God-im suliqutigiŋaiġumiñaġai itqaumayu­miñaiġḷugich iluqaisa iñuich piḷuutiŋich iluqaisalu pigiitchuat uqallau­tiŋich, aglaan iñuk uqaqtuaq pigiitchuamik Ilitqusiġiksuakun, sumi­kunnii suliqutigiŋaiqsauyumiñaitchuq.
Suli kiñapayaaq uqallakkumi pigiitchuamik Iġñiŋagun iñuum suli­qutigiŋaiqsauyumiñaqtuq itqaumayumiñaiġḷugu, aglaan kiñaliqaa uqallaqtuaq pigiitchuamik Ilitqusiġiksuakun suliqutigiŋaiqsauyumi­ñaitchuq, paŋmapak isuitchuamullu.
Napaaqtuq Siiġñaŋiḷu<TS3>(Luke 6.43-45)Napaaqtuq iḷitchuġinaġmatun nakuutilaaŋanik naagga pigiisi­laaŋanik siiġñiaŋigun, tainnaptauq iñuich iḷisimanaġmiut.
Ilivsi tuqunalgich nimiġiat. Qanuġlusi uqaluqaġniaqpisi nakuurua­mik piḷullavsi? Iñuum salapqiagaa irrusipiani uqaluŋmigun.
Iñulluataq uqaqami salapqiiruq nakuutilaamiñik, aasiiḷi pigiitchuaq iñuk uqaqami salapqiimmiuq pigiisilaamiñik.
Uqallautigivsi, uvluani isivġiġvium iñuich pasirauniaqtut anniq­suutauŋitchuatigun uqalupayauratigun uqallausiġikkamikkun.
Qanuq uqaluvsigun patchisaiqsauniaqtusi, suli uqaluvsigun pasirau­niaqtusi.
Jesus Aliuġnaqtuamik Savaqurauruq<TS3>(Mark 8.11-12; Luke 11.29-32)Tavrani iḷaŋich iḷisaurrit pitquranik iḷaŋiḷḷu Pharisees uqallaŋa­rut Jesus-mun, Iḷisaurrii, tautugukkiptigiñ aliuġnaqtuamik savaglutin nalupqinaiyautiksramik kiutilaaġnik.
Tavra ilaan kiugiññaŋagai, Qanutun pigiisigirut god-aitchuat makua iñuich savaquriruat uvamnik aliuġnaqtuanik. Aliuġnaqtuatua­luk savaaguniaqtuaq piñiaqtuq Jonah-tun uqaqtiŋatun God-im.
Qanuq tainnatuttauq Jonah-m uvluni piŋasuni unnuaniḷu piŋasuni iḷuaniinmatun aġviġum, Iġñiŋaptauq iñuum nunam iḷuaniinniaġmiuq piŋasuni uvluni piŋasuniḷu unnuani.
Isivġiġviŋmi iñuŋisa Nineveh-m akiḷḷiḷiġñiaġaasi ilivsi iñuuruasii paŋmapak aasii pasirauyumiñaqsiḷusi, qanuq iliŋich isumalitqiŋavlutiŋ alġaqsruimman Jonah, aasii imma iñuk kamanałhaaqtuaq Jonah-miñ maaniittuq.
Isivġiġviŋmi suli aġnam umialgum akiḷḷiḷiġñiaġaasi ilivsi iñuuruasii paŋmapak, aasii pasirauyumiñaqsiḷusi. Qanuq ilaa qaiŋaruq uŋallam tuŋaaniñ nunamiñiñ uŋasiksuamiñ tusaayaqtuqługu isumattutaa Solomon. Aasii imma iñuk maaniittuq kamanałhaaqtuaq Solomon-miñ.
Ilitqusiqł̣uk Utiqtuq<TS3>(Luke 11.24-26)Ilivsi pigiitchuasii iñuuruat paŋmapak ittusi iñuktun ilitqusiqł̣u­qaqtuatun. Ilitqusiqł̣uk anikami iñuŋmiñ, ilaa kukiḷuktuq imiġitchua­kun nunakun ivaqłiavluni piḷaiŋiaqsiaġviksramiñik, aasii paqitchiŋit­chuq.
Tavraniasii uqallaktuq, Utiġniaqtuŋa iñuŋmun, annivimñun. Tavra utiqami paqitkaa inigiŋakkani imaiḷaaq, tilaiŋaraatchiaq, sut iłuaq­sruqtat.
Tavraasii aullaqłuni qaġġirriruq tallimat malġugnik allanik ilitqusiq­ł̣ugnik pigiił̣haaqtuanik inmiñiñ, aasii isiqłutiŋ iñuuvigiaqsivḷugu. Tainna pimmata, iñuk taamna pigiiḷił̣haaŋaruq aqulliġmi sivulliġmiñ. Tainnaġniaġmiusi pigiitchuasii iñuuruasii paŋmapak.
Iñuich iḷaŋata uqallautiŋagaa, Aakallu aniqatiitillu qaŋma makita­rut aniiqł̣utiŋ, apiqsrirut uqaqatigisukłutin.
Tavra Jesus kiuŋagaa iñuk uqallaurriñi, Kisuuva aakaga? Suli kisuuvat aniqatitka?
Tavra isaaqługich argagni tuŋaannun iḷitchitqurami, ilaa uqallaŋa­ruq, marra makua aakagimmatullu aniqatigimmatullu itkitka.
Qanuq kiñaliqaa nalautchiruaq pisuutaanik Aapama qiḷaŋmiittuam aniqatigigiga, aakagigigalu.
Uuktuun Nautchiaksriqirikun<TS3>(Mark 4.1-9; Luke 8.4-8)Taavrumanisuli uvlumi Jesus aniŋaruq iglumiñ aasii aquptaa­ŋaruq tatchim siñaanun iḷisaurrisukłuni.
Tavra iñugiapiaġataqtuat iñuich katirvigiŋagaat avałługu, kiisaimma ikivuq umiaqpauramun aasii tavruŋa aquptaaqłuni, aasiiḷi iñusalaich makitavlutiŋ siñaani.
Tavra ilaan uqautiŋagai iñugiaktuanik uuktuutitigun, uqaqłuni, Nunaliqiri aullaqtuq kanġaqsruiyaqtuqłuni nautchiaksranik palauvak­sraġuġniaqtuanik.
Tavra kanġaqsruipkaqtillugu iḷaŋich kataŋarut apqutinun, aasii tiŋ­miat qaivḷutiŋ niġiŋagaich.
Iḷaŋich aasii kataŋarut uyaġauruamun nunamun nunaqapiaŋitchua­mun. Tavrauvvaa naurut, qanuq mapturuamik nunaitchuq.
Siqiñiq salapqiġman maŋŋuił̣ł̣utiŋ panaqłuŋagai, aasii tuquvlutiŋ.
Aasii iḷaŋich nautchiaksrat kataŋarut akunġannun kakiḷḷaġnaqtuat nauruat, aasii kakiḷḷaġnaqtuat nauvlutiŋ nagguviksraiŋagaich, naupka­ŋił̣ḷugich nautchiaksrat.
Allat kataŋarut nunagiksuamun, aasii nauvlutiŋ palauvaksrat iñu­giaksivḷutiŋ. Iḷaŋich nauŋarut iñuiññaq qulinik palauvaksranik, iḷaŋich aasii piŋasukipiamik, aasii iḷaŋich tallimakipiamik.
Tavra Jesus uqallautiŋagai, Siutiqaqtusi tusaggatiksraŋnik, naalaġni­siŋa.
Sivuniŋat Uuktuutit<TS3>(Mark 4.10-12; Luke 8.9-10)Tavra iḷitchitqurat qaivḷutiŋ Jesus apiġiŋagaat, Summan uqaq­pich iñuŋnun uuktuutitigun?
Ilaan kiuŋagai, God-im kaŋiqsipkaŋagaa ilivsiññun kaŋiqsiñaiñŋa­ruaq sivuani atanniqsimmatini iñuŋnun, aglaalli allat iñuich tusaqsra­ġigaat uuktuutitigun.
Qanuq iñuk kaŋiqsiñiḷuktuaq kaŋiqsipkavsaaqtauniaqtuq kaŋiqsiḷ­ḷuataġumiñaqsiḷugu. Aglaan iñuk kaŋiqsiñiḷuŋitchuaq piiguiñiaqtuq kaŋiqsił̣auraġaluakkaġmiñik.
Unauvva pisigivlugu uqautigitka uuktuutitigun, qanuq qiñiġaluaq­łutiŋ iḷisaqsriḷaitchut, naalaġnigaluaqłutiŋ tusaalaitchuatun ittut aasii kaŋiqsiḷaił̣ł̣utiŋ.
Ilaiññun nalaunŋapiallaktuq aglaaŋa Isaiah-m inna uqaqtuaq,“Tusaaniaġaluaqtusi iḷumun aglaan suuramikunnii kaŋiqsiyumiñaitchusi, suli iḷumun qiñiġniaġaluaġmiusi iḷisaqsriyumiñaitchusi.
Qanuq ilivsi iñuich puqiiḷiŋarusi, suli tusaallaiŋarusi, siqunġiqł̣usiḷu, iḷaanni iḷisaqsriñasugalusi suli tusaanasugalusi aasii kaŋiqsiḷusi, aasii saallusi uvamnun iłuaqsitqulusi.”
Aglaalli quviasugitchi uvaŋa iḷitchitquratka, qanuq iḷisaqsrirusi, kaŋiqsivḷusiḷu.
Iḷumun uqallautigivsi, iñugiaktuat uqaqtiŋisa God-im nalaunŋarua­kullu iñuuniaqtuaguruat kipiġniuġutigiŋagaat tautugukkaluaqługu ilivsi tautuaqsi, aasii tautukkumiñaiñŋagaat, suli tusaasukkaluaŋagaat tusaaraqsi, aasii tusaayumiñaiñŋagaat.
Jesus Sivunniuġaa Uuktuun Nunaliqirikun Nautchirriiruakun<TS3>(Mark 4.13-20; Luke 8.11-15)Naalaġnisitchi aasii iḷiḷḷugu sivuniŋa uuktuutim nunaliqirikun nautchirriiruakun.
Iñuich tusaaruat uqaluanik God-im atanniqsimmataata aglaan kaŋiqsiŋił̣ł̣ugu, nautchiaksratun ittut kataktuatun apqutinun. Tuun­ġaum qaivḷuni piiguipkaġai tusaakkaŋannik.
Aasiiḷi nautchiaksrat kataktuat uyaġaulaamun nunamun, iñuktitun ittut akuqtuiruatun uqaluŋmik quviasuutigivlugu tusaapqauraqamir­ruŋ.
Aglaan akuqtuaġiŋiññiġaat uqaluk naamasiḷugu tuniqsimmatiksraq­tiŋ, nautchiaksratun maŋŋuqavigruaŋitchuatun iłłutiŋ. Tavraasii iłuiḷ­ḷiuġutit nagliksaaqtirrusiallu qaimmata uqaluk pisigivlugu, iliŋich tav­rauvvaa nikatchaktut aasii qapiqłutiŋ.
Aasiiḷi nautchiaksrat kataktuat akunġannun kakiḷḷaġnat nauruat, ittut iñuktitun tusaaruatun uqaluŋmik, aglaan uŋiarrisit mattumani iñuuniaġniġmi piviuttaqsriñġuvlu suġaliġnik nagguviksraiġaat uqaluk, aasii iñuusiŋich allaŋŋuqtauŋił̣ł̣utiŋ.
Aasiiḷi nautchiaksrat kataktuat nunagiksuamun iñuktitun ittut tusaaruatun uqaluŋmik akuqtupiaġataqługu, aasii iñuusiŋich allaŋŋuq­tauvlutiŋ, nautchiaksratun kataktuatun nunagiksuamun, aasii nauriv­ḷuni iḷaŋiññik tallimakipiatun, ilaŋich piŋasukipiatun, suli iḷaŋich iñuiññaq qulitun.
Uuktuun PalauvaksraġiitchuatigunAllamiksuli uuktuunmik Jesus uqautiŋagai, Atanniqsimmataa Taavruma qiḷaŋmiittuam ittuq iñuktun kanġaqsruiruatun palauvaksra­ġiksuanik nautchiaqaġviŋmiñun.
Tavra iñuich siñiktillugich, uumigiriŋa qaiñiqsuq aasii kanġaqsruiv­ḷuni palauvaksraġiitchuanik akunġannun palauvaksraġiksuat, aasii kanġaqsruiqqaaqłuni aullaqłuni.
Tavraasii kivgaŋisa nunaqaqtuaq ullakługu uqallautiŋagaat, Aŋuun, palauvaksraġiksuanik kanġaqsruiŋarutin nautchiaqaġvigñun. Qanuqłutiŋ palauvaksraġiitchuat salapqiqpat?
Ilaan uqallautiŋagai, Uumigirim savaaġiŋagaa taamna. Kivgat api­ġiŋagaat, Aullaquvisigut nutchugaġiaġlugich palauvaksraġiitchuat?
Ilaan uqallautigiññaŋagai, Naagga, iḷaanni katitchaġuvsigik palau­vaksraġiitchuat maŋŋuiyaqpiaġisi palauvaksraġiksuat nutchugaqatigi­lugich palauvaksraġiitchuanun.
Iluqatik naulich atautchikun kivriviksramunaglaan, aasii kivrivik tikitpan uqallautiniaġitka kivririt, Katitqaaqsigik palauvaksraġiitchuat aasii qiḷiqsruġlugich atautchimun ikipkagaksriuġlugich, aglaan katillu­gich palauvaksraġiksuat suġalliqpimñun.
Uuktuun Nautchiaksrakun Atiqaqtuakun Mustard-mik<TS3>(Mark 4.30-32; Luke 13.18-19)Allamiksuli uuktuunmik Jesus quliaqtuaġutiŋagai, uqaqłuni, Atanniqsimmataa Taavruma qiḷaŋmiittuam nausaiññaġniŋa arriqaq­tuq mustard-mik nautchiaksramik iñuum nautchirriutikkaŋatun naut­chiaqaġvigmiñun.
Mikiniqsraugaluaŋŋaġmi nautchiaksrapayaaniñ, naukami aŋiniq­sraġuġuuruq nauriapayaaniñ aasii napaaktuġuqłuni. Tiŋmiat qaivḷutiŋ ugluliuqtut qisiqsiutiŋiññun.
Uuktuun Imaksrakun<TS3>(Luke 13.20-21)Jesus uqallautivsaaŋagai allamiksuli uuktuunmik. Atanniqsim­mataa Taavruma qiḷaŋmiittuam nausaiññaġniŋa arriqaqtuq imaksra­mik. Aġnam imaksraq akutqatigigaa palauvaŋmun, iluqaan puvlaga­taqtillugu.
Jesus Summan Uqaqtilaaŋa Uuktuutinik<TS3>(Mark 4.33-34)Iluqaisa tamatkua Jesus uqautigiŋagai iñusalaŋnun uuktuutiti­gun. Ilaan uqautisuŋiñŋagai sunik uuktuutauŋitchuakun.
Ilaa tainna piŋaruq taŋŋiutausaqługu God-im uqaqtaata uqaluanun inna,“Uqautiqaġniaqtuŋa uuktuutinik iliŋiññun. Uqautiniaġitka sunik kaŋiqsiñaiñŋaruanik nunaqaŋa savaagumman.”
Jesus Sivunniuġaa Uuktuun PalauvaksraġiitchuatigunTavrani Jesus qimaŋagai iñusalaich aasii isiqłuni iglumun. Aasii iḷitchitquraŋi ullautiŋarut ilaanun uqaqłutiŋ, uqauttutigut sivuniŋanik uuktuutim palauvaksraġiitchuatigun nautchiaqaġviŋmi.
Ilaan kiuŋagai, Iñuk kanġaqsruiruaq palauvaksraġiksuanik Iġñiġi­gaa iñuum.
Nautchiaqaġvik nunauruq, aasii palauvaksraġiksuat sivuniqaqtut iñuŋiñik God-im atanniqsimakkaŋiñik. Palauvaksraġiitchualli iñugigai Tuunġaum.
Aasii taamna uumigiri kanġaqsruiruaq tamatkuniŋa palauvaksra­ġiitchuanik Tuunġaq, kivrivik aasii sivuniqaqtuq nunam isuanik, aasii kivririt isaġulgich.
Palauvaksraġiitchuat katitaummatun aasii ikipkaqługich igniġmun, tainnatuttauq piñiaġmiuq nunam isuani.
Iġñiŋan Iñuum tiliñiaġai isaġuligni, aasii ilaisa katinniaġaich atan­niqsimakkaġmiñiñ piiyaġlugich iluqaisa piḷuksisauruat, iluqaisalu pigiitchualiqirit,
aasii igillugich inaanun igniqpaum. Tavrani iñuich qianiaqtut tiriq­tinniaġaiḷḷu kigutitiŋ.
Tavraniasii God-im iñuŋi iłuaqtuat qaumaniqaġniaqtut siqiñiqtun Aapamiŋ Atanniqsimaviani. Iñuum siutiqaqtuam naalaġniḷiŋa.
Uuktuun Iriqsimaruakun SuġalikunAtanniqsimmataa Taavruma qiḷaŋmiittuam ittuq suġaliqtun aki­suruatun iriqtauruatun nautchiaqaġviŋmi. Iñuum paqinnamiuŋ sautqi­ŋagaa. Aasii quviatchakpaił̣ł̣uni aullaqłuni tuniŋagai iluqaisa pigikkani tauqsiutiqaġukłuni naamaruanik maniŋñik aasii tauqsiqł̣ugu taamna nautchiaqaġvik.
Uuktuun Akisuruakun UyaġagiksuakunAasiisuli, Atanniqsimmataa Taavruma qiḷaŋmiittuam inmiuq tauqsiġñiaqtitun ivaqłiaruatun akisuruanik uyaġaġiksuanik.
Paqinnami atautchimik akisuruamik uyaġagiksuamik akisuqpak­tuamik, aullaqłuni tuniŋagai suġauttapayaani, aasii tauqsiqł̣ugu taamna akisuruaq uyaġagiksuaq.
Uuktuun KuvrakunAasiisuli Atanniqsimmataa Taavruma qiḷaŋmiittuam ittuq kuv­ratun kuvriutauruatun, aasii kuvraqługich qanusipayaat iqaluich.
Kuvraġviksraiġutimman, iñuich nuqinŋagaat nunamun aasii aqup­taaqłutiŋ ilaaguaqługich nakuuruat iqaluich utkusigñun, aasii igiłłu­gich pigiitchuat.
Tainnatun inniaqtuq nunam isuani. Isaġulgich qaiñiaqtut aasii ilaa­guaġlugich pigiitchuat iñuich nakuuruaniñ,
aasii igillugich inaanun igniqpaum. Tavrani iñuich qianiaqtut suli tiriqtinniaġaich kigutitiŋ.
Nutauruallu Utuqqauruallu SuġalġichJesus apiġiŋagai, Kaŋiqsivisigik taapkua iluqaisa? Ilaisa kiuŋa­gaat, Aaŋ.
Tavra ilaan uqallautiŋagai, Tavraasii kaŋiqsiñiġuvsi, itqaumasitchi tamatkua iḷisaŋaruat Atanniqsimmataanik Taavruma qiḷaŋmiittuam igluqpiraqtuatun ittut, salapqiiḷḷaruatun sunik nutauruanik naagga utuqqauruanik suġalliqpiŋmiŋniñ.
Jesus Ukpiġiŋitkaat Nazareth-mi<TS3>(Mark 6.1-6; Luke 4.16-30)Tavra Jesus naannamigich taapkua uuktuutit, ilaa aullaŋaruq tavraŋŋa.
Aasii tikiññami ilaan nunamiñun, iḷisautiŋagai iñuich aŋaayyu­vianni. Iñuich aliuġutchaŋarut, aasii uqallakłutiŋ, Sumiñ uvvauna iñuk piññakpa inna isumattunmik makkuniŋalu aliuġnaqtuanik savaanik?
Uvvauna kaamniġum iġñiġiŋitpauŋ? Aakaŋa taiguutiqaŋitpa Mary-mik? Aasiisuli aniqatigiŋitpagich James-lu, Joseph-lu, Simon-lu, Judas-lu?
Tavra iliŋich qanuqpaaŋaliŋarut. Tavra Jesus uqallautiŋagai, God-im uqaqtaa nanġausiaqallaruq sumiḷiqaa aglaan nunamiñi iḷamiñiḷu.
Tavra ilaa piŋaitchuq iñugiaktuanik aliuġnaqtuanik savaanik tav­rani, pisigivlugu ukpiġutairrutaat.
John Paptaiqsi Tuqutauruq<TS3>(Mark 6.14-29; Luke 9.7-9)Tavrani Herod atanaurauruaq Galilee-mi, tusaakami kamanau­taanik Jesus,
ilaa uqallaŋaruq kivgamiñun, Ammaamna John Paptaiqsi piuq, aŋi­ŋaruq tuqqunmiñ. Taamnauvva pisigivlugu savallaruq tamatkuniŋa aliuġnaqtuanik.
Qanuq Herod-gum tigupkaŋagaa John aasii qiḷiqsruipkaqługu isiq­ługu tigutaaġviŋmun, pisigivlugu Herodias, aniqanmi Philip nuliaŋa.
John Paptaiqsim Herod uqallautigaluamiiŋagaa, nalaunŋaitchuq ili­vich tuvaaqasiutigupku aniqarvich nuliaŋa.
Tavra ilaan tuqutchukkaluaġmivḷugulu sivuuġagiŋagai iñuich, qanuq ilaisa uqaqtigiruaġiŋagaat God-mun.
Tavra Herod annivia tikiñman, pania Herodias kanaakkiuŋaruq sivuġaanni tuyuġmiami, aasii iviġaŋagaa Herod.
Tavraasii ilaa unniqsuqłiiŋaruq nalupqinaiqł̣ugu aitchuġniaġnivḷugu supayaamik apiqsrisukpan.
Pisuksaaqtiqaqłuni aakamiñik, niviaqsiaq uqallaŋaruq, Aitchuŋŋa niaquanik John Paptaiqsim uumuŋa puggutauramun ikilugu.
Tavra umialik isumaaliŋaruq. Aglaan pisigivlugich nalupqinaiqł̣ugu unniqsuqłiisini sivuġaanni tuyuġmiami, ilaa piraksriiŋaruq aitchuuti­gitquvlugu apiqsriaŋa.
Herod tilisiŋaruq aasii niaquiqsiłługu John tigutaaġviŋmi.
Tavra ilaan niaqua qaġġisiŋagaat puggutauramun aasii aitchuutigiv­lugu niviaqsiamun, aasiiḷi ilaan qaġġisivlugu aakamiñun.
Tavra John iḷitchitquraŋisa qaivḷutiŋ piŋagaat timaa aasii iḷuviq­ługu. Aasii aullaqłutiŋ quliaqtuaġutiŋagaat Jesus.
Jesus Niġipkaġai 5,000 Iñuich<TS3>(Mark 6.30-44; Luke 9.10-17; John 6.1-14)Tavra Jesus tusaakamiuŋ taamna, ilaa aullaŋaruq tamaaŋŋa umiaqpaurakun iñuił̣aamun kisimġiuġukłuni. Tavra iñusalaich tusaa­kamirruŋ, maliŋagaat pisukataqłutiŋ nunaaqqiñiñ.
Tavra tulagniallaġmiŋ ilaan tautuŋagai iñusalaich, aasii nagliksrat­chaŋaruq ilaiññik, aasii iłuaqsiŋagai naŋittuaŋich.
Unnuksraaġman, iḷitchitqurat ullakługu uqallautiŋagaat, Iñui­ł̣aaq marra manna ini, unnuagaqsimmivḷuni, aullaqtitkich iñusalaich nunaaqqiñun tauqsiġumaut niqiksramiŋnik.
Jesus uqallaŋaruq, Aullaŋitkumikunnii suŋitchut, ilivsi aitchuqsigik sunik niqiksraŋiññik.
Ilaisa uqallautiŋagaat, Tallimanik punniġutiqaqsiññaqtugut mal­ġugniglu iqalluŋnik.
Jesus uqallautiŋagai, Qaġġisisigik uvamnun.
Tavra ilaan piraksriŋagai iñusalaich aquvitquvlugich iviŋnun, aasii tiguvlugich tallimat punniġich malġuglu iqalluk aaġluŋaruq qiḷaŋmun, aasii quyyavigivlugu God. Tavraasii avguqługich aitchuutigiŋagai pun­niġich iḷitchitquranun, aasiiḷi iḷitchitqurat aitchuutigivlugich iñusalaŋ­nun.
Tavra iluqaġmiŋ niġiŋarut pisuġuiqsuaqłutiŋ. Aasii iḷitchitqurat katitchiŋarut qulit malġugnik aguummagnik siḷiviłługich avguanik iḷa­kunik.
Aasii taapkua niġiruat 5,000 aŋutit itpalliŋarut, kisitqatigigaluaġna­gich aġnat miqłiqtullu.
Jesus Pisuaqtuq Immam Qaaŋagun<TS3>(Mark 6.45-52; John 6.15-21)Tavra iḷitchitqurani ikipkaŋagai umiaqpauramun aasii ayusaqtił­ługich sivumiñi ikaanmun, Jesus aullaqtitchiñiaqłuni iñusalagnik.
Tavra aullaqtitanikamigich iñusalaich, ilaa mayuŋaruq qimialuŋnun kisimi aŋaayyuyaqtuqłuni. Tanuġaksimman, Jesus tavraniinŋaruq kisimi.
Tavrali umiaqpauraq ayuuŋaruq nunamiñ qaggiuqłutiŋ, anuġim arguġiannaġuutivlugich.
Tavra uvluyasimman, Jesus ullaŋagai iḷitchitqurani pisuaqłuni immam qaaŋagun.
Tavra iḷitchitqurat tautukamirruŋ pisuaqtuaq immam qaaŋagun, iqsitchaŋarut uqaqłutiŋ, Ilitqusiq marra. Tavra nipaalaŋarut iqsialavlu­tiŋ.
Tavra tavrauvvaa ilaan uqallautiŋagai, quviatchaktitausitchi. Uva­ŋauruŋa. Iqsiñasi.
Jesus kiuŋagaa, Qaiñ. Tavra Peter niuŋaruq umiaqpauramiñ aasii pisuaqłuni immam qaaŋagun ullaŋagaa Jesus.
Aglaan iḷitchuġikami anuġimik naŋialiŋaruq, aasii kivisaaqsiruiñña­qami nipaalaŋaruq, Ataniiq annautiŋŋa.
Jesus tavrauvvaa isaaŋagai argagni aasii tiguvlugu, uqallautivlugu, Ilivich ukpiġutikitchuatiin. Summan nalupqisukpich?
Tavra ikimmagnik umiaqpauramun anuġaiŋaruq.
Aasii taapkua umiaqpauramiittuat sitquġvigiŋagaat kamanniuġvi­givlugu uqaqłutiŋ, Iḷumun Iġñiġigaatin God-im.
Jesus Iłuaqsigai Naŋittuat Gennesaret-mi<TS3>(Mark 6.53-56)Tavra ikaaqamiŋ, nunaliñŋarut Gennesaret-mun.
Tavra iñuŋi taavruma nunam iḷisaqsrikamiŋ ilaanik, tilisiŋarut uqa­luŋmik nunaaqqipayauranun aasii qaġġisivlugich naŋirrutiqapayauraq­tuat Jesus-mun,
apiġipiaqługu aksiḷḷagniaqsiññaġukługuunnii siñiġutaa annuġaa­ŋan. Aasii iñugiaktilaamiktun aksiutiruat iłuaqsirauŋarut.
Iḷisaurrutaat Maŋŋuuruat<TS3>(Mark 7.1-13)Tavra Pharisees-lu iḷisaurriḷḷu pitquranik ullautiŋarut Jesus-mun Jerusalem-miñ aasii apiġivlugu,
Summan iḷitchitquravich kamagilaitpatigik iḷisaurrutiŋich maŋ­ŋuupta? Qanuq niġiŋaiñŋaġmiŋ iqaġilaitkaich argatiŋ tuvraġlugu piraksriutaat maŋŋuupta.
Jesus kiuŋagai, Summallivsauq ilivsi kamagilaitpisigik pitquraŋi God-im, kamagiłhaaqługich maŋŋuuvsi iḷisaurrutiŋich?
Qanuq God piraksriiŋaruq Moses-kun, suuŋiḷaġinagik aapallu aakallu. Kiñaliqaa uqallautiqaqtuaq pigiitchuamik aapamigun aakami­gullu, tuquruksraupiaqtuq.
Ilivsiḷiasii iḷisaurrirusi iñuk piqaġniqpan sumik ikayuutigiyumiñaġa­luakkamiñik aapamiñun naagga aakamiñun aglaan uqallausiġikpagu, Taamna pigigaa God-im,
ilaa pasirauyumiñaitchualigiksi ikayuŋitkaluaġumigik aapaniḷu aaka­niḷu, pisigivlugu maŋŋuuvsi iḷisaurrutaat, anniqsuutauŋaiġisi uqaluŋi God-im.
Ilivsi ukpiŋŋuaqtuasii. Qanutun nalautigiŋaruq Isaiah uqaqtaa God-im uqallausiġikamisi. Ilaan aglaŋagai God-im uqaluŋi inna,“Ukua iñuich nanġaġaluaġaanŋa uqalułhiñamiŋnik, sivuniqasuŋaġnagich uqalutiŋ.
Iliŋisa iḷumutun savautiŋitkaanŋa aŋaayyuvigiluŋalu, qanuq iḷisaurrirut iñuich pitquraliaŋiññik, God-mun pitquraġiruatun iḷivḷugich.”
Jesus uqallavsaaŋaruq, Kamagiŋitkisi God-im pitquraŋi, kamagił­haaqługich piḷġusiḷiaŋich iñuich.
Sut Salumaiḷḷisit Iñuŋmun<TS3>(Mark 7.14-23)Tavra Jesus ququaŋagai iñuich inmiñun aasii uqallautivlugich, Naalaġnisiŋa kaŋiqsiḷusiḷu.
Taavruma qaniġmuktuam niġiruatun piḷuksipkalaitkaa iñuk, aglaan taavruma aniruam qaniġmiñ, uqaluum piḷuksipkaġumiñaġaa iñuk.
Iḷitchitquraŋisa ullakługu uqallautiŋagaat, Iḷisimavigich Pharisees piavsaktilaaŋat tusaakamirruŋ taamna uqallautin?
Ilaan kiuŋagai, Nautchiapayaaq qiḷaŋmiittuam Aapama nautchir­riutiŋaisaŋa nusuktauniaqtuq.
Ilimiktun piḷich. Aullarrirut ayauŋaruatun iñuktun. Aasii ayauŋa­ruam iñuum aullatikpauŋ ayauŋaruaq iñuk, iluqatik qargisaġniaqtuk.
Tavra Peter-m uqallautiŋagaa, Sivunniuġuŋ uvaptiŋnun taamna uuktuun.
Ilaalli uqallautiŋagai, Ilivsivsauq kaŋiqsisaiñmivisi?
Kaŋiqsiŋaitpisiuŋ sunapayaaq qaniġmuktuaq aqiaqqumuguuruq, aasii anivḷuni timimiñ.
Aglaan suna pigiitchuaq uqaluk aniruaq qanikun aullaqivluni isu­maqaġvianiñ, taavruma piḷuksipkaġaa iñuk.
Qanuq iñuum isumaqaġvianiñ salapqiġuurut pigiitchuat isumat piḷ­ġusiġiitchuallu, iñuaġutit, allatuutit, tigligautit, saglutiginnigniġich, tiġlirautit.
Tamatkua tamarra piḷuksipkaġaat iñuk, aglaan niġiruni iqaġiga­luaġnagich argaich piḷuksisauŋitchuq iñuŋmun.
Aġnam Ukpiġutaa<TS3>(Mark 7.24-30)Tavra Jesus aullaŋaruq tavraŋŋa aasii aullaqłuni nunaaqqiŋiñun Tyre-m Sidon-lu.
Tavra Jesus kiuŋaitkaa uqaluuramikunnii. Tavra iḷitchitquraŋisa ullakługu apiġipiaŋagaat, Aqpikkuuŋ una aġnaq, qanuq uvva małak­kaatigut nipimigun.
Ilaa uqallaŋaruq, Tilirauŋaruŋa kisiiññun Israel-guruanun imnaisun tammaŋaruatun ittuanun.
Tavra aġnaq qaivḷuni sitquŋaruq sivuġaanun uqaqłuni, Ataniiq, ika­yuŋŋa.
Tavra ilaan kiuŋagaa, Nalaunŋaŋitchuq tigulugu miqłiqtut niqaat aitchuutigiruni qimmiñun.
Aġnaq uqallaŋaruq, Aaglukiaq Ataniiq, naaggaptauq marra qim­mich-unnii niġisuummiut kanġallugnik kataktuanik iñuŋmiŋ niġġivi­ŋiññiñ.
Tavra Jesus kiuŋagaa, Aġnaaq, kamanapaluktuq ukpiġutin. Taŋ­ŋiġḷi kipiġniuġutin. Tavra pania iłuaqsirauŋaruq tavrauvvaa.
Jesus Iłuaqsigai Iñugiaktuat IñuichTavra Jesus aullalgitchuq tavraŋŋa aasii iglauvluni siñiqsraqługu tasia Galilee-m. Tavra ilaa mayuŋaruq qimialuŋnun, aasii aquviłłuni tamauŋa.
Tavra iñugiapiaġataqtuat iñuich ullautiŋarut ilaanun, qaġġirrivḷutiŋ tusiapiktaqtuanik, qilluutiqaqtuanik, ayauŋaruanik, uqalaitchuanik, suniglu iñugiaktuanik allanik naŋirrutiliŋnik, aasii iḷivḷugich sivuġaa­nun, tavra ilaan iłuaqsiŋagai.
Tavraasii iñusalaich kamasuŋarut, tautukamisigik uqalaiḷat uqaaq­simmata, qilluutituqtuat iłuaqsiraummata, tusiattuat pisuaġmata, suli ayauŋaruat tautullasimmata. Tavra ilaisa nanġaŋagaat God-iŋat Israel.
Jesus Niġipkaġai 4,000 Iñuich<TS3>(Mark 8.1-10)Tavrani Jesus ququaŋagai iḷitchitqurani inmiñun aasii uqallau­tivlugich, Nagliksraliqsuŋa iñusalaŋnik, pisigivlugu nayuutiniŋat uvamnun paŋmapak piŋasuni uvluni, aasii paŋmapak niqiksraiqsut. Aullaqtitchumaŋitkitka kaaŋŋaisa, sayaiġñiaqtutkiataŋ apqunmi.
Tavra iḷitchitqurat apiġiŋagaat, Sumiñ niqiksranigniaqpisa naama­ruamik nunagluktuami niġipkaġumiñaġlugich innatun iñugiaktigiruat?
Tavra Jesus apiġiŋagai, Qavsiñik punniġutiqaqpisi? Ilaisa kiuŋa­gaat, Tallimat malġugnik, iñukisuuraniglu iqaluuranik.
Tavra Jesus piraksriiŋaruq iñusalaich aquvitquvlugich nunamun.
Ilaan tiguŋagai tallimat malġuk punniġich iqaluiḷḷu, aasii quyaani­kami God-mun avguqługich qaiñŋagai iḷitchitquranun, aasiiḷi iḷitchit­qurat qaił̣ł̣ugich iñusalaŋnun.
Tavra iluqaġmiŋ niġiŋarut pisuiqsuaqłutiŋ. Aasii iḷitchitqurat katit­chiŋarut tallimat malġugnik aguummakpagnik siḷiviłługich iḷakunik kisiŋŋuqtanik.
Tamatkua niġiruat 4,000-tun iñugiaktigiŋarut, aġnat miqłiqtullu kisitqatigigaluaġnagich.
Aasii aullaqtitanikługich iñusalaich, ilaa ikuŋaruq umiaqpaura­mun aasii aullaqłutiŋ nunaaqqiŋiññun Magadan.
Iñuich Tautuguŋarut Aliuġnaqtuamik<TS3>(Mark 8.11-13; Luke 12.54-56)Tavra Pharisees-lu Sadducees-lu qaiŋarut Jesus-mun, aasii uuk­tuaqsaqługu apiġiŋagaat tautuktitquvlutiŋ aliuġnaqtuamik qiḷaŋmiñ, iḷisimanaqsisaġlugu God-mun iviġaumagitilaaŋa.
Ilaan kiuŋagai, Unnuksraaġman uqallaguurusi, siḷaŋŋuġniaġaa qanuq qiḷak kaviqsiruq.
Aasii uvlaami uqallaguummiusi, sialugniaqtuq uvlupak qanuq qiḷak kaviqsiularuq maŋaaqsiruġlu. Iḷisimagaluaqłusi sivunniuġniŋanik qiñ­ñaŋata qiḷaum, iḷitchuġilaiññiġisi sivuniŋich aliuġnaqtuat savaaguruat akunnavsiññi.
Qanutun pigiisigirut god-aitchullu iñuich, makua savaquriruat uvam­nik aliuġnaqtuanik. Aliuġnaqtuatualuk savaaguniaqtuaq piñiaqtuq Jonah-tun uqaqtiŋatun God-im. Tavra ilaan qimaŋagai aasii aullaq­łuni.
Pharisees-lu Sadducees-lu Arriqaqtut Imaksramik<TS3>(Mark 8.14-21)Tavra ikaaganikamiŋ taaguŋatchianun tatchim, iḷitchitqurat iḷit­chuġiŋarut piiguqtilaamiŋnik punniġnik.
Jesus uqallautiŋagai, Qaunagisitchi nipuŋaiḷḷusiḷu imaksriuqtaŋiññik Pharisees, Sadducees-lu.
Tavra uqaarraqsiŋarut avanmun uqaqłutiŋ, Ilaan uqallausiġigaa taamna punniliraaŋiññapta.
Tavra Jesus, iḷisimavlugu qanuq uqaqtilaaŋat uqallaŋaruq, Uvvailivsi summan uqaaġutiqaqpisi akunnavsiññi punniġutaiññivḷusi? Iñuich ilivsi ukpiġutikitchusi.
Kaŋiqsiŋaitpisisuli? Itqaumaŋitpisigik ipkua tallimat punniġich avgu­qapkich 5,000-nun aŋutinun? Qavsiñullu aguummagnun immiqsiŋa­visi?
Naaggaunnii tallimat malġuk punniġich avguqapkich 4,000-nun? Qavsiñullu aguummakpagnun immiqsiŋavisi?
Qanuq imña kaŋiqsiŋiññiqpisi uqautiqaŋisilaamnik punniġnik. Qau­nagisitchi imaksrautiŋisigun Pharisees Sadducees-lu.
Tavrani iḷitchitqurat kaŋiqsiŋarut ilaanun uqautiŋisilaamiŋnik imaksraŋagun punniġum, aglaan qaunagitquvlugich iḷisaurrutiŋisigun Pharisees Sadducees-lu.
Iliŋich uqallaŋarut, John-gunisuugaatin Paptaiqsi, allalli Elijah-univḷutin, allat-suli Jeremiah-univḷutin naaggaqaa iḷaginivḷutin uqaqtiŋi­ñun God-im.
Ilaan apiġiŋagai, Ilivsiḷimi kiunivisiŋa?
Simon Peter uqallaŋaruq, Ilivich Christ-gurutin, Iġñiŋa iñuuruam God-im.
Jesus kiuŋagaa, Quviatchaktitaugiñ Simon iġñiŋa John, qanuq iñuum satqummiŋaitkaa iliŋnun taamna uqallautin, aglaan Aapama qiḷaŋmiittuam.
Aasii uqallautigikpiñ, ilivich Peter-aurutin, sivuniqaqtuaq Uyaġag­mik, aasii taavrumuŋa uyaġagmun nappaġniaġiga aŋaayyuviga, aasii suaŋŋatipayauraŋisa Tuunġaum payariyumiñaitkaat.
Aitchuġniaġikpiñ pitchiġiiyautiŋiñik Atanniqsimmataata Taavruma qiḷaŋmiittuam. Taamna sivuniqaqtuq pitquŋisasi aŋaayyuvimñi nunami pitquniaŋiñmigai Taavruma qiḷaŋmiittuam, aasii supayaat pipkallakkasi nunami pipkallaniaġmigai Taavruma qiḷaŋmittuam.
Tavrani Jesus uqautipiaġataŋagai iḷitchitqurani quliaqtuaquŋił̣ł̣u­gich kimununnii Christ-guniḷuni.
Jesus Uqautigigaa Nagliksaaġniksrani Tuquniksraniḷu<TS3>(Mark 8.31-9.1; Luke 9.22-27)Tavraŋŋaaglaan Jesus iḷisautirraqsiŋagai iḷitchitqurani aullaqtuk­sraupiaġnivḷuni Jerusalem-mun aasii nagliksaaġutiqaġluni iñugiaktua­nik umialiŋnaŋiññiḷḷu Jew-guruat aŋaayyuliqsiqpagniḷḷu iḷisaurriñiḷḷu pitquranik, aasii tuqutauluni, aasiisuli uvluk piŋayuagni aŋipkaqtau­luni.
Tavra Peter-m asivaqtaaġutivlugu uqallautiŋagaa, Tainna uqaqtuk­srauŋitchutin. Ataniiq, God-im pipkaŋaiḷḷiuŋ taamna. Taamna piruk­srauŋipiaqtuq iliŋnun.
Tavra Jesus qiviaqługu Peter uqallautiŋagaa, Satan, piiġiñ uvamniñ. Piñaiḷutaurutin uvamnun, qanuq isumaŋitchutin God-im isummasia­nik aglaan iñuich isumaŋannik.
Tavrani Jesus uqallautiŋagai iḷitchitqurani, Kialiqaa maligukku­miŋa piruksrauŋitchuq ilaan pisukkamiñik, iqsriutilugu aŋarraurani, itqanaitchuksrauruq tuqqutigiyumiñaġluŋaunnii.
Qanuq iñuk iñuullatuvaił̣aktuaq tammaiñiaqtuq iñuggunmiñik, aglaalli iñuk sullatuaġumiḷu atiruaq tuqqutiyumiñaġluŋaunnii, tam­maiyumiñaipiaġaa iñuggutini.
Iñuk suġallakkaluaġumi supayauranik nunamiittuanik aasii tam­mautigilugich, ilaa suuramikunnii anniqsuġumiñaitchuq inmiñik. Sumik piitchuq iñuum simmiutiksraŋanik iñuggunmiñun.
Qanuq Iġñiŋa Iñuum qaiyumaaqtuq piqatigilugich isaġuliŋni qau­manġagun Aapami, aasii tavrani akiḷiġḷugu iñupayaaq savaaŋigun.
Iḷumun uqallautigivsi, iñuqaġniaqtuq iḷaŋiññik makitaruanik uvani tuquniaŋitchuanik tautukkaluaġnatiŋ Iġñiŋanik Iñuum qairuamik umialiktun.
Jesus Qiññaŋa Allaŋŋuqtauruq<TS3>(Mark 9.2-13; Luke 9.28-36)Tavra itchaksrat uvlut pianiŋmata Jesus piqasiutiŋagai inmiñun Peter-lu, aniqatigiigḷu James-lu John-lu, aasii aullautivlugich qutchiksuamun iġġimun kisiisa.
Tavra ilaa qiññaġmiñi allaŋŋuŋaruq sivuġaanni, suli kiiñaŋa qaummaġiksivḷuni siqiñiqtun, annuġaaŋiḷu qatiqsivḷutiŋ qaummaqtun.
Tavraasii niptaŋaruk ilaiññun Moses-lu Elijah-lu, uqaaqatigivlugu Jesus.
Tavra Peter uqallaŋaruq Jesus-mun, Ataniiq, iłuaqtuq tavraniin­napta. Pisukkuvich tupiġniaqtuŋa piŋasunik mauŋa, atautchimik iliŋ­nun, suli atautchimik Moses-mun, suli atautchimik Elijah-mun.
Uqaġataviksillugu suli, qaummaġiksuam nuvuyam qulaŋiġmagich, nipi nuvuyamiñ uqallaŋaruq, Uvva piviuttaġivlugu Iġñiġa iviġaumma­tigilluatakkaġa. Naalaġnisiuŋ.
Iḷitchitqurat tusaakamirruŋ nipi, punŋarut nunamun, suli iqsitcha­piaġataŋarut.
Tavra Jesus qaivḷuni aksiŋagai uqallautigillaan, Makittitchi suli iqsi­ŋaiġitchi.
Tavrani aaġluqamiŋ, tautuŋitchut iñuŋmik aglaan Jesus kisian.
Tavra atqallaġmiŋ iġġimiñ, Jesus piraksriŋagai, Quliaqtuaġnasi iñuŋmun tautukkavsiññik, Iġñiŋa Iñuum aŋitchiaġilugu tuqqunmiñ.
Tavra iḷitchitqurat apiġiŋagaat, Summan uvva iḷisaurrit pitquranik uqaġuuvat Elijah qaiqqaaqtuksrauniaġnivḷugu qaiŋaiñŋaan Christ-guruaq?
Ilaan kiuŋagai, Iḷumun ittuq Elijah qaiqqaaġniaqtuq Christ-miñ aasii itqanaiġñiaġai supayaat.
Aglaalli uqallautigivsi Elijah qaiganiŋaruq, aasii iñuich iḷisaġiŋait­kaat, aglaan iñuich piŋagaat qanupayauraq pisukamirruŋ. Tainnatut­tauq aasii Iġñiŋa Iñuum nagliksaaqtinniaġmigaat.
Tavrani iḷitchitqurat kaŋiqsiŋarut ilaanun uqautitilaamiŋnik sivuni­ġivlugu John Paptaiqsi.
Jesus Iłuaqsigaa Nukatpiaġruk Ilitqusiqł̣ulik<TS3>(Mark 9.14-29; Luke 9.37-43a)Tavra iñusalaŋnun tikiutimmata, iñuum ullaŋagaa Jesus aasii sitquqłuni sivuġaanun uqallaŋaruq,
Qaġġisiŋagaluaġiga iḷitchitquraġnun, iłuaqsiḷaiñŋagaat.
Tavra Jesus kiuŋagai, Qanutun uvva ukpiġutaisigirusi killukuaqti­givlusiḷu iñuich. Qanutun sivisutigiruamik nayugaksraġivisi ukpiliġa­taqtillusi? Qanutun igḷutugaksraġivisi? Qaġġitchuuŋ nukatpiaġruk uvamnun.
Tavra Jesus suaŋagaa ilitqusiqł̣uk, aasii aniŋaruq nukatpiaġrugmiñ, suli nukatpiaġruk iłuaqsirauŋaruq tavrauvvaa.
Tavrani iḷitchitqurat qaiŋarut Jesus-mun iñuił̣aakun aasii uqal­lakłutiŋ, Suvluta uvagut ilitqusiqł̣uk anilaitpisigu?
Jesus uqallautiŋagai, Patchisauruq ukpiġutikiññiqsi. Qanuq iḷumun uqallautigivsi, ukpiġutiqaġuvsi nautchiaksratun mustard-tun mikipia­ġaluaqłuni naullaruatun napaaqtuqpaġuqłuni, uqallautiyumiñaġiksi una iġġiq, Nuuttin maaŋŋa avuŋaqpanun, aasii nuunniaqtuq. Suli sunaliqaa piḷḷasiñiaġiksi.
Aglaan tainnasiq ilitqusiqł̣uk sumikunnii aniḷaitchuq aŋaayyutauŋit­chuakun niġiḷaiḷḷuni.
Jesus Uqautigivsaaġaa Tuqqutini<TS3>(Mark 9.30-32; Luke 9.43b-45)Tavra kukiḷuŋniallaġmiŋ Galilee-mi, Jesus uqallautiŋagai iḷit­chitqurani, Iġñiŋa Iñuum aitchuutauniaqtuq iñuŋnun,
aasii tuqunniaġaat, aglaan ilaa aŋipkaqtauniaqtuq uvluk piŋa­yuagni. Tavra iḷitchitqurat ipiqtutchapiaŋarut.
Akiḷiiñiq Aŋaayyuvikpaum Tax-iġutiŋiñikJesus-lu iḷitchitquraniḷu tikiñmata Capernaum-mun, katitchirit Aŋaayyuvikpaum tax-iġutiŋiñik qaiŋarut Peter-mun aasii apiġivlugu, Iḷisaurriksi akiḷiiḷaitpa tax-iutiŋiñik aŋaayyuvikpaum?
Ilaan kiuŋagai, Akiḷiisuuruq. Tavraasii Peter isiġman iglumun, Jesus uqallaqqaaŋaruq ilaanun, Simon, qanuq isumavich? Kisuniñ umialiŋi nunam katitchisuuvat taxes-nik? Ilaisa nunamigni iñuŋmiŋniñ naagga allat nunat iñuŋiññiñ?
Peter-m kiuŋagaa, Allaniñ. Tavra Jesus uqallautiŋagaa, Umialgum iñuŋi akiḷiiḷaitchut.
Tainnailluqtuqunnii iłuigutchaguŋiḷḷugich, niksiḷiġiaġiñ immamun, aasii tigulugu niksiksan sivulliq qakitkupku aatchaqtitkupku paqin­niaqtutin naamaruamik maniŋmik tax-iutiksraptiŋnik aŋaayyuvikpaŋ­mun. Tigulugu manik aitchuutigiyumagiñ ilaiññun aitchuisilunuk.
Kiña Kamanaġniqsrauva?<TS3>(Mark 9.33-37; Luke 9.46-48)Tavra tavrani iḷitchitqurat ullautiŋarut Jesus-mun, apiqsrivḷu­tiŋ, Kiña kamanaġniqsrauva atanniqsimaviani Taavruma qiḷaŋ­miittuam?
Tavra Jesus tuksiaqługu inmiñun miqłiqtuuraq inillaŋagaa qitqan­nun,
aasii uqallakłuni, Iḷumun uqallautigivsi, ilivsi isumalitqiŋisuaġuvsi aasii iḷiḷusi miqłiqtutun, sumikunnii isiġumiñaitchusi atanniqsimavia­nun Taavruma qiḷaŋmiittuam.
Kiñaliqaa kamanaqsiḷiŋaiġumi inmiñik uuma miqłiqtum irrusiatun iḷiḷuni ilaa kamanaġniqsrauruq atanniqsimaviani Taavruma qiḷaŋmiit­tuam.
Iñuum paġlakpauŋ miqłiqtuuraq uvaŋa pisigiluŋa, uvaŋa paġla­gaaŋa.
Piḷuksipkaqtinniaġutit<TS3>(Mark 9.42-48; Luke 17.1-2)Kialiqaa ukpiġutaiqsitpagu iḷaŋat makua miqłiqtuuratun iḷivḷutiŋ ukpiqtuat uvamnun, iłuałhaaġayaqtuq uyaġagruaġmik quŋusiġutchiġ­ḷugu ipipkaqpan itiniŋanun taġium.
Qanutun naglignaqtigirut nunam iñuŋi ukpiġutaiqsitchiruat iñuŋnik. Tainnainniaġniqsuq ataramik, aglaan qanutun naglignaqtigiruq ukpi­ġutaiqsitchiruaq iñuŋnik.
Tavra argavsi naagga isigavsi piḷuksipkaqpasi, iñuusitchi argaiq­suatun naagga isigaiqsuatun piḷusi. Iłuałhaaġayaqtuq isiġuvsi atanniq­simavianun God-im argaiḷḷusiunnii naagga isiġaiḷḷusi piqaġniġmiñ ilu­qaaktun argaqaġlusi isigaqaġlusiḷu igitauniġmiñ isuitchuamun igniġ­mun.
Suli irivsi piḷuksipkaqpasi, iñuusitchi iraiqsuatun piḷusi. Iłuałhaaġa­yaqtuq isiġuvsi atanniqsimavianun God-im atautchimik iriqaġlusi mal­ġugnik iriqaġluni igitauniġmiñ nagliksaaġvium igniŋanun.
Uuktuun Tammaŋaruakun Imnaikun<TS3>(Luke 15.3-7)Qaunagisitchi suuŋiḷaġitchaiḷisiuŋ atausiqunnii makua iḷaŋat miqłiqtutun iḷivḷuni ukpiqtuaguruaq uvamnun. Qanuq uqallautigivsi, qiḷaŋmi isaġuliŋich qakuguliqaa ullautillarut Aapamnun qiḷaŋmiittua­mun.
[Qanuq Iġñiŋa Iñuum qaiŋaruq annautiyaqtuqługich tammaŋaruat.]
Qanuq isumavisi? Iñuk tallimakipiamik imnaiqaġumi, aasii iḷa­ŋat tammaġluni, qimagniaŋitpagich tallimakipiaġuutaitchuat qimia­luŋnun aasii ivaaqsiḷugu atausiq tammaqtuaq imnaiq?
Iḷumun uqallautigivsi, paqitkumiuŋ ilaa quviasuuttaqałhaaqtuq taavrumuŋa atautchimun imnaimun ukunaŋŋa tallimakipiaġuutait­chuaniñ imnaiñiñ tammaŋaitchuaniñ.
Tavra pisuutigiŋitkaa Aapavsi qiḷaŋmiittuam atausiqunnii iḷaŋat makua miqłiqtutun iḷivḷutiŋ ukpiliŋaruat tammaqulugu.
Aniqan Piḷuksiruaq IliŋnunAniqatin piḷuksikpan iliŋnun kisivich ullaglugu uqallauttuuŋ pimaqłuutaanik, ilipkullu ilaagullu. Naalaġnikpatin atisiqatigilutin utiqtitqikkiñ aniqatin.
Aglaan atisiqatigisuŋitpatin, ullatqikkumagiñ piqasiġḷutin atautchi­mik naagga malġugnik iñuŋnik iḷisimaruksragnik sunik uqautiŋnik ilaanun. Tainna piguvich, kamaksriñiaqtutin pitquranik uqaluqaqtua­nik inna, “Pasikkutipayaaq ukpiġnaqsiñiaqtuq iḷumun itilaaŋanik malġugnik naagga piŋasunik iḷisimariqaġluni.”
Naalaġnisuŋiḷgitpan, quliaqtuaġili aŋaayyuliqiruanun, aasii naalaġ­nisuŋiḷgitpan aŋaayyuliqiruanik iḷiuqsiuŋ aunniuġutiŋaisavsisun katit­chiritullu tax-iñik.
Uqallautivsaaġivsi, atisiḷutik malġuulutik sunapayaaq nunami apiq­sriaġiguptitku aŋaayyulutik, pipkaġniaġaa iliptiŋnun Aapama qiḷaŋ­miittuam.
Qanuq sumun malġuk naagga piŋasut katinmata pisigivluŋa, tavra­niinmiuŋa piqatigivlugich.
Uuktuun Suliqutigiŋaiksiŋitchuakun KivgakunTavrani Peter ullautiŋaruq Jesus-mun aasii apiġivlugu, Ataniiq, qavsiiqsuaġlugu suliqutigiŋaiġñiaqpigu itqaumayumiñaiġḷugich piḷuk­sigaluamiiqpan aniqatiga uvamnun? Tallimat malġuiqsuaġlugu?
Jesus kiuŋagaa, Naumi, tallimat malġuŋiḷaaŋni, aglaan qanutupa­yauraq suliqutigiŋaigaksraukpan.
Tavra inna ittuq atanniqsimmataa qiḷaŋmiittuam iñuŋnun. Umialik­tun ittuq piyummatiniktuatun iłuaqsruisukłuni akiiḷaŋiññik kivgami.
Makpiġarriqisaaniŋman, iñuk qaġġirrauŋaruq ilaanun akiiḷaqtuq­pauraqtuaq maniŋñik.
Tavra akiḷiiyumiñaiñman, atanġata tunirautquŋagaa, piqatigilugich nuliaŋalu miqłiqtuŋiḷu supayaallu pigikkaŋi, aasii akiḷiutigilugich akii­ḷaŋiñun.
Tavra kivgam sitquqami qiññuaqtulavigiaqsiŋagaa, Ataniiq, qiñuir­rutiqallagiñ uvamnun, akiḷiiviginiaġikpiñ iluqaiññik akiiḷamnik.
Tavra naglikkiagutivlugu atanġata aullaqtitkaa suliqutigiŋaiqł̣ugich akiiḷaŋi.
Tavraliasii taamna kivgaq, anisaġniallaġmi, kasuġniġaa iḷaŋat kivgauqatimi akiiḷałauraqtuaq inmiñiñ maniŋñik, aasii tigguġlukamiuŋ nunuiñiaqsautigillaan uqallautivlugu, Akiḷiigiñ akiiḷaġnik uvamnun.
Tavra kivgauqataa punŋaruq aasii qiññulaaqsivḷugu, Qiñuirrutiqa­ġiñ uvamnun, akiḷiiviginiaġikpiñ.
Tavra tainna pisuŋiñŋaruq aasii aullautivlugu isiŋagaa tigutaaġviŋ­mun akiḷiitchiaġisaqługu akiiḷaŋiñik.
Allat kivgauqatiŋisa iḷitchuġikamirruŋ piruaq taavrumiŋa, atqunaq iłuiḷḷiuġutigiŋagaat, aasii aullaqłutiŋ quliaqtuaġutivlugu ataniqtiŋ taav­rumiŋa iluqaanik piruamik.
Tavra atanġata qaitquŋagaa taamna kivgaq aasii uqallautivlugu, Ili­vich piḷuktuatiin kivgaaq. Suliqutigiŋaiŋagikpiñ iluqaanik taavrumiŋa akiiḷaqpauraġnik qanuq iŋiulakamŋa.
Tainnatulli naglikkutiqaqtuksrauŋagaluaqtutin kivgauqatiŋnun, uvaptun naglikkutiqaŋaruatun iliŋnun.
Tavra qinnautivlugu atanġata aitchuutigiŋagaa tigutaaqtaliqirinun tatavsaqtautquvlugu akiḷiitchiaġisaqługu iluqaiññik akiiḷaŋiñik.
Tasamma tainnatuttauq Aapama qiḷaŋmiittuam piñiaġmigaasi ilu­qasi, ilivsi iḷumutun suliqutigiŋaiḷaitkuvsiuŋ itqaumayumiñaiġḷugu ani­qativsi piḷuutaa ilivsiññun.
Jesus Iḷisaurriruq Avinnikun<TS3>(Mark 10.1-12)Tavra Jesus uqaŋaiqami tamatkuniŋa, aullaŋaruq Galilee-miñ aasii tikił̣ł̣uni nunaaqqiŋiñun Judea-m taavanitchiani kuugum Jordan.
Tavra iñugiaktuat iñusalaich maliġuaŋagaat, aasii ilaan iłuaqsiŋagai naŋittuat tamaani.
Tavra Pharisees ullaŋagaat aasii uuktuaqsaqługu apiġivlugu, Nalaunŋava pitquratigun iñuum nuliani avitpagu sumigliqaa patchisi­qaġlugu?
Jesus kiuŋagai, Taiguaġiŋaitpisiuŋ aullaqisaami iññiruamun taap­kuŋniŋa savaŋatilaaŋa aŋunmiglu aġnamiglu?
Aasii uqallakłuni, Taamna pisigivlugu, aŋutim qimaguugik aapaniḷu aakaniḷu aasii nayuqsiutivlugu nuliani. Tavra iliŋik malġuuruak ataut­chisun iñuktun iḷiñiaqtuk.
Tavraŋŋaaglaan malġuuŋaiqsuk aglaan atausiŋŋuqtuk. Taamna pisi­gilugu, iñuum avinŋaiḷḷiuŋ tuvaaqatini God-im atautchimuktinŋamma­tik.
Pharisees uqallautiŋagaat, Moses suŋiññiŋagaa iñuk makpiġaamun aglagluni nalupqiñaiġutinik avirrusiuqpan, aasii aullaqtillugu nuliani.
Jesus kiuŋagai, Pisigivlugu iḷisautitchiġiiññiqsi Moses avillayumiñaq­tinŋagaasi nuliavsiññiñ. Aglaan isuaniñqaŋa tainnainŋaitkaluaqtuq.
Aasii uqallautigivsi, kialiqaa avirrusiġumiuŋ aġnaqtiŋ, allatuŋisuaq­pan, aasii tuvaaqasiġḷuni allamik aġnamik allatuqtuaguruq.
Iḷitchitqurat uqallautiŋagaat, Tainna aŋun sivuniqaġniqpan tuvaaqanmigun, iłuałhaaġniqsuq tuvaaqatiniŋitchuni.
Tavrali ilaan uqallautiŋagai, Taamna iḷisaurrun tamatkiġḷugich aŋu­tit sivuniqaŋitchuq, aglaan tamatkunuŋa God-im ikayukkaŋiñun iñuu­yumiñaqsivḷugich taavrumuuna iḷisaurrutikun.
Qanuq aŋutiqaqtuq aniŋavlutiŋ tainna tuvaaqasiġumiñaitchuanik, suli aŋutiqaġmiuq tuvaaqatinikkumiñaiyakkaŋiññik iñuich, aasiisuli aŋutiqaġmivḷuni tuvaaqatinikkumiñaiyaŋaruanik inmiŋnik savautisuk­ługu taamna qiḷaŋmiittuaq. Iñuum akuqtuiyumiñaqtuam taavrumiŋa, akuqtuġliuŋ taamna iḷisaurrun.
Tavra Jesus uqallaŋaruq, Miqłiqtuurat qaipkaqsigik uvamnun, suli pitquŋiññagich. Qanuq tainnaiḷiŋaruat atanniqsimagai Taavruma qiḷaŋmiittuam.
Tavraasii ilaan aksiukługich aŋaayyutiqqaaqługich miqłiqtuurat, aullaŋaruq.
Suġalliruaq Nukatpiaq Iñuk<TS3>(Mark 10.17-31; Luke 18.18-30)Tavra iñuk ullautiŋaruq Jesus-mun uqaqłuni, Iḷisaurrii, sumik savaalluatamik piruksrauvik isuitchuamik iñuggutinnagugluŋa?
Tavra Jesus uqallautiŋagaa, Summan apiġiviŋa sum nakuutilaaŋa­nik? Atausiuruq nakuuruaq. Iñuusarraqsisukkuvich kamagikkich God-im pitquraŋi.
Nukatpiam apiġiŋagaa, Nalliŋich? Tavra Jesus uqallaŋaruq, iñuaġ­nak, allatuġnak, tigliŋnak, saglutiginnignak,
suuŋiḷaġinagik aapallu aakallu, suli piviuttaġilugu siḷalliñ iliktun iḷi­ḷugu.
Nukatpiaq uqallaŋaruq ilaanun, Tamatkua pitqurat iluqaisa kama­giŋagitka. Sumik minitchivik?
Jesus uqallautiŋagaa, Inuqsraŋaitchupiaġuvich, aullaġiñ, tunikkich supayaat pisin, aasii aitchuutigilugich maniich iḷiappauruanun, tavra piiḷḷiuġniaŋitchutin qiḷaŋmi. Aasii qaiḷutin, maliŋŋa.
Nukatpiam tusaakamiuŋ taamna, aullaŋaruq ipiqtutchakpakłuni, qanuq iñugiaktuanik suġaliqaŋaruq.
Tavra Jesus uqallautiŋagai iḷitchitqurani, Iḷumun uqallautigivsi. Qanutun siġḷiġnaqtigiruq suġalliruam isiġniaġniksraŋa atanniqsimavia­nun Taavruma qiḷaŋmiittuam.
Uqallautivsaaġivsi, siġḷiġnaił̣haaqtuq pikukturuaq kakakti isiqpan mitqutim iraagun, suġalliruam isiġniksraŋaniñ atanniqsimavianun God-im.
Iḷitchitqurat tusaakamirruŋ taamna atqunaqłutiŋ qaallaŋarut uqaq­łutiŋ, Kiñaasii annaurrauniaġniqpa?
Tavra Jesus qiviaŋagai aasii uqallautivlugich, Iñuich taamna piyu­miñaitkaluaġaat, aglaan God supayaanik piḷḷaruq.
Tavra Peter uqallaŋaruq, Uvva uvagut qimaiŋarugut supayaanik aasii maliġuaqłutin. Sumik aasii piññagniaqpisa?
Jesus uqallautiŋagai, Iḷumun uqallautigivsi. Nunatchiami, Iġñiŋa Iñuum aquvitpan kamanaqtuanun umialgum aquppiutaŋiñun, ilivsi iḷitchitqurat maliġuaŋaruasii uvamnik aquppiñiaġmiusi qulit malġugni umialgich aquppiutaŋiññi, isivġiġḷugich qulit malġugnik maŋŋuqaq­tuat Israel.
Suli kiñaliqaa qimaiŋaruaq iglunik naagga aniqatiinik naagga aapa­miñik aakamiñiglu naagga miqłiqtunik naagga nunamiñik pisigiluŋa, aitchuusiaqaġniaqtuq tallimakipiaġuġlugu, suli kiŋuvaannagluni iñug­gunmik isuitchuamik.
Aglaan qaunagisitchi. Tamatkua salliuniataktuat paŋmapak qamal­liġuurrauniaqtut taimanigu, aasii qamalliuruat salliġuutilutiŋ.
Savaktit SiiġñaqaġviŋmiAasiisuli atanniqsimmataa Taavruma qiḷaŋmiittuam arriqaqtuq iñuŋmik siiġñaqaġviŋmik nunaqaqtuamik. Ilaa aullaŋaruq uvlaatchaurami akiññagniaġlugich iñuich savaktiksraqsiuqłuni siiġña­qaġviŋmiñi.
Sivunniuqatigiqqaaqługich savaktiksrat nutim akikaamik uvlumi savaktuni, tiliŋagai siiġñaqaġviŋmiñun.
Aasii aullalgiññami nine o’clock-palliġman kasimmaviŋñun, tautu­ŋagai allat ittuaqsiññaqłutiŋ makitaruat,
aasii uqallautiŋagai, Aullaġitchiḷi savagiaġlusi siiġñaqaġvimñun, aasii qanupayaaq nalaunŋaruakun akiḷiġñiaġivsi. Tavra savagiaŋarut.
Aullalgił̣ł̣uni qitiqqaqpalliġmallu piŋasunugmallu, tainnasuli piŋa­ruq.
Tavrasuli five o’clock-palliġman aullatqiḷgitchuq aasii paqiłługich allat makitagiññaqtuat uqallautiŋagai, Summan makitavisi uvani ittuaqsiññaqłusi uvluqtutilaaŋatun?
Iliŋisa kiuŋagaat, Qanuq kia-unnii akiññaksaqtinŋaitkaatigut. Ilaan uqallautiŋagai, Savagiaġitchiḷi siiġñaqaġvimñun.
Tavra anaqammagu, iñua siiġñaqaġvium uqallaŋaruq suġautchi­qirimiñun, Qaitqukkich savaktuat aasii akiḷiḷḷugich akiññaktaaŋiññik, isagutilugich savagiaqqaaŋitchuaniñ, sivulliġñunaglaan.
Tavra taapkua savaktiksraqtaaguruat five o’clock-palliġman qaiŋa­rut, aasii iñullaa akiññakłuni nutim akikaamik uvlumi savaktuni.
Tavra taapkua savaksaqqaaŋaruat qaikamiŋ, isumaŋarut akiññałha­maaġniaġasugalutiŋ. Tainnatun taapkunatun iñullaaptauq akiḷiusiaqa­ŋammiuq nutim akikaamik uvlumi savaktuni.
Tavra akiññaanikamiŋ taamna uqavaaġutiaqsiŋagaat akiññagniaġ­viksiŋ,
uqaqłutiŋ, Ukua uvva aqulliich savaktut atausił̣hiñami ikarraġmi, aasiuvva ilivich atunim piqasiutigitin uvaptiŋnun igḷutuqługu uunnaq savaktuanun uvluqtutilaaŋatun.
Tigulugu akiḷiusian, aullaġiñ. Aitchuiyummatiqaŋaruŋa iliŋnun uumuŋa aqulliġmun akiḷiutiptun.
Piyumiñaitpik uvaŋa isumaptun sutigun uvaŋa pigikkapkun? Naagga sunŋusuutigiviuŋ anniqsraiññiġa?
Tavra Jesus uqallavsaaŋaruq, Tamatkua qamalliuruat paŋmapak salliġuutiniaqtut taimanigu, aasii salliuniataktuat qamalliġuurraulutiŋ.
Jesus Piŋatchiġik Uqaġniŋni Tuqqunmigun<TS3>(Mark 10.32-34; Luke 18.31-34)Tavra Jesus Jerusalem-mun iglaullaġmiŋ, asivaqtaaġutiqqaaqłu­gich qulit malġuk iḷitchitqurat uqallautiŋagai,
Uvva, Jerusalem-muksaaqsirugut, aasii Iġñiŋa Iñuum aitchuutau­niaqtuq aŋaayyuliqsiqpaŋnun iḷisaurriñullu pitquranik, aasii ilaisa tuqutaksraġuġniaġaat.
Suli aitchuutiginiaġaat Jew-guŋitchuanun kipagitqulugu ipiġaqtuqu­lugulu, suli kikiaktuutilugu aŋarrauramun, aasii ilaa aŋipkaqtitauniaġ­miuq tuqqunmiñ piŋayuagni uvluk.
Aakauruam Apiqsriaŋa<TS3>(Mark 10.35-45)Tavra aakaŋakta iġñakisa Zebedee-m ullaŋagaa Jesus, piqatigiv­lugik iġñagni, sitquqłuni sivuġaanun qiññuaġvigiŋagaa pisitquvlutiŋ.
Tavra Jesus apiġiŋagaa aġnaq, Sumik pisitquvich? Ilaan kiuŋagaa, Unniqsuqłiigiñ ukuak malġuk iġñaka aquppiyumiñaqsiḷugik avatiŋni umialliutiguvich.
Tavra Jesus kiuŋagaa, Nalurusi sumik apiqsrisilaavsiññik. Tavra Jesus qiviaqługik iġñiŋik uqallautiŋagik, Isumaaqtigiyumiñaqpisik isu­maaġutiginiakkaptun, imiġmatun qallugauramniñ? Iliŋikta kiuŋagaak, Imiġmatun piyumiñaqtuguk qallutiŋniñ.
Ilaan uqallautiŋagik, Imiġniapiaqtutik qallugauramniñ, aglaan uvaŋa piksraqtuksrautauŋitchuŋa aquppiruksranik taliqpimñi saumim­ñiḷu. Aapama aitchuutiginiaġik taapkuak inik kisunun itqanaiyautik­kaġmiñun inigitquvlugik.
Tavra qulit iḷitchitqurat tusaakamirruŋ taamna, uumitchautiŋa­gaich malġuk aniqatigiik.
Tavra Jesus ququaŋagai iluqaisa iḷitchitqurat atautchimun, aasii uqallautivlugich, Iḷisimarusi iñuich atanaurauruat iñuŋnun suaŋŋati­qaqtut iliŋiññun, suli aullarriŋisa atanniqsimavlugich.
Aglaan tainna piñiaŋitchusi ilivsi. Kiñaliqaa kamanaġuktuaq akun­navsiññi, kivgauruksrauruq ilivsiññun.
Aasii kiñapayauraq ilivsiññi qaukłiusuktuaq, kivgauruksrauruq ilu­qavsiññun.
Qanuq Iġñiŋaunnii Iñuum qaiŋaruq kivgaqaġiaqsaŋaiqł̣uni. Ilaa qaiŋaruq kivgauyaqtuqłuni tuquyaqtuqłuniḷu tasuġukługich iñugiak­tuat iñuich.
Jesus Iłuaqsigik Ayauŋaruak Iññuk<TS3>(Mark 10.46-52; Luke 18.35-43)Tavra aullaqsaqtillugich Jericho-miñ, iñugiapiaġataqtuat iñusa­laich maliŋagaat.
Aasii malġuk ayauŋaruak aquppiŋaruk saniġaanni apqutit. Tusaa­kamik Jesus tamaunnaaġnivḷugu, nipaalaŋaruk, Naglikkutiqaġiñ uvaptiŋnun, Ataniiq, Iġñiġuruatiin David-mun.
Iñusalaich suakkaluaġaich, uqallautivlugik nipaisaaquvlugik, nipa­tusiḷaaqsiññaŋaruk, Ataniiq, naglikkutiqaġiñ uvaptiŋnun, Iġñiġurua­tiin David-mun.
Tavra Jesus nutqaŋaruq aasii qaitquqqaaqługik uqallautivlugik, qanuquvisik uvamnun?
Iliŋikta kiuŋagaak, Ataniiq, tautullasisuktuguk.
Tavra Jesus nagliksrautikun aksiŋagik iriŋik, aasii tavrauvvaa tau­tuksiḷḷasiŋaruk aasii malikługu.
Jesus Isiġman Jerusalem-mun Kakaksiqł̣uni Umialiktun<TS3>(Mark 11.1-11; Luke 19.28-40; John 12.12-19)Tavra qallikamiŋ Jerusalem-mun tikisanikłutiŋ Bethphage-mun, Iġġiuramun atiqaqtuamun Olives, Jesus tiliŋagik malġuk iḷitchitqurak,
uqallautivlugik, Aullaġitchik nunaaqqiñun akivsiññun, aasii tavrauv­vaa paqinniaġiktik kakakti pituqaqtuak nuġġaŋalu. Pituiġḷugik qaġġi­sitkik uvamnun.
Iñuum kialiqaa uqallautikpatik qanuq, uqallakkumautik, Atanġum atuġukkik. Aasii ilaan aullaqtinniaġik tavrauvvaa.
Tavra taamna nalaunŋaruq taŋŋiutauvluni uqalugiŋaraanun uqaqtaata God-im, uqaqłuni inna,
“Uqallautisigik iñuŋi Zion, Uvva, umialivsi ullakkaasi, kamasaaŋitchuq, suli kakaksiqsuq kakaktimi, nuġġaŋani kakaktim.”
Iḷitchitqurak aullaŋaruk aasii pivḷutik Jesus pitqutaatun inmiŋ­nun.
Iliŋikta qaġġisiŋagaak kakakti nuġġaŋalu, aasii ilaisa iḷianiŋmatigik annuġaatik kakaktiŋnun, Jesus kakaksirraqsiŋaruq.
Iñugiagniqsrat isivinŋagaich annuġaatiŋ apqutinun, allalli kivluiŋa­rut qisiqsiutinik napaaqtuniñ aasii iḷiuqqaqługich apqutinun.
Tavra Jesus tikiñman Jerusalem-mun, iluqatiŋ iñuŋi iniqpaum piallaŋarut, apiqsruqtuqłutiŋ, Kiñauvvauna?
Tavra iñusalaich uqaŋarut, Tavra uqaqtiŋa God-im, Jesus Nazareth-miñ Galilee-miittuamiñ.
Jesus Aŋaayyuvikpaŋmuktuq<TS3>(Mark 11.15-19; Luke 19.45-48; John 2.13-22)Tavra Jesus isiŋaruq aŋaayyuvikpaŋmun aasii anittaqługich ilu­qaisa tuniuqqairuallu tauqsiqsuqtuallu aŋaayyuvikpaŋmi. Suli ulġu­ġaqługich taipuŋich manniqirit aquppiutaŋiḷḷu tamatkua tuniuqqairuat tiŋmianik.
Ilaan uqallautiŋagai, Aglausimaruq Bible-ni God uqallaŋanivḷugu, “Igluqpaga taggisiqaġniaqtuq iñupayaat aŋaayyuyaqtuġviannik.” Aglaalli ilivsi iriqtuġviḷiutiŋagiksi tigligayuktinun.
Tavra ayauŋaruallu tusiattuallu ullautiŋarut Jesus-mun aŋaayyu­vikpaŋmi, aasii ilaan iłuaqsiŋagai.
Tavra tautukamisigik aliuġnaqtuat sut piraŋi Jesus, miqłiqtullu nipaalaruat aŋaayyuvikpaŋmi, Nanġaqtauli Iġñiŋa David, aŋaayyuliq­siqpaiḷḷu iḷisaurriḷḷu pitquranik sunŋutchaŋarut.
Tavra ilaisa uqallautiŋagaat Jesus, Tusaavigich makua qanuq uqaq­tilaaŋat? Jesus uqallautiŋagai, Aaŋ. Taiguaŋaitpisi qaŋaunnii Bible-ni uqalugnik inna, “Miqłiqtut nanġaipkaŋagitin nanġautilluatamik.”
Tavra qimakługich, Jesus aullaŋaruq iniqpaŋmiñ Bethany-mun aasii siñiktaqłuni tavrani.
Jesus Tuqulipkaġaa Fig-mik Siiġñalik Napaaqtuq<TS3>(Mark 11.12-14, 20-24)Tavra uvlaami, utiqsaġniallaġmiŋ iniqpaŋmun, Jesus kaaliŋa­ruq.
Aasii tautukługu fig napaaqtua apqutit saniġaanni ullaŋagaa, aasii paqinŋaitchuq siiġñanik tamarra akutuqpaich kisimiŋ. Tavra ilaan uqallautiŋagaa napaaqtuq, Tavraŋŋaaglaan siiġñanik nauritqigñak. Tavra fig napaaqtua tuquliŋaruq tavrauvvaa.
Iḷitchitqurat tautukamirruŋ aliuŋarut uqaqłutiŋ, Qanuqłuni manna fig napaaqtua tuquliva tavrauvvaa?
Tavra Jesus kiuŋagai, Iḷumun uqallautigivsi, ukpiġutiqaġuvsi sumi­kunnii nalupqisuŋiḷḷusi kisianik savaaqallayumiñaitchusi taavrumiŋa pirauruamik fig napaaqtuanun, aglaan uqallakkuvsiunnii uumuŋa iġġi­mun, Nuuttin, igitaugiñ taġiumun, taamna pirauyumiñaqtuq.
Suli supayaamik apiqsriguvsi aŋaayyutigilugu, aitchuusiaġiniaġiksi ukpiġutiqaġuvsi.
Jesus Apiqsruqtauruq Ataniġnaqutaagun<TS3>(Mark 11.27-33; Luke 20.1-8)Tavra Jesus isiġman aŋaayyuvikpaŋmun, aŋaayyuliqsiqpaich umialignaŋisalu Jew-guruat ullaŋagaat iḷisaurripkaqtillugu, aasii uqal­lautivlugu, Sum ataniġnaqutaagun savaaġivigich tamatkua? Kia ait­chuŋavatin taavrumiŋa ataniġnaqunmik?
Jesus kiuŋagai, Uvvalivsauq apiġiniaġivsi apiqqunmik. Uqallauti­guvsiŋa kiggutaanik, uvaŋalivsauq uqallautiniaġmigivsi sum ataniġna­qutaagun pisilaaŋannik tamatkua.
Kia ataniġnaqutiksriñŋavauŋ John paptaiqsiñiksraŋagun, God-im naagga iñuich? Tavra iliŋich uqavaaqatigiirraqsiŋarut avanmun, Uqal­lakkupta God-miŋŋaqtauniḷugu, ilaan uqallautiniaġaatigut, Sum­manmi ukpiġiŋaitpisiuŋ John?
Aglaan uqaġumiñaitchugut ataniġnaqutaa iñuŋniñ piñiḷugu, Qanuq sivuuġagigivut iñuich. Qanuq iñupayaat nalupqigiŋaitkaat John God-mun uqaqtautilaaŋa.
Tavra kiuŋagaat Jesus, Nalurugut. Tavra ilaan uqallautiŋagai, Uva­ŋaptauġli uqallautiyumiñaiñmigivsi kimun ataniġnaqutiksrisilaamnik tamatkuniŋa piyumiñaqsivḷuŋa.
Uuktuun Malġukkun IġñikkunQanuq isumavisi? Iñuk malġugnik iġñiqaŋaruq. Ilaan ullaŋagaa aŋayukłiq aasii uqallautivlugu, Iġñiiŋ, savagiaġiñ siiġñaqaġviŋmi uvlu­pak.
Tavra ilaan kiuŋagaa, savagiaġuŋitchuŋa. Aquvatigun isumalitqik­ł̣uni savagiaŋaruq siiġñaqaġviŋmun.
Aasii Aapaŋak ullautilgitchuq igḷuanun iġñiġmi aasii uqallautivlugu tainnatun-suli. Tavra iġñiŋan kiuŋagaa, Aaŋ aapa. Savagiaġniaqtuŋa. Aglaan savagiaŋaitchuq.
Nalliakta nalautpauŋ aapami pisuutaa? Ilaisa kiuŋagaat, aŋayuk­łium. Jesus uqallautiŋagai, Iḷumun uqallautigivsi, tax-iñik katitchirit akiitchullu isiqqaaġniaqtut atanniqsimavianun God-im sivuliglusi.
Qanuq John Paptaiqsi qaiŋaruq ilivsiññun iḷisautivlusi nalaunŋa­ruakun iñuuniaġniġmik, aasii ilivsi ukpiġiŋaitkiksi. Aglaan tax-iñik katitchirit akiitchullu ukpiġiŋagaat, aasiiḷi ilivsi tautugluġisiunnii isu­malitqiksuat, aquvatigununnii ukpiġiliŋaitkiksi isumalitqigḷusi.
Uuktuun Napaaqsiqiritigun Siiġñaqaġviŋmi<TS3>(Mark 12.1-12; Luke 20.9-19)Jesus uqallaŋaruq, Naalaksiuŋ allasuli uuktuun. Iñuqaŋaruq nunaqaqtuamik nautchirriiruamik siiġñaqaġviŋmik, aasii inillaiŋaruq saputinik avataagun kaivallakługu, nivaŋmivḷuni wine-liuġunnamik tavruŋa, nappaivḷuniḷu nasiqsruġviŋmik, aasii atukkirrutigivlugu napaaqsiqirinun, aasii ilaa aullaqłuni allamun nunamun.
Tavra siiġñiviksraq qallimman, ilaan tiliŋagai kivgani napaaqsiqiri­nun, aitquvlugich autaaġusiaksrautini siiġñat.
Tavrali napaaqsiqirit tiguŋagaich kivgaŋi aasii anaumiŋagaat iḷaŋat, tuqunmivḷugu alla, uyaġagnik miḷuqtuġmivḷugu alla.
Tilisitqiŋalgitchuqsuli allanik kivganik, iñugianaaqługich sivulliġ­niñ, tainnatun piŋalgitkaich.
Aquatigun ilaa tilisiŋaruq iġñiġmiñik ilaiññun uqaqłuni, Taluġinia­ġaat iġñiġa.
Tavra napaaqsiqirit tautukamirruŋ iġñiq, uqaurrutiŋarut inmiŋnun, Tamarra kiŋuvaannaktuksraun. Qaisitchi, tuqullakput piññaktaaġilu­guasii kiŋuvaannaktaaksrautaa.
Tavra Jesus apiġiŋagai, Iñua siiġñaqaġvium qaigumi, qanuġ­niaqpagich taapkua napaaqsiqirit?
Ilaisa kiuŋagaat, Ilaan taapkua iñumaqłuich naŋinnaqtuakun tuqunniaġai, aasii atukkirrutigilugu siiġñaqaġvik allanun napaaqsiqiri­nun aitchuiyumiñaġniaqtuanun inmiñun siiġñanik piviksraŋatigun.
Jesus uqallautiŋagai, Qaŋaunnii taiguaġiŋaitpisiuŋ Bible uqalu­ŋiññi? “Kaŋiġalluŋmi uyaġagruaq, piitchuiññiqsrapiaq igluqpiruni, taamna igluqpirit iginŋagaat. Taamna piŋaruq nalaupiaqługu Atan­ġum sivunniuġutaa. Qanutun aliuġnaqtigirut ilaan piraŋi.”
Tavrasuli Jesus uqallavsaaŋaruq, God-im atanniqsimaniaŋitkaasi, ukpiŋiññavsi, aasii atanniqsimalugich allat kamaksriyumiñaqtuat inmiñik, iñuatun siiġñaqaġvium qaitchiruatun siiġñaqaġviŋmiñik alla­nun aitchuiḷḷaruanun siiġñanik inmiñun piviksrakun.
Aasii iñuk puukaqtuaq taavrumuŋa uyaġagmun kanuġġirauniaq­tuq, aglaattauq taamna uyaġak kattaqinnikkumi iñuŋmik kanuġġiñia­ġaa suksraunġipiaġlugu.
Aŋaayyuliqsiqpaiḷḷu Pharisees-lu tusaakamisigik Jesus uuktuu­tiŋi, puttuqsriŋarut ilaanun uqautigitilaamiŋnik.
Tavra tigutaaqsaġumagaluaqamirruŋ ilaa, sivuuġagiŋagaich iñusa­laich, qanuq ilaisa Jesus uqaqtaurualiŋagaat God-mun.
Uuktuun Katitirrusiqiruani Niqinaqiruanik<TS3>(Luke 14.15-24)Tavra Jesus uqarraqsitqiŋaruq uuktuutitigun iñuŋnun uqaq­łuni,
Atanniqsimmataa Taavruma qiḷaŋmiittuam arriḷiñaġumiñaqtuq umialiŋmun katirrusiqutikun niqinaqipkairuamun iġñiġmiñik.
Aasii tiliŋagai ilaan kivgani aiyugaaqtauŋaruat qaitquvlugich katir­rusiqutikun niqinaqiruanun, aasii qaisuŋiñŋarut.
Tilisivsaaŋaruq allanik kivganik uqaqłuni, Uqallautiyumagisi tamat­kua aiyugaaqtauruat, Uvva, itqanaiganikkiga niqinaqusiaġa, qimuk­titka quiñiruallu tuttuqpaiyaagutitka tuqutaniktut, suli supayaaq itqa­naiqsuq. Niqinaqiyyaġitchi katirrusiqiruanun.
Tavra aiyugaaqtauruat suliqutigiŋaitkaat aasii aullaqsiññaqłutiŋ, iḷa­ŋich nunamiŋnun, allattauq tauqsiġñiaġviŋmiŋnun.
Iḷaŋisuli tigguġluŋagaich kivgaŋi, anaumikł̣ugich, suli tuquġaqługich.
Umialik qinnaliŋaruq, aasii tilivḷugich aŋuyaktini tuquġaŋagaich taapkua iñuaqtit ikipkaqługulu iniqpaŋat.
Tavrani uqallautilgitkai kivgani, katirrusiqutiksraq itqanaiqsuq, aglaan taipkua aiyugaaqtauŋagaluaqtuat nalliummatiŋitchut.
Aullaġitchi apqutinun aasii aiyugaaqłiiḷusi katirrusiqutikun niqina­qunmun iñugiaktilaaŋisitun kasukkasi.
Tavra taapkua kivgat aullaŋarut apqutinun aasii katitchiaqsivḷutiŋ iluqaiññik kasukkaġmiŋnik, piḷuktuallu nakuuruallu ativlugich, tav­raasi katirrusiqivik igluqpak inaiŋaruq aiyuġaaqtauruanik.
Tavra umialgum isiqami qiñiġiaqługich aiyugaaqtauruat, tautu­ŋagaa iñuk tavrani katirrusiqutinik annuġaaŋaitchuaq.
Aasii ilaan uqallautiŋagaa, Avilaitqaan, qanuqłutin isiqpich uvuŋa katirrusiqunmik annuġaaġaluaġnak. Tavra iñuum kiuŋiḷḷakkaa.
Tavrani umialik uqallaŋaruq kivganun, Qiḷiqsruqsiuŋ argaŋigun isi­gaŋigullu, aasii anillugu taaġniqsrauruamun. Tavrani taaġniqsrau­ruami iñuich qianiaqtut suli tiriqtinniaġaich kigutitiŋ.
Tavraasii Jesus uqallavsaaŋaruq iñugiaktuat aiyugaaqtaugaluaqtut atanniqsimatquvlugich Taavrumuŋa qiḷaŋmiittuamun, aglaan iñukit­chuat piksraqtaagurut.
Apiqqun Akiḷiiñikun Taxes-nik<TS3>(Mark 12.13-17; Luke 20.20-26)Tavrani Pharisees aullaqłutiŋ sivunniuŋarut uuktuġukługu Jesus apiqqutinik.
Tavra tilisiŋarut iḷaŋiññik iḷitchitquramiŋ ilaanun, piqasiqł̣ugich Herod-kuayaanik uqaqłutiŋ, Iḷisaurrii, iḷisimarugut pitqiksiġautaisi­laaġnik, suli iḷisaurrirutin iḷumun ittuamik God-im pitqutaanik iñuŋ­mun suliqutigiugasuŋaġnagu qanuq iñuich isumaniaqtilaaŋat, qanuq piqutigiŋitkiñ iñuum surautilaaŋa.
Uqallauttutigut qanuq isumatilaaġnik. Paaqsaaŋava uvagut pitqu­raptiŋni naagga nalaunŋava akiḷiiruni taxes-nik Caesar-mun Rome-miut umialgannun?
Tavra Jesus, iḷisimavlugu pigiitchuakun sivunniuġutaat uqallaŋaruq, Summan uuktuqpisiŋa? Ukpiŋŋuaqtuasii.
Tautuktitchiŋa maniŋmik tax-iutiksramik. Tavra qaġġirriŋagaat maniuramik.
Tavra Jesus apiġiŋagai, Kiñauna maniurami, atqalu?
Iliŋisa kiuŋagaat, Caesar. Tavrali Jesus uqallautiŋagai, aitchuutigisi­gik Caesar-mun sut pigikkaŋi Caesar-m aasii God-mun sut pigikkaŋi God-im.
Tusaakamirruŋ taamna, aliuŋarut, aasii qimakługu aullaŋarut.
Iḷisaurrii, Moses iḷisaurriŋaruq inna, Iñuk tuqukpan miqłiqsigaluaġ­nani, aniqataanun tuvaaqasiutitquvlugu uiḷgaqtuaq, aasii qitunġiuġ­luni aniqatini pisilugu.
Tavra tallimat malġuuŋarut aniqatigiich iñuuŋaruat akunnaptiŋni. Aŋayukłiq nuliaŋaruq aasii tuquvluni miqłiqsigaluaġnani, qimaŋagaa nuliani aniqanmiñun.
Tuquŋammiuq suli tuglia, piŋayuaglu, kiisaimma tallimat malġuk aniqatigiich tuquvut.
Taapkua iluqaġmiŋ kiŋuatigun aġnaq tuquŋaruq.
Aŋŋiviŋmi, nallianun tallimat malġuuruat tuvaaqasiutiniaqpa? Ilu­qaġmiŋ tuvaaqatigianiŋagaat.
Tavra Jesus kiuŋagai, Qanutun killukuaqtigirusi. Killukuaġuti­gigiksi naluvlugich Bible uqaluŋich, God-tivlu suaŋŋataa.
Aŋigumiŋ tuqqunmiñ, aŋutillu aġnallu katitinniaŋitchut, aglaan inniaqtut isaġuliktitun qiḷaŋmiittuatun.
Aasii sivuniġilugu uqaqta tuquŋaruat aŋiñiaġniŋat. Taiguaŋaitpisi qaŋaunnii qanuq God-im uqaluanik ilivsiññun? Ilaa uqallaŋaruq,
“Uvaŋa God-igigaaŋa Abraham, God-igigaaŋalu Isaac-gum, God-igimmigaaŋasuli Jacob-gum. Taapkua iñuich iñuurut suli. Ilaa God-auŋitchuq tuquruanun, aglaan God-igigaat iñuuruat.
Tavra iñusalaich tusaakamirruŋ taamna kamasuuttaqaŋarut iḷisaur­rutiŋiñik.
Qaukłiat Pitqurat<TS3>(Mark 12.28-34; Luke 10.25-28)Tavra Pharisees tusaakamiŋ Jesus-mun nipaiġiñivḷugich Sadducees, kasimaŋarut.
Aasii iḷaŋata iḷisaurrauruam pitquranik apiġiŋagaa apiqqunmik uuktuaqsaqługu.
Iḷisaurrii, nalliat qaukłiuva pitqurat iluqaiññiñ?
Jesus kiuŋagaa, Piviuttaġipiaqsaġiñ Ataniq God-igikkan, piviutta­ġilugu iḷuŋniñ, iluqaaniḷu iñuuniaġniġni, iluqaaniḷu isumaniġni.
Taamna tavra kamanaġniqsraq pitquraq.
Suli igḷua tainnainmiuq, Piviuttaġisaġiñ siḷalliñ iliktun iḷiḷugu.
Iluqaġmiŋ pitqurat qaisauruat Moses-kun, iḷisaurrutiŋiḷḷu uqaqti­ŋisa God-im kaŋiqaqtut taapkuŋniŋa malġugnik pitquragnik.
Apiqqun Messiah-kun<TS3>(Mark 12.35-37; Luke 20.41-44)Tavra kasimapkaqługich Pharisees atautchimi, Jesus apiġiŋagai apiqqunmik.
Qanuq isummatigivisiuŋ Christ? Kia kiŋuniġivauŋ? Ilaisa kiuŋa­gaat, kiŋuniġigaa David-gum.
Ilaan apiġiŋagai, Qanuqłunimi David, puttuqsripkaġmani ilitqusi­ġiksuam, tuqłuŋavauŋ Ataniġmiñik, uqaqłuni,
“Ataniq uqallaŋaruq uvaŋa Atanimnun, Aquvittin taliqpiŋma tuŋaanun, uumigiritin uvamnun akiiḷitchiaġilugich.”
Tavra tainna David ilaata taigaa Ataniġmiñik. Qanuqłuni Christ-guruaq David-gum taikkaŋa Ataniġmiñik kiŋuniġiyumiñaqpauŋ?
Tavra nalliataunnii kiusausiiñŋagaa uqaluŋmikunnii, naaggaunnii taavrumaŋŋa uvlumiñ kialiqaa apiġisausiiŋagaa qanusipayaamik apiq­qunmik.
Jesus Kiliktuutigigai Iḷisaurrit Pitquranik Pharisees-lu<TS3>(Mark 12.38-39; Luke 11.43, 46; 20.45-46)Tavra Jesus uqallaŋaruq iñusalaŋnun iḷitchitquramiñullu,
Iḷisaurrit pitquranik Pharisees-lu ataniġnaqutiqaqtut iḷisaurri­yumiñaqłutiŋ pitquranik qaisauruanik Moses-kun,
tavraasii kamagiraksraġigisi tuvraġlugiḷḷu supayaanik iḷisautikpasi. Aglaan pisuŋaġnasi piraŋiññik, qanuq alġaqsruisuugaluaqtut tuvralait­kaich alġaqsruutitiŋ.
Iḷisaurrisuurut God-im pitquraŋiñik siġḷiġnaqsivḷugich iñuŋnun kamaksriñiksraŋat iluqaiññik, ikayuġniaġnagich suuramikunnii kama­gitqulugich God-im pitquraŋi. Ikayulaitkaich.
Iliŋich piut iluqaiññik tautuqusaaqsiññaqłutiŋ iñuŋnun. Tautuksigik qanutun aŋitigirut qauġmiutaŋich taliġmiutaŋiḷḷu kiguunnaurat ima­qaqtuat Bible uqaluuraŋiññik. Qanutun niviŋaniqtutigimmiut nigra­ŋich akuŋiññi tautuqusaaqłutiŋ kamaginiḷugich God-im pitquraŋi.
Suli inigillatugaich kamanaqtuat aquppiutat niqinaqimmata, salliġ­ñiglu aquppiutaksrallatummiut aŋaayyuviŋñi.
Aglaan ilivsi inniaŋitchusi iliŋisitun. Tairauniaŋitchusi iḷisaurriñik, qanuq atautchimik iḷisaurriqaqtusi, aasii ilivsi iluqasi aniqatigiiksusi.
Suli tuqłuġnagu iñupayaaq aapavsiññik nunami, qanuq atautchimik Aapaqaqtusi, qiḷaŋmiittuamik.
Naaggaunnii tairaunasi aullarriñik, qanuq atausiuruq aullarriksi, Christ-guruaq.
Iñuk kamanaġniqsrauruaq akunnavsiññi kivgaġiniaġiksi.
Kiñaliqaa kamanaqsiḷiqtuaq inmiñik kamanaiqsauniaqtuq, suli kiñaliqaa kamasaaŋitchuaq inmiñi kamanaqsiḷiqtauniaqtuq.
Jesus Suakkai Ukpiŋŋuaġniŋatigun<TS3>(Mark 12.40; Luke 11.39-42, 44, 52; 20.47)Qanutun naglignaqtigirusi ilivsi, iḷisaurriich pitquranik Pharisees-lu, ukpiŋŋuaqtuasii. Ittusi pitchiġiiyaqsimammatun upkuaŋa atanniqsimaviata Taavruma qiḷaŋmiittuam, qanuq ilivsi atanniqsimat­quŋitchusi God-mun, suli iñuich atanniqsimatqugaluaqtuat pitchaiḷira­ġisi.
[Qanutun naglignaqtigirusi ilivsi iḷisaurriich pitquranik, Pharisees-lu, ukpiŋŋuaqtuasii. Qanuq ivayaqtuġuugisi uiḷgaŋaruat, tigligaiv­ḷugiḷḷu igluŋiññik, aasii taimma maniugaqsivḷusi nakuurualivḷusi taki­ruanik aŋaayyuvlusi. Taamna pisigilugu, tatavsausiaksraqsi pigiił̣haaġ­niaqtuq.]
Qanutun naglignaqtigirusi ilivsi iḷisaurriich pitquranik, Pharisees-lu, ukpiŋŋuaqtuasii, qanuq kukiḷuktusi immakullu nunakullu atausiuramik-unnii mumiksitchisukłusi. Aasii mumiksitanikavsiuŋ, ilivsi pasirauyumiñaqsiḷaavsaaqsiññaġiksi nagliksaaġviŋmuŋniksramun ilivsisuttauq.
Qanutun naglignaqtigirusi ilivsi, ayauŋaruatun aullarrit. Iḷisaur­risuurusi kiñaliqaa unniqsuqłiigumi ukpiġnaqsiḷiġlugu atuġlugu uqaluk aŋaayyuvikpak, pasiñaġumiñaiññivḷugu taŋŋiŋitpagu unniqsuqłiisini. Suli iḷisaurrimmiusi kiñaliqaa aŋiuqsiyumiñaiññivḷugu unniqsuqłiiñmi­ñik atuqpagu uqaluk manik kaviqsuaq suġauttaġikkaŋa aŋaayyuvik­paum.
Ilivsi isumalluaġiitchuasii. Sivuniqsiḷguitkisi iḷisaurrutisi. Nalliak naumałhaaqpa? Manik kaviqsuaq naagga aŋaayyuvikpak maniŋmik kaviqsuamik ilaaguaqsiḷḷaruaq God-mun?
Aasii iḷisaurrisuummiusisuli, Iñuk kiñaliqaa unniqsuqłiikpan ukpiġ­naqsiḷiġlugu atuġlugu uqaluk ikipkaivik, pasiñaġumiñaiññivḷugu taŋŋi­ŋitpagu unniqsuqłiisini. Suli iḷisaurrimmiusi kiñaliqaa aŋiuqsiyumi­ñaiññivḷugu unniqsuqłiunmiñik atuqpagu uqaluk, aitchuutauruq ikip­kaiviŋmi.
Qanutun sivuniqsiḷguisigirusi iḷisaurrutivsiññik. Nalliak naumał­haaqpa? Aitchuun naagga ikipkaivik ilaaguaqsiḷḷaruaq aitchuunmik God-mun?
Tavraasii iñuum atuqamiuŋ uqaluk ikipkaivik unniqsuqłiikami, tasamma taputigai aitchuutit ikipkaiviŋmiittuat.
Suli iñuum unniqsuqłiikami atuqługu uqaluk aŋaayyuvikpak, tapu­timmigaa God ittuaq tavrani.
Suli iñuum unniqsuqłiikami atuqługu uqaluk qiḷak, unniqsuqłiiruq taputivlugu God-im aquppiutaŋa taamnalu aquppiruaq tavrani.
Qanutun naglignaqtigirusi ilivsi iḷisaurriich pitquranik, Pharisees-lu, ukpiŋŋuaqtuasii. Ilivsi quliŋŋuġutiŋiññik mikiniqsraqpiatchiat nau­riavsi niġiñaqtuat aitchuisuurusi God-mun, aasii kamagiŋił̣ł̣ugich nau­małhaaqtuat iḷisaurrutiŋich pitqurat, pitqiksiġautairrun nagliktuullu, ukpiġnaullu. Taapkua piraksraġiŋagaluaġisi, allallu tamatkua piḷugich.
Piḷġusiqsi tainnainman, iñuktun ittusi imiksriuqtuatun qupilġuiyau­tituġniallaan aasii iivḷugu pikukturuaq kakakti. Iḷumun ayauŋarusi aul­larrit.
Qanutun naglignaqtigirusi ilivsi iḷisaurriich pitquranik, Pharisees-lu, ukpiŋŋuaqtuasii. Qanuq ittusi qallugauratun puggutauratullu salummaqtauruatun qaałhiñaŋich, iḷuvsiññi imaqallavsi salumaitchua­mik ivayaqtuunmik piḷḷatunmiglu.
Ilivsi ayauŋaruasii Pharisees, salummaqqaaqsiuŋ iḷua qallugauram, aasii siḷataa salumaniaġmiuq.
Qanutun naglignaqtigirusi ilivsi iḷisaurriich pitquranik Pharisees-lu, ukpiŋŋuaqtuasii. Qanuq ittusi qatiqsaqtatun iḷuvviviksun, siḷa­tiŋich qiñiyunaqsaqługich, aasii iḷuanni siḷivinŋavlutiŋ iḷuvġich sauni­ŋiññik iluqaaniglu auruamik.
Tavraptauq ilivsi qaałhiñavsigun qiññaqaġmiusi nalaunŋaruaguvlusi iñuŋnun, aasii iḷuvsiññi siḷivinŋarusi ukpiŋŋuaġutinik piḷuutiniglu.
Jesus Uqautigigaa Tatavsausiaksrautaat<TS3>(Luke 11.47-51)Qanutun naglignaqtigirusi ilivsi iḷisaurrit pitquranik, Pharisees-lu, ukpiŋŋuaqtuasii. Qanuq iḷuvviviḷiuqtusi nakuusivḷugich uqaqtiŋi­ñun God-im, suli qiñiyunaqsaqługich nappaqutaŋich iñuich nalaunŋa­ruat,
uqaqłusi, Iñuuqatauŋagupta taimani maŋŋuuptiŋnun, piqasiqsuuti­yumiñaiñŋagaluaqtugut ilaiññun tuquġaiñiġmi uqaqtiŋiñik God-im.
Tainna uqaqavsi, ilivsiññik iḷaurualirusi maŋŋuuvsiññun iñuaqtuq­tuanun uqaqtiŋiñik God-im.
Kiasii naatitchiuŋ maŋŋuuvsi aullaġniikkaŋat.
Ilivsi nimiġiat. Ilivsi piayaaŋich tuqunaqaqtuat nimiġiat. Qanuġlugu naŋaġumiñaipiaġiksi nagliksaaġviŋmuktitauniksraq.
Tavra uqallautigivsi. Tilisiñiaqtuŋa ilivsiññun uqaqtiŋiñik God-im isumaturuaniglu iñuŋnik, iḷisaurriñiglu. Iḷaŋich tuqunniaġisi kikiak­tuutilugiḷḷu aŋarrauranun, aasiisuli iḷaŋich ipiġaqtuġniaġisi aŋaayyu­vivsiññi, suli pigruqtitaġlugich nunaaqqiñiñ nunaaqqiñun.
Ilivsi iñuich tatavsaqtauyumausi iñuaqtuġnivsigun nalaunŋaruanik iñuŋnik iñuktauniŋaniñqaŋa patchisaitchuam Abel-gum iñuktauniŋa­nunaglaan Zechariah-m Barachiah-m iġñiŋata, iñuktaġikkavsi aŋaay­yuvikpaŋmi, akunġagni inivḷu ilaaguaqtauruam God-mun, ikipkai­viuvlu.
Iḷumun uqallautigivsi, tamatkunuuna iluqaisigun tatavsaqtauniaq­tusi ilivsi iñuuruasii paŋmapak.
Uvva, iglusi suksraaqtaupiallagniaqtut suġauttaiqsaulutiglu.
Qanuq uqallautigivsi, taututqikkumiñaitkivsiŋa uqallakkumiñaqsiḷ­ġataġlusi, God-im piḷḷuataqtilliuŋ iñuk qairuaq pisivlugu Ataniq.
Jesus Uqautigigaa Suksraunġiqsauniksraŋa Aŋaayyuvikpaum<TS3>(Mark 13.1-2; Luke 21.5-6)Jesus qimaaqsimmagu aŋaayyuvikpak, iḷitchitquraisa qaivḷutiŋ uvyaqiŋagaat aŋaayyuvikpaum iniŋiññik.
Tavra ilaan uqallautiŋagai, Tamarra tautukpisigik tamatkua ilu­qaisa? Iḷumun uqallautigivsi, uyaġaqaġumiñaitchuq atautchimikunnii qalliqaqtuamiktauq allamik uyaġagmik ulġutauyumiñaitchuamik.
Iłuiḷḷiuġutit Nagliksaaqtirrusiallu<TS3>(Mark 13.3-13; Luke 21.7-19)Tavra Jesus aquppipkaqtillugu Iġġiani Olives, iḷitchitqurat ullaŋa­gaat iñuił̣aami uqaqłutiŋ, Uqallauttutigut, qakugu taamna piñiaqpa aŋaayyuvikpaŋmun? Suli sumik nalunaiñŋutaqaġniaqpa qaiñiksran, isuksraŋalu nunam?
Tavra Jesus kiuŋagai, Qaunagisitchi sagluqipkaġnasi.
Qanuq iñugiaktuat iñuich qaiñiaqtut uvaŋauŋŋuaqtuat uqaġlutiŋ Uvaŋa Christ-guruŋa, aasii iñugiaktuat sagluqilugich.
Tusaaguvsi aŋuyaktuanik, qanitkaluaqpata naagga uŋasikkaluaq­pata, iłuiḷḷiuġutiginagich. Tamatkua piruksraurut, aglaan sivuniġiŋit­kaat isuksraq tikiññiḷugu.
Nunauruat aŋuyagniaqtut allanun nunauruanun. Suli umialiqaqtuat aŋuyagniaqtut allanun umialiqaqtuanun. Nunasuli aularaġaġniaqtuq sumipayaaq, iñuiḷḷu paniġniaqtut niqaiḷḷiuġlutiŋ.
Tamarra tamatkua aullaqisaaŋich isumaaġutit piruksrauruat Christ-guruaq qaiŋaiñŋaan.
Tavraasii iñuich tigutaaġniaġaasi tatavsaqtautqulusi, tuqullusiḷu. Suli iñupayaat uumiginiaġaasi pisigiluŋa.
Tavraasii iñugiaktuat iñuich ukpiġutaiġñiaqtut, suli aitchuutigira­ġautilutiŋ avanmun, uumikkutiliġḷutiglu avanmun.
Aasiivsauq iñugiaktuat uqaqtauŋŋuaqtuat God-mun iñukpalliġñiaġ­miut aasii sagluqilugich iñugiaktuat iñuich.
Suli pisigilugu piḷuusiqutim iñugiaksiñiŋa, iñugiaktuat iñuich piviut­taqqutaiqsaiññaġniaqtut.
Aglaan iñuk igḷutuutiruaq nagliksaaqtitauniġmik iñuuniqtutilaami­sun, annaurrauniaqtuq.
Aasii manna tusaayugaaġiksuaq God-im atanniqsimmataa iñuŋnun alġaqsruutauniaqtuq iluqaani nunapayaami, quliaqtuaguluni nunapa­yaanun, aasii tavrani nunam isua tikiññiaqtuq.
Naġġutchautiqpak<TS3>(Mark 13.14-23; Luke 21.20-24)Taiguaqtuaq iñuk ukuniŋa kaŋiqsiḷi. Tautugniaġiksi naġġutchag­napiaġataqtuaq salumaiḷḷisauluni inillaummiruaq aŋaayyuvikpaŋmi iniksraġiŋisamiñi, Daniel-gum uqaqtaata God-im uqautigiŋakkaŋa.
Tautukkuvsiuŋ taamna, tavrani tamatkua Judea-miittuat pigruġlich iġġiñun.
Iñuksuli aniiqsuaqtuaq iglumi qaaŋani iñaviqqutchiġñani atqaġumi saagaksraisuqsaġluni sumik iglumi iḷuaniñ.
Aasiivsauq iñuk nautchiaqaġviŋmi savaktuaq iglumiñuŋnani saak­kiutiyaqtuġuglugu annuġaani.
Taipkua uvlut tikitpata, yaqhiikkaluaq aġnaq siŋaiyauniġumi, miq­łiqtuuraqaqtuaġlu piḷgusiŋaitchuanik.
Aŋaayyusitchi pigruġniksraqsi ukiukuaquŋiḷḷugu naagga Savaiññi­kun.
Taipkunanikiataŋ uvluni iñuich nagliksaałhamaaġniaqtut qaŋapaŋ­miñ God-imqaŋa savaŋmagu nuna. Aasii tainnatun nagliksaaqtigitqik­kumiñaiñmiut aquagun taavruma.
Aasii Atanġum iñukłiḷaaŋisuaqpagich taipkua uvlut, kiñaliqaa iñuu­yumiñaitchuq. Aglaan pisigilugich God-im piksraqtaani ilaan iñukłi­ḷaaġniaġai uvlut.
Tavraasii kialiqaa uqallautikpasi inna, Tautuksiuŋ, uvva Christ, naagga, Ikka ikaniittuq, ukpiġinagu.
Qanuq Christ-guŋŋuaqtuat uqaqtauŋŋuaqtuallu God-mun iñukpal­liġñiaqtut savaglutiŋ aliuġnaqtuanik kamanaqtuanik nalupqinaiġñiaq­ługu kiutilaaqtiŋ, asiñuutiniaqsaalugich God-im piksraqtaaŋi, sagluqi­yumiñaġumisigik.
Uvva, kilikkivsi piyumaaqtuat sivuanni.
Tavraasii iñuich uqallautikpasi, Amma, Christ nunagluktuamiit­tuq, ullaksaalugnagu. Uqallakpata, Amma, iriqsimaruq uvani, ukpiġi­nagu.
Qanuq Iġñiŋa Iñuum qaiñiaqtuq igniġuuqpatittuatun paaŋŋamiñ, aasii qaummaġiksivḷugu ualiñaaq.
Qaiñiksraŋa Iġñiŋata Iñuum<TS3>(Mark 13.24-27; Luke 21.25-28)Tavra taipkunani uvluni, pianikpan taamna iłuiḷḷiuġutiqpak, siqiñiq taaqsiñiaqtuq, tatqiġḷu qaummaġiŋaiġñiaqtuq. Suli uvluġiat katagniaqtut, suli qaummatit siḷamiittuat uniuqtinniaqtut inimiŋniñ.
Tavrani nalunaiñŋutaŋa Iġñiŋata Iñuum niptaġniaqtuq qiḷaŋmi. Tavraniasii iluqaġmiŋ iñupayaaŋi nunam isumaaqpagniaqtut, tautuk­kumirruŋ Iġñiŋa Iñuum qairuaq nuvuyaŋigun qiḷaum, suaŋŋatiqaġluni qaumaniqpaqaġluniḷu.
Aasii kamanaqtuaq nipauqłuktaun nivliqpan atautchimuquriḷuni, ilaan tiliñiaġai isaġuliŋni, aasii ilaisa katinniaġaich ilaan piksraqtaaŋi sumiḷḷiqaa nunapayauraniñ.
Iḷisaksraq Fig Napaaqtumiñ<TS3>(Mark 13.28-31; Luke 21.29-33)Fig-nik siiġñaqaqtuamiñ napaaqtumiñ iḷitchisitchi. Qisiqsiutiŋi qituglimmata, akutuqpalivḷuniḷu, iḷisimarusi upinġam qallisilaaŋanik.
Tavra ilivsi tainnatuttauq tautukkuvsigik tamatkua nalaurraqsik­pata, iḷisimaniaqtusi Iġñiŋa Iñuum qallisilaaŋanik qallipiaġataqłuni.
Iḷumun uqallautigivsi, ukua iñuich tuquanigniaŋitchut iluqaisa tamatkua nalaunŋaunnagich.
Qiḷaglu nunalu piiġñiaqtuk, aglaan uqalutka piiġumiñaitchut.
Iñupayauram Nalugaa Uvluq Ikarraġlu<TS3>(Mark 13.32-37; Luke 17.26-30, 34-36)Iñupayaam nalugaa taimña uvluq ikarraġlu tamatkua nalaurvik­srautaat. Isaġulgitchunnii qiḷaŋmiittuat, Iġñiŋatalu Iñuum, nalugaat. Aapam kisimi iḷisimagaa.
Iñuich iñuuniaġusiatiktun Noah iñuumman, iñuich iñuusiqaġniaġ­miut Iġñiŋa Iñuum qaikpan.
Qanuq taipkunani uvluni sivuani uliqpaum iñuich niġigayuktut, imiġayuktullu, katirrusiqisuurullu, uvlumunaglaan Noah-m isiġvianun umiaqpaŋmun,
sumik naluŋarut piyumaaqtuamik uliqpaŋmun, pisaġilġataqtillutiŋ iluqaġmiŋ. Tainnatun inniaqtuq qaiñiŋa Iġñiŋata Iñuum.
Tavra iññuk malġuk nautchiaqaġviŋmiinniaqtuk, igḷua tigurauniaq­tuq, aasii igḷua qimaktauluni.
Aġnak malġuk palauvaksriuġniaqtuk palauvviviŋmi, igḷua tigurau­niaqtuq, aasii igḷua qimaktauluni.
Quviqtaiḷisitchiasii, qanuq iḷisimaŋitchusi uvluanik Atanivsi qaġġi­viksraŋan.
Aglaan iḷisimalugu una. Igluqpiraqti iḷisimaŋagumi suqpatigun unnuami tigligayuktim qaiñiaqtilaaŋanik, siqunayaitchuq, aasii igluni tigligayuktimun siqumutiluni isiqtinŋiḷḷugu.
Tavraptauq ilivsi itqanaitchuksraummiusi, qanuq Iġñiŋa Iñuum qai­ñiaqtuq ikarrami niġiugvigiŋisavsiññi.
Ukpiġnaqtuaq Naagga Ukpiġnaitchuaq Kivgaq<TS3>(Luke 12.41-48)Kiuniaqpaasii ukpiġnaqtuaguvluni isumaturuaguvluniḷu kivgaq? Taamnauniaqtuq kivgaq atanġata qaukłiḷiutiniakkaŋa allanun kivga­nun niqiksritqulutiŋ piñaqsikpan.
Quviasugli taamna kivgaq atanġata qaigumi paqinniaqtaŋa tainna savaktuagulugu.
Iḷumun uqallautigivsi, ilaan atanniutiniaġaa iluqaiññun suġaliġmi­ñun.
Aglaan taamna piḷuktuaq kivgaq isumaaqsigumi inna, Ataniġaimña qaiḷḷaigutiruq,
aasii anaumiaqsiḷugich kivgauqatini, niġimmiuquvva imiqatigivlu­giḷḷu imiqtit,
atanġa taavruma kivgam qaiñiaqtuq uvlumi niġiugiŋisilluni ilaanun, ikarramiḷu nalukkaŋani.
Aasii atanġata qaigumi tatavsapiaġataġniaġaa, piqasiutilugu ukpiŋ­ŋuaqtuanun. Tavrani iñuich qianiaqtut tiriqtinniaġaiḷḷu kigutitiŋ.
Uuktuun Qulitigun NiviaqsiatigunTaivrumani uvlumi, iñuich atanniqsimapkaqtuat Taavrumuŋa qiḷaŋmiittuamun inniaqtut qulitun niviaqsiatun, tiguvlugich qul­lisiŋ aullaqtuatun paaqsaqługu uiksraun.
Tallimat taapkunani isumatupiaŋitchuat, aasii tallimattauq isumatu­ruaguvlutiŋ.
Isumatupiaŋitchuat pikamisigiŋ qullisiŋ, uqsritqiutiksraiḷaġniqsut.
Aglaan isumaturualli uqsritqiutiksraligaaġniġaich qullisiŋ.
Tavra uiksraun qaiḷḷaiġutipkaqługu niviaqsiat nayaŋaġaluaqamiŋ siquŋarut.
Tavra unnuaq qitiqqaġman nivliqsut, Marra uiksraun. Qaisitchi paaqsiuŋ.
Tavra isumatupiaŋitchuat uqallaŋarut isumaturuanun, uqsriutiksrit­chigut. Qullivut marra qamiaqsirut.
Isumaturuagutiŋisa kiugiññaŋagaich, Iḷaanniuvagut naamaniaŋitki­siuraaġmiugut uvaptiŋnullu ilivsiññullu. Aullaqsiññaġitchi tuniaksra­liŋnun aasii tauqsiġḷusi uqsruksravsiññik.
Tavra isumatupiaŋitchuat niviaqsiat tauqsiġiaqtillugich uqsriutiksra­miŋnik uiksraun qaiŋaruq, aasii taapkua tallimat itqanaitchuat isuma­turuat isiqatigillaksiññaqługu katirrusiqinikun niqinaqiniaqtuanun, aasii upkuaq umikługu.
Aquvatigulli alġaiŋich niviaqsiat qaiŋammiut. Ququulaŋarut, Ataniiq, Ataniiq, upkuiġutisigut.
Ilaan kiuŋagai, Nalupiaġivsi.
Tavra Jesus uqallaŋaruq, Quviqtaiḷisitchi, qanuq nalugiksi uvluq naagga ikarraq Iġñiŋan Iñuum qaġġiviksraŋa.
Uuktuun Piŋasutigun Kivgatigun<TS3>(Luke 19.11-27)Taivrumani uvlumi, iñuich atanniqsimapkaqtuat Taavrumuŋa qiḷaŋmiittuamun inniaqtut kivgaŋisun iñuum aullaaqsiruam. Qaitqu­ŋagai kivgani aasii qaunaksriḷiutivlugich suġauttamiñun.
Iñullaa aitchuŋagaa piḷḷatilaallaaŋatun. Atausiq kivgaq aitchuŋagaa 5,000 taalanik. Tuglia aitchuŋagaa 2,000 taalanik. Aasii allasuli 1,000 taalanik. Aasii aullaqłuni.
Taamna kivgaq aitchuusiaqaqtuaq 5,000 taalanik aullaqłuni tav­rauvvaa tauqsiġñiutigiŋagai manniusiani, aasii piññautigivlugich 5,000 taalavsaanik.
Tainnatuttauq, taamna tugliuruaq kivgaq aitchuusiaqaqtuaq 2,000 taalanik piññaŋaruq 2,000 taalavsaanik.
Aglaan taamna kivgaq aitchuusiaqaŋaruaq 1,000 taalanik aullaŋa­ruq, nivakługu nuna iriŋagai ataniġmi maniŋi.
Tavra sulluataġman atanġat taapkua kivgat utiŋaruq aasii mak­piġarriqutiaqsivḷugich.
Tavra taamna kivgaq aitchuusiaqaŋaruaq 5,000 taalanik saavinŋa­ruq, qaitchivḷugu 5,000 taalavsaanik. Ataniiq, qaitchiŋakkaġma 5,000 taalanik, uvva piññavsaaqtuŋa 5,000 taalavsaanik.
Ilaan atanġata uqallautiŋagaa, Piḷḷuataqtutin, nakuuruatiin ukpiġ­naqtuatiillu kivgaaq. Ukpiġnaŋarutin aŋalatchiñipkun manił̣auranik, inillagniaġikpiñ aŋalatchiḷḷasiḷutin manisalagnik. Qaiḷutin quviasuqati­giyaqtuŋŋa.
Aasiivsauq taamna kivgaq aitchuusiaqaŋaruaġli 2,000 taalanik saa­vinŋammiuq. Ataniiq, qaitchiŋagiŋma 2,000 taalanik. Uvva piññav­saaqtuŋa 2,000 taalavsaanik.
Atanġata uqallautiŋagaa, Piḷḷuataġniqsutin, nakuuruatiin ukpiġ­naqtuatiillu kivgaaq. Ukpiġnaŋarutin aŋalatchiñipkun manił̣auranik, inillagniaġikpiñ aŋalatchiḷḷasiḷutin manisalagnik. Qaiḷutin quviasuqati­giyaqtuŋŋa.
Tavrali kivgaq aitchuusiaqaŋaruaq 1,000 taalanik saavinŋammiuq, aasii uqallakłuni, Ataniiq, iḷisimagikpiñ suamaruatiin iñuk, kivrisuuv­lutin palauvaksranik nautchirriġvigiŋaisaġnun, katitchisuuvlutillu palauvaksranik kanġaqsruivigiŋisaġniñ.
Tavraasii sivuuġavluŋa aullaŋaruŋa, aasii iriqługich manisalaktin nunamun. Uvva pisin pigigitin.
Tavra atanġata kiuŋagaa, Piḷuktuatiin iqiasuuruatillu kivgaaq. Iḷisi­maŋagaluaqtutin kivrisuutilaamnik nautchirriġvigiŋaisamnun, suli katitchisuutilaamnik palauvaksranik kanġaqsruivigiŋisamnun.
Tavra ilivich manitka ikiyumiñaŋagaluaġitin naggutinnagnaqtua­mun maniqaġviŋmun, aasii qaiguma aitchuusiaqaġluŋa taapkuniŋa uvaŋa pimñik, naggutiŋiññiglu.
Tavra pisigik taapkua manisalaich ilaaniñ, aasii aitchuutigilugich taavrumuŋa maniqaqtuamun 10,000 taalanik.
Kiñaliqaa aŋalatchiḷḷuataqtuaq aitchuusiamiñik aitchuusiaqavsaaġ­niaqtuq, aasii sippaksraqaġmiḷuni. Aglaan taamna naurrutinnaŋit­chuaq mikiruuraqunnii pigikkaŋa piiqsauniaqtuq ilaaniñ.
Aasiiḷi una anniqsuutauŋitchuaq kivgaq igitchiuŋ taaġniqsramun. Tavrani iñuich qianiaqtut tiriqtinniaġaiḷḷu kigutitiŋ.
Nation-guruat IsivġiusiaksraŋatTavra Iġñiŋa Iñuum qaikpan umialiguġluni, piqatigilugich ilu­qaisa isaġulgich, tavrani ilaa aquvinniaqtuq kamanaqtuani umialguni­kun aquppiutamiñi.
Nation-guruat iñupayaat sivuġaanun katinniaqtut, aasii ilaan aviŋ­niaġai imnaiḷiqiri avgiruatun imnaiñik imnaiñiñ nagruliŋniñ,
Aasii ilaan inillagniaġai imnaich taliqpiŋmi tuŋaanun, aglaalli nag­ruqaqtuat saumiŋmi tuŋaanun.
Tavrani Umialik uqallagniaqtuq taapkunuŋa taliqpiŋmi tuŋaaniit­tuanun, Qaisitchi, iviġaumakkusiaqaqtuasii Aapamniñ, kiŋuvaannak­taaġisiuŋ God-im atanniqsimavia ini itqanaiyaaguruaq ilivsiññun nunaqaŋa savaagumman.
Qanuq kaaktuaguŋaruŋa aasii niqiksriñŋagivsiŋa. Imiġuksiuŋaruŋa aasii imiksriñŋagivsiŋa. Iglaaguŋammiuŋa aasii paġlaŋagivsiŋa aimaaġvivsiññun.
Annuġaagiñŋaruŋa aasii annuġaaqtinŋagivsiŋa. Naŋinŋaruŋa aasii qaunagiŋagivsiŋa. Tigutaaġviŋmiinŋaruŋa aasii ullaŋagivsiŋa.
Suli qaŋa tautuŋavisigiñ iglaagukavich aasii paġlavlutin aimaaġviv­siŋñun, naagga annuġaaksraiññavich aasii annuġaaqłutin?
Suli qaŋa tautuŋavisigiñ naŋinnavich naagga tigutaaġviŋmi inna­vich, aasii takuvlutin?
Tavrali Umialgum kiuniaġai, Iḷumun uqallautigivsi, savaaġikavsiuŋ atautchimununnii naglignaġniqsramun makua aniqatiima iḷaŋannun, ilivsi savaaġiŋagiksi uvamnun.
Tavraliasii ilaan uqallautiniaġai taapkua saumiŋmi tuŋaanniittuat, Aullaġitchi uvamniñ, ilivsi suksraunġiqsauniaqtuasii isuitchuamun igniġmun itqanaiyaaguŋaruamun Tuunġaġmun, isaġuliŋiñullu.
Qanuq kaaktuaguŋaruŋa aasii aitchuŋaitkivsiŋa niqimik, Imiġuk­siuŋammiuŋa aasii aitchuŋaitkivsiŋa imiksramnik.
Iglaaguŋagaluaqtuŋa paġlaŋaitkivsiŋa aimaaġvivsiññun. Annuġaa­giḷḷiuŋaruŋa annuġaaksriñŋiñmigivsiŋa. Naŋinŋaruŋa, tigutaaġviŋ­miinŋaruŋalu aasii takuŋaitkivsiŋa.
Tavraptauq iliŋisa kiuniaġaat, Ataniiq, qaŋa tautuŋavisigiñ kaaktil­lutin naagga imiġuksiupkaqłutin naagga iglaagupkaqłutin annuġaak­sraisillutin naagga naŋinnavich, naagga tigutaaġviŋmi innavich aasii ikayuŋił̣ł̣utin?
Tavra umialgum kiuniagai, Iḷumun uqallautigivsi, ikayuġuŋiññav­siuŋ atausiqunnii makua iḷaŋat naglignaqtuat, ikayuġuŋiñŋagivsiŋa.
Tavra iliŋich tatavsaqtauniaqtut isuitchuamun, aglaalli nalaunŋa­ruat isuitchuamun iñuuniaqtut.
Sivunniuġun Tuqutchukługu Jesus<TS3>(Mark 14.1-2; Luke 22.1-2; John 11.45-53)Tavra Jesus naannamigich iluqaisa tamatkua iḷisaurrutit, ilaan uqallautiŋagai iḷitchitqurani,
Iḷisimarusi uvluk malġuk pianikpaŋnik Qulaurrusiqiviŋmun itqaun tikiññiaqtuq, aasii Iġñiŋa Iñuum aitchuutauniaqtuq kikiaktuurrautqu­lugu aŋarrauramun.
Tavra aŋaayyuliqsiqpaich umialiŋnaŋiḷḷu Jew-guruat katinŋarut igluqpaŋanun aŋaayyuliqsiqpaich qaukłiata, atiqaqtuam Caiaphas-mik.
Aasii sivunniugaqsivḷutiŋ atautchimi tigutaallasiñiaqsaqługu Jesus nalunautchiḷutiŋ, aasii tuqullugu.
Tavra uqallaŋarut, Niqinaqiŋŋaisaaglaan piññagu, tuavaallakpiaqtut iñuich.
Jesus Tivraġiksaġaa Bethany-mi<TS3>(Mark 14.3-9; John 12.1-8)Tavra Jesus Bethany-miinman isiġmiupkaqługu igluani Simon kiḷ­ḷiġruaqtuqtuam,
aġnaq ullautiŋaruq ilaanun piqaqłuni misuġuqtuunmik uyaġagmik akisupiaġataqtuamik tivraġiksaunmik. Aasii kuviŋagaa Jesus niaqua­nun, niġipkaqtillugu.
Tavra iḷitchitqurat tautukamirruŋ, piavsaŋarut uqaqłutiŋ, Summan asiñun tivraġiksaun atuqpa?
Qanuq una tivraġiksaun tuniyumiñaŋagaluaqtuq manisalaŋnun, aasii aitchuutigilugich maniich iḷiappauruanun.
Tavra Jesus, nalunaigivlugu taamna uqallautiŋagai, Summan isu­maaluksaaqpisiuŋ aġnaq? Qanuq savaaqaŋaruq savaalluatapiamik uvamnun.
Ataramik nayuqtigigisi iḷiappauruat, aglaan uvaŋa nayuqtiginiaŋit­kivsiŋa ataramik.
Kuvikamiuŋ una tivraġiksaun timimnun savaaġigaa itqanaiyautauv­lugu iḷuvġuniksramnun.
Iḷumun uqallautigivsi, sumipayaaq manna tusaayugaaġiksuaq alġaqsruutaukpan nunapayaani, aġnam savaaġiŋaraa quliaqtuaguniaq­tuq itqaummatauluni ilaanun.
Judas Aŋiqtuq Aitchuutigisukługu Jesus<TS3>(Mark 14.10-11; Luke 22.3-6)Tavra iḷaŋat qulit malġuk iḷitchitqurat, atiqaqtuaq Judas Iscariot-mik, aŋaayyuliqsiqpaŋnuŋaruq
aasii uqallakłuni, Sumik aitchuġniaqpisiŋa aitchuutigigupku Jesus ilivsiññun? Tavra akiḷiñŋagaat iñuiññaq qulitun maniŋñik.
Tavra tavraŋŋaaglaan Judas ivaqłiaŋaruq piviksramik aitchuutigi­sukługu Jesus.
Jesus-lu Iḷitchitquraniḷu Niġirut Itqautim Qulaurrusiqiviŋmun Niqinaqiviani<TS3>(Mark 14.12-21; Luke 22.7-14, 21-23; John 13.21-30)Sivullianni uvluŋisa Niqinaqivium Puvlaksautaitchuamik pun­niġmik, iḷitchitqurat ullaŋagaat Jesus apiġivlugu, Sumi itqanaiyaquvi­sigut qulaurrusiqiviŋmi nullautchiġviksraġnik?
Ilaan kiuŋagai, Aullaġitchi nalaagun iñuŋmun iniqpaŋmiittuamun, aasii uqallautilugu, Iḷisaurri uqallaktuaq, Ikarraġa tikitchuq, qulaurru­siqiniq niġisukkiga uvaŋalu iḷitchitquratkalu igluŋni.
Tavra iḷitchitqurat piŋarut Jesus piraksriutaatun inmiŋnun, aasii itqanaiyaqługu qulaurrusiqiniġmi nullautchiġviksraqtiŋ.
Unnuksraaġmagu, Jesus aquvinŋaruq niġġiviŋñun piqatigivlu­gich qulit malġuk iḷitchitqurani.
Tavra iliŋich isumaalipiaġataŋarut, aasii uqallallaagaqsivḷutiŋ ilaa­nun, Ataniiq, sivuniġiviŋa uvaŋa?
Jesus kiuŋagai, Ilaaguruq taamna misuksiqatauruaq punniġmik uvamnun puggutauramun, ilaan aitchuutiginiaġaaŋa.
Iġñiŋa Iñuum tuquniaqtuq taŋŋiġḷugich aglausimaruat inmigun Bible-ni. Aglaan isumaaġutiqpaqaġli taamna iñuk aitchuutiginniktuaq Iġñiŋanik Iñuum. Iłuałhaaŋanayaqtuq taamna iñuk iñuuŋaitkumi.
Judas, aitchuutigiriksrautaa, uqallaŋaruq, Iḷisaurrii, Uvaŋauva? Jesus uqallautiŋagaa, Tainna uqallaaniktutin.
Atanġum Nullautchiġvia<TS3>(Mark 14.22-26; Luke 22.14-20; 1 Corinthians 11.23-25)Tavra niġiḷḷaġmiŋ Jesus tiguŋagaa punniq, aasii aŋaayyuvluni quyyatigivlugu aviŋagaa, aasii aitchuutigivlugu iḷitchitquranun uqal­lakłuni, Tigulugu niġġisiuŋ, tavra timiga.
Suli tiguŋagaa qallugauraq, aasii quyaanikami God-mun, qaiñŋa­gaa ilaiññun, uqallakłuni, Imiġitchi tavraŋŋa, iluqasi.
Tavra taamna auga maqipkaqtauyumaaqtuaq iñugiaktuanun. Taav­rumuuna God-im nalupqinaiġñiaġaa sivunniuġutini iñuŋnun suliqutigi­ŋaiġḷugich itqaumayumiñaiġḷugich piḷuutiŋich.
Uqallautigivsi imitqigñiaŋitchuŋa uumaŋŋa napaaqtuayaam siiġña­ŋan ivsaŋaniñ, tikilġataqtillugu taamna uvluq imiġniksraq nutaulugu piqatigilusi Aapama atanniqsimaviani.
Tavra atuanikamiŋ aŋaayyunmik aniŋarut, Iġġimuksaqłutiŋ Olives-mun.
Jesus Uqautigigaa Piŋaiñŋaan Peter-m Piiḷaaġniksraŋa<TS3>(Mark 14.27-31; Luke 22.31-34; John 13.36-38)Tavra Jesus uqallautiŋagai, Iluqasi qimaŋniaġivsiŋa suksraaġ­luŋa uumani unnuami, qanuq aglausimaruq Bible-ni God uqallagniv­ḷugu inna, “Uvaŋa tuqunniaġiga imnaiḷiqiri, aasii imnaich siaminniaq­tut.”
Aglaan aŋipkaqtauganikkuma aullaġniaqtuŋa sivuvsiññi Galilee-mun.
Peter uqallaŋaruq Jesus-mun, Iluqaġmiŋ qimakkaluaqpatin suk­sraaġlutin, uvaŋa sumikunnii qimakkumiñaitkikpiñ.
Jesus uqallautiŋagaa, Iḷumun uqallautigikpiñ, Anaqapak uvva pii­ḷaaġiniaġiŋma piŋasuni naluniḷuŋa tiŋmiaq nipatkaluaqtinnagu.
Peter-m kiuŋagaa, Tuquqatigiraksraġigupkiñunnii, piiḷaaġiyumi­ñaitkikpiñ sumikunnii. Tainnaptauq uqallagaŋammiut iluqaġmiŋ iḷit­chitqurat.
Jesus Aŋaayyuruq Gethsemane-mi<TS3>(Mark 14.32-42; Luke 22.39-46)Tavra Jesus aullaqatigiŋagai iḷitchitqurani inimun atiqaqtuamun Gethsemane-mik, aasii ilaan uqallautiŋagai iḷitchitqurani, Aquvittitchi uvuŋa, ikuŋa aŋaayyuyaqtuġniaqtuŋa.
Aasii piqasiutivlugich ilimiñun Peter-lu malġuglu iġñiŋik Zebedee-m, ilaa ipiqtutcharraqsiŋaruq iłuiḷḷiurraqsivḷuniḷu.
Tavrani uqallaŋaruq ilaiññun, Isumaaliqpaił̣ł̣uŋa tuquaqsiruatunun­nii iḷiruŋa, tavraniittitchi, aasii quviqtaiḷiqasiġḷuŋa.
Aasii taikuŋaqtaallakłuni isumaaqpaił̣ł̣uni ulġuŋaruq nunamun, aasii aŋaayyuvluni inna, Aapaaŋ, piyumiñaqpan, piiġuŋ nagliksaaġu­tiqpak uvamniñ, aglaattauq uvaŋa pisuutiŋił̣aaptun, aglaan ilivich pisuutiptun.
Tavra Jesus utiŋaruq piŋasunun iḷitchitquramiñun aasii tautuŋa­gai siñiktuat. Tavra uqallautiŋagaa Peter, quviqtaiḷiyumiñaiñŋavich atautchimiunnii ikarraġmi?
Quviqtaiḷisitchi aŋaayyusitchiḷu, iḷaanni payaripkaqpiaqtusi ikł̣igut­chaktinniaġunmun. Iḷumun ilitqusisi piyummatiqaġaluaqtut, timisi sayaitchut.
Tavra Jesus aullavsaaŋaruq igḷuvlugu aasii aŋaayyuvluni, Aapaaŋ, pisuutigigupku nagliksaaqpaktuksrauluŋa, pisuutin piḷi.
Tavra utaqqikamigich, tautuvsaaŋagai siñiktillugich, qanuq iriŋich pillitchiŋarut.
Tavra Jesus qimatqiŋagai, aullaqłuni aŋaayyuvsaaŋaruq piŋat­chiqł̣ugik, uqalugivlugich taapkuasuli uqaluich.
Tavra uttaqiŋagai iḷitchitqurani, aasii uqallautivlugich, Tavrasuli siñikpisi piḷaiŋaiqsiaqłusi. Uvva, aitchuutauniksraŋa Iġñiŋan Iñuum tikitchuq aŋalataġiyumiñaqsivḷugu piḷuktuanun iñuŋnun.
Makittitchi. Aullaqta. Tautuksiuŋ uvva aitchuutigiriga uvaniittuq.
Tigurauruq Jesus<TS3>(Mark 14.43-50; Luke 22.47-53; John 18.3-12)Jesus uqaġniaqtillugusuli Judas qaiŋaruq, iḷaŋat qulit malġuk, piqatiqaqłuni iñusalaŋnik savikpiraqtuanik anautchiraqtuaniglu, qai­ruanik aŋaayyuliqsiqpaŋniñ umialiŋnaŋiññiḷḷu Jew-guruat.
Tavra aitchuutiginniktuam piqatini nalunaiñŋutaksriñŋagai, uqal­lakłuni, Tavrauniaqtuq iñuk kisu kunikkupku, tigusaġiksi.
Tavra Judas qaiŋaruq Jesus-mun tavrauvvaa aasii uqallakłuni, Tut­qigiñ Iḷisaurrii, aasii kunikł̣ugu.
Jesus uqallaŋaruq ilaanun, Avilaitqaan, piñasuaġuŋ piyaqtukkan. Tavra iliŋich qaivḷutiŋ tigguġluŋagaat Jesus.
Tavrani Jesus uqallautiŋagaa, Utiqtirruŋ savikpaiñ puuŋanun, qanuq tamatkua iluqaġmiŋ savikpagaqtuat tuquniaqtut savikpakun.
Isumavich ikayuqtaiḷiqiyumiñaiññasugaluŋa Aapamnun, aasii ilaa tavrauvvaa tilisiḷuni uvamnun qulit malġugnik 6,000-gullaaruanik isa­ġulignik.
Aglaan taamna tainna pigaluaqpan qanuġlutiŋ Bible uqaluŋich taŋ­ŋiġñiaqpat, uqaluqaqtuat aitchuutauniaġnivḷuŋa.
Tavrani Jesus uqallautiŋagai iñusalaich, Qaiŋavisi tigligayukti­mik pisaġmatun, savikpagnik anauttaniglu satkuqaqłusi tigusaqtuq­łuŋa? Uvlumiñ uvlumun aquppigaluaġaqtuŋa aŋaayyuvikpaŋmi iḷi­saurrivḷuŋa, aasii tigguġlulaitkivsiŋa.
Aglaan tamarra tamatkua pirraqsirut Bible uqaluŋich uqaqtiŋigun God-im taŋŋiqsautquvlugich. Tavrani iluqaġmiŋ iḷitchitqurat qimaŋa­gaat aasii pigruqłutiŋ.
Jesus Apiqsruqtuġaat Uqaqsitaaġviŋmi<TS3>(Mark 14.53-65; Luke 22.54-55, 63-71; John 18.13-14, 19-24)Tavrani taapkua tiguriruat Jesus-mik aullautiŋagaat Caiaphas-mun, aŋaayyuliqsiqpaich qaukłiannun, iḷisaurriḷḷu pitquranik, umialiŋ­nallu katirviannun.
Tavra Peter-m maliŋagaa uŋasiuraaqługu, siḷalliġuaŋanunaglaan inaanun aŋaayyuliqsiqpaich qaukłiata aasii isiqłuni ilaan aquptaaqati­giŋagai munaqsrich qiñiġukłuni isuanunaglaan.
Tavra aŋaayyuliqsiqpaiḷḷu iluqaġmiglu uqaqsitaaqtitchirit ivaqłiaŋa­rut patchisiksranik saglutigilugu uqautigisukługu Jesus, tuqutchuk­ługu.
Tavra paqillaiġutiŋarut pasikkutiksranik, qanutun iñugiaktigiga­luaqtut saglutikun uqautiginniktuat ilaanik. Kiisaimmaa malġuk saa­vitpuk,
aasii uqallakłutiŋ, Uvvauna iñuk uqallaŋaruaq, Uvaŋa suksraunġi­ġumiñaġiga God-im aŋaayyuvikpaŋa, aasii nappatqigḷugu uvluni piŋa­suni.
Tavra aŋaayyuliqsiqpaich qaukłiat makiłłuni uqallaŋaruq Jesus-mun, Kiggutiksraitpich sumik ukuak iññuk uqautikkutaagnik ilipkun?
Tavra Jesus nipaiñŋaruq. Tavra aŋaayyuliqsiqpaich qaukłiata uqal­lautiŋagaa, Apiġipiaġikpiñ sivuġaani iñuuruam God-im, uqallauttuti­gut Christ-guvich, Iġñiŋa God-im?
Jesus kiuŋagaa, Uqallaaniktutin tainna. Aglaan uqallautigivsi qakugukpan tautugniaġiksi Iġñiŋa Iñuum aquppiruaq taliqpiata tuŋaani Sapiġñaqtuam, aasii qaimmiḷuni nuvuyaŋigun qiḷaum.
Tavrani aŋaayyuliqsiqpaum aligaaŋagaa annuġaani, aasii uqallak­łuni, Inmiñik iḷiuqtuq God-itun. Iñuvsaanik pasiññiktuksranik ilaanik piqaqtuksrauŋaiqsugut. Ilivsi paŋmapak tusaaganikkiksi uqamaqłuu­taa.
Qanuq sivunniivisi? Ilaisa kiuŋagaat, Tuquruksraġuqtuq.
Tavrani tivvuaqturraqsiŋagaat kiiñaŋagun, qakiqsimmaan, suli iḷaŋisa iqsraaqsimmaan,
uqaqłutiŋ, Nalautchaġiñ, Christ-guruatiin, kia qakiqpatin?
Peter-m Piiḷaaġigaa Jesus<TS3>(Mark 14.66-72; Luke 22.56-62; John 18.15-18, 25-27)Tavrali Peter aquppiŋaruq siḷalliġmi. Aasii aŋaayyuliqsiqpaich qaukłiata niviaqsiaq kivgaŋa ullakługu Peter uqallautiŋagaa, Itqatigi­ŋammigiñ Jesus Galilee-ġmiu.
Peter piiḷaaŋaruq takkuanni iluqaġmiŋ, uqallakłuni, Naluruŋa sumik uqautiqaqtilaavsiññik.
Tavra ilaa animman qanitchaġuanun, allam niviaqsiam kivgam tau­tuŋagaa, aasii uqallautivlugich tamaani makitaruat, Uvvauna iñuk piqatauruaq Jesus-mun Nazareth-miumun.
Tavra Peter piiḷaatqiŋaruq suaŋasivḷugu, Nalugiga iñuk.
Akkulivsaallagman tamaani makitaruat ullakługu uqallautilgitkaat Peter, Nalupqinaitchuamik iḷagigaatin taapkua, qanuq uvva uqausip­kun iḷisimanaqtutin.
Tavra Peter suammakłuni uqallaŋaruq, God-im tatavsaġliŋa uqaŋit­kuma iḷumun ittuamik. Nalugiga kiutilaaŋa iñuk uqautigikkaqsi. Aasii tavrauvvaa tiŋmiaq nipanŋaruq.
Tavra Peter itqaiŋaruq Jesus uqallautiŋiñik inmiñun inna, Tiŋmiaq nipanŋaunnagu, piiḷaaġiniaġiŋma piŋasuni. Tavra anivḷuni qiaqpaŋa­ruq.
Jesus Pilate-muurrauruq<TS3>(Mark 15.1; Luke 23.1-2; John 18.28-32)Uvlaatchaurami iluqaġmiŋ aŋaayyuliqsiqpaich umialiŋnaŋiḷḷu Jew-guruat sivunniuqatigiiŋarut Jesus-kun tuqutchukługu.
Tavra qiḷiqsruiŋagaat, aasii aullautivlugu aitchuutigiŋagaat Pilate-mun kavanauruamun.
Judas Tuquruq<TS3>(Acts 1.18-19)Tavrali Judas, Jesus aitchuutigiriŋa, iḷitchuġikami Jesus tuqutak­sraġuqtilaaŋanik nunuuraliŋaruq, aasii utiqtiłługich iñuiññaq qulit maniich aŋaayyuliqsiqpaŋnun, umialiŋnanullu,
uqallakłuni, Piḷuksiŋaruŋa aitchuutigivlugu tuqutautquvlugu patchi­saitchuaq iñuk. Ilaisa kiuŋagaat, Suliqutauva taamna uvaptiŋnun? Qaunakkuiḷḷi iliŋnik.
Tavra Judas miḷuqsautivlugich maniich ilaaguaqtauŋaruamun aŋaay­yuvikpaŋmi, ilaa aullaqłuni qimiñŋaruq inmiñik.
Tavra uqaaġutigiŋagaich, aasii tauqsiutigivlugich Utkutchirim Nuna­ŋanik, iḷuviġviksramik iglaaguruanun.
Tavra taamna pisigivlugu taamna nuna atchiŋagaat Nunaŋa Augum paŋmapaŋmunaglaan.
<sup>(9-10)</sup> Tavrani taŋŋiqsauŋaruq uqautigiŋaraŋa uqaqtaata God-im Jeremiah-m, uqaqłuni, “Ilaisa tiguŋagaich iñuiññaq qulit maniich, aasii tauqsiutigivlugich utkutchirim nunaŋanun, piraksriutaatun Atanġum uvamnun. Tavra taapkua maniich iñugiaktilaaŋat Israel-guruat sivun­niutigiŋakkaŋich akiḷiutigisukługich ilaanun.”
(-)
Jesus Apiqsruqtuġaa Pilate-gum<TS3>(Mark 15.2-5; Luke 23.3-5; John 18.33-38)Tavra Jesus makitaŋaruq sivuġaani kavanauruam, aasii kavanau­ruam apiġiŋagaa, Umialigivatin Jew-guruat? Jesus kiuŋagaa, Tainna uqallaktutin.
Tavra ilaa saŋutkaluaġmanni aŋaayyuliqsiqpaiḷḷu umialiŋnallu, kiu­laiñŋagai.
Kiisaimmaa Pilate uqallakpuq ilaanun, Tusaqsraġiŋitpigich qanutun iñugiaktigiruat uqautigikkaŋich ilipkun?
Tavra Jesus kiuŋaitkaa sumikunnii, kavanauruaq aliuġutchapiaġa­taqługu.
Jesus Tuquruksraġuġaat<TS3>(Mark 15.6-15; Luke 23.13-25; John 18.39–19.16)Tavra niqinaqilimaaġmata Itqaunmik qulaurrusiqiviŋmun, kava­nauruaq piḷġusiqaŋaruq anipkaivḷuni nallipayaaŋannik tigutaaqtat, iñuich pisukkaŋannik.
Tavra tigutaaqtaqaŋarut iñugiiḷapiaġatamik, atiqaqtuamik Barabbas-mik.
Tavra katinmata Pilate apiġiŋagai, Kimik anipkaitquvisiŋa? Barabbas-mik, naagga Jesus-mik taggisiqaqtuamik Christ-mik?
Qanuq Pilate iḷisimaŋaruq killuġivlugu Jesus ilaiññun aitchuutigiŋa­tilaaŋanik inmiñun.
Tavra Pilate isivġiipkaqtillugu isivġiġvium aquppiutaŋiñi, nulia­ŋan tilisivigiŋagaa uqaluŋmik, Iḷaksianagu taamna nalaunŋaruaq iñuk, qanuq iłuiḷḷiuġutigillakkiga ilaa unnuapak siññaktuġivlugu.
Tavra aŋaayyuliqsiqpaiḷḷu umialiŋnallu maliksuktitchiŋarut iñuŋnik annaktitquvlugu Barabbas aasii tuqullugu Jesus.
Tavra Kavanauruam apiġitqiŋagai, Nalliak ukuak iññuk anipkaqu­visiuŋ? Iliŋisa kiuŋagaat, Barabbas.
Pilate uqallautiŋagai, Aasii qanuġniaqpigu Jesus taggisiqaqtuaq Christ-mik? Iluqaġmiŋ uqallaŋarut, Kikiaktuutili aŋarrauramun.
Tavra ilaan uqallautiŋagai, Summan, sumik pigiitchualiqiŋava? Tavra nipaallavsaaqsiññaŋarut, Kikiaktuutili aŋarrauramun.
Tavra Pilate iḷitchuġikami qanuġluni piyumiñaiññiqami, piallagnik­sraŋat isagutiniuraaqsiññaaqsimman, ilaa tigusiŋaruq imiġmik aasii iqaġivlugich argagni takkuanni iñusalaich, uqallakłuni, Uvaŋa patchi­sauŋitchuŋa uuma iñuum tuqutauniksraŋagun. Ilivsi pisiuŋ.
Tavra iluqaġmiŋ iñuich kiuŋagaat, Tatavsausiaq tuqutauniŋagun uvaptiŋnun piḷi miqłiqtuptiŋnullu.
Tavrani Pilate-gum anipkaŋagaa Barabbas, aasii ipiġaqtuqtitqaaq­ługu Jesus, aitchuutigiŋagaa kikiaktuutitquvlugu aŋarrauramun.
Aŋuyaktit Kipagigaat Jesus<TS3>(Mark 15.16-20; John 19.2-3)Tavrani aŋuyaktiŋisa Pilate aullautiŋagaat Jesus kavanauruam igluqpaŋanun, aasii katinŋagaich tamatkiqł̣ugich aŋuyaktauqatigiich avataanun Jesus.
Tavra annuġaiyaŋagaat aasii atipkaqługu kavviġiksuamik annuġaa­nik umialiktun.
Aasii niaquġusiŋarut kakiḷḷaġnaqtuanik qisiqsiutinik, aasii iḷivḷugu niaquanun, suli saakkiqł̣ugu qiruŋmik taliqpianun. Tavra sitquqłutiŋ sivuġaanun kipagiŋagaat uqaqłutiŋ, Sivisuruamik iñuuli umialgat Jews.
Tavra tivvuaqtuŋagaat, suli tiguvlugu qiruk tigumiaġikkaŋa anau­ŋagaat niaquagun.
Tavra kipautigianikamirruŋ, annuġaagiŋagaat, aasii atipkaqługich ilaan annuġaaŋi, aullautivlugu kikiaktuutisukługu aŋarrauramun.
Jesus Kikiaktuurrauruq Aŋarrauramun<TS3>(Mark 15.21-32; Luke 23.26-43; John 19.17-27)Tavra iglaullaġmiŋ, paaŋagaat iñuk Cyreneġ-miu, atiqaqtuaq Simon-mik. Taamna iñuk nunurivḷugu iqsruktinŋagaat Jesus aŋarrau­raŋanik.
Tavra tikiññamiŋ inimun atiqaqtuamik Golgotha, sivuniqaqtuaq niaquġruam inaanik,
tavrani aitchuŋagaat Jesus wine-mik imiksraŋanik, avuramik suŋŋa­mik. Tavra uullakkaluaqamiuŋ, imiġuŋiñŋagaa.
Tavra kikiaktuutianikamirruŋ aŋarrauramun, autaaŋagaich annuġaaŋi inmiŋnun saaptautigivlugich.
Aasii qulaanun niaquan iḷiŋagaat pasikkun ilaagun, taiguaġnaq­tuaq, Uvva Jesus Umialgat Jew-guruat.
Tavraptauq malġuk tigligayuktik kikiaktuutiŋammigaich, igḷua taliqpian tuŋaanun, suli igḷua saumian tuŋaanun.
Suli iñuich tamaunnaaqtuat niaqulavigiraġaŋagaat nivliativlu­gulu pisaaŋŋatinik Jesus,
uqaqłutiŋ, Ilivich siquvsiyumaaŋaruatin aŋaayyuvikpaŋmik aasii nappatqigḷugu uvluni piŋasuni, annauttuiñ iliŋnik. Iġñiġikpatin God-im, atqaġiñ aŋarrauramiñ.
Tavraptauqsuli aŋaayyuliqsiqpaich, piqatigivlugich iḷisaurriḷḷu pitqu­ranik umialiŋnallu, kipagiŋagaat uqaqłutiŋ,
Annaurriŋagaluaqtuq allanik, annautilaitchuq inmiñik. Umialigi­niqparruŋ Israel, atqaġli paŋmapak aŋarrauramiñ ukpiġiliġñiaġikput.
Ukpiqtuq God-mun, uqaqłuniḷu Iġñiġinivḷuni God-mun. Kiasii tau­tuglakput God-mun annautisuŋmagaan paŋmapak.
Taapkuaktauq tigligayuktik kikiaktuutiqatauruak ilaanun kipagi­ŋammigaak tainnatun.
Jesus Tuquruq<TS3>(Mark 15.33-41; Luke 23.44-49; John 19.28-30)Tavra uvlum qitiqqaġniŋaniñ piŋasunugataqtillugu taaqsiŋaruq nuna iluqani.
Tavra piŋasunukpalliġman Jesus nipatutilaamisun nivliŋaruq, Eli, Eli, lama sabachthani. Taamna sivuniqaqtuaq, God-iiŋ, God-iiŋ, sum­man suksraaqpiŋa?
Tavra iḷaŋisa tamaani makitaruat tusaavlugu uqallaŋarut, Uvvauma ququulagaa Elijah.
Tavra iḷaŋat tavrauvvaa aqpamik tigusiŋaruq ivsaktaqtuamik, immiqł̣ugu wine-mik, iḷivḷugu qiruum nuvuanun, qaiñŋagaa ilaanun imiquvlugu.
Aasiiḷi allat uqallaŋarut, Aannagu, naipiqtuġlakput Elijah qaiñiaġ­magaan annautiyaqtuġlugu.
Tavra Jesus nivlitqiŋaruq nipatuvluni aasii aniġniġiqł̣uni.
Tavra tavrani, talukiyaaŋa aŋaayyuvikpaum aliŋaruq malġuuł­łuni, qulimiñiñ anmun. Tavrasuli nuna aulaŋaruq, uyaġagruallu quvlu­ŋarut.
Iḷuvviviiḷḷu aŋmaŋarut, suli iñugiaktuat God-im iñuŋi tuquŋaruat aŋiŋarut tuqqunmiñ.
Suli qimaŋagaich iḷuvġuvisiŋ. Jesus aŋianiŋman tuqqunmiñ, Jerusalem-muŋarut aasii tautuŋagaich iñuich iñugiaktuat.
Tavra aŋuyaktit atanauraŋata tamatkualu aŋuyaktauqatiŋisa munaqsriruat Jesus-mik, tautukługich nuna aularuaq sullu piraġaqtuat aliuġusuliŋarut aasii uqallakłutiŋ, Iḷumun una Iġñiġimagaa God-im.
Tavra tavrani iñugiaŋammiut aġnat, qiñiqtuaqtuat uŋasiñiñ, mali­ŋaruat Jesus-mik Galilee-miñ, savautivlugu.
Iḷagiŋagaat Mary Magdalene, Mary-suli aakaŋak James-lu Joseph-lu, aakaŋaglu iġñakisa Zebedee-m.
Jesus Iḷuvviuġaat<TS3>(Mark 15.42-47; Luke 23.50-56; John 19.38-42)Tavra unnuksraaġman, suġalliruaq iñuk qaiŋaruq Arimathea­miñ, atiqaqtuaq Joseph-mik, iḷitchitquraummiñiqsuaq Jesus-mun.
Ilaa ullautiŋaruq Pilate-mun aasii apiqsriaġivlugu timaa Jesus. Tavrani Pilate piraksriiŋaruq aitchuutigitquvlugu Jesus timaa Joseph-mun.
Tavra Joseph atqaqługu timi, nimmaaŋagaa nutauruamik ukił̣haa­ġiqsuamik.
Aasii iḷiŋagaa ilaan nanmiñiq nutaamun iḷuvviviŋmiñun, iḷuvviviḷia­miñun uyaġagruakun, aasii ilaan aksraliŋagaa uyaġagruaqpak upkur­riutivlugu iḷuvviviŋmun, aasii aullaqłuni.
Mary Magdalene allalu Mary aquppiŋaruk tavrani sanmivḷugu iḷuv­vivik.
Munaqsrich IḷuvviviŋmikSiqiñiq nipianiŋman, Jew-guruat nutauruaq uvluat isagutim­man, aŋaayyuliqsiqpaich Pharisees-lu kasimaqatigiŋagaat Pilate,
aasii uqallakłutiŋ, Kamanaaq, itqaumarugut qanuq taimña saglu­qinnikti iñuuŋŋaġmi uqaŋatilaaŋanik, Uvlut piŋasut pianikpata aŋi­ñiaqtuŋa.
Taamna pisigilugu iḷuvvivik anayanaiyaqtillugu uvluk piŋayuaŋnunaglaan, iḷaanni iḷitchitquraŋisa qaiḷutiŋ tiglikpiaġaat aul­lautilugu, aasii iñuich uqautiaqsiḷugich, Ilaa aŋiñiḷugu tuqqunmiñ, aasiitaimma aqulliq saglutaun pigiił̣haaġluni sivulliġmiñ.
Pilate uqallautiŋagai, munaqsriqaqtusi aŋuyaktinik anayanaiya­ġiaqsiuŋ piyumiñaqtilaavsisun.
Jesus Aŋiruq Tuqqunmiñ<TS3>(Mark 16.1-10; Luke 24.1-12; John 20.1-10)Tavra Jew-guruat Itchaksriġmata Savaiññiŋat qaaŋiġman, qau­saġataaqsimman, Mary Magdalene allalu Mary tautugiaŋagaak iḷuvvivik.
Tavra tavrani nuna aulaqpaŋaruq, qanuq isaġulgata Atanġum atqaq­łuni qiḷaŋmiñ aksraktinŋagaa uyaġagruaq, aasii aquppiutchiutivlugu.
Ilaan qiññaŋa inŋaruq igniġuuqpatittuatun, annuġaaŋiḷu qatiqtigiv­lutiŋ aputitun.
Tavra iqsigivlugu aŋuyaktit munaqsrich uuliksiŋarut aasii irrusiñikłu­tiŋ tuquŋaratun iñuktun.
Tavra isaġulik uqallaŋaruq aġnagnun, Iqsiñatik, qanuq iḷisima­ruŋa ivaġiktik Jesus kikiaktuurrauŋaruaq aŋarrauramun.
Uvaniinŋitchuq, qanuq aŋiŋaruq uqausiġmisun. Qaisitchik, tautu­giatku ini nallavia.
Tavraasii aullaġitchik qilamik, aasii uqallautilugich iḷitchitquraŋi aŋi­ñiḷugu tuqqunmiñ. Aasiuvva, ilaa ayuniaqtuq sivuvsiññi Galilee-mun. Taamani tautugniaġiksi. Uvva, uqallautigivsi.
Tavra aullaqsaaluŋaruk qilamik iḷuvviviŋmiñ iqsisigillaan quviasuk­pakłutiglu, aasii aqpamik uqallautiyaqtuŋagaich iḷitchitqurat.
Tavrasuli Jesus kasuŋagik aasii uqallautivlugik, Tutqiutiqaġit­chik. Tavra ullakługu tiguŋagaak isigaŋigun aasii aŋaayyuvigivlugu.
Tavrani Jesus uqallautiŋagik, Iqsiñatik. Aullaġlutik uqallautiyaqtut­kik aniqatiitka aullaqulugich Galilee-mun. Taamani tautugniaġaanŋa.
Quliaqtuaqtut MunaqsrichTavrali aġnak igliqtillugik, iḷaŋich aŋuyaktit munaqsrich aullaġ­niqsut iniqpaŋmun aasii quliaqtuaġutivlugich aŋaayyuliqsiqpaich ilu­qaiññik piruanik.
Tavra aŋaayyuliqsiqpaich katinnamik atautchimun piqatigivlugich Jew-guruat umialiŋnat suli sivunniuganikłutiŋ, aitchuŋagaich manisa­lagnik aŋuyaktit,
aasii uqallautivlugich, Uqautiyumagisi iñuich iḷitchitquraŋiñun qaiv­ḷutiŋ unnuami tigligniḷugu timaa, aullautivlugu siñiktillusi.
Taamnaasii kavanauruam tusaaniqpagu, iviġaumapkaġniaġikput aasii qanuqtinŋiḷḷusi.
Tavra aŋuyaktit munaqsrich akuqtuŋagaich maniich aasii pivḷutiŋ piraksriusiamiktun. Aasii taamna quliaqtuaq siaminŋaruq Jew-guruani uvlupaŋmunaglaan.
Jesus Niptaqtuq Iḷitchitquramiñun<TS3>(Mark 16.14-18; Luke 24.36-49; John 20.19-23; Acts 1.6-8)Tavra qulit atautchimik iḷitchitqurat aullaŋarut Galilee-mun, iġġimun Jesus nalunaiqsaġiŋaraŋanun inmiŋnun.
Tavra tautukamirruŋ Jesus, aŋaayyuvigiŋagaat, aglaan iḷaŋich nalupqisuŋarut.
Tavra Jesus qalliḷaaqługich uqallautiŋagai, Ataniġnaqusiqsauŋa­ruŋa aŋalataġiyumiñaqsivḷugich qiḷaŋmiittuat nunamiittuallu.
Tavraasii aullaġitchi aasii iḷitchitquraliuġlusi nunapayaaniñ, pap­taiġḷugich atqagun Aapam Iġñiġuvlu Ilitqusiġiksuavlu,
iḷisautilugich kamaksritqulugich iluqaiññik piraksriutigiŋaramnik ilivsiññun. Aasiuvva, itqatigigivsi ataramik, isuanunaglaan nunam.
UQALUGIKSUAT QULIAQTUAĠIRAŊAGUN MARKAlġaqsruiñiŋa John Paptaiqsim<TS3>(Matthew 3.1-12; Luke 3.1-18; John 1.19-28)Uvva tusaayugaaġiksuat aullaqisaaŋat Jesus Christ-kun, Iġñiŋa­gun God-im.
God-im uqaqtaa Isaiah aglaŋaruq taavrumuuna aglakamigich God-im uqaluŋi inna,“Uvva kivgaġa, tiliñiaġiga sivuŋni itqanaiyautitqulugu tikiññiksran.
Iñuk imma alġaqsruiruq nipatuvluni nunagluktuami, Ataniq qaiyasiruq. Apqutiksriuqsiuŋ sivukkiksiḷugich.”
Tavraasii John Paptaiqsi iñukpalliŋaruq nunagluktuami, alġaq­sruivḷuni iñuich paptaiqsautquvlugich isumalitqiqqaaġlutiŋ piḷuunmiŋ­niñ, God-mun suliqutigiŋaiqulugich itqaumayumiñaiġḷugich piḷuutitiŋ.
Tavra iñuich ullaaŋagaat iluqaiññiñ nunaŋiñiñ Judea-m, Jerusalem-miḷḷu, aasii paptaiqsiłłutiŋ ilaanun kuuŋani Jordan, quliaqtuqługich piḷuutitiŋ God-mun.
Tavra John annuġaaqaŋaruq pikukturuam kakaktim amianik, tavsiqaqłuniḷu qisiŋmik, suli niqiqaqłuni nuttagayuŋnik qupilġunik, honey-miglu paqinnaqtuamik nunagluktuami.
Suli alġaqsruiŋaruq uqaqłuni, Imma qairuaqaqtuq aqupkun sapiġ­ñałhaaqtuamik uvamniñ, siŋiqsuutiŋik aluġutikisa nalliummatiŋit­chuŋa putchumiñaġluŋa siŋiiyaġuglugu.
Uvaŋa paptaiġivsi imiġmik, aglaan ilaan iḷiñiaġaa Ilitqusiġiksuaq iḷuvsiññun.
Paptaiqsauniŋa Ikł̣igutchaktinniaġusiaŋalu Jesus<TS3>(Matthew 3.13–4.11; Luke 3.21-22; 4.1-13)Taipkunani uvluni, Jesus qaiŋaruq iniqpaŋmiñ Nazareth-miñ, Galilee-miittuamiñ, aasii paptaiqsiłłuni John-mun kuuŋmi Jordan-mi.
Tavra tusaaŋagaa nipi qiḷaŋmiñ, Ilivich piviuttaġivlutin Iġñiġigikpiñ, iviġaummatigilluataġikpiñ.
Tavra tavrauvvaa Ilitqusiġiksuam aullautiŋagaa nunagluktua­mun.
Tavra Jesus nunagluktuamiinŋaruq malġukipiani uvluni. Aasii Satan-gum ikł̣igutchaktinniaŋagaa. Iqsiñaqtuat niġrutit tavraniinŋam­miut, aasii isaġulgich qaivḷutiŋ ikayuŋagaat Jesus.
Jesus Ququaġai Sisamat Iqaluŋniaqtit<TS3>(Matthew 4.12-22; Luke 4.14-15; 5.1-11)Tavra John tigutaaqtauganiŋman, Jesus Galilee-muŋaruq alġaq­sruivḷuni tusaayugaaġiksuanik God-miñ,
uqaqłuni, Piviksraq nalautittuq, God-im atanniqsimasaaqsigai iñuich. Isumalitqigitchi. Ukpiġisiuŋ tusaayugaaġiksuaq.
Tavra Jesus pisuaġniallaġmi siñiqsraqługu tasia Galilee-m, tautu­ŋagaa Simon Andrew-lu aniqataa kuvriqsuak tatchimun, iqalugniaq­tauvlutik.
Tavra Jesus uqallautiŋagik, Maliktinŋa. Iqalugniaġusiptiktun, iḷi­sautiniaġiptik iñunnagniaġniġmik.
Tavra tavrauvvaa qimaŋagaik kuvratik, aasii malikługu.
Ayuuġuraanilgiññami tavraŋŋa, tautuŋagik aniqatigiik James-lu, John-lu, iġñiŋik Zebedee-m, umiaqpauramiinniqsuat aapariglu, allai­yaqługich kuvratik.
Tavra tautupqaqamigik ququaŋagik, aasii iliŋikta qimakługu aapa­riŋ Zebedee umiaqpauramun tuvaaqatiqaqługu akiññagniaqtuanik kiv­ganik, maliŋagaak Jesus.
Iñuk Ilitqusiqł̣ulik<TS3>(Luke 4.31-37)Tavra Capernaum-muŋarut. Aasii tavrauvva Jew-guruat Savair­vianni, Jesus aŋaayyuliaŋaruq, aasii iḷisaurrivḷuni.
Tavra iñuich kamasuŋarut iḷisaurrutiŋigun, qanuq ilaan iḷisaurrutiŋi kamanaŋarut. Iḷisaurriŋaitchuq pitquranik iḷisaurritun.
Tavra aŋaayyuviŋmiinŋaruq iñuk ilitqusiqł̣uqaqtuaq, aasii nipaalaŋaruq,
uqaqłuni, Jesus Nazareth-miu, summan iḷaksiavisigut? Uvaniitpich suksraunġiġukłuta? Iḷisimagiga kiutilaan. Ilivich piḷuutaitchuaq God-im pia.
Tavra Jesus suaŋagaa uqaqłuni, Nipaisaaġiñ. Anniiñ ilaaniñ.
Tavra ilitqusiqł̣uum uuliksipkasugruŋagaa suli nipaalavluni aniŋa­ruq ilaaniñ.
Tavra iluqaġmiŋ kamanniuŋarut, kamasukpaił̣ł̣utiŋ apiqsruqtuuti­ŋarut ilimiŋnun, Sunauna? Nutauruaq iḷisaurrun? Ataniġnaqutiqaq­łuni piraksriḷḷagai ilitqusiqł̣uich, aasii ilaisa kamagillavlugu.
Tavra Jesus tusaaŋagaat aliuġnaġniŋa uqaluk siamiłłuni qilamik sumulliqaa nunaaqqiñun Galilee-mi.
Jesus Iłuaqsigai Iñugiaktuat Iñuich<TS3>(Matthew 8.14-17; Luke 4.38-41)Tavra anikamiŋ aŋaayyuviŋmiñ, tavrauvvaa isiŋarut igluagnun Simon-lu Andrew-vlu, tuvaaqatigivlugik James-lu John-lu.
Tavra Simon aakaruaŋa nalaŋaruq naŋiłłuni uunaqsivḷuni, aasii tav­rauvvaa uqallautiŋagaat Jesus.
Tavra ullakługu tiguŋagaa argaŋigun, aasii makitiłługu. Suli tav­rauvvaa uunnautaiŋaruq, aasii niqłiuġutiaqsivḷugich.
Tavra anaqaksraaġman, siqiñiq nipianiŋman, Jesus-muutiŋa­gaich iluqaisa naŋirrutilgich, tamatkualu ilitqusiqł̣uqaqtuat.
Tavra iñupayaaŋi iniqpaum katinŋarut sivuġaanun iglum.
Aasii ilaan iluaqsiŋagai iñugiaktuat naŋirrutilgich qanusiḷimaanik, suli aniłługich iñugiaktuat ilitqusiqł̣uich. Suli ilitqusiqł̣uich uqaqtaiḷiv­ḷugich qanuq iḷisimaŋagaat kiutilaaŋanik.
Jesus Alġaqsruiruq Galilee-mi<TS3>(Luke 4.42-44)Tavra uvlaami Jesus itiqłuni uvluġiaġituŋŋaan aniŋaruq, aasii aullaqłuni iñuił̣aamun aŋaayyuŋaruq.
Tavra Simon piqatiniḷu aullaŋarut ivaġiaqługu,
aasii paqinnamirruŋ uqallautiŋagaat, Iñupayaat ivaqłiarut iliŋnik.
Tavra ilaan uqallautiŋagai, Aullaqta tuglivsiŋñun nunaaqqiñun alġaqsruimmiyumauŋa taamani. Tainnaġiaqłuŋa qaiŋaruŋa.
Tavra alġaqsruiŋaruq aŋaayyuviŋiññi iluqaani Galilee-mi, anittaqłu­giḷḷu ilitqusiqł̣uich iñuŋniñ.
Tavra Jesus nagliksratchakłuni isaaŋaruq, aasii aksiukługu uqallau­tiŋagaa, Piyummatiqaqtuŋa. Mamittin.
Tavrauvvaa kiḷḷiġruaŋi maminŋarut, aasii salummaqłuni.
Tavra aullaqtitchaqamiuŋ, uqaullaapiaġataŋagaa,
Sumikunnii uqaġnak taavrumiŋa kimulliqaa. Aglaan aŋaayyuliqsiq­paŋmugiñ qanuqitilaaġiaġlutin, aasii aitchuiḷutin ikipkautinik Moses piraksriutiŋiñik, ukpiġnaqsisaġlugu paŋmapak salumasisilaan.
Aglaan aullaqami quliaqtuaqsautigillaġmi piŋaruq sumulliqaa. Quliaqtuaqpaił̣ł̣uni Jesus isiġumiñaiŋagaa iniqpaŋnun takkuqsraġlu­gich iñuich. Tavra nunagluktuamiinŋaruq, aasii iñuich qaiguŋarut ilaa­nun sumiḷḷiqaa.
Jesus Iłuaqsigaa Aulalaitchuaq Iñuk<TS3>(Matthew 9.1-8; Luke 5.17-26)Tavra Jesus utitqiŋaruq Capernaum-mun uvluġaaġruurat pianiŋ­mata. Aasii tusaaŋaniġaat aiŋatilaaŋanik.
Tavra iñugiaktuat katinŋarut atautchimun, sumikunnii iniksraiġutiv­lutiŋ, paakkaluamiunnii. Tavra alġaqsruiŋaruq ilaiññun.
Tavra iñuich qaiŋarut ilaanun, qaġġisivlugu naŋittuaq avatiŋi tuqu­ŋavlutiŋ, akigaqługu sisamat iñuich.
Aasii qaninŋaġumiñaiññiqamirruŋ Jesus tativlutiŋ iñuich, qiḷaiŋa­gaat iglum qiḷaŋa nalaagun Jesus. Tavra qiḷaiganikamirruŋ niŋinŋagaat nalaruaq ikuvġamiñi aulasuił̣ł̣uni.
Jesus puttuqsrikamiuŋ ukpiġutaat, uqallautiŋagaa aulalaitchuaq, Iġñiiq, piḷuutitin suliqutigiŋaiqsaurut itqaumayumiñaiqł̣ugich.
Iḷaŋich iḷisaurrit pitquranik aquppiruat tavrani isummatiqaŋarut inna,
Qanuqłuniuna uqaġumiñaqpa tainna God-itun? Kiñaliqaa suliqutigi­ŋaiqsiyumiñaitchuq piḷuutinik itqaumayumiñaiġḷugich aglaan God kisimi.
Tavra tavrauvvaa Jesus puttuqsrikami tainna isumaniġmata, uqallau­tiŋagai, Summan isumavisi tamatkuniŋa?
Nalliak siġḷiġnaitpa uqallaksaqtuni, Piḷuutitin suliqutigiŋaiqsaurut iliŋnun, naaggaunnii uqallaktuni, Makittin, tigulugich ikuvġatin, pisuaġiñ?
Tavraasii ukpiġnaqsiḷiġniaġiga ilivsiññun Iġñiŋa Iñuum ataniġnaqu­tiqaqtilaaŋanik nunami suliqutigiŋaiġumiñaqługich piḷuutit. Ilaan aasii uqallautiŋagaa aulalaitchuaq iñuk,
Uqallautigikpiñ, Makittin. Tigulugich ikuvġatin, aggiiñ iglugnun.
Tavra tavrauvvaa ilaa makinŋaruq, tiguvlugich ikuvġani, aniŋaruq takkuanni iluqaġmiŋ. Iluqaġmiŋ kamasuŋarut, suli nanġaŋagaat God uqaqłutiŋ, Qaŋaunnii innatchimik tautuŋaitchugut.
Jesus Ququaġaa Levi<TS3>(Matthew 9.9-13; Luke 5.27-32)Tavra Jesus saavitqiŋaruq tatchim siñaanun, aasii iluqaġmiŋ iñu­salaich ullautiŋarut ilaanun. Tavrani ilaan iḷisautiŋagai.
Pisuallaġmi Jesus tautuŋagaa tax-nik katitchiri, Levi iġñiŋa Alphaeus, aquppiruaq akiḷiiviŋmi tax-iñik. Jesus uqallaŋaruq ilaanun, Maliŋŋa. Levi-m makiłłuni maliŋagaa Jesus.
Qakugulimman Jesus niġiyaqtuŋaruq Levi-m igluanun. Tavrani iñugiaŋarut tax-nik katitchirit piḷuusiqirillu maliktuat Jesus-mun, aasii iḷaŋisa niġiñiaqasiqł̣ugu ilaa iḷitchitquraŋiḷu.
Tavra iḷisaurrit pitquranik Pharisee-guruat tautukługu niġiqatiqaq­tuaq tax-nik katitchirinik, piḷuusiqiriniglu, uqallautiŋagaich iḷitchitqu­raŋi, Qanuqłuni niġiqatiqaqpa imiqatiqaqpalu tax-nik katitchirinik piḷuusiqiriniglu?
Jesus tusaakamiuŋ taamna, uqallaŋaruq ilaiññun, Surruitchuat taaktituaksraitchut, aglaan naŋittuat. Qaiŋaitchuŋa ququaġiaġlugich nalaunŋaruat iñuich aglaan piḷuusiqirit isumalitqiquvlugich.
Apiqqun Niġiḷaiḷaġnikun Aŋaayyuuqłuni<TS3>(Matthew 9.14-17; Luke 5.33-39)Iḷaanni qakugumman iḷitchitquraŋi John Paptaiqsim Pharisee-ḷḷu niġiḷaitkayuktut aŋaayyuuqłutiŋ. Iñuich iḷaŋich ullautiŋarut Jesus-mun aasii apiġivlugu, Summan iḷitchitquraŋi John Paptaiqsim Pharisee-ḷḷu iḷitchitquraŋich niġiḷaitchuuvat aŋaayyuuqłutiŋ, aasii ili­vich iḷitchitquratin tainna piḷaił̣ł̣utiŋ?
Jesus kiuŋagai, Isummatigivisigik tuyuġmiat katirrusiqiruani niġi­ḷaitquvlugich? Sivisutilaaŋatun uiksrautim nayuutiniŋata iliŋiññun, niġiḷaiññiaŋitchut.
Aglaan uiksrautim aullaurrauviksraŋa tikitchumaaqtuq, aasii tai­manigu niġiḷaitpaallugniaqtut.
Iñuk iḷaaqtuutiqalaitchuq iḷiġniġmik nutauruamik ugliŋaitchua­mik ukił̣haamik annuġaaluŋmun, qanuq nutauruaq iḷiġniq iḷaaġutau­ruaq ugligluni aligaaġutiniaqtuq utuqqauruamiñ annuġaamiñ, aasii allaq aglił̣haaġluni.
Iñuum suli immiutilaitkaa nutauruaq wine puuġruanun, qanuq nutauruam wine-gum puvlagluni qaaġniaġaa puuġruaq, aasii wine maqiluni asiñun, aasiiḷi puut maqulutiŋ. Aglaan nutauruaq wine puu­gaksraupiaqtuq nutauruanik puunik.
Apiqqun Jew-guruat Savaiññiŋatigun<TS3>(Matthew 12.1-8; Luke 6.1-5)Savairvianni Jew-guruat, Jesus pisuaŋaruq palauvaksranik naut­chiaqaġvikun, aasii iḷitchitquraŋi iglaullaġmiŋ nutchugairraqsiŋarut palauvaksranik.
Pharisees uqallautiŋagaat, Tautukkich. Iḷitchitquratin navgirut Savaiññikun pitquraptignik.
David isiŋaruq igluanun God-im aasii niġivḷugu punniq aitchuutau­ŋaruaq God-mun. Taamna piŋaruq Abiathar aŋaayyuliqsiqpaumman. Pitqurat uqaluatigun aŋaayyuliqsiqpaich kisimiŋ niġiyumiñakkaŋat taamna punniq.
Jesus suli uqallaŋaruq, Savaiññiq savaaguruq anniqsuqsaqługu iñuk, iñuk savaaguŋaitchuq pisigilugu Savaiññiq.
Iġñiŋa Iñuum ataniġnaqutiqałhaaqtuq pitquraniñ aŋalatchiruaniñ iñuŋnik Savaiññiġmi.
Iñuk Argakisuuraq<TS3>(Matthew 12.9-14; Luke 6.6-11)Tavra Jesus isitqiŋaruq aŋaayyuviŋmun, tavra tavraniinniqsuq iñuk argakisuuraq.
Tavra Jesus naipiqtuŋagaat, iluaqsiriñiaqtilaaŋanik Jew-guruat Savaiññiŋanni, pasisukługu.
Tavra Jesus uqallautiŋagaa iñuk argakisuuraq, Qaiñ uvuŋa.
Tavra Jesus uqallautiŋagai iñuich, Pitquratiguaŋava Savaiññiġmi nakuurualiqiruni naagga pigiitchualiqiruni? Ikayugaksraġivisigik iñuich naagga iḷatchiġḷugich Savaiññiġmi? Tavra nivliŋiḷḷaŋarut.
Tavra Jesus qiñiġaallakługich qinnaliŋaruq pisigivlugu sivunmuuni­ŋat killukuaġniŋallu, aglaattauq iḷunŋutchautigiŋagai. Ilaan uqallauti­ŋagaa iñuk, Isaakkich argaktin. Tavra isaaŋagai, aasii argaŋi iłuaqsi­rauŋarut igḷumiktun.
Tavra Pharisees aniŋarut, aasii tavrauvvaa sivunniuqatigiaqsivḷugich Herod-kuayaat Jesus-kun, qanuġlugu tuqutchukługu.
Iñusalaich Tatchim SiñaaniTavra Jesus aullaŋaruq iḷitchitquraniḷu tatchimun, aasii iñusa­laich maliŋagaat Galilee-miñ Judea-miḷḷu,
Jerusalem-miḷḷu, Idumea-miḷḷu uŋataaniḷḷu kuugum Jordan, avataan­niḷḷu Tyre-vlu Sidon-lu. Iñusalaich ullaaŋagaat tusaaŋavlutiŋ sunik kamanaqtuanik savaaŋiñik.
Iñusalaich iñugiaksivaił̣ł̣utiŋ, Jesus uqallautiŋagai iḷitchitqurani umiamik itqanaiqsitquvlugich, iñuŋnun saqigruginasugaluni.
Ilaan iluaqsiŋagai iñugiaktuat iñuich, aasii taamna pisigivlugu ilu­qaġmiŋ naŋittuat saqiraqłiŋarut tikiutiniatakłutiŋ ilaanun aksiḷḷasiñia­takługu.
Suli ilitqusiqł̣uqaqtuat, tautukamirruŋ, sitquġaqtut sivuġaanun, aasii nipaalavlutiŋ, Ilivich Iġñiġigaatin God-im.
Tavra piraksripiaŋagai quliaqtuaġitquŋił̣ł̣ugu iliŋiññun kiutilaani.
Jesus Piksraqtuq Qulit Malġugnik Iḷitchitquranik<TS3>(Matthew 10.1-4; Luke 6.12-16)Tavra Jesus mayuŋaruq iġġimun, aasii ququaqługich ilimiñun iñuich pigisukkani, aasii ullaŋagaat.
Tavra piksraqtaaġiŋagai qulit malġuk, iliŋiññun piqatigitquvluni, suli ilaan tilisukługich alġaqsruitquvlugich,
suli suaŋŋatiqaquvlugich iłuaqsiyumiñaġlugich naŋirrutit, suli anit­chumiñaġlugich ilitqusiqł̣uich.
Ukua piksraqtaaġiŋagai Simon atchikługu Peter-mik,
aasiiḷi James iġñiŋa Zebedee-m, John-lu aniqataa James, atchikł̣u­gik Boanerges-mik, sivuniqaqtuamik kalluktun iññuk,
aasii Andrew-lu, Philip-lu, Bartholomew-lu, Matthew-lu, Thomas-lu, James-lu iġñiŋa Alpheus, Thaddaeus-lu, Simon-lu Zealot-guruaq,
Judas-lu Iscariot, aitchuutiginniktuaq ilaanik.
Jesus-lu Beelzebul-lu<TS3>(Matthew 12.22-32; Luke 11.14-23; 12.10)Tavraasii tavrani Jesus aiŋaruq. Aasii iñusalaich katitqiŋarut atautchimun niġiñiayunaiqsaallaisa Jesus-lu iḷitchitquraniḷu.
Tavra nanmiñiq iḷaŋisa tusaakamirruŋ taamna, aullaqiŋarut aggisi­yaqtuqługu Jesus, qanuq iñuich uqautigivlugu kinnaġuġnivḷugu.
Tavrali iḷisaurrit pitquranik qairuat Jerusalem-miñ uqaŋarut, Ilaa aŋalatiqaqtuq Beelzebul-mik, umialgannik ilitqusiqł̣uich, aasii taavrumuuna anittairuq ilitqusiqł̣uŋnik.
Tavra iḷisaurrit pitquranik ququaŋagai ilimiñun, aasii uqautiaqsivḷu­gich uuktuutitigun, Qanuġluni Satan anitchumiñaqpa inmiñik?
Nunat iñuŋich atinġiġḷutiŋ inmikkuaŋasiḷutiŋ piyuutiaqsikpata, nunauniŋat siammayaaġniaqtut.
Tainnatuttauq nanmiñiġiich atinġiġḷutiŋ piyuutiaqsikpata, taapkua nanmiñiġiikkaluat siammayaaġniaqtut.
Tainnatuttauq Satan ilitqusiqł̣uŋi atinġiġumiŋ piyuutilutiŋ avan­mun, ilaan suaŋŋataa isukłiññayaqtuq.
Iḷumun uqallautigivsi. God-im suliqutigiŋaiġumiñaġai itqauma­yumiñaiġḷugich iluqaisa iñuich piḷuutiŋich, iluqaisalu pigiitchuat uqal­lautiŋich,
aglaan iñuk uqaqtuaq pigiitchuanik Ilitqusiġiksuaq sivuniġilugu sumikunnii suliqutigiŋaiqsauyumiñaitchuq, qanuq pisigilugu taamna piḷuun, ilaa pasirauniaqtuq isuitchuamun.
Jesus taamna uqallausiġiŋagaa qanuq iñuich uqallausiġiŋagaat inna, Ilaa Jesus ilitqusiqł̣uqaqtuq.
Jesus Aakaŋalu Aniqatiiŋiḷu<TS3>(Matthew 12.46-50; Luke 8.19-21)Tavra nukaaluŋi aakaŋalu qaiŋarut tavruŋa, aasii qikaqłutiŋ siḷami, tilisiŋarut ilaanun qaitquvlugu.
Tavra iñusalaich aquppiruat avataani Jesus, uqallautiŋagaat, Qaŋma, aakaviḷḷu nukaaluuviḷḷu pisukkaatin.
Tavra Jesus kiuŋagai, Kiuva aakaga aniqatiitkalu?
Tavra qiviaŋaruq tamatkunuŋa aquppiruanun avanmiñi, aasii uqal­lakłuni, Marra makua aniqatigimmatun aakagimmatullu itkitka.
Qanuq kiñaliqaa nalautchiruaq pisuutaanik God-im, taamna aniqa­tigigiga, aakagigigalu.
Uuktuun Nautchiaksriqirikun<TS3>(Matthew 13.1-9; Luke 8.4-8)Tavra Jesus iḷisaurrisatqiŋaruq tatchim siñaani, aasii tavruŋa iñu­salaich katinŋarut ikillasiḷaallaan umiaqpauramun aquviłłuni. Aasii iluqaġmiŋ iñusalaich siñaaniinŋarut tatchim.
Tavra ilaan iḷisautiŋagai iñugiaktuanik sunik uuktuutitigun. Aasii iḷi­saurrunmiñi uqallautivlugich,
Naalaġnisiŋa. Nunaliqiri aullaqtuq kanġaksruiyaqtuqłuni nautchiak­sranik palauvaksraġuġniaqtuanik.
Tavra kanġaqsruipkaqtillugu iḷaŋich kataŋarut apqutinun, aasii tiŋ­miat qaivḷutiŋ niġiŋagaich.
Iḷaŋich aasii kataŋarut uyaġauruamun nunamun nunaqapiaŋitchua­mun. Tavrauvvaa naurut, qanuq mapturuamik nunaitchuq.
Siqiñiq salapqiġman maŋŋuił̣ł̣utiŋ, panaqłuŋagai aasii tuquvlutiŋ.
Aasii iḷaŋich nautchiaksrat kataŋarut akunġannun kakiḷḷaġnaqtuat nauruat, aasii kakiḷḷaġnaqtuat nauvlutiŋ nagguviksraiŋagaich naut­chiaksrat.
Allat kataŋarut nunagiksuamun, aasii nauvlutiŋ palauvaksrat iñu­giaksivḷutiŋ. Iḷaŋich nauŋarut iñuiññaq qulinik palauvaksranik, iḷaŋich aasii piŋasukipiamik, aasii iḷaŋich tallimakipiamik.
Tavra Jesus uqallautiŋagai, Siutiqaqtusi tusaggatiksraŋnik, naalaġni­siŋa.
Sivuniŋat Uuktuutit<TS3>(Matthew 13.10-17; Luke 8.9-10)Tavra Jesus kisiŋŋuġman, tamatkua avataaniittuat piqatigivlu­gich qulit malġuk iḷitchitqurat apiġiŋagaat uuktuutikun.
Tavra ilaan uqallautiŋagai, God-im kaŋiqsipkaŋagaa ilivsiññun kaŋiqsiñaiñŋaruaq atanniqsimmatini iñuŋnun. Aglaalli allat iñuich tusaqsraġigaat uuktuutitigun.
Tamatkua iñuich taŋŋiġaich Isaiah-m uqaluŋi Bible-ni,“Tautukkaluaqłutiŋ iḷisaqsriḷaitchut, tusaagaluaqłutiŋ kaŋiqsiḷaitchut. Kaŋiqsiñiġumiŋ, saannasugalutiŋ God-mun, aasii ilaan suliqutigiŋaiġḷugich itqaumayumiñaiġḷugich piḷuutiŋich.”
Jesus Sivunniuġaa Uuktuun Nunaliqirikun Nautchirriiruakun<TS3>(Matthew 13.18-23; Luke 8.11-15)Jesus uqallautiŋagai, kaŋiqsiŋitkuvsiuŋ una uuktuun, qanuġlusi kaŋiqsiñiaqpisigik uuktuutipayaat?
Nunaliqiri kanġaqsruimmatun nautchiaksranik palauvaksraġuġ­niaqtuanik, tainnatun uqalua God-im alġaqsruutauruq iñuŋnun.
Nautchiaksrat iḷaŋich kataŋmatun apqutinun, tainnatuttauq iñuich iḷaŋich tusaaruat uqaluanik God-im siqquqsimmiraqtut. Tusaaganip­qaġmarruŋ uqaluk Satan-gum piiguipkaġai qilamik tusaakkaŋannik.
Allalli iñuich ittut nautchiaksratun kataktuatun uyaġauruamun nunamun. Tusaapqauraqamirruŋ uqaluk, quyyatigivlugu akuqtuġaat.
Aglaan akuqtuaġiŋiññiġaat uqaluk naamasiḷugu tuniqsimmatiksraq­tiŋ, nautchiaksratun maŋŋuqavigruaŋitchuatun iłłutiŋ. Tavraasii iłuiḷ­ḷiuġutit nagliksaaqtirrusiallu, qaimmata uqaluk pisigivlugu, iliŋich tav­rauvvaa nikatchaktut aasii qapiqłutiŋ.
Allalli iñuich ittut nautchiaksratun kataktuatun akunġannun kakiḷ­ḷaġnat nauruat. Tamatkua iñuich tusaagaluaqtuat uqaluŋmik,
uŋiarrisit mattumuuna iñuuniaġnikun, piviuttaqsriñġuvlu suġaliġ­nik, allallu qanusipayaat kipiġniuġutit nagguviksraiġaat uqaluk, aasii iliŋisa iñuusiŋich allaŋŋuqtauŋił̣ł̣utiŋ.
Aasiiḷi allat iñuich ittut nautchiaksratun kataktuatun nunagiksua­mun. Iliŋisa tusaagaat uqaluk akuqtupiaġataqługu, aasii iñuusiŋich allaŋŋuqtauvlutiŋ, nautchiaksratun kataktuatun nunagiksuamun, aasii naurivḷuni palauvaksranik, iḷaŋiññik iñuiññaq qulitun, iḷaŋich piŋasu­kipiatun, suli iḷaŋich tallimakipiatun.
Qulliq Ataani Utkusium<TS3>(Luke 8.16-18)Qulliq inimuutisuuvarruŋ matusukługu utkusiŋmik, naagga atautitchukługu siñigviŋñun? Naumi. Iḷisuugaat qulliqaġviŋmun.
Taamna pisigilugu, siutiqaqtusi tusaggatiksraŋnik naalaġnisiŋa.
Jesus uqallautivsaaŋagai, Naalaġnimmaġiksaaqsiuŋ tusaak­kaqsi. Qanutun kaŋiqsisilaaqsi aktilaaqaqtuq naammaŋatun naalaġniḷ­ḷuataqtilaavsi, suli kaŋiqsisaiññaġniaqtusi.
Qanuq iñuk naalaġniḷḷuataqtuaq kaŋiqsipkavsaaqtitauniaqtuq, aasiiḷi iñuk naalaġniḷḷuatalaitchuaq tammaiñiaqtuq kaŋiqsił̣auraġa­luakkamiñik.
Uuktuun Nauniŋagun NautchiaksramSuli Jesus uqallavsaaŋaruq, God-im atanniqsimmataa iñuŋnun arriliñaġumiñaqtuq nunaliqirimun, palauvaksranullu nautchirriutikka­ŋiñun.
Nunaliqiri siñiksaġaktuq unnuaġman, aasii itiqami uvluġman kuki­ḷuaqsivḷuni. Aasiivsauq tainna pipkaqługu, palauvaksrat nauyugaqtut nakautchivḷutiŋ. Nunaliqirim nalugai qanuqłutiŋ nautilaaŋat.
Nunam naupkaġai iñugiaksipkaqługich palauvaksrat atautchimiñ palauvaksramiñ. Qitutuuraq nakautaq nausaqqaaġaqtuq, nakautami nauraqtuq puuŋa palauvaksram, aasii iḷuani puuŋan nauraksraiqsuat palauvaksrat itkayuktut.
Palauvaksrat nauganigluataġmata iñuk kivriñmiñik kivrisaġaqtuq palauvaksranik qanuq kivrivikaaq tikitchuq.
Uuktuun Nautchiaksrakun Atiqaqtuakun Mustard-mik<TS3>(Matthew 13.31-32, 34; Luke 13.18-19)Tavra Jesus uqallaŋaruq, Sumun arriḷiñiaqpigu God-im Atan­niqsimmataa iñuŋnun? Sumik uuktuusiġñiaqpigu nausaiññaġniŋa?
Arriqaqtuq mustard-mik nautchiaksramik, mikiniqsrapiaġataŋan­nik nautchiaksrat. Nunaliqirim nautchirriutigaa nunamun.
Qakugulimman nauruq taaniqtusił̣haaqłuni nauriapayaaniñ. Qisiq­siutiġluksivaił̣ł̣uni tiŋmiat ugluliuġvigiŋagaich qisiqsiutiŋi.
Tavra Jesus alġaqsruituiññaŋaruq iñuŋnun, atuqłuni iñugiaktuanik uuktuutinik allaniglu taapkunatun. Uqautiŋagai kaŋiqsiyumiñaqtilaa­ŋatiktun.
Uqautilaiñŋagai uuktuutaiḷḷuni. Aglaan kisiŋŋuqamiŋ supayaat uqautini sivunniuġaġigai iḷitchitquramiñun.
Jesus Quunniġuqtitkaa Imaq<TS3>(Matthew 8.23-27; Luke 8.22-25)Tavra taavrumanisuli uvlumi, unnuksaġman, Jesus iḷitchitqurani uqallautiŋagai, Ikaaqta auŋatchianun tatchim.
Tavra qimaŋagaich iñusalaich, aasii aullautiŋagaat Jesus umiaqpau­ramun ikianiŋman. Tavraptauq tuvaaqatiqaŋammiut allanik umiaq­pauranik.
Tavra anuqqakpaŋaruq, suli malgich iksruġaŋagaat umiaqpauraq, siḷivitkaqsivḷugu.
Tavra Jesus aquaniinŋaruq umiaqpauram, siñikłuni akisiqaqłuni. Aasii itiqsaŋagaat, uqallautivlugu, Iḷisaurrii, suliqutigiŋitpiuŋ ipi­gupta?
Tavra makinŋaruq, suli suaŋagaa anuġi uqallakłuni, Anuġaiġiñ, uqallakłuniḷu immamun, Quunniġuġiñ. Tavra anuġaiŋaruq, quunni­ġuqłuni.
Tavra ilaan uqallautiŋagai, Summan iqsisuvaitpisi? Qanuqimña ukpiġutaitpisi?
Tavra iliŋich aliuŋarut atqunaqłutiŋ, suli uqaqłutiŋ avanmun, Qanu­siq una Iñuk? Anuġimunnii immavlu kamagillavatku.
Jesus Iłuaqsigaa Iñuk Iñugiaktuanik Ilitqusiqł̣ulik<TS3>(Matthew 8.28-34; Luke 8.26-39)Tavra ikaaŋarut taaguŋatchianun tatchim Galilee-m, nunaŋannun Gerasenes.
Aasii niumman Jesus umiaqpauramiñ, tavrauvvaa paaŋagaa iñuum ilitqusiqł̣uqaqtuam iḷuviġniñ.
Taamna iñuk iñuuniqsuaq akunġanni iḷuvviviich, aasii kialiqaa qiḷiq­sruiḷaiññiġaa, kalimñanikunnii.
Qanuq ilaa akulaił̣ł̣ugu qiḷiqsruigaluaġaġniġaat kalimñanik isigaŋi­gullu tayaġniŋigullu. Kalimñat kiktuġaaġaġniġai, suli kalimñat isigag­miñiittuat kanuqqivḷugich. Iñulimaam ittuayusipkalaiññiġaa.
Aasii ataramik unnuamiḷu uvlumiḷu qimialuŋniitkayugniqsuq iḷuvvi­viŋniḷu nipaalavluni, kiḷḷiaqłuni ilimiñik uyaġagnun.
Tavra ilaan tautukamiuŋ Jesus uŋasiñun, aqpanŋaruq, aasii puł­łuni sivuġaanun.
Suli nipaalaqpaŋaruq, Jesus, Iġñiŋa sapiġñaġniqsrauruam God-im, suniaqpiŋa? Apiġipiaġikpiñ God-ikun, tatavsaġnaŋa.
Qanuq Jesus uqallautiŋagaa, Ilitqusiqł̣uuk anniiñ iñuŋmiñ.
Suli Jesus apiġiŋagaa, Sumik atiqaqpich? Tavra kiuŋagaa, Uvaŋa atiġa Legion, qanuq iñugiaktugut.
Tavra ilitqusiqł̣uqaqtuam apiġipiaġataŋagaa Jesus aullaqtitquŋił̣ł̣u­gich ilitqusiqł̣uich tamattumaŋŋa nunamiñ.
Tavra ilitqusiqł̣uich iluqaġmiŋ apiġipiaġataŋagaat, Tillisigut tuttuq­ługnun, isiġumagivut.
Tavra tavraŋŋa Jesus aullaqtinŋagai. Aasii ilitqusiqł̣uich aniŋarut iñuŋmiñ isiqłutiŋ tuttuqługnun. Tavra tuttuqłuich paŋaliŋarut suamav­lutiŋ anmun qutaŋŋiaġiksuakun immamun, aasii ipivlutiŋ. Iñugiakti­laaqaqpalliŋarut 2,000-tun.
Tavrali qaunaksriruat tuttuqługnik pigruŋarut, aasii quliaqtua­ġivlugu taamna iniqpaŋmi nunaaqqiñiḷu. Tavra iñuich qaiŋarut tautu­giaqługu suna pisilaaŋanik.
Tavra ullaaŋagaat Jesus, suli tautukługu ilitqusiqł̣uqaŋaruaq iñu­giaktuanik, aquppiruaq annuġaaŋavluni qauriŋavluniḷu. Tavra iliŋich iqsitchaŋarut.
Aasii tamatkua tautuktuat quliaqtuaġutiŋagaich iñuich, qanuq pirauŋatilaaŋanik taamna ilitqusiqł̣uqaŋaruaq, tuttuqłuktigullu.
Tavra apiġipiaŋagaat Jesus aullaquvlugu nunamiŋniñ.
Tavra ikiaqsimman umiaqpauramun, taavruma ilitqusiqł̣uqaŋa­ruam apiġipiaŋagaluaġaa nayuġukługu.
Tavra Jesus pipkaŋaitkaa, aglaan uqallautiŋagaa, Aggiiñ avilaitqa­tiŋnun, aasii quliaqtuaġutilugich qanuq kamanaqtigiruanik Atanġum piraŋiñik iliŋnun, suli naglikkutiqaŋatilaaŋanik iliŋnun.
Tavra iñuk aullaŋaruq, aasii quliaqtuagaqsivḷuni qulinun nunaaqqi­ñun qanuq kamanaqtuanik Jesus savaaġikkaŋiñik ilimiñun. Aasii ilu­qaġmiŋ iñuich kamasuŋarut.
Jairus Pania, Aġnaġlu Aksiuktuaq Jesus Annuġaaŋanik<TS3>(Matthew 9.18-26; Luke 8.40-56)Tavra Jesus ikaatqianiŋman umiaqpaurakun taaguŋatchiġmun, iñusalaich katinŋarut ilaanun. Aasii ilaa tatchim siñaaniinŋaruq.
Tavra qaiŋaruq iḷaŋat umialiŋnaŋat Jew-guruat aŋaayyuviata, Jairus-mik atilik. Aasii tautukamiuŋ Jesus punŋaruq sivuġaanun.
Aasii qiññuaqtupiaŋaruq uqaqłuni, Paniuraġa amma tuquaqsiuraq­tuq. Qaiḷutin aksiugiapiaqugiga iliŋnun iłuaqsitquvlugu iñuuyumauq.
Tavra Jesus piqasiŋagaa. Suli iñugaaġruich malikługu tatiŋagaat.
Tavra aġnaq suniġluqaqtuaq auŋmik qulit malġugni ukiuni tamaaniinŋaruq.
Taamna aġnaq nagliksaaqtuaq sapunniaqtiqaŋagaluaqtuq iñugiak­tuanik taaktinik. Ilaa maniiġutiŋagaluaqtuqunnii nakuusipayaaŋait­chuq, aglaan pigiiḷisaiññaŋaruq.
Tusaaganiŋavluni Jesus-mik, qaiŋaruq tatiruatigun tunuaniñ, aasii aksiukługu Jesus annuġaaŋa,
isumavluni, aksiuksiññaġupkich-unnii annuġaaŋi, iłuaqsiyumiñaq­tuŋa.
Tavra aksiuŋagaa Jesus annuġaaŋa, aasii aunaaqsruŋaiqł̣uni tav­rauvvaa. Timimiñi iḷitchuġigaa iłuaqsisilaani naŋirrunmiñiñ.
Tavra Jesus, tavrauvvaa iḷitchuġivluni ilimiñiñ suaŋŋan aullaqtilaa­ŋanik, kiŋiaŋaruq tatiruani, aasii uqallakłuni, Kia aksiukpagich annu­ġaatka?
Tavra iḷitchitquraŋisa kiuŋagaat, Tautukkitin iñusalaich tatiruat iliŋ­nun. Summan aasii apiqsrivich kimun aksiuŋmagaaqpich?
Tavra alaqiñŋaruq avanmun tautugniaqługu kimun aksiuktilaani.
Tavra aġnaq sivuuġallaġmi uulillaġmiḷu, qaiŋaruq Jesus-mun iḷisi­mavluni iluaqsisilaamiñik, aasii pułłuni sivuġaanun, uqautivlugu ilu­qaanik iḷumun ittuamik.
Tavra ilaan uqallautiŋagaa, Paniuruatiin, ukpiġurvich iłuaqsipka­ġaatin. Aullaġiñ tutqiksiḷutin, suli iłuaqsiraulutin naŋirrutiŋniñ.
Jesus uqaġniaqtillugu, qaiŋarut iḷaŋich kivgat Jairus igluaniñ aasii uqallautivlugu, Paniiñ tuquaniktuq. Iḷaksiaŋaiġuŋ Iḷisaurri.
Tavra Jesus suliqutigisuŋaġnagu uqallautaat, uqallautiŋagaa umia­liŋnaq, Iqsiñak, ukpiqsiññaġiñ.
Tavra Jesus iñuŋmun maliktinŋaitchuq, aglaan Peter-mun James-mullu John-mullu aniqataanun James.
Tavra ilaa tikiñŋaruq igluanun umialiŋnaŋata aŋaayyuvium, aasii tautukługich tuavaalaruat, tamatkualu qiaqpaktuat.
Tavra isiqami ilaan uqallautiŋagai, Summan inna pivisi qiavisiḷu? Niviaqsiaġruk tuquŋaitchuq. Siñiksiññaqtuq.
Tavra iglautigiŋagaat kipagivlugu. Aasii ilaan anitanikkamigich ilu­qaisa, piŋagik aapaŋalu aakaŋalu niviaqsiaġruum, taapkualu piŋasut iḷitchitqurani, aasii isiqłutiŋ niviaqsiaġruum irvianun.
Tavra tavrauvvaa niviaqsiaġruk makinŋaruq, aasii pisuaqłuni. Ukiuqaŋaruq qulit malġugnik. Tavra kamasupiaġataŋarut iñuich.
Tavra uqautipiaŋagai iñuŋmun iḷitchuġitquŋiłł̣ugu. Aasii niġipkaqu­ŋagaa.
Jesus Ukpiġiŋitkaat Nazareth-mi<TS3>(Matthew 13.53-58; Luke 4.16-30)Tavra Jesus aullaŋaruq tavraŋŋa, aasii tikił̣ł̣uni nunamiñun. Suli iḷitchitquraŋisa maliŋagaat.
Tavra Jew-guruat Savaiññiŋat tikiñman, iḷisaurrirraqsiŋaruq aŋaay­yuviŋmi. Tavra iñugiaktuat tusaavlugu kamasuŋarut, uqaqłutiŋ, Sumiñ una iḷisimmatinikpa? Qanuqłuni isumattutinikpa? Qanuqłuni suli aliuġnaqtuanik piva?
Kaamniġuŋitpauna, Mary-m iġñiŋa, aapiyaŋa James-gum Joses-lu Judas-lu Simon-lu? Aasiisuli nayaaluŋi uvaniinŋitpat itqatigivluta? Tavra iliŋich qanuqpaaŋaliŋarut ilaanun.
Aasiiḷi Jesus uqallautiŋagai, God-im uqaqtaa nanġausiaqallaruq sumiḷiqaa, nunamiñiaglaan iḷamiñiḷu.
Tavra Jesus tavrani savakkumiñaiñŋaruq aliuġnaqtuanik, aglaan aksiuŋagai iñukitchuat naŋittuat aasii iłuaqsivḷugich.
Pisigivlugu ilaisa arguasuutaat, Jesus aliuŋaruq.
Jesus Tiligai Qulit Malġuk Iḷitchitqurat<TS3>(Matthew 10.5-15; Luke 9.1-6)Aasii Jesus kukiḷuŋaruq nunaaqqiñi iḷisaurrivḷuni.Tavra qaitquŋagai ilimiñun qulit malġuk iḷitchitqurat, aasii aullaqtit­chaaqsivḷugich malġuullaavlugich. Ilaan suaŋŋasiŋagai ilitqusiqł̣uiyaiḷ­ḷasivḷugich.
Suli piraksriŋagai upaluŋaiyaquŋił̣ł̣ugich sunik iglauniksramiŋnun, aglaan ayauppiuraq kisian, puukataiḷaaġlugich, taquagiḷaaġlugich, maniiḷaaġlugich maniqaġviŋmiŋni,
aluġutiqaquvlugich, aglaan malġugnik qaliġuuraqaquŋił̣ł̣ugiḷḷu.
Jesus uqallautivsaaŋagai, Nunaaqqiñun tikitkuvsi tukkuġiyumagisi iñuich aiyugaaqtisi aullaġataġnivsiññun aglaan.
Aasii iñuich paġlaŋitpasi naalaġnisuŋitpatigiglu uqalusi, qimakkisi­giksi taamna ini aasii piiyaġlugu avyuq isigavsiññiñ. Taamna kilgutau­niaqtuq ilaiññun pisuŋisilaaŋanik tusaayugaaġiksuaq.
Tavra aullaŋarut, aasii alġaqsruivḷutiŋ iñuich isumalitqiksuksrauniv­ḷugich piḷuunmiŋniñ.
Suli anittaiŋarut iñugiaktuanik ilitqusiqł̣uŋnik, suli uqsruqtiqługich olive uqsruanik iñugiaktuat naŋittuat iłuaqsivḷugich.
Tuqutauniŋa John Paptaiqsim<TS3>(Matthew 14.1-12; Luke 9.7-9)Tavra umialik Herod tusaaŋaruq iluqaiññik tamatkuniŋa, qanuq Jesus uqautigivlugu uqaluk siaminŋaruq sumulliqaa. Iñuich iḷaŋich uqaŋarut, John Paptaiqsi aŋiruq tuqqunmiñ, Tainnaqłuni aliuġnaqtua­nik piḷḷaruq.
Allalli uqaŋarut Elijah-univḷugu. Allallivsauq uqaŋarut, uqaqtigigaa God-im, iḷaŋatitun taipkua iŋiḷġaan kamanaqtuat uqaqtiŋisun God-im.
Tavrali Herod tusaakami uqallaŋaruq, John-guruq aŋiruq tuq­qunmiñ, niaquiŋakkaġa.
Qanuq Herod tilisivḷuni aŋuyaktinik tigupkaŋagaa John, aasii qiḷiq­sruivḷugu tigutaaġviŋmi pisigivlugu Herodias, aniqanmi Philip nuliaŋa, ilaan nulialiutikkani.
John Paptaiqsim Herod uqallautigaluamiiŋagaa, Nalaunŋaitchuq ilivich tuvaaqasiutigupku aniqarvich nuliaŋa.
Herodias isumamaqłuutiqaŋaruq John-mun tuqutitchumaliqsaal­laan. Aglaan Herod-mik piñaiḷutaqaŋaruq.
Qanuq Herod-gum John sivuuġagiŋagaa, iḷisimavluni iñulluatauti­laaŋanik suli nalaunŋavluni iñuk, piyaqquqtaiḷiŋagaa. Herod-gum John naalaġniḷḷatuŋagaa tutqiiḷiqpaguugaluaŋŋaġmi naalaktuapayau­raqamiuŋ.
Kiisaimmaa Herodias piviksraŋa nalautitpuq. Herod annivia tikiñman niqinaqutimmagich iluqaisa qaukłiich kavamauruat, aŋuyak­tillu qaukłiŋich, suġalliruallu Galilee-mi.
Tavra Herodias pania isiqłuni kanaakkiumman, Herod iviġaktauŋa­ruq tuyuġmianiḷu. Aasii umialik uqallaŋaruq niviaqsiamun, Sumik piqaġukkaluaqpich? Aitchuġumiñaġikpiñ supayaamik pigisukkaġnik.
Tavra unniqsuqłiiŋagaa nalupqinaiqł̣ugu, Supayaamik apiqsrigu­vich uvamniñ, aitchuutiginiaġiga iliŋnun, avvaġiluġaa-unnii umial­gunma.
Tavra niviaqsiaq aniŋaruq, aasii uqallautivlugu aakani, Sumik piqa­ġugniaqpik? Tavra Herodias uqallaŋaruq, Niaquanik John Paptaiq­sim.
Tavra utiŋaruq qilamiqsruqłuni umialiŋmun, aasii apiqsrivḷuni, Ait­chuŋŋa akkupak niaquanik John Paptaiqsim puggutauramun.
Tavra umialik atqunaqłuni isumaaŋaruq, aasii unniqsuqłiisini pisi­givlugu, pisigivlugiḷḷu tuyuġmiani, ilaan itigaurraqtitchumiñaiñŋagaa.
Tavra tavrauvvaa umialik tilisiŋaruq qaunaksrimik, piraksriivḷuni John niaqua qaġġisitquvlugu. Tavra aullaqłuni, niaquiŋagaa John tigu­taaġviŋmi.
Tavra John iḷitchitquraŋi tusaakamiŋ taavrumiŋa, qaivḷutiŋ piŋa­gaat timaa aasii iḷuviqługu.
Jesus Niġipkaġai 5,000 Iñuich<TS3>(Matthew 14.13-21; Luke 9.10-17; John 6.1-14)Tavra tilirauŋaruat iḷitchitqurat utiŋarut Jesus-mun, aasii quliaqtuaġutivlugu supayaanik, savaamiŋniglu, suniglu iḷisaurrutigik­kamiŋnik.
Iñugiaktuat iñuich qairaġaŋarut aullaqsimmaġmiglu niġiḷḷaiqsitaal­laisa Jesus-lu iḷitchitquraniḷu kiisaimmaa Jesus uqallautivai iḷitchitqu­rani, Aullallakta sumun iñuił̣aamun kisimġiuqtuallakkumaugut piḷai­ŋaiqsiallagluta.
Tavra aullaŋarut umiaqtuqłutiŋ iñuił̣aamun kisimiŋ.
Iñugiaktuat iñuich tautukługich aullaġmata, iḷisaġiŋagaich kit­kuutilaaŋat. Tavraasii iñuich aullaaŋarut iluqaiññiñ nunaaqqiñiñ aqpa­mik qutaaguqłutiŋ, aasii tikitqaaqłutiŋ inimun sivulikługich Jesus-lu iḷitchitquraniḷu.
Jesus niukami, tautuŋagai iñusalaich suli nagliksratchaŋaruq iliŋiñ­ñik, qanuq imnaisun inŋarut munaqsraitchuatun. Tavra ilaan iḷisautir­raqsiqpaŋagai.
Tavra uvlukłiaqsimman iḷitchitquraŋisa ullakługu uqallautiŋagaat, uvlukłivigruaqtuq nunaaqqiiñmiuq maani.
Aullaqtitkich iñuich, aullaġlutiŋ nunaaqqiñun qanipayaaqtuanun tauqsiġumaut niqiksramiŋnik.
Jesus kiuŋagai, ilivsi niġipkaqsigik. Ilaisali apiġiŋagaat, Aullaquvi­sigut tauqsiġiaquluta 200 taalatun niqiksraŋiññik aasii niġipkaġlugich?
Jesus apiġiŋagai, Qavsiñik punniġutiqaqpisi? Tautugiaqsigik. Tavra iḷitchuġianikamiŋ uqallaŋarut, Tallimanik iqallugniglu malġugnik.
Jesus uqallautiŋagai iḷitchitqurani, Qavsiuttaaġlugich aquvitit­quvlugich iñuich suŋaaqtuanun iviŋnun.
Tavra aquptiŋarut qavsiuttaaqłutiŋ, tallimakipiaguttaqłutiglu, mal­ġukipiaq quliguttaqłutiglu.
Tavra tiguanikamigich tallimat punniġich iqalluglu, aaġluŋaruq qiḷaŋmun, aasii quyyavigivlugu God. Aasii avguqqaaqługich punni­ġich, qaiñŋagai iḷitchitquramiñun, niqłiqsuutigitquvlugich iñuŋnun. Iqalluk autaaŋammigik iluqaiññun.
Iluqaġmiŋ niġiŋarut, niqinŋuġataqłutiŋ.
Tavra iḷitchitqurat katitchiŋarut qulit malġugnik aguummaŋnik siḷi­viłługich iḷakunik punniġnik iqallugniglu.
Aasii taapkua niġiruat 5,000-guŋarut aŋutit.
Jesus Pisuaqtuq Immam Qaaŋagun<TS3>(Matthew 14.22-33; John 6.15-21)Tavra tavrauvvaa Jesus ikitqupiaŋagai iḷitchitqurani umiaqpau­ramun ayutquvlugich Bethsaida-mun, tatchim taaguŋatchianun, ilaa iñuŋnik aullaqtitchipkaqtilluni.
Tavra iñuich aullaqtitanikamigich, ilaa aullaŋaruq iġġimun aŋaay­yuyaqtuqłuni.
Tanuġaksimman, umiaqpauraq qitqanuiḷiŋaruq tatchim, aasii Jesus kisimġiuqłuni nunami.
Tautuŋagai iḷitchitqurani siġġaqiruat ipuqsruqłutiŋ anuġi arguġian­naqłuni. Tavra uvluyasimman ilaan ullaŋagai pisuaqłuni immam qaa­ŋagun. Qaaŋiqsaġumaruatun piŋagai.
Tavra tautukamirruŋ pisuaqtuaq qaaŋagun immam, ilitqusiunasugi­ŋagaat, aasii nipaalavlutiŋ.
Qanuq iluqaġmiŋ tautuŋagaat, aasii iqsitchapiaġataŋarut. Tavra tavrauvvaa ilaan uqallautiŋagai, Quviatchaktitausitchi. Uvaŋauruŋa. Iqsiñasi.
Tavra ikiŋaruq umiaqpauramun, suli anuġaiŋaruq. Tavra iḷitchitqu­raŋi kamanniupiaġataŋarut sivuniksraqsiḷḷaiŋarut,
qanuq kaŋiqsiŋaitkaat sivuniŋa aliuġnaqtuaq savaaŋa punniġnik, ukpiġilguił̣ł̣ugu.
Jesus Iłuaqsigai Naŋittuat Gennesaret-mi<TS3>(Matthew 14.34-36)Tavra ikaaganikamiŋ, tikiñŋarut nunaŋannun Gennesaret aasii tulakłutiŋ nunamun.
Tavra niuganiŋmata umiaqpauramiñ, tavrauvvaa iñuich iḷisaġiŋa­gaat Jesus.
Aasii aqpanŋarut iluqaagun nunakun sumulliqaa, qaġġisivḷugich nallaviksuummaisa naŋittuat, tusaaraġikamiŋ sumiitilaaŋanik.
Tavra sumupayauraq Jesus tikiñman, nunaaqqiñun, naagga iniq­paŋnun, naaggaunnii nautchialiqirinun, iñuich naŋittuat iḷiŋagaich apqutinun, aasii apiġipiaġataqługu aksiullagukługuunni annuġaaŋan siñiġutaa. Aasii iluqaġmiŋ aksiuktuat ilaanik iłuaqsiŋarut.
Iḷisaurrutaat Maŋŋuuruat<TS3>(Matthew 15.1-9)Tavra Pharisees-lu iḷisaurriḷḷu pitquranik qairuat Jerusalem-miñ katirvigiŋagaat Jesus.
Qanuq Pharisees, iluqaġmiglu Jews, Iqaġigaluamiiŋaunnagich argatiŋ, niġiḷaitchut, kamagivlugu taimaŋŋaqtaq iḷisaurrutaat maŋŋuu­ruat.
Aasii tauqsiġñiaġviŋñiñ aikamiŋ niġiḷaitchut iqaġiŋaunnatiŋ. Suli iñugiaktuat allat akuqtuaġiŋagaich piḷġusiġisukługich, iqaġiniŋich qal­lugaurat, niuqqiutillu, uvluyuiḷallu utkusiich.
Tavra Pharisees-lu iḷisaurriḷḷu pitquranik Jesus apiġiŋagaat, Sum­man iḷitchitquravich kamagilaitpatigik iḷisaurrutiŋich maŋŋuupta, niġivḷutiŋ iqaġiqqaaġaluaġnagich argatiŋ?
Jesus kiuŋagai, Ilivsi ukpiŋŋuaqtuasii. Qanutun nalautigiŋaruq Isaiah uqaqtaa God-im uqallausiġikamisi. Ilaan aglaŋagai God-im uqaluŋi inna,“Ukua iñuich nanġaġaluaġaanŋa uqalułhiñamiŋnik, sivuniqasuŋaġnagich uqalutiŋ.
Iliŋisa iḷumutun savautiŋitkaanŋa aŋaayyuvigiluŋalu, qanuq iḷisaurrirut iñuich pitquraliaŋiññik, God-mun pitquraġiruatun iḷivḷugich.”
Jesus uqallavsaaŋaruq, Kamagiŋitkisi God-im pitquraŋi, kamagił­haaqługich piḷġusiḷiaŋich iñuich.
Suli uqallautivsaaqługich, Ayyaksaasuġisi pitquraŋi God-im piup­kaġniałhaaqługich ilivsi iḷisaurrutisi.
Moses piraksriiŋaruq, Suuŋiḷaġinagik aapallu aakallu. Kiñaliqaa uqallautiqaqtuaq pigiitchuamik aapamigun naagga aakamigun tuqu­taksraupiaqtuq.
Ilivsiḷiasii iḷisaurrirusi iñuk piqaġniqpan sumik ikayuutigiyumiñaġa­luakkamiñik aapamiñun naagga aakamiñun, aglaan uqallausiġikpagu, Taamna Corban-guruq, sivuniqaqtuamik taamna God-im pia,
ilaa pasirauyumiñaiññigiksi ikayuŋitkaluaġumigik aapaniḷu aaka­niḷu.
Tainna pikavsi, God-im uqalua anniqsuutauŋaiġiksi taimaŋŋaqtati­gun iḷisaurrutivsigun iḷisaurrutigikkavsigun. Suli tainnatchiñik iñugiak­tuanik piusi.
Sut Salumaiḷḷisit Iñuŋmun<TS3>(Matthew 15.10-20)Tavra ququaganikamigich iluqaisa iñuich ilimiñun, Jesus uqal­lautiŋagai, Naalaġnisiŋa iluqapayauravsi, kaŋiqsiḷusiḷu.
Sumik piitchuq siḷataaniñ iñuum, niġikkaŋatun, isiqtuamik ilaanun piḷuksipkaġumiñaġlugu, aglaan aniaruam iñuum iḷuaniñ, uqaluusiatun piḷġusiatullu, tamatkua iñuk piḷuksipkaġumiñagaat.
[Taamna pisigilugu, siutiqaqtusi tusaggatiksraŋnik naalaġnisiŋa.]
Tavra iñuich qimakługich isiġman iglumun, iḷitchitquraŋisa api­ġiŋagaat taavrumuuna uuktuutikun.
Aasii ilaan uqallautiŋagai, Kaŋiqsisaiñmivisivsauq? Kaŋiqsiŋitpisi? Supayaam iḷuanuktuam iñuum siḷanmiñ piḷuksiŋitkaa,
qanuq isiŋitchuq isumaqaġvianun aglaan aqiaġuanun, aasii anivḷuni timaaniñ. Tainna uqallakami, Jesus niġiñaqtualigai niqipayaurat.
Suli uqallavsaaŋaruq, Sum aniruam iñuŋmiñ, pigiitchuakun uqa­luan piḷġusiġiitchuavlu, piḷuksipkaġaa,
qanuq qamaŋŋamiñ iñuum isumaqaġvianiñ salapqiġaqtut piḷuktuat isumat, tigligaġniġich, iñuaġniġich,
allatuutit, Kaviuqqutit, pigiitchualiqutit, sagluqqutit, pitquraiḷaġni­ġich, killuqsraġniġich, uqautikłiġñiġich pigiitchuamik, kamasaaġun, isumalluaġiirrun.
Tamatkua iluqaġmiŋ pigiitchuat qairut iñuum iḷuaniñ, aasii piḷuk­sipkaqługu.
Aġnam Ukpiġutaa<TS3>(Matthew 15.21-28)Tavra tavraŋŋa Jesus aullaŋaruq nunaŋiññun Tyre-vlu Sidon-lu. Isiqami iglumun iḷisimatquyumaŋaitkaluaġaa sumiitilaani. Iñuich aasii iḷisimaŋagaat sumiitilaaŋa.
Tavra tamaani aġnaq paniqaġniqsuaq ilitqusiqł̣uqaqtuamik tusaa­kami Jesus-mik, ullaŋagaa tavrauvvaa, aasii pułłuni sivuġaanun.
Taamna aġnaq Jew-guŋitchuq, aniŋaruaq Phoenicia-mi Syria-miit­tuami. Ilaan apiġipiaŋagaa Jesus anitquvlugu ilitqusiqł̣uk paniŋmiñiñ.
Tavra Jesus uqallaŋaruq ilaanun, Miqłiqtut Jew-guruat niqiksrit­qaaġlavut, qanuq nalaunŋaitchuq aitchuutigiruni miqłiqtum niqautaa qimmiñun.
Tavra aġnam kiuŋagaa, Aaŋ iḷisaurrii, qimmich niġisuummiut niġġi­viich ataanni miqłiqtut iḷakuŋiññik.
Jesus uqallautiŋagaa aġnaq, Pisigilugu kiggutin, aggiiñ. Ilitqusiqł̣uk aniŋaruq paniŋniñ.
Tavra aġnaq aikami, tautuŋagaa paniñi nalaruaq siñigviŋñi, ilitqu­siqł̣uk aniŋavluni ilaaniñ.
Jesus Iłuaqsigaa Tusaalaitchuaq Uqalaitchuaġlu IñukTavra Jesus aullaŋaruq Tyre-miñ Sidon-kuaqłuni aasii tavraŋŋa tasianun Galilee-m apqusaaqługich qulit nunaaqqich.
Tavra Jesus asivaqtaaġutiŋagaa iñusalaŋniñ, aasii iḷiŋagai argagni siuttaŋnun, suli tivvuaqqaaqłuni, aksiuŋagaa uqaŋa.
Tavra aaġluqłuni qiḷaŋmun, Jesus aniqsaapaŋaruq aasii uqallautiv­lugu, Ephphatha, sivuniqaqtuamik, aŋmaġiñ.
Tavra tavrauvvaa siuttak aŋmaŋaruk, suli uqaŋa iłuaqsivḷuni, aasii uqaŋaruq kaŋiqsiñaqsivḷuni.
Tavra piraksriŋagai quliaqtuaquŋił̣ł̣ugich iñuŋmun, tavra piraksrim­maġiksaaġuraġniaġmatiŋ, tainnatułhaavsaaq atqunaqługu quliaqtuaġi­ŋagaat.
Iluqaġmiŋ tusaaruat kamasupiaġataŋarut, uqaqłutiŋ, Ilaa savaŋa­ruq supayaanik piḷḷuataqługich. Ilaan tusiḷḷaqtuat tusaallasigai, uqa­yuitchuallu uqallasivḷugich.
Jesus Niġipkaġai Four Thousand Iñuich<TS3>(Matthew 15.32-39)Taavruma aquqiatchiaŋagun iñusalaich katinŋarut. Niqiksraiñ­mata, Jesus ququaŋagai iḷitchitqurani inmiñun aasii uqallautivlu­gich.
Nagligigitka ukua iñuich, qanuq nayuġaanŋa uvluni piŋasuni aasii paŋmapak niqiksraiġutirut.
Aisaqtitkupkich niġipkaġaluaġnagich, sayaiġñiaqtut apqunmi, qanuq iḷaŋich qaiŋarut uŋasiksuamiñ.
Tavra iḷitchitquraŋisa kiuŋagaat, Sumiñ iñuum niġisuiqsinniaqpagich ukua iñuich maani nunagluktuami?
Tavra Jesus apiġiŋagai, Qavsiñik punniġutiqaqpisi? Iliŋich uqallaŋa­rut, Tallimat malġugnik.
Tavra iñuich piraksriŋagai aquvitquvlugich nunamun. Tiguvlu­gich tallimat malġuk punniġich quyyavigiqqaaqługu God, avguŋagai aasii aitchuutigivlugich iḷitchitquramiñun autaaquvlugich iñuŋnun. Tavra iḷitchitqurat tainna piŋarut.
Suli iqaluutiqaŋarut iñukitchuanik iqalukułłuuranik. Jesus quyyavi­giqqaaqługu God, piraksriŋagai iḷitchitqurani niqłiksuutigitquvlugich iñuŋnun.
Iñupayaat niġiŋarut niqinŋuġataqłutiŋ. Iñugiaktilaaqaqpalliŋarut 4,000-tun.
Tavra iḷitchitqurat katitchiŋarut iḷakunik tallimat malġuk aguum­makpaich siḷiviłługich. Taamna pianiŋman, Jesus aullaqtinŋagai iñuich.
Tavra tavrauvvaa ilaa ikiŋaruq umiaqpauramun piqatigivlugich iḷit­chitqurani, aasii tikiñŋarut Dalmanutha-mun.
Pharisees Tautuguŋarut Aliuġnaqtuamik<TS3>(Matthew 16.1-4)Iḷaŋisa Pharisees ullaŋagaat Jesus aasii uqavaaġutiaqsivḷugu. Uuktuġukługu apiġiŋagaat tautuktitquvlutiŋ aliuġnaqtuamik qiḷaŋ­miñ, iḷisimanaqsisaġlugu God-mun iviġaumagitilaaŋa.
Tavra aniqsaapaŋaruq atqunaq, aasii uqallakłuni, Summan makua iñuich apiqsrivat tautugukłutiŋ aliuġnaqtuamik? Uqallautigivsi, tain­nasiq aliuġnaqtuaq tautuktitauniaŋitchuq taapkunuŋa iñuŋnun.
Tavra ilaan qimaŋagai, aasii ikitqikł̣uni umiaqpauramun, ikaaŋarut taaguŋatchianun tatchim.
Pharisees-lu Herod-lu Arriqaqtut Imaksramik<TS3>(Matthew 16.5-12)Tavra iḷitchitqurat puiguiŋarut punniliraaksramiŋnik, aglaan punniġutiqaŋarut atautchimik umiaqpauramiŋñi.
Tavra Jesus iḷitchitqurani kiliŋagai uqaqłuni, Qaunagisitchi imak­srautiŋiññiñ Pharisees-lu umialguvlu Herod-gum.
Iḷitchitqurat uqarraqsiŋarut avanmun, Ilaa uqallaktuq tainna, pun­niġutaiññapta.
Jesus iḷisimavlugu uqautigikkaŋat uqallautiŋagai, Summan uqaaġu­tigivisiuŋ punniġutaiññiq? Iḷitchuġiŋaitpisi kaŋiqsiŋaił̣ł̣usiḷu? Puqiisigi­visi tainnatun?
Iriqaġaluaqłusi tautuksiḷaitpisi? Siutiqaġaluaqłusi tusaalaitpisi? Pii­guturusi.
Avguqapkich tallimat punniġich 5,000-nun iñuŋnun, qavsiñik aguummagnik siḷiviłługich iḷakunik katitchiŋavisi? Iliŋisa kiuŋagaat, Qulit malġugnik.
Suli avguqapkich tallimat malġuk punniġich 4,000-nun iñuŋnun, qavsiñik aguummakpaŋnik siḷiviłługich iḷakunik katitchiŋavisi? Tavra kiuŋagaat, Tallimat malġugnik.
Tavra Jesus uqallautiŋagai, Naaggasuliuvva kaŋiqsiŋaitchusi uqauti­qaqtilaamnik iḷisaurrutiŋiññik Pharisees-lu Herod-lu.
Jesus Iłuaqsigaa Ayauŋaruaq Iñuk Bethsaida-miTavra tikiñŋarut Bethsaida-mun, suli qaġġisiŋagaat iñuk ayau­ŋaruaq Jesus-mun, apiġipiaqługu aksiuquvlugu.
Tavra ilaan tiguŋagaa ayauŋaruaq argaŋigun, aasii aullativlugu annisiŋagaa nunaaqqimiñ. Tavra tivvuaganikamiuŋ irrakkun, suli aksianikamiuŋ apiġiŋagaa, Sumik tautullasivich?
Tavra aaġluŋaruq aasii uqallakłuni, Tautukkitka iñuich pisuaqtuat ilaapkua napaaqtut.
Tavra Jesus aipkaŋagaa igluanun, uqallautivlugu, Nunaaqqimug­nak.
Peter-m Uqallautaa Jesus Kiutilaaŋanik<TS3>(Matthew 16.13-20; Luke 9.18-21)Tavra Jesus-lu iḷitchitquraniḷu aullaŋarut nunaaqqiŋiñun Caesarea Philippi-m. Iglaullaġmiŋ iḷitchitqurani apiġiŋagai, Uqallautisiŋa iñuich kiunisuuvanŋa?
Ilaisa kiuŋagaat, Iñuich iḷaŋisa John-gunisuugaatin Paptaiqsi, allalli Elijah-univḷutin, aasiivsauq allat iḷaginivḷutin uqaqtiŋiñun God-im.
Jesus apiġiŋagai, ilivsiḷiasii kiunivisiŋa? Peter-m kiuŋagaa, Ilivich Christ-gurutin God-im Tiliraŋa.
Jesus piraksriŋagai, Uqautiginagu taamna kimulliqaa.
Jesus Uqautigigaa Nagliksaaġniksrani Tuquniksraniḷu<TS3>(Matthew 16.21-28; Luke 9.22-27)Tavra Jesus iḷisautirraqsiŋagai iḷitchitqurani, Iġñiŋa Iñuum nag­liksaaqpaktuksrauruq, pisuŋiññiaġaallu Jew-guruat atanauraŋisa, aŋaayyuliqsiqpaiḷḷu, iḷisaurriḷḷu pitquranik. Aasiisuli tuqutauluŋa, piŋayuagniasii uvluk aŋiḷuŋa.
Ilaan uqautigiŋagaa taamna iliŋiññun kaŋiqsiñaqsipiaqługu. Tavra Peter-m asivaqtaaġutivlugu uqallautiŋagaa, Tainna uqaqtuksrauŋit­chutin.
Tavra Jesus qiviaqługich iḷitchitqurani, suaŋagaa Peter, Satan, pii­ġiñ uvamniñ. Isumaŋitchutin God-im isummasianik, aglaan iñuich isu­maŋannik.
Tavra Jesus ququaganikamigich iñuich ilimiñun iḷitchitquraniḷu, uqallautiŋagai, Kialiqaa maligukkumiŋa, piruksrauŋitchuq ilaan pisukkamiñik, iqsriutilugu aŋarraurani, itqanaitchuksrauruq tuqutau­tigiyumiŋaġluŋaunnii.
Qanuq iñuk iñuullatuvaił̣aktuaq tammaiñiaqtuq iñuggunmiñik, aglaalli iñuk sullatuaġumiḷu atiruaq tuqqutiyumiñaġluŋaunnii, tusaa­yugaaġiksuaġlu, tammaiyumiñaipiaġaa iñuggutini.
Iñuk suġallakkaluaġumi supayauranik nunamiittuanik aasii tam­mautigilugich, ilaa suuramik-unnii anniqsuġumiñaitchuq inmiñik.
Sumik piitchuq iñuum simmiutiksraŋanik iñuggunmiñun.
Qanuġviitchuq. Iñuum kanŋugikpaŋa iḷisaurrutitkalu iñuŋnun ukpiġutaitchuanun piḷuktuanullu, uvaŋaptauq Iġñiŋan Iñuum kanŋu­giniaġmigiga qaiguma qaumanġani Aapama piqatigilugich piḷuutait­chuat isaġulgich.
Tavra Jesus uqallavsaaŋaruq. Iḷumun uqallautigivsi. Marra iñuich iḷaŋich ittut tuquniaŋitchuat tautuŋaiñŋaan kamanaqtuakun atan­niqsimannigniksraŋa God-im.
Jesus Qiññaŋa Allaŋŋuqtauruq<TS3>(Matthew 17.1-13; Luke 9.28-36)Tavra itchaksrat uvlut pianiŋmata, Jesus piqasiutiŋagai Peter-lu James-lu John-lu, aasii mayuutivlugich qutchiksuamun iġġimun kisiisa. Tavrani ilaan qiññaŋa allaŋuŋaruq takkuanni.
Suli annuġaaŋi qaummaġiksiŋarut, qatiqsipiaġataqłutiŋ aputitun, qatiqpaił̣ł̣utiŋ kialiqaa nunami salummaġumiñaiñŋagai qatiqsił̣haaġlu­gich.
Tavra niptaŋaruk Elijah-lu Moses-lu, aasii iliŋikta uqaqatigiŋagaak Jesus.
Tavra Peter uqallaguliqsiŋaruq Jesus-mun, Iḷisaurrii, nakuuruq maa­niinnapta. Tupiqta piŋasunik iḷaŋat iliŋnun, iḷaŋat suli Moses-mun, atausiqsuli Elijah-mun.
Ilaa naluŋaruq sumik uqallautiksramik, iqsivaił̣ł̣utiŋ.
Tavra nuvuyam qulaunŋagai, aasii nuvuyamiñ iġiña, uqallaŋaruq. Uvva piviuttaġiraġa Iġñiġa. Naalaġnisiuŋ, aasii kamagilugu.
Tavra tavrauvva, alaqisanikamiŋ tautuŋaitchut iñuŋmik, aglaan Jesus kisian iliŋiḷḷu.
Tavra atqallaġmiŋ iġġimiñ, piraksriŋagai quliaqtuaquŋił̣ł̣ugich iñuŋ­mun sunik tautuŋakkamiŋnik, Iġñiŋa Iñuum aŋiḷġataqtillugu tuqqun­miñ.
Tavra quliaqtuaġiŋaitkaat taamna. Apiqsruqtuutirraqsiŋarut avan­mun sumik aŋiñiq tuqqunmiñ sivuniqaġmagaan.
Tavra apiġiŋagaat Jesus, Summan iḷisaurrit pitquranik uqaġuuvat Elijah qaiqqaaqtuksraunivḷugu qaiŋaiñŋaan Christ-guruaq?
Jesus kiuŋagai, Iḷumun ittuq Elijah qaiqqaaġniaqtuq Christ-miñ aasii itqanaiġñiaġai supayaat. Aglaalli qanuq Bible uqaluŋich uqalu­qaqpat Iġñiŋagun Iñuum? Inna uqaluqaqtut, nagliksaaqpaktuksrau­nivḷugu suli pisuŋisauluni.
Aglaalli uqallautigivsi, Elijah qaiganiŋaruq, aasii iñuich piŋagaat qanupayauraq pisukamirruŋ, nalautiłługich aglausimaruat Bible-ni ilaagun.
Jesus Iłuaqsigaa Nukatpiaġruk Ilitqusiqł̣ulik<TS3>(Matthew 17.14-21; Luke 9.37-43a)Tavra Jesus tikiññami iḷitchitquramiñun pairuanun, tautuŋagai iñugiapiaġataqtuat iñusalaich avataanni iḷisaurriḷḷu pitquranik uqa­vaaqtuat iḷitchitquranun.
Tavra tavrauvvaa iluqaġmiŋ iñuich, tautukamirruŋ Jesus, atqunaq­łutiŋ niġiiḷḷaqtauŋarut, aasii aqpałłutiŋ ilaanun paġlaŋagaat.
Tavra ilaan apiġiŋagai, Sunik uqavaaġutiqaqpisi?
Ilitqusiqł̣uum aŋalataġirraqsimmagu, ilaan iqł̣ataġiraġigaa, innuliqi­raqtuġlu, tiriqtitakługiḷḷu kigutini, tiggaqsivluniḷu. Aasii apiġiŋagalua­ġitka iḷitchitquratin ilaiññun anitquvlugu ilitqusiqł̣uk aasii anilaiñŋa­gaat.
Jesus uqallautiŋagai, qanutun uvva ukpiġutaisigirusi iñuich. Qanu­tun sivisutigiruamik nayugaksraġivisi ukpiliġataqtillusi? Qanutun igḷu­tugaksraġivisi? Qaġġitchuuŋ nukatpiaġruk uvamnun.
Tavra ilaisa qaġġisiŋagaat Jesus-mun. Tautugmagu Jesus, tavrauv­vaa ilitqusiqł̣uum qiiqsruqtinŋagaa, aasii ulġuŋaruq nunamun, suli aksralikłuni innuliqivluni qaniġmiñi.
Tavra Jesus apiġiŋagaa aapaŋa, Qaŋaaglaan tainnaiḷiŋava? Ilaan kiuŋagaa, Miqłiqtuurauniġmiñiñaglaan.
Akulaitchuami ulġuttaġigaa igniġmun, immamullu, tuqutchukługu. Piḷḷaguvich supayaamik, nagligilunuk ikayuqtiguk.
Jesus kiuŋagaa, Apiqsrivich piḷḷatilaamnik? Supayaaq piḷḷaruq ukpiġutiqaqtuamun.
Tavra tavrauvvaa aapaŋa miqłiqtum uqallaŋaruq nipatuvluni, Ata­niiq, ukpiqtuŋa. Ikayuŋŋa ukpilivsaaquluŋa.
Tavra Jesus tautukamigich iñuich qairuat aqpamik atautchimun, ilaan suaŋagaa ilitqusiqł̣uk, Ilivich ilitqusiqł̣uuk, uqalaisitchiruatiin tusaalaisitchiruatiillu anitqugikpiñ nukatpiaġruŋmiñ. Isitqigñak ilaa­nun.
Tavra ilitqusiqł̣uk nipaalaŋaruq, suli iqł̣ataġiqqaaqługu atqunaq nukatpiaġruk, aniŋaruq ilaaniñ. Tavra iḷiŋaruq tuquŋaruatun iñugiak­tuat uqallallasivḷugich, Tuquruq.
Tavra Jesus tiguŋagaa argaŋigun, aasii ikayuqługu makitiłługu, aasii makinŋaruq.
Tavra Jesus isiġman iglumun, iḷitchitquraŋisa apiġiŋagaat sui­ḷaurivḷutiŋ, Summan uvagut ilitqusiqł̣uk anilaitpisigu?
Jesus kiuŋagai, Aŋaayyutim kisimi anillagaa tainnasiq ilitqusiqł̣uk, sum allam piyumiñaitkaa.
Jesus Uqautigivsaaġaa Tuqqutini<TS3>(Matthew 17.22-23; Luke 9.43b-45)Tavra aullaŋarut tavraŋŋa, aasii iglauvlutiŋ Galilee-kun. Ilaan iñupayaamun iḷisimatquŋaitkaa sumiitilaani,
qanuq iḷisautiŋagai iḷitchitqurani, suli uqallautiŋagai, Iġñiŋa Iñuum aitchuutauniaqtuq iñuŋnun, aasii tuqunniaġaat. Tuqutauganikkumi, ilaa aŋiñiaqtuq piŋayuagni uvluk.
Tavra kaŋiqsiŋaitkaat taamna uqaluk, suli taluqsraŋarut apiġiniaġ­niksraŋagun.
Kiña Kamanaġniqsrauva?<TS3>(Matthew 18.1-5; Luke 9.46-48)Tavra tikiñŋarut Capernaum-mun. Iglumiillaġmiŋ Jesus apiġi­ŋagai, Sumik uqavaaġutiqaqtuasii avanmun iglaullapta?
Iḷitchitqurat kiuŋaitkaat, qanuq iglaullaġmiŋ uqaaŋarut avanmun kiña kamanaġniqsrauniaġmagaan.
Tavra aquvinŋaruq, aasii qaitquŋagai qulit malġuk iḷitchitqurat, aasii uqallautivlugich, Kiñaliqaa iluqaiññiñ kamanaqsił̣haaġukkumi, kamanaił̣haaqtuksrauruq inmiñik, kivgaliutiluni iluqaiññun.
Tavra ilaan tiguŋagaa miqłiqtuq, aasii inillakługu akunġannun, aasii saġlirriutianikamiuŋ, uqallautiŋagai,
Iñuum paġlakpauŋ miqłiqtuuraq uvaŋa pisigiluŋa, uvaŋa paġla­gaaŋa. Kialiqaa paġlakamiŋa uvaŋałhiñaq paġlaŋitkaaŋa aglaallu tilisi­ŋaruaq uvamnik.
Akiḷḷiḷiqsuutiŋitchuaq Uvaptiŋnun Iḷagigikput<TS3>(Luke 9.49-50)Tavra John uqallautiŋagaa Jesus, Iḷisaurrii, tautuktuaguut iñuŋ­mik anittairuamik ilitqusiqł̣uŋnik atuqługu atqiñ, aasii iñiqtikkaqput, qanuq uvaptiŋnun piqatauŋiñman.
Tavra Jesus uqallaŋaruq, Iñiqtiġnagu. Qanuq aliuġnaqtuamik savakkumiñaqtuamik iñuitchuq atuġlugu atiġa, pigiitchuamik uqauti­giyumiñallaġmiŋa.
Qanuq akiḷḷiḷiqsuutiŋitchuaq uvaptiŋnun iḷagigikput.
Kialiqaa aitchuġumisi qallugauramun imiġmik imigaksravsiññik Christ pigimmasi, iḷumun uqallautigivsi, akiḷiusiaqaġniaqtuq.
Piḷuksipkaqtinniaġutit<TS3>(Matthew 18.6-9; Luke 17.1-2)Kialiqaa piḷuksipkaqpauŋ iḷaŋat makua miqłiqtuuratun iḷivḷutiŋ ukpiqtuat uvamnun, iłuałhaaġayaqtuq uyaġagruamik quŋusiġutchiġ­ḷugu taamna iñuk igitaukpan taġiumun.
Argakpich piḷuksipkaqpatin, iñuugiñ argaiqsuatun piḷutin. Iłuał­haaġayaqtuq isiġuvich atanniqsimavianun God-im atautchimikunnii argaqaġlutin, iluqaaktun argaqaġniġmiñ aasii nagliksaaġviŋmuktitau­lutin, igniġmun qamilaił̣aamun.
[Taavrumani inimi, qupilġut niġiruat tuqulaitchut, suli igniq sumi­kunnii qamilaitchuq.]
Tainnatun suli isigakpich piḷuksipkaqpatin, iñuugiñ isigaiqsuatun piḷutin. Iłuałhaaġayaqtuq isiġuvich atanniqsimavianun God-im isigait­kaluaŋŋaqpich malġugnik isigaqaġniġmiñ aasii nagliksaaġviŋmuktitau­lutin.
[Taavrumani inimi, qupilġut niġiruat tuqulaitchut, suli igniq sumi­kunnii qamilaitchuq.]
Taavrumani inimi qupilġut niġiruat timiŋiññik tuqulaitchut, suli igniq sumikunnii qamilaitchuq.
Iñupayaaq nakuqsiḷaaqtauyumiñaqtuq igḷutuiḷuni nagliksaaġutinik, tapiglautimmatun ignikun.
Taġiuq niqimun tivraġiksiḷaaġutauruq, aglaan taġiuq taġiuġniiqpan, qanuq taġiuġniḷiġñiaqpisiuŋ? Taġiuġniiġñasi ilivsiññi, suli uqavaaġu­taiḷḷusi avanmun.
Jesus Iḷisaurriruq Avinnikun<TS3>(Matthew 19.1-12; Luke 16.18)Tavra Jesus aullaŋaruq tavraŋŋa, aullaqłuni nunanun Judea-miittuanun, taavuŋatchianullu kuugum Jordan. Iñusalaich ulla­ŋagaat aasii ilaan iḷisautiŋagai piḷġusikaamisun.
Tavra Pharisees ullaŋagaat, aasii killuqsaqtinniaqługu apiġiŋa­gaat. Pitquraptigni nalaunŋava iñuum avitpagu nuliani?
Tavra Jesus kiuŋagai, Qanuq pitqurat qaisauruat Moses-kun pirak­sriŋavasi?
Ilaisa kiuŋagaat, Moses suŋiññiŋagaa iñuk aglagluni nalupqinaiġuti­nik makpiġaamun avirrusiuqpan, aasii aullaqtillugu nuliani.
Tavra Jesus kiuŋagai, Taamna pitquraq qaisauruaq Moses-kun aglaaguŋaruq ilivsi pisigivlusi iḷisautitchiġiiññavsi.
Supayaat savaaguqqaaġmata, God savaŋaruq aŋunmiglu aġnamiglu.
Taamna pisigivlugu aŋutim qimaguuniġik aapaniḷu, aakaniḷu, aasii nayuqsiutivlugu nuliani.
Tavra iliŋik malġuuruak atautchisun iñuktun iḷiñiaqtuk. Tavraŋŋaag­laan malġuuŋaiqsuk, aglaan atausiŋŋuqtuk.
Taamna pisigilugu, iñuum avinŋaiḷḷiuŋ tuvaaqatini God-im atautchi­muktinŋammatik.
Tavra iglumi iḷitchitquraŋisa apiġitqiŋagaat taavrumiŋa.
Tavra ilaan uqallautiŋagai, Kialiqaa avitkumiuŋ nuliani, aasii nuliaġluni allamik, allattuqtuq, piḷuksivḷuni nuliaqqaamiñun.
Tainnatun suli aġnaq allattuqtuq avinnamiuŋ uiñi allamik uiñitqik­ł̣uni.
Jesus Aŋaayyutigai Miqłiqtuurat<TS3>(Matthew 19.13-15; Luke 18.15-17)Tavra iñuich iḷaŋisa qaġġisiŋagaich miqłiqtut, Jesus-mun aksiu­quvlugich. Tavra iḷitchitquraŋisa suaŋagaich tamatkua qaġġirriruat ili­ŋiññik.
Aasiiḷi Jesus iḷitchuġikamiuŋ taamna, iviġaumaiñŋaruq atqunaq­łuni, aasii uqallautivlugich, Miqłiqtuurat qaipkaqsigik uvamnun, suli pitquŋiññagich. Tainnaiḷiŋaruat God-im atanniqsimagai.
Iḷumun uqallautigivsi. Kialiqaa ukpiġiŋitpagu God miqłiqtuuram ukpiqsrausiatun, isiġumiñaitchuq God-im atanniqsimavianun.
Tavra tigumirriutiŋagai miqłiqtuurat, iḷivḷugich argagni ilaiññun aŋaayyutiŋagai.
Suġalliruaq Iñuk<TS3>(Matthew 19.16-30; Luke 18.18-30)Tavra aullaġman apqutitigun, qaiŋaruq iñuk aqpamik, aasii sit­quqłuni apiġivlugu, Iḷisaurrigiksuaq, sumik piñiaqpik isuitchuamik iñuggutinnagugluŋa?
Tavra Jesus kiuŋagaa, Summan taiviŋa nakuuruamik? Nakuurua­gitchuq iñuŋmik, God kisimi.
Iḷisimagitin pitqurat, Allatuġnak, Iñuaġnak, Tigliŋnak, Saglunak, Saglutaġniŋnak, Suuŋiḷaġinagik aapallu aakallu.
Iñuum kiuŋagaa, Iḷisaurrii, iluqaisa tamatkua kamagiŋagitka nuta­ġaunnamniñ.
Tavra Jesus qiñillaan piviuttaġivlugu, uqallautiŋagaa, Atausivsaa­mik piruksraurutin. Aullaġiñ, tunikkich supayaat pisin, aasii aitchuuti­gilugich maniich iḷiappauruanun, tavra piiḷḷiuġniaŋitchutin qiḷaŋmi. Aasii qaiḷutin, maliŋŋa.
Tavra ipiqtutchautigiŋagaa taamna uqaluk, aasii aullaqłuni nikat­chakłuni, qanuq iñugiaktuanik suġaliqaŋaruq.
Tavra Jesus alaqiñŋaruq avanmun, aasii uqallautivlugich iḷitchit­qurani, Qanutun siġḷiġnaqtiginiaqtuq suġalliruat iñuich isiġniaġniksra­ŋat God-im atanniqsimavianun.
Iḷitchitqurat niġiiḷḷaqtauŋarut taapkunuuna Jesus uqaluŋigun, aasii ilaan uqallautivsaaŋagai, Miqłiqtuut, qanutun siġḷiġnaqtigiruq isiġ­niaġniksraŋat God-im atanniqsimavianun, tamatkua nayummatiqaq­tuat suġaliġnik.
Siġḷiġnaił̣haaqtuq pikukturuaq kakakti iraaguaġumi mitqutim, suġalliruam isiġniaġniŋaniñ God-im atanniqsimavianun.
Tavra niġiiḷḷaqtaupiaġataŋarut uqaqłutiŋ ilimiŋnun, Kiñaasiiñ annaurrauniaqpa?
Tavra Peter uqarraqsiŋaruq ilaanun, Iḷisimarutin uvagut qimai­ŋarugut supayaanik, aasii malikłutin.
Tavra Jesus kiuŋagaa, Iḷumun uqallautigivsi, pisigiluŋa tusaayugaa­ġiksuaġlu iñuk qimairuaq iglumiñik, naagga aniqatiinik, naagga aapa­mik, aakamiglu, naagga miqłiqtunik, naagga nunamiñik,
aitchuusiaqaġniaqtuq tallimakipiatun iḷiḷugich paŋmapaŋmi qimak­kani, iglut, aniqatit, aakat, miqłiqtut, nunat, iḷalugich nagliksaaqtirru­sianik. Suli taimanigu iñuggutinnagniaqtuq isuitchuamik.
Aglaan qaunagisitchi. Iñugiaktuat paŋmapak salliuniataktuat qamalliġuurrauniaqtut. Suli iñugiaktuat paŋmapak qamalliuruat salli­ġuutiniaqtut.
Jesus Piŋatchiġik Uqaġniŋni Tuqqunmigun<TS3>(Matthew 20.17-19; Luke 18.31-34)Tavra iglauŋarut aullaqłutiŋ Jerusalem-mun, Jesus sivulliuŋa­gai. Aasii iḷitchitqurat allayuaŋarut. Suli allat iñuich maliġuaġniallaan, taluqsratchaŋarut. Tavra Jesus qulit malġuk iḷitchitqurani ilaaguaġutit­qiŋagai, aasii uqautivlugich sutigun piyumaaqtuatigun inmiñun.
Naalaġnisiŋa, Jesus uqallautiŋagai, Iglaurugut uvva Jerusalem-mun Iġñiŋan Iñuum aitchuutauviksraŋanun aŋaayyuliqsiqpaŋnun, pitqura­niglu iḷisaurriñun. Tuqutaksrauniñiaġaat aasii qaiḷḷugu Jew-guŋitchua­nun.
Aasii taapkua kipaginiaġaat, tivvuaqtuġniaġaallu ipiġaqtuġlugulu, suli tuqunniaġaat. Aasii uvluk piŋayuaŋni, ilaa aŋiñiaqtuq.
Apiqsriñiŋak James-lu John-lu<TS3>(Matthew 20.20-28)Tavra James-lu John-lu iġñak Zebedee-m qaiŋaruk Jesus-mun aasii uqallautivlugu, Iḷisaurrii, sumik samma pisitqugaluaqtuguk iliŋ­nun.
Tavra ilaan uqallautiŋagik, Sumik pisitquyumavisik uvamnun?
Iliŋikta kiuŋagaak, aquvitkuvich umialguniġni iksivautaġnun kama­naqtuami atanniqsimmanmi, iliŋnun aquvititquruguk avatiŋnun, aip­paqpuk taliqpiŋñun aasii igḷukpuk saumiŋñun.
Jesus uqallautiŋagik, nalurutik sumik apiqsrisilaaptiŋnik. Isumaaq­tigiyumiñaqpisik isumaaġutiginiakkaptun, imiġmatun qallugauram­niñ? Suli igḷutuġumiñaqpitku nagliksaaqtirrusiaġa, paptaiqsaummatun paptaiġusiamnik?
Tavra iliŋik uqallaŋaruk ilaanun, Piyumiñaqtuguk. Tavra Jesus uqallautiŋagik, Iḷumun imiġniaqtutik qallugauramniñ imiġvimñiñ, suli paptaiġusiamnik paptaiqsauniaqtutik,
aglaan uvaŋa piksraqtuksrautauŋitchuŋa aquppiruksranik taliq­pimñi saumimñiḷu. God-im aitchuutiginiaġik taapkuak inik kisunun itqanaiyautikkaġmiñun inigitquvlugik.
Tavra allat qulit iḷitchitqurat tusaakamirruŋ taamna, uumitchau­tiqpaŋagaich James-lu John-lu.
Tavra Jesus ququaŋagai iluqaisa iḷitchitqurat atautchimun, aasii uqallautivlugich, Iḷisimarusi iñuich atanaurauruat iñuŋnun suaŋŋati­qaqtut iliŋiññun, suli aullarriŋisa atanniqsimavlugich.
Aglaan tainna piñiaŋitchusi ilivsi. Kiñaliqaa kamanaġuktuaq akun­navsiññi, kivgauruksrauruq ilivsiññun.
Suli kiñapayauraq ilivsiññi qaukłiusuktuaq, kivgauruksrauruq ilu­qavsiññun.
Qanuq Iġñiŋaunnii Iñuum qaiŋaruq kivgaqaġiaqsaŋaiqł̣uni. Ilaa qaiŋaruq kivgauyaqtuqłuni tuquyaqtuqłuniḷu tasuġukługich iñugiak­tuat iñuich.
Jesus Iłuaqsigaa Ayauŋaruaq Bartimaeus<TS3>(Matthew 20.29-34; Luke 18.35-43)Tavra tikiñŋarut Jericho-mun, aasii aullaqsaġman Jericho-miñ iḷitchitquraniḷu iñusalaiḷḷu, ayauŋaruaq Bartimaeus, iġñiŋa Timaeus, aquppiŋaruq apqutit saniġaanni piatchiaqtaqłuni.
Tavra tusaakami Jesus-gutilaaŋanik Nazareth-miu, ilaa ququular­raqsiŋaruq, Jesus, iġñiġuruatiin David-mun, nagligiŋŋa.
Tavra iñugiaktuat iñiqtiŋagaat nipattuksrauŋiññivḷugu. Aglaan ilaa ququulavsaaqsiññaŋaruq atqunaq, Iġñiġuruatiin David-mun, nagli­giŋŋa.
Tavra Jesus nutqaqłuni qikaŋaruq, aasii iñuich uqallautivlugich, qaitqusiuŋ. Tavra ququaŋagaat ayauŋaruaq uqallautivlugu, Quviasu­giñ. Makittin. Qaitqugaatin.
Tavra ilaan, mattaqługu uligaani, makinŋaruq aasii Jesus-mukłuni.
Tavra Jesus apiġiŋagaa, Sutquvich uvamnun? Ayauŋaruam kiuŋa­gaa, Iḷisaurrii, tautullasisuktuŋa.
Tavra Jesus uqallautiŋagaa, Aullaġiñ. Ukpiġurvich iłuaqsipkaġaa­tin. Tavra tavrauvvaa ilaa tautullasiŋaruq, aasii malikługu Jesus apqu­titigun.
Jesus Isiqtuq Jerusalem-mun Kakaksiqł̣uni Umialiktun<TS3>(Matthew 21.1-11; Luke 19.28-40; John 12.12-19)Tavra qallivḷutiŋ Jerusalem-mun tikiñŋarut Bethphage-mullu Bethany-mullu maniñġaniittuagnun iġġim Olives. Jesus tiliŋagik malġuk iḷitchitquraŋni sivumiŋni,
aasii uqallautivlugik, aullaġitchik ininun sivuniptiŋnun. Aasii tikip­qaġuptik, paqinniaqtutik kakaktim nuġġaŋanik pituqaqtuamik, iñuum kakaksiġvigiŋaisaŋanik. Pituiġḷugu qaġġisiyumagiktik.
Aasii iñuum apiġikpatik, Summan tainna pivisik? Uqallakkumautik, Atanġum atuġukkaa, tavrauvvaa utiqtinniaġaa atuanikkumiuŋ.
Tavra aullaŋaruk sivuniġmiŋnun. Suli paqinŋagaak kakaktim nuġ­ġaŋa pituqaqtuaq siḷami apqutini saniġaani upkuam. Pituiġñiaqsaqtil­lugu,
Tavra iliŋikta uqallautiŋagaich, Jesus piraksriutaatun. Tavra iliŋisa aullaqtinŋagaich.
Tavra Jesus-mun qaġġisiŋagaak kakaktim nuġġaŋa. Aasii iḷiŋagaich annuġaatiŋ kakaktimun, tavra Jesus kakaksirraqsiŋaruq.
Tavra iñugiaktuat iñuich isivinŋagaich annuġaatiŋ apqunmun. Allalli kivriŋarut qisiqsiutinik napaaqtuniñ, aasii iḷiuqqaqługich apqutinun.
Tavra iñuich sivulliuruat, aquaguaqtuallu nipaallaŋarut, Hosanna, nanġaqtauli God. God-im piḷḷuataqtilliuŋ qairuaq pisivlugu Ataniq.
God-im piḷḷuataqtilliuŋ atanniqsimannikkumaaqtuaq maŋŋuptiktun David-tun. Nanġaqtauli God.
Tavra Jesus tikiñŋaruq Jerusalem-mun, aasii isiqłuni aŋaayyuvik­paŋmun. Tavra qiñiġaaganikami supayaanun aniŋaruq. Tanuġaksiv­ḷuni, aullaŋaruq Bethany-mun piqatigivlugich qulit malġuk iḷitchitqu­rat.
Jesus Tuqulipkaġaa Fig-nik Siiġñalik Napaaqtuq<TS3>(Matthew 21.18-19)Tavra uvlaakumman, qaikamiŋ Bethany-miñ, Jesus kaaliŋaruq.
Tavra tautukługu fig napaaqtuat uŋasiñiñ akutuqpalik, ilaan ullaŋa­gaa, iḷaanni paqinnasugaluni fig-nik tavraŋŋa. Tavra tikiññamiuŋ paqinŋaitchuq sumik, aglaan akutuqpaich, qanuq nauviksraŋat fig-gich tikiñŋaitchuq.
Tavra Jesus uqallautiŋagaa, Iñupayaam siiġñaqtuġvigiŋaiḷḷisin tav­raŋŋaaglaan. Iḷitchitquraŋisa tusaaŋagaat uqallaŋman.
Jesus Aŋaayyuvikpaŋmuktuq<TS3>(Matthew 21.12-17; Luke 19.45-48; John 2.13-22)Tavra tikiñŋarut Jerusalem-mun, aasii Jesus isiŋaruq aŋaayyu­vikpaŋmun. Ilaan anittaŋagai tuniuqqairuat tauqsiqsuqtuallu aŋaayyu­vikpaŋmi, suli ulġuuŋagai aglagviŋich maniḷiqirit, aquppiutaŋiḷḷu tuniuqqairuat tiŋmianik.
Suli iñupayaaq saagaqtitchumiñaiñŋagaa supayaamik aŋaayyuvi­kuaġlugu.
Tavra ilaan iḷisautiŋagai iñuich, Aglausimaruq Bible-ni God-im uqallautaa inna, “Uvaŋa igluqpaga taggisiqaġniaqtuq iñupayaat aŋaayyuyaqtuġviannik.” Aglaalli ilivsi iriqtuġviḷiutiŋagiksi tigligayuk­tinun.
Tavra pitquranik iḷisaurrit, aŋaayyuliqsiqpaiḷḷu taamna tusaaŋa­gaat, aasii ivaqłiaŋarut qanuġlugu tuqutchukługu sivuuġagiliqł̣ugu, qanuq iñupayaat aliuŋarut iḷisaurrutiŋigun.
Tavra tanuġaksimman, Jesus-lu iḷitchitquraniḷu aullaŋarut iniq­paŋmiñ.
Iḷisaksraq Fig-nik Siiġñaliŋmiñ Napaaqtumiñ<TS3>(Matthew 21.20-22)Tavra uvlaami, nalautchaaqługu fig napaaqtuq tautuŋagaat tuquliŋaruaq maŋŋuġmiñunaglaan.
Tavra Peter-m itqautivlugu uqallautiŋagaa, Iḷisaurrii, tautuguŋ, fig napaaqtuq tuquliŋaruq uqallautiŋaran siiġñaqtuġvigitquŋił̣ł̣ugu tavraŋ­ŋaaglaan.
Tavra Jesus kiuŋagaa, God-mun ukpiġutiqaġitchi.
Qanuq iḷumun uqallautigivsi, kialiqaa uqallautikpagu una iġġiq, Nuuttin, igitaugiñ taġiumun. Nalupqisuŋipiaġuvich, aglaan ukpiġlutin tamatkua sut uqallausiġikkatin nalaunniaġniḷugich, tavra taamna pirauniaqtuq iliŋnun.
Tavraasii uqallautigivsi, supayaat kipiġniuġutigikkasi, aŋaayyutigi­guvsigik ukpiġitchi aitchuusiaġiniḷugich, tavra piginiaġisi.
Suli qikaqavsi aŋaayyuvlusi, suliqutigiŋaiġñigitchi itqaumayumi­ñaiġḷugich sunŋutiqaġuvsi kimulliqaa, Aapavsivsauq qiḷaŋmiittuam suliqutigiŋaiġumagai piḷuutisi itqaumayumiñaiġḷugich.
[Ilivsi suliqutigiŋaiġñiŋitkuvsi itqaumayumiñaiġḷugich, Aapavsiv­sauq qiḷaŋmiittuam suliqutigiŋaiġñiaŋiñmigai itqaumayumiñaiġḷugich piḷuutisi.]
Jesus Apiqsruqtauruq Ataniġnaqutaagun<TS3>(Matthew 21.23-27; Luke 20.1-8)Utiġmata Jerusalem-mun, Jesus pisuaqtillugu aŋaayyuvik­paŋmi, qaiŋarut ilaanun aŋaayyuliqsiqpaich, iḷisaurriḷḷu pitquranik, umialiŋnallu,
aasii apiġivlugu, Sum ataniġnaqutaagun tamatkua pivigich? Kia taavrumiŋa ataniġnaqusiqpatin tamatkua pitquvlugich?
Tavra Jesus kiuŋagai, Apiqsriñiaqtuŋalivsauq ilivsiññiñ atautchimik apiqqunmik. Kiuguvsiŋa, uqallautiniaġivsi qanutchikun ataniġnaquti­kun uvaŋa pisilaamnik tamatkuniŋa.
Kia ataniġnaqutiksriñŋavauŋ John paptaiqsiñiksraŋagun, God-im naagga iñuum?
Tavra uqavaaŋarut avanmun uqaqłutiŋ, Uqallakkupta God-miŋŋaq­tauniḷugu ilaa uqallagniaqtuq, Summanmi ilivsi John ukpiġiŋaitpi­siuŋ?
Suli uqaġumiñaitchugut ataniġnaqutaa iñuŋniñ piñiḷugu. Iliŋisa sivuuġagiŋagaich iñuich, qanuq iñupayaat nalupqigiŋaitkaat John God-mun uqaqtautilaaŋa.
Tavra Jesus kiuŋagaat, Nalurugut. Aasii Jesus uqallautiŋagai, Uqal­lautiyumiñaiñmigivsivsauq kimun ataniġnaqutiksrisilaamnik tamatku­niŋa piyumiñaqsivḷuŋa.
Uuktuun Napaaqsiqiritigun Siiġñaqaġviŋmi<TS3>(Matthew 21.33-46; Luke 20.9-19)Tavra Jesus uqautirraqsiŋagai iñuich uuktuutitigun. Iñuqaŋa­ruq nautchirriiruamik siiġñat grapes nagguviksraŋannik, kaŋiq­qivḷugu avataagun, suli nivakłuni ivsaiyaiviksramik, nasiqsruġviḷivḷu­niḷu, aasii atukkirrutigivlugu napaaqsiqirinun, aullaŋaruq allamun nunamun.
Tavra napaaqsiqirit tigguġluŋagaat kivgaq, aasii anaullaqługu. Suli aullaqtinŋagaat saagaiḷaaqługu.
Tavra iñua siiġñaqaġvium tilisiŋaruq allamik kivgamik. Napaaqsiqi­rit anaumiŋagaat niaquagun aulataġivlugulu kanŋunaqtuakun.
Tavra tilisitqiḷgitchuq allamik kivgamik aasii napaaqsiqirit tuqunŋa­gaat. Allanik iñugiaktuanik tilisiŋaruk aasii iḷaŋich anauttaŋagaich, iḷaŋich suli tuqułługich.
Tavra iġñiqaqłuni atautchimik, piviuttaġipiakkamiñik, ilaan tiliŋam­migaa napaaqsiqirinun aqulliuvlugu, uqaqłuni, Taluġiniaġaat iġñiġa.
Tavra taapkua uqaŋarut inmiŋni, Tavra kiŋuvaannaktuksraun. Qai­sitchi. Tuqullakput, aasii kiŋuvaannaktaksrautaa piginiaġikput.
Tavra tigguġluŋagaat iġñiq tuqunŋagaat, aasii annisivlugu timaa siiġ­ñaqaġviŋmiñ.
Qanuġniaqpaasiiñ iñua siiġñaqaġvium? Qaiñiaqtuq aasii tuqullu­gich napaaqsiqirit, aasii atukkirrutigilugu siiġñaqaġvik allanun.
Qaŋaunnii taiguaŋaitpisi uqaluŋnik Bible-ni inna?“Kaŋiġalluŋmi uyaġagruaq, piitchuiññiqsrapiaq igluqpiñiġmi, taamna igluqpirit iginŋagaat.
Taamna piŋaruq nalaupiaqługu Atanġum sivunniuġutaa.Qanutun aliuġnaqtigirut ilaan piraŋi.”
Tavra Jew-guruat umialiŋnaŋisa tigutaaqsaŋagaat Jesus, iḷisimavlu­tiŋ taamna uuktuun ilimiŋnun sivuniqaqtilaaŋanik. Aglaan sivuuġavlu­tiŋ iñuŋnik, qimaŋagaat aasii aullaqłutiŋ.
Apiqqun Akiḷiiñikun Taxes-nik<TS3>(Matthew 22.15-22; Luke 20.20-26)Iḷaŋich Pharisees iḷaŋiḷḷu Herod-kuayaat tilirauŋarut Jesus-mun uuktuġukługu apiqsruqtuutinik.
Tavra ullakamirruŋ uqallautiŋagaat, Iḷisaurrii, iḷisimarugut pitqiksi­ġautaisilaaġnik. Suliqutigiŋitkiñ qanuq iñuich isumapkaġniaqtilaaŋat, qanuq piqutigiŋitkiñ iñuum surautilaaŋa, aglaan iḷisaurrutigigiñ iḷu­mun ittuaq God-im pitqutaa iñuŋmun. Uqallautitigut paaqsaaŋava uvagut pitquraptiŋni, naagga nalaunŋava akiḷiiruni taxes-nik Caesar-mun Rome-miut umialgannun?
Akiḷiiruksrauvisa, naagga akiḷiiñiaŋitpisa? Tavra Jesus, iḷisimavlugu pisaaŋŋuaġutaat, uqallautiŋagai, Summan uuktuqpisiŋa? Qaġġirrisiŋa maniuramik tautukkumagiga.
Tavra maniuraq qaġġisiŋagaat. Aasii ilaan apiġiŋagai, Kiñauna maniurami atqalu? Tavra iliŋisa kiuŋagaat, Caesar.
Tavra Jesus uqallautiŋagai, Aitchuutigisigik Caesar-mun sut pigik­kaŋi Caesar-m, aasii God-mun sut pigikkaŋi God-im. Tavra ilaa kama­suutigiŋagaat.
Apiqqun Aŋŋisikun Tuqqunmiñ<TS3>(Matthew 22.23-33; Luke 20.27-40)Tavra Sadducees ullautiŋarut Jesus-mun. Taapkua iñuich uqa­ġuuruat aŋiñiaŋiññivḷugich iñuich tuqqunmiñ.
Iliŋisa uqallautiŋagaat, Iḷisaurrii, uvaptiŋnun Jew-guruanun Moses aglaŋaruq uumiŋa pitquramik, Iñuum aniqataa tuqukpan, qimaglugu nuliani miqłiqsigaluaġnani, aniqataanun tuvaaqasiutitquvlugu nuliaŋa, aasii qitunġiuġluni aniqatini pisilugu.
Tavra tallimat malġuuŋarut aniqatigiich. Aasii aŋayukłiq nuliaŋa­ruq, aasii tuquvluni kiŋuvaaligaluaġnani.
Tavra tugliata nuliaŋagaa, aasii tuquŋaruq, kiŋuvaaligaluaġnani­suli. Piŋayuak suli tuquŋammiuq.
Tavra tallimat malġuk nuliaŋagaat, aasii kiŋuvaaliŋaitchut. Aqul­liuvluni iluqaŋiññiñ aġnaq tuquŋammiuq.
Tavra aŋŋiviŋmi, aŋikpata nalliata nuliaġiniaqpauŋ? Qanuq talli­mat malġuk nuliaġiŋagaat.
Tavra Jesus kiuŋagai, Qanutun killukuaqtigirusi. Killukuaġuti­gigiksi naluvlugich Bible uqaluŋich, God-ivlu suaŋŋataa.
Qanuq aŋigumiŋ tuqqunmiñ, aŋutillu aġnallu katitinniaŋitchut, aglaan inniaqtut isaġuliktitun qiḷaŋmiittuatun.
Aasii sivuniġilugu uqaqta tuquŋaruat aŋiñiaġniŋat. Taiguaŋaitpisi makpiġaani Moses aglaaŋiñi quliaqtuamik uqpiksigun ikualaruatigun? Taavrumani quliaqtuami aglausimaruq God-im uqallautaa Moses-mun inna, “Uvaŋa God-igigaaŋa Abraham, God-igigaaŋalu Isaac-gum, God-igimmigaaŋasuli Jacob-gum.” Taapkua iñuich iñuurut-suli.
Ilaa God-auŋitchuq tuquŋaruanun, aglaan God-igigaat iñuuruat. Ilivsiasiiñ killukuapaluktusi.
Qaukłiat Pitqurat<TS3>(Matthew 22.34-40; Luke 10.25-28)Tavra iḷisaurri pitquranik tavraniinŋaruq naalaġniruaq uqaaġuti­ŋiññik. Iḷitchuġivluni Jesus-mun kiulluataqtilaaŋiññik Sadducees, ilaan ullaŋagaa Jesus apiqqutiksraqaqłuni, Nalliat qaukłiuva pitqurat iluqaiññiñ?
Tavra Jesus kiuŋagaa, Qaukłiat pitqurapayaat innaittuq, Naalaġni­siŋa Israel-guruasii. Ataniq God-ikput kisimisualuk Atanġuruq.
Aasii piviuttaġipiaqsaġiñ Ataniq God-igikkan, piviuttaġilugu iḷuŋ­niñ, iluqaaniḷu iñuuniaġniġni, iluqaaniḷu isumaniġni, iluqaaniḷu piḷġu­siġñi.
Aasii tuglia qaukłiuruam pitquram innaittuq, Piviuttaġisaġiñ siḷalliñ iliktun iḷiḷugu. Allamik pitquraitchuq qaukłiułhaaqtuamik taapkuŋ­naŋŋa.
Suli iñuum piviuttaġipiagaksraġigaa God iḷumiñiñ, iluqaani isuma­niġmiñi, iluqaaniḷu piḷġusimiñi, aasiisuli piviuttaġipiaġmiḷugu siḷalliñi ilimisun iḷiuġlugu. Iłuałhaasaktaqtuq kamagiruni taapkuak malġuk pitqurak qaġġirriñiġmiñ niġrutinik ikipkautiksranik ikipkaiviŋmi, alla­niglu ikipkautinik God-mun.
Tavra Jesus puttuqsrikamiuŋ kiggutaa isumattutikun, ilaan uqallau­tiŋagaa, Itqanaitkavsakkaluaqtutin God-mun atanniqsimapkaġnik­sraġnun. Taavruma uqallautaata aquagun kialiqaa iñuum apiqsruqsau­siiŋagaa Jesus apiqqunmik.
Apiqqun Messiah-kun<TS3>(Matthew 22.41-46; Luke 20.41-44)Jesus iḷisaurriñiallaġmi Aŋaayyuvikpaŋmi apiqsriŋaruq, Qanuq­łutiŋ iḷisaurrit pitquranik uqallakkumiñaqpat Christ-guruaq kiŋuniġi­niaġnivḷugu David-mun?
Qanuq Ilitqusiġiksuam uqallaktinŋagaa David inna,“Ataniq uqallaŋaruq uvaŋa Atanimnun, Aquvittin taliqpiŋma tuŋaanun uumigiritin uvamnun akiiḷitchiaġilugich.”
David ilaata taigaa Ataniġmiñik. Qanuqłuni Christ-guruaq David-gum taikkaŋa Ataniġmiñik kiŋuniġiyumiñaqpauŋ? Tavra iñugruiñ­ñaich Jesus tusaaŋagaat quviasukłutiŋ.
Jesus Kiliktuutigigai Iḷisaurrit Pitquranik<TS3>(Matthew 23.1-36; Luke 20.45-47)Tavra Jesus iḷisaurriḷḷaġmi iñuŋnik uqallautiŋagai, Qaunagisitchi iḷisaurriñiñ pitquranik kukiḷullaturuaniñ akuqturuanik annuġaaqaqłu­tiŋ iḷisimatquvlutiŋ suutilaamiŋnik aasii iñupayaanun purvigitquvlutiŋ tauqsiqsuġviŋñi.
Iliŋich aquppiutaksrallatummiut kamanaqtuat aquppiutaŋiññik aŋaayyuviŋñi, suli kamanaqtuat aquppiutaŋiññi aquppiḷḷatuvlutiŋ niqinaqimmata.
Iḷaŋisasuli ivayaqtuġmiraġigaich uiḷgaŋaruat igluŋiññiglu tigligaiv­ḷugich, aasii taimma maniugaqsivḷutiŋ nakuurualivḷutiŋ takiruanik aŋaayyuvlutiŋ. Tamatkua pisigilugich, tatavsausiaŋat pigiił̣haaġniaq­tuq.
Uiḷgaŋaruam Aitchuutaa<TS3>(Luke 21.1-4)Tavra Jesus aquppiŋaruq akiani aŋaayyuvikpaum maniqaġviata, aasii qiñiqługich iñuich ikisiruat manigñik maniqaġviŋmun, suli iñu­giaktuat suġalliruat ikisiviiññaqtaŋarut manisalagnik.
Tavra iḷiappauruaq uiḷgaŋaruaq qaiŋaruq, aasii ikisivḷuni malġugnik kannuyagnik maniuragnik akiiññiqsrapiamik maniuramik.
Tavra Jesus ququŋagai ilimiñun iḷitchitqurani, aasii uqallautivlu­gich, Iḷumun uqallautigivsi, taamna iḷiappauruaq uiḷgaŋaruaq ikisił̣­haaŋaruq iluqaŋiññiñ ikisiŋaruaniñ maniqaġviŋmun.
Qanuq iluqaġmiŋ ikisiŋarut piukkaġniġmiŋniñ, aasiiḷi uiḷgaŋaruaq pisuksiuniġmiñiñ ikisiŋaruq iluqaanik pimiñik, iñuusautiksratualuŋmi­ñik-unnii.
Jesus Uqautigigaa Suksraunġiqsauniksraŋa Aŋaayyuvikpaum<TS3>(Matthew 24.1-2; Luke 21.5-6)Tavra Jesus aniñiaqtillugu aŋaayyuvikpaŋmiñ, iḷaŋat iḷitchitqu­raŋisa uqallaŋaruq ilaanun kamatchakłuni, Iḷisaurrii, tautuk­kich, qanutun kamanaqtigirut makua uyaġaich. Qanutun qiñiyunaqti­girut init aŋaayyuvikpaŋmi.
Tavra Jesus kiuŋagaa, Tautukpigich tamatkua kamanaqtuat init aŋaayyuvikpaŋmi? Kisiŋŋuqtaqaġumiñaitchuq uyaqqagnik qaliġiik­suagnik ulġutauniaŋitchuagnik.
Iłuiḷḷiuġutit Nagliksaaqtirrusiallu<TS3>(Matthew 24.3-14; Luke 21.7-19)Tavra Jesus aquppiŋaruq iġġiani Olives qiñiqługu aŋaayyuvikpak. Peter-lu James-lu John-lu Andrew-lu ullautiŋarut ilaanun iñuiġman.
Uqallauttutigut qakugu tamatkua piñiaqpat? Suna suli iḷitchuqłiu­tauniaqpa iluqaġmiŋ tamatkua nalautkaqsikpata?
Tavra Jesus uqautirraqsiŋagai, Qaunagisitchi. Iñuŋmun sagluqip­kaġnasi.
Qanuq iñugiaktuat iñuich qaiñiaqtut uvaŋauŋŋuaqtuat uqaġlutiŋ, Uvaŋa Christ-guruŋa, aasii iñugiaktuat sagluqilugich.
Tusaaguvsi aŋuyaktuanik qanitkaluaqpata naagga uŋasikkaluaqpata iłuiḷḷiuġutiginagich. Tamatkua piruksraurut, aglaan sivuniġiŋitkaat isuksraq tikiññiḷugu.
Nunauruat aŋuyagniaqtut allanun nunauruanun. Suli umialiqaqtuat aŋuyagniaqtut allanun umialiqaqtuanun. Nunasuli aularaġaġniaqtuq sumipayaaq, iñuiḷḷu paniġniaqtut niqaiḷḷiuġlutiŋ. Tamarra tamatkua aullaqisaaŋich isumaaġutit piruksrauruat Christ-guruaq qaiŋaiñŋaan.
Aasii qaunagiyumausi ilivsiññun, qanuq aitchuutiginiaġaasi uqaqsitaaġviŋñun, suli Jew-guruat aŋaayyuviŋiññi anaullaqtauniaq­tusi, suli qaġġirrauraġaġniaqtusi sivuġaŋiññun atanaurallu umialgiḷḷu pisigiluŋa, ilivsi quliaqtuaġumiñaqsiḷusi tusaayugaaġiksuanik iliŋiñ­ñun.
Christ-guruaq qaiŋaiñŋaan, tusaayugaaġiksuaq alġaqsruutauqqaaq­tuksrauruq iñupayaanun.
Tavraasii tigutaaqpasi, aullautilusi uqaqsitaaġviŋñun, uŋiarrisaqaġ­nasi sivuani piviksram sunik uqaluksravsiññik. Uqaġnaqsikpasi uqaġu­mausi qanupayaaq uqaluksriusiavsiññik tavraġuqpan. Qanuq uqalugi­niakkasi ilivsi uqalugiŋitkisi, aglaan uqaluksriusiaġiniaġisi Ilitqusiġik­suamiñ.
Tavra iñuich aniqatitiŋ aitchuutiginiaġaich tuqutautqulugich. Suli tainnatun aapauruam iġñini. Suli miqłiqtut makivsaallaktaġniaqtut aŋayuqaamiŋnun, aasii tuqutillugich.
Suli uumigitchiġñiaqtusi iñupayaaniñ pisigiluŋa, aasii iñuk igḷutuu­tiruaq nagliksaaqtitauniġmik iñuuniqtutilaamisun, annaurrauniaqtuq.
Naġġutchautiqpak<TS3>(Matthew 24.15-28; Luke 21.20-24)Taiguaqtuaq iñuk ukuniŋa kaŋiqsiḷi. Tautukkuvsiuŋ naġġut­chagnapiaġataqtuaq salumaiḷḷisauluni inillaummiruaq aŋaayyuvik­paŋmi iniksraġiŋisamiñi, tamatkua iñuuruat Judea-mi pigruġlich iġġi­ñun.
Iñuksuli aniiqsuaqtuaq iglumi qaaŋani iñaviqqutchiġñani atqaġluni saagaksraisuqsaġluni sumik iglumi iḷuaniñ.
Aasiivsauq iñuk nautchiaqaġviŋmi savaktuaq iglumiñuŋnani saak­kiutiyaqtuġuglugu annuġaani.
Taipkua uvlut tikitpata, yaqhiikkaluaq aġnaq siŋaiyauniġumi, miq­łiqtuuraqaqtuaġlu piḷgusiŋaitchuanik.
Taipkunanikiataŋ uvluni iñuich nagliksaałhamaaġniaqtut qaŋapaŋ­miñ God-im qaŋa savaŋmagu nuna. Aasii tainnatun nagliksaaqtigitqik­kumiñaiñmiut aquagun taavruma.
Aasii Atanġum iñukłiḷaaŋisuaqpagich taipkua uvlut, kiñaliqaa iñuu­yumiñaitchuq. Aglaan pisigilugich God-im piksraqtaani, ilaan iñukłi­ḷaaġniaġai uvlut.
Tavraasii iñuum uqallautikpasi, Tautuksiuŋ, uvva Christ, naagga, Tautuksiuŋ, ikaniittuq, ukpiġinagu,
qanuq Christ-guŋŋuaqtuat, uqaqtauŋŋuaqtuallu God-mun iñukpal­liġñiaqtut savaglutiŋ aliuġnaqtuanik nalupqinaiġñiaqługu kiutilaaqtiŋ, asiñuutiniaqsaalugich God-im piksraqtaaŋi, sagluqiyumiñaġumisigik.
Aglaan nipuŋaitchitchi ilivsi. Kilikkivsi sivuani supayaanik piŋaiñ­ŋaisa.
Qaiñiksraŋa Iġñiŋata Iñuum<TS3>(Matthew 24.29-31; Luke 21.25-28)Tavra taipkunani uvluni, pianikpan taamna iłuiḷḷiuġutiqpak, siqiñiq taaksiñiaqtuq, tatqiġḷu qaummaġiŋaiġñiaqtuq.
Suli uvluġiat katagniaqtut, suli qaummatit siḷamiittuat uniuqtin­niaqtut inimiŋniñ.
Tavra iñuich tautugniaġaat Iġñiŋa Iñuum qairuaq nuvuyani kama­naqtuamik suaŋŋatiqaġluni qaumaniqaġluniḷu.
Tavra tiliñiaġai isaġuliŋni, aasii katillugich atautchimun ilaan pik­sraqtaani sumiḷḷiqaa nunapayauraniñ.
Iḷisaksraq Fig Napaaqtumiñ<TS3>(Matthew 24.32-35; Luke 21.29-33)Fig-nik siiġñaqaqtuamiñ napaaqtumiñ iḷitchisitchi. Qisiqsiutiŋi qituglimmata, akutuqpalivḷuniḷu iḷisimarusi upinġaam qallisilaaŋanik.
Tavra ilivsi tainnatuttauq, tautukkuvsigik tamatkua nalaurraqsik­pata, iḷisimaniaqtusi Iġñiŋa Iñuum qallisilaaŋanik, qallipiaġataqtilaa­ŋanik.
Iḷumun uqallautigivsi, ukua iñuich tuquanigniaŋitchut, iluqaisa tamatkua nalaunŋaunnagich.
Qiḷaglu nunalu piiġñiaqtuk, aglaan uqalutka piiġumiñaitchut.
Iñupayauram Nalugaa Uvluq Ikarraġlu<TS3>(Matthew 24.36-44)Iñupayaam nalugaa taimña uvluq ikarraġlu tamatkua nalaurvik­srautaat. Isaġulgich unnii qiḷaŋmiittuat, Iġñiġuvlu nalugaat. Aapam kisimi iḷisimagaa.
Qaunakkutitchi, quviqtaiḷisitchiḷu, qanuq iḷisimaŋitchusi qakugu taimña uvluq tikisilaaksraŋanik.
Qanuq Iġñiŋa Iñuum ittuq iñuktun uŋasiksuamun iglauruatun. Qimaaqsikamiuŋ igluni kivgani savaaksriḷḷaaŋagai, suli piraksriqł̣ugu upkuamik qaunaksri quviqtaiḷitquvlugu utiqtilaaksramiñun.
Quviqtaiḷisitchiḷi, qanuq iḷisimaŋitchusi qakugu atanġa iglum qai­ñiaqtilaaŋanik, tanuġaksiruami, naagga unnuaq qitiqqaqpan, naagga qauyasiaqsikpan, naagga uvlaami.
Iḷaanni qaił̣ł̣agluni siñiktillusi qaiviaqtuq.
Aasii uqallautiga ilivsiññun, uqallausiġigiga iluqaiññun, Quviqtaiḷi­sitchi.
Sivunniuġun Tuqutchukługu Jesus<TS3>(Matthew 26.1-5; Luke 22.1-2; John 11.45-53)Tavra malġuk uvluk pianikpaŋnik tikitchumaaŋaruq Niqinaqi­via Itqautim qulaurrusiqinikun iñuich niġimmata puvlaksautait­chuamik punniġmik. Tavralivsauq tainnaiḷimman aŋaayyuliqsiqpaiḷḷu iḷisaurriḷḷu pitquranik piviksraqsiuŋarut qanuġlugu nalunautchiḷutiŋ tigutaaġukługu Jesus tuqulluguasii.
Tavra uqaaŋarut avanmun, Piraksraġiŋitkikput taamna niqinaqip­kaġlugich, iñuich makivsaallautiviaġaatigut.
Jesus Tivraġiksaqtauruq Bethany-mi<TS3>(Matthew 26.6-13; John 12.1-8)Jesus-li Bethany-mi, igluani Simon kiḷḷiġruaqtuqtuam, aquppip­kaqtillugu niġivḷutiŋ qaiŋaruq aġnaq piqaqłuni uyaġagmik misuġuq­tuunmik tivraġiksaunmik akisupiaġataqtuamik atiqaqtuamik Nard. Tavra siqummaŋagaa puuŋa, aasii kuvivḷugu Jesus niaquanun.
Tavra tavraniinŋarut iñuich iḷaŋich piavsaktuat uqaqłutiŋ, Summan una asiñuksiññaqpa tivraġiksaun?
Tuniyumiñaġaluaqtuaq qaaŋiġḷugu 300 taala, aasii aitchuutigiyumi­ñaġlugich iḷiappauruanun. Tavra aġnaq pisaaŋaŋagaat suammativlugu.
Tavra Jesus uqallaŋaruq, Iḷaksianagu. Summan isumaalluksaaqpi­siuŋ? Savaŋaruq savaalluatamik uvamnun.
Qanuq itqatigigisi iḷiappauruat ilivsiññi ataramik, aasii qakuguliqaa pisukkuvsi anniqsuġumiñaġisi. Aglaan uvaŋa nayuqtigiŋitkivsiŋa ata­ramik.
Aġnaq piŋaruq piyumiñakkamiñik. Ilaan tivraġiksaŋagaa timiga itqanaiyaqługu iḷuvġuniksraŋanun piviksram sivuani.
Iḷumun uqallautigivsi, Sumipayaaq manna tusaayugaaġiksuaq alġaq­sruutaukpan nunapayaani, aġnam savaaġiŋaraa quliaqtuaguniaqtuq itqaummatauluni ilaanun.
Judas Aŋiqtuq Aitchuutigisukługu Jesus<TS3>(Matthew 26.14-16; Luke 22.3-6)Tavra Judas Iscariot, iḷaŋat qulit malġuk, aullaŋaruq aŋaayyu­liqsiqpaŋnun, aitchuutigisukługu Jesus iliŋiññun.
Jesus-lu Iḷitchitquraniḷu Niġirut Itqautim Qulaurrusiqiviŋmun Niqinaqiviani<TS3>(Matthew 26.17-25; Luke 22.7-14, 21-23; John 13.21-30)Sivullianni uvluŋisa Niqinaqivium Puvlaksautaitchuamik pun­niġmik imnaiyaaq tuqutaugayuktuq itqanaiyautauvlugu qulaurrusiqi­viŋmi Niqinaqiniksramun. Taavrumani uvlumi iḷitchitqurat apiġiŋa­gaat Jesus, Sumi itqanaiyaquvisigut qulaurrusiqiviŋmi nullautchiġvik­sraġnik?
Tavra tiliŋagik malġuk iḷitchitquramiñiñ, uqallautivlugik, Aullaġit­chik iniqpaŋmun, aasii paaġniaġaatik iñuum saagaqtuam qattamun imiġmik. Malikkumagiktik,
aasii sumupayaaq isiqpan, uqallautiyumagiktik iñua iglum, Iḷisaurri uqallaktuaq, Sumiitpa tuyuġmiaqaġvik, niġiviksraqput iḷitchitqurat­kalu qulaurrusiqunmik?
Tavra iḷisautiniaġaatik inituruamik qiḷaguamik upaluŋaitchuamik. Tavrani itqanaiyautiyumagiptigut.
Tavra ilaan iḷitchitqurak aullaŋaruk, aasii tikił̣ł̣utik iniqpaŋmun, paqinŋagaich supayaat uqausiatun Jesus ilimiŋnun. Suli itqanaiyaŋa­ruk qulaurrusiqiniksramun.
Tavra unnuksraaġman Jesus tikiñŋaruq piqatigivlugich qulit malġuk.
Tavra niġiḷḷaġmiŋ niġġiviŋñi, Jesus uqallaŋaruq, Iḷumun uqallauti­givsi, Iḷavsi niġiqatigikkaġma aitchuutiginiaġaaŋa.
Tavra isumaalirraqsiŋarut, aasii apiqsruqtuaqsivḷugu ilaanun atau­siullaavlutiŋ, Uvaŋauva? Allat suli uqaqłutiŋ, Sivuniġiviŋa uvaŋa?
Tavra Jesus kiuŋagai, Iḷagigiksi qulit malġuk, misuksiqatauruaq punniġmik uvamnun puggutauramun.
Iġñiŋa Iñuum tuquniaqtuq taŋŋiġḷugich aglausimaruat inmigun Bible-ni. Aglaan isumaaġutiqpaqaġli taamna iñuk aitchuutiginniktuaq Iġñiŋanik Iñuum. Iłuałhaaŋanayaqtuq taamna iñuk iñuuŋaitkumi.
Atanġum Nullautchiġvia<TS3>(Matthew 26.26-30; Luke 22.14-20; 1 Corinthians 11.23-25)Tavra niġiñiallaġmiŋ Jesus tiguŋagaa punnik, aasii aŋaayyuvluni quyyatigivlugu, suli avikługu aitchuutigivlugu iḷitchitquramiñun, uqal­lakłuni, Tigulugu niġġisiuŋ tavra timiga.
Suli ilaan tiguŋagaa qallugauraq, aasii quyaanikami God-mun, ilaan aitchuutigiŋagaa ilaiññun. Aasii iluqaġmiŋ imiġvigiŋagaat.
Suli Jesus uqallautiŋagai, Tavra auga maqipkaqtauyumaaqtuaq iñu­giaktuanun. Taavrumuuna God-im nalupqinaiġñiaġaa sivunniuġutini iñuŋnun.
Iḷumun uqallautigivsi, Imitqigñiaŋitchuŋa siiġñaŋan ivsaŋaniñ napaaqtuayaam, tikilġataqtillugu taamna uvluq imiġniksraġa nutau­lugu God-im atanniqsimaviani.
Tavra atuanikamiŋ aŋaayyunmik, aullaŋarut iġġianun Olives.
Jesus Uqautigigaa Piŋaiñŋaan Peter-m Piiḷaaġniksraŋa<TS3>(Matthew 26.31-35; Luke 22.31-34; John 13.36-38)Tavra Jesus uqallautiŋagai, Iluqasi qimagniaġivsiŋa suksraaġ­luŋa uumani unnuami. Aglausimaruq Bible-ni God uqallagnivḷugu inna, “Uvaŋa tuqunniaġiga imnaiḷiqiri aasii imnaich siamillutiŋ.”
Aasii aŋianikkuma, aullaġniaqtuŋa sivuvsiññi Galilee-mun.
Tavra Peter uqallaŋaruq ilaanun, Iluqaġmiŋ qimakkaluaqpatin uvaŋa qimakkumiñaitkikpiñ suksraaġlutin.
Tavra Jesus uqallautiŋagaa, Iḷumun uqallautigikpiñ, Anaqapak uvva piiḷaaġianiŋniaġiŋma piŋasuiqsuaġlutin naluniḷuŋa, tiŋmiaq mal­ġuiqsuaġluni nipanŋaiñŋaan.
Tavra Peter uqallaŋaruq qapiŋaivsaaqłuni, Tuquqatigiraksraġigup­kiñunnii, piiḷaaġiyumiñaitkikpiñ sumikunnii. Tainnatuttauq iluqaġmiŋ iḷitchitqurat uqallaŋarut.
Jesus Aŋaayyuruq Gethsemane-mi<TS3>(Matthew 26.36-46; Luke 22.39-46)Tavra tikiñŋarut inimun atiqaqtuamun Gethsemane-mik, aasii Jesus uqallaŋaruq iḷitchitquramiñun, Aquvittitchi uvuŋa, aŋaayyuyaq­tuqtilluŋa.
Tavra piqasiutiŋagai ilimiñun Peter-lu James-lu John-lu, Suli atqu­naq iłuiḷḷiurraqsiŋaruq, ipiqtusuliqpakłuniḷu,
aasii uqallautiŋagai, Isumaaliqpaił̣ł̣uŋa tuquaqsiruatununnii iḷiruŋa. Tavraniittitchi aasii quviqtaiḷiḷusi.
Tavra ilaa taikuŋaqtaallaŋaruq, aasii isumaaqpaił̣ł̣uni ulġuŋaruq nunamun aasii aŋaayyuvluni, Piñaġumiñaqpan, nagliksaaġuŋitkaluaq­łuni.
Tavra ilaa uqallaŋaruq, Aapaaŋ, supayaat piḷḷagitin. Piiġuŋ naglik­saaġutiqpak uvamniñ. Aglaattauq uvaŋa pisuutiŋił̣aapkun, aglaan ili­vich pisuutipkun.
Jesus utiŋaruq piŋasunun iḷitchitquramiñun, aasii tautukługich siñiktuat. Peter uqallautiŋagaa, Simon, siñikpich? Quviqtaiḷiyumiñaiñ­ŋavich atautchimiunnii ikarraġmi?
Quviqtaiḷisitchi aŋaayyusitchiḷu, iḷaanni payarirauviaqtusi ikł̣igut­chaktinniaġunmun. Iḷumun ilitqusisi piyummatiqaġaluaqtut, timisi sayaitchut.
Tavra Jesus aullatqiŋaruq, aasii aŋaayyuvluni taapkuniŋa-suli uqaluŋnik.
Tavra utiqami, ilaan tautuŋagai siñiktuat-suli qanuq pillitchiŋarut. Suli iḷisimaŋaitchut kiggutiksramiŋnik ilaanun.
Makittitchi. Aullaqta. Tautuksiuŋ uvva. Aitchuutiginniktuaq uvam­nik tikitchuq.
Tigurauruq Jesus<TS3>(Matthew 26.47-56; Luke 22.47-53; John 18.3-12)Tavra tavrauvvaa uqaġniaqtillugusuli, qairuq Judas, iḷaŋat qulit malġuk. Piqatigiŋagai iñusalaich savikpaliraqtuat anauttaksraligaaq­tuallu, tiliraŋich aŋaayyuliqsiqpaich iḷisaurriḷḷu pitquranik umialiŋ­nallu.
Tavra taavruma aitchuutiginniktuam ilaanik nalunaiñŋutaksriñŋa­gai, uqaqłuni, Kiñaliqaa kunikkaġa taamna ilaaguruq. Tigugisigiksi aasii aullatilugu qaunagilugu.
Tavra Judas tikipqauraqami, tavrauvvaa ullaŋagaa Jesus aasii uqallakłuni, Iḷisaurrii. Suli kuniŋagaa.
Tavra tiguniqłaŋagaat.
Tavra iḷaŋata qikaqtuat tamaani amuŋagaa savikpak, aasii anauv­lugu kivgaŋa aŋaayyuliqsiqpaich qaukłiata aasii siutaiqł̣ugu.
Tavra Jesus uqallautiŋagai, Qaivisi tigligayuktimun pimmatun, savikpaqaqłusi anaullautiniglu tiguyaqtuqłuŋa?
Uvaŋa uvlutuaġman piqatigigivsi aŋaayyuvikpaŋmi iḷisaurrivḷuŋa, aasii tigulaitkivsiŋa. Aglaan Bible uqaluat nalauttuksrauruq.
Tavra iluqaġmiŋ iḷitchitqurat qimagruiññaqługu pigruŋarut.
Tavra nukatpiam Jesus maliŋagaa ukił̣haaġiksuamik uligaaqtuq­łuni annuġaiññami. Tavra tiguŋagaluaġmigaat,
aglaan ilaan qimaŋagaa uligaani, aasii pigruqłuni iliŋiññiñ annuġai­ḷaq.
Jesus Apiqsruqtuġaat Uqaqsitaaġviŋmi<TS3>(Matthew 26.57-68; Luke 22.54-55, 63-71; John 18.13-14, 19-24)Tavra aullautiŋagaat Jesus aŋaayyuliqsiqpaich qaukłiata iglua­nun, suli piqatigivlugu kasimaŋarut iluqaġmiŋ aŋaayyuliqsiqpaiḷḷu umialiŋnallu iḷisaurriḷḷu pitquranik.
Tavra Peter-m maliŋagaa Jesus aquagun uŋasikł̣ugu aasii isiqłuni siḷallianun igluata aŋaayyuliqsiqpaich qaukłiata. Tavruŋa aquvinŋaruq piqatigivlugich munaqsrich pasiaqłuni igniġmi.
Tavra aŋaayyuliqsiqpaich iluqaġmiglu uqaqtitaaqtitchirit pasikku­tiksraqsiuŋagaat Jesus tuqutchumiñaqsisukługu. Aglaan paqitchiḷaiñ­ŋarut.
Iñugiaktuat iñuich sagluuŋarut iḷisimaniruat ilaagun pasikkutiksra­nik. Suli uqaluŋich atilaiñŋarut.
Tavra iñuich iḷaŋich makinŋarut, aasii saglunik uqaqłutiŋ ilaa­gun.
Tusaaŋagikput uqallaŋman, Suksraunġiġñiaġiga una aŋaayyuvik­pak savaaŋat iñuich, aasii uvlut piŋasut sippiġaluaġnagich savagniaq­tuŋa allamik aŋaayyuvikpaŋmik iñuich savaaġiŋisaŋannik.
Naaggaptauqsuli uqaluŋich atiŋaitchut.
Tavra aŋaayyuliqsiqpaich qaukłiat makinŋaruq qitqannun, aasii apiġivlugu Jesus, Kiggutiksraitpich ukua iñuich uqaluŋiññun ilipkun?
Tavra Jesus nivliŋaitchuq, suli kiuŋaitkaa sumik. Aŋaayyuliqsiq­paich qaukłiata apiġitqiŋagaa, Ilivich Christ-guvich, Iġñiŋa Nanġaq­tauruam?
Jesus uqallaŋaruq, Tavrauruŋa. Aasii ilivsi tautugniaġiksi Iġñiŋa Iñuum aquppiruaq taliqpiata tuŋaani Sapiġñaqtuam, suli qairuaq nuvuyaŋigun qiḷaum.
Tavra aŋaayyuliqsiqpaich qaukłiata aliktuŋagai annuġaani suli uqaqłuni, Iñuvsaanik pasiññiktuksranik ilaanik piqaqtuksrauŋaiqsu­gut.
Tusaaganikkiksi God-itun iḷiuqtuaq inmiñik. Qanuq sivunniqpi­siuŋ? Tavra iluqaġmiŋ sivunniŋagaat tuqutauruksraġuqługu.
Tavra iñuich iḷaŋisa tivvuaqturraqsiŋagaat Jesus, suli matuvlugu kiiñaŋa qakiqtaqługu uqaqłutiŋ, Nalautchaġiñ kimun qakiqtilaaġnik. Suli qaunaksrit tiguvlugu pattaŋagaat.
Peter-m Piiḷaaġigaa Jesus.<TS3>(Matthew 26.69-75; Luke 22.56-62; John 18.15-18, 25-27)Tavra Peter siḷalliġmiitillugusuli, iḷaŋat Aŋaayyuliqsiqpaich qaukłiata niviaqsiaq kivgaŋa tavruunnaaŋaruq.
Aasii tautukamiuŋ Peter pasiaqtuaq, takunnaŋagaa aasii uqallautiv­lugu, Ilivitchauq piqatigimmikkan Jesus Nazareth-miu.
Tavra Peter piiḷaaŋaruq, Nalugiga. Kaŋiqsiŋitchuŋaunnii sumik uqaqtilaaġnik. Tavra aniŋaruq aniiġviŋmun, aasii tiŋmiaq nipanŋaruq.
Tavra niviaqsiam kivgam taututqiŋagaa, aasii uqautiaqsivḷugich tamaani qikaqtuat, Unauvva iḷaŋat.
Tavra Peter piiḷaatqiŋaruq. Suli akkuliurallaŋman, tamatkua qikaq­tuat saniġaani uqallatqiŋarut Peter-mun, Iḷumun iḷagigaatin, qanuq Galilee-ġmiugummiutin.
Tavra tiŋmiam nipannini aippiŋagaa. Aasii Peter-m itqaŋagaa uqa­lua Jesus inmiñun inna, Tiŋmiaq nipatkaluaqtinnagu malġugni, ilivich piiḷaaġiniaġiŋma piŋasuni. Tavra taamna itqaqamiuŋ, ilaa qiaġutiŋa­ruq.
Jesus Apiqsruqtuġaa Pilate-gum<TS3>(Matthew 27.1-2, 11-14; Luke 23.1-5; John 18.28-38)Tavra uvlaatchaurami aŋaayyuliqsiqpaich umialiŋnallu iḷisaur­riḷḷu pitquranik iluqaġmiglu uqaqsitaaqtitchirit kasimaliqtuayaa­ŋarut sivunniuqłutiŋ. Iliŋisa qiḷiqsruivḷugu Jesus, aullautiŋagaat qait­chukługu Pilate-mun.
Tavra Pilate apiġiŋagaa, Umialigivatin Jews? Tavra Jesus kiuŋagaa, Uqallausiġigiñ.
Tavra aŋaayyuliqsiqpaich pasiŋagaat iñugiaktuatigun sutigun.
Tavra Pilate-gum apiġitqiŋagaa, Kiggutiksraitpich? Qanutun uvva iñugiaktigiruanik pasigaatin.
Tavra Jesus kiuŋiḷgitchuqsuli. Tavra Pilate kamatchaktuq.
Jesus Tuquruqsraġuġaat<TS3>(Matthew 27.15-26; Luke 23.13-25; John 18.39–19.16)Tavra niqinaqilimaaġmata qulaurrusiqiviŋmik, Pilate annaktitka­yukkaa atausiq tigutaaqtaq, kiñapayaaq pisuŋmarruŋ.
Tavrani iñuk inŋaruq atilik Barabbas-mik tigutaaqtauqatauruaq iñuŋnun tuavaallaktitchiññiktuanun iñuaŋavlutiŋ.
Tavra iñusalaich nipaalavlutiŋ qasiḷiaqsiŋagaat Pilate pitquvlugu piḷ­ġusikaamisun ilimiŋnun.
Tavra Pilate-gum apiġiŋagai, Tigutaaqtauŋaiqsitquvisiuŋ uvamnun umialgat Jews?
Qanuq ilaa iḷisimalluataŋaruq aŋaayyuliqsiqpaŋnun aitchuutigiŋati­laaŋanik killuġivlugu.
Tavra aŋaayyuliqsiqpaich aulayyaŋagaich iñuich, ilaanun tigutaaq­tauŋaiqsitquvlugu Barabbas.
Tavra Pilate-gum apiġitqiŋagai, Qanuquvisiuŋ aasii uvamnun ilivsi taikkaqsi Umialgannik Jews?
Iliŋisa saqłautiŋagaat, kikiaktuutili.
Tavra Pilate-gum uqallautiŋagai, Summan? Sumik pitquramik nav­giŋava? Tavra saqłautivsaaqsiññaŋagaat atqunapiaġataq, Kikiaktuu­tili.
Tavra Pilate-gum, iviġagumavlugich iñuich, tigutaaqtauŋaiqsinŋa­gaa Barabbas. Aasii aitchuutigiŋagaa Jesus ipiġaqtuqtitanikamiuŋ kikiaktuutitquvlugu aŋarrauramun.
Aŋuyaktit Kipagigaat Jesus<TS3>(Matthew 27.27-31; John 19.2-3)Tavra aŋuyaktit itqutiŋagaat Jesus Pilate-gum igluqpaŋanun, aasii katitquŋagaich iḷakut aŋuyaktit atautchimun.
Tavra atipkaŋagaat annuġaanik suŋauraammaġiksuanik umialik­tun, suli niaquġusiŋarut kakiḷḷaġnaqtuanik qisiqsiutinik, aasii iḷivḷugu niaquanun.
Tavra iliŋisa kipagivlugu nanġarraqsiŋagaat uqaqłutiŋ, Sivisurua­mik iñuuli Umialgat Jews.
Suli anaullaŋagaat niaquagun qiruatchiamik, tivvuaqtuqługulu. Suli kipagivlugu sitquġvigiŋagaat purvigivlugulu.
Tavra kipagianikamirruŋ, mattaqtinŋagaich suŋauraammaġiksuat annuġaat ilaaniñ, aasii annuġaaqługu ilaan annuġaaŋiñik, aasii aullau­tivlugu kikiaktuutiyaqtuqługu.
Jesus Kikiaktuurrauruq Aŋarrauramun<TS3>(Matthew 27.32-44; Luke 23.26-43; John 19.17-27)Iglaullaġmiŋ aŋuyaktit paaŋagaat iñuk atiqaqtuaq Simon-mik, tikitchaqtuqtuaq iniqpaŋmun imaŋŋa nunamiñ. Tavra nunuriŋagaat iqsruquvlugu ilaanun Jesus aŋarrauraŋa. Taamna Simon Cyrene-miu, aapaŋak Alexander-vlu Rufus-lu.
Tavra Jesus tikiutiŋagaat inimun Golgotha-mun, sivuniqaqtuamun Inaanik Niaquġruam.
Tavra imiksriñŋagaat wine-mik avuuŋaruamik Myrrh-mik, aasii imiŋaitkaa.
Tavra kikiaktuutianikamirruŋ, autaaŋagaich annuġaaŋi, saaptauti­givlugich nalliannik iñullaa piñiaqtilaaŋanik.
Nine-ukłaaġman uvlaami kikiaktuutiŋagaat.
Suli aglaich pasikkusiaŋi iḷiŋagaich niaquata qulaanun uqaluqaq­tuat inna, “Umialgat Jews.”
Suli tuvaaqasiqł̣ugu kikiaktuutiŋagaich malġuk tigligayuktik, atau­siq taliqpiata tuŋaanun, suli igḷua saumiata tuŋaanun.
[Tavra Bible uqaluat taŋŋiŋaruq, uqaluqaqtuaq, “Ilaa kisiuqatau­ŋaruq piḷuktualiqirinun.”]
annauttuiñ iliŋnik, atqaġiḷḷu aŋarrauramiñ.
Tainnatuttauq aŋaayyuliqsiqpaich iḷisaurriḷḷu pitquranik, kipagiv­lugu uqaaŋarut ilimiŋnun, Annaurriŋagaluaqtuq allanik, ilimiñik annautilaitchuq.
Tautuglakput Christ umialgat Israel, atqaġli aŋarrauramiñ akkupak ukpiġiliġumagikput. Suli malġuk kikiaktuurrauqatauruak Jesus-mun pisaaŋaŋammigaak.
Jesus Tuquruq<TS3>(Matthew 27.45-56; Luke 23.44-49; John 19.28-30)Tavra uvluq qitiqqaġman, taaqsiŋaruq iluqani nuna piŋasunuga­taqtillugu.
Tavra piŋasunuŋman Jesus nivliŋaruq nipatuvluni, Eloi, Eloi, lama sabachthani, sivuniqaqtuaq, God-iiŋ, God-iiŋ, summan suksraaqpiŋa?
Tavra iḷaŋisa qikaqtuat saniġaani tusaakamirruŋ, uqallaŋarut, Ququulagaa Elijah.
Tavra iñuk aqpanŋaruq aasii immiqł̣ugu ivsaktaqtuaq wine-mik, iḷivḷugu qiruum nuvuanun, aitchuŋagaa imiquvlugu uqallautivlugich, Aannagu. Naipiqtuġlakput Elijah qaiñiaġmagaan atqaġiaġlugu.
Tavra Jesus nivliŋaruq nipatuvluni, aasii aniġniġiqł̣uni.
Tavra talukiyaaŋa aŋaayyuvikpaum aliŋaruq malġuułłuni qulimiñiñ ataanun.
Tavra aŋuyaktit atanauraŋata, qikaqtuam akiani, tusaakamiuŋ tainna nivliqsuaq aniġniġiġmallu, uqallaŋaruq, Iḷumun una iñuk Iġñi­ġiniġaa God-im.
Tavranivsauq aġnat qiñiŋarut uŋasiñiñ. Iḷagiŋagaich Salome, Mary-ḷu Magdalene, suli Mary aakaŋak James-lu kamanaiññiqsram Joses-lu.
Taapkua aġnat maliġiŋakkaŋat Jesus Galilee-miinman pamaġivlugu. Allattauq iñugiaktuat aġnat tavraniinŋarut maliŋaruat Jerusalem-uŋ­man.
Jesus Iḷuvviuġaat<TS3>(Matthew 27.57-61; Luke 23.50-56; John 19.38-42)Tanuġaksiaqsimman Joseph Arimathea-ġmiu tikiñŋaruq.
Ilaa isumakkusiaqaġluataqłuni iḷauruaq aŋaayyuvikpaum uqaqsi­taaqtitchiriŋiñun, niġiuktuaguruaq tikiññiksraŋanun God-im atanniq­simannigniksraŋanik iñuŋnun. Taamna uvluq Itqanaiyaġviuruaq sivuani Jew-guruat Savairviata. Tavra Joseph sivuuqqataiqł̣uni Pilate­muŋaruq, aasii apiqqusiġivlugu Jesus timaa.
Pilate niġiiḷḷaqtauŋaruq tusaakamiuŋ Jesus tuquaniktilaaŋa. Tavra qaitquŋagaa aŋuyaktit atanauraŋat aasii apiġivlugu tuquaniŋmagaan Jesus.
Tavra iḷitchuġianikamiuŋ aŋuyaktit atanauraŋanniñ, pitquŋagaa timaa Jesus Joseph-mun.
Tavra Joseph tauqsiŋaruq qatiqtuamik ukił̣haaġiksuamik, aasii atqaqługu Jesus timaa, suli nimmaaqługu qatiqtuamik ukił̣haaġiksua­mik iḷiŋagaa iḷuvviviŋmun nayuurramun uyaġakun. Tavra aksraŋagaa uyaġagruaq upkurriutivlugu iḷuvviviŋmun.
Tavra Mary Magdalene Mary-ḷu aakaŋa Joses qiñiŋagaak sumun Jesus iḷuviqtilaaŋa.
Jesus Aŋiruq Tuqqunmiñ<TS3>(Matthew 28.1-8; Luke 24.1-12; John 20.1-10)Tavra Jew-guruat Itchaksriġmata Savaiññiŋat qaaŋiġman, Mary Magdalene Mary-ḷu aakaŋa James Salome-ḷu tauqsianiŋa­niqsut tivraġiksautinik iḷuvviuġutikaanik, iḷuvviuġutigisukługich Jesus timaanun.
Tavra uvlaatchaurami Savaitchuani, iḷuvviviŋmuŋarut siqiñiq nuisa­ġataġman.
Taapkua aġnat uqaŋarut ilimiŋnun, Kia aksraktitchisiniaqpatigut uyaġagmik paaŋaniñ iḷuvvivium?
Taamna uyaġak aŋitaktuaŋaruq. Tavra qiviaqamiŋ, tautuŋagaat uya­ġak aksraktinŋaruaq.
Tavra isiqłutiŋ iḷuvviviŋmun, tautuŋagaat nukatpiaq aquppiruaq taliqpiata tuŋaani, annuġaaqaqłuni akuqturuamik qatiqtuamik, aasii iqsitchakłutiŋ.
Tavra ilaan uqallautiŋagai, Iqsitchagnasi. Ivaġiksi Jesus Nazareth-miu, kikiaktuurrauŋaruaq, aŋiŋaruq. Uvaniinŋitchuq. Tautuksiuŋ uvva inaa iḷuviġmarruŋ.
Aullaqsiññaġitchi uqallautiyaqtuqsigik iḷitchitquraŋi Peter-lu ayuni­ḷugu Galilee-mun. Taamani tautugniaġiksi, uqallausiatun ilivsiññun.
Tavra aniŋarut qilamik, suli pigruŋarut iḷuvviviŋmiñ. Iqsitchakpaił̣­ł̣utiŋ uuliksiŋarut, quliaqtuaġniugaŋaitchullu supayaamik kimulliqaa iqsitchakpaił̣ł̣utiŋ.
Jesus Niptaqtuq Mary Magdalene-mun<TS3>(Matthew 28.9-10; John 20.11-18)[Tavra Jesus aŋikami uvlaatchaurami Savaiññiġmi, niptaqqaaŋa­ruq Mary Magdalene-mun, ilitqusiqł̣uikkamiñun tallimat malġugnik.
Aasii Mary-m aullaqłuni uqallautiŋagai tuvaaqatigiŋakkaŋi Jesus. Taapkua kiŋuvġuŋarut qiavlutiglu.
Tavrali iḷitchitqurat tusaakamiŋ iñuunivḷugu tautuŋnimmagulu, ukpiŋaitchut.
Tavra iliŋik utiŋaruk aasii quliaqtuaġivlugu Jesus allanun. Naagga­suli ukpiġiŋaitkaich.
Jesus Niptaqtuq Qulit Atautchimun Iḷitchitquranun<TS3>(Matthew 28.16-20; Luke 24.36-49; John 20.19-23; Acts 1.6-8)Aquvatigun Jesus niptaŋaruq qulit atautchimun niġiñiaqtillu­gich. Aasii suaŋagai arguasuutaatigun ukpiġuŋirrutaatigullu, qanuq ukpiġiŋaitkaich tautuŋaruat ilaanik aŋianiŋman.
Tavra ilaan uqallautiŋagai, Aullaġitchi nunapayaanun, aasii alġaq­sruutigilugu tusaayugaaġiksuaq iñupayaanun.
Iñuk ukpiqtuaq tusaayugaaġiksuamik suli paptaiqsauruaġlu annaurrauniaqtuq, aglaan ukpiŋitchuaq suksraunġiqsauniaqtuq.
Tamatkua ukpiqtuat piqaġniaqtut makkuniŋa nalunaiñŋutaŋiñik suaŋŋatim. Anittaġniaġaich ilitqusiqł̣uich uvaŋa atipkun, uqaġniaq­tullu uqautchiñik nalukkamiŋnik,
tiguniaġaich nimiġiat tuqunaqaqtuat, suli imiġaluaġumiŋ qanusiḷi­maamik tuqunamik, anniġumiñaitkai.
Jesus Mayuurrauruq Qiḷaŋmun<TS3>(Luke 24.50-53; Acts 1.9-11)Tavra Atanġum Jesus uqaqatigianikamigich iḷitchitqurani, mayuurrauŋaruq qiḷaŋmun aasii aquviłłuni taliqpiata tuŋaanun God-im.
Iḷitchitqurat aullaqłutiŋ alġaqsruiŋarut sumiḷiqaa. Aasii Atanġum savaqatigiŋagai ukpiġnaqsiḷiqługu alġaqsruiñiŋat iḷumun itilaaŋanik aliuġnaqtuatigun savaaŋisigun.] Amen.
UQALUGIKSUAT QULIAQTUAĠIRAŊAGUN LUKEIñulluatapiaġatamun Theophilus-mun.Iñugiaktuat iñuich pisuqtilaamiktun aglautiŋagaich sut piŋaruat akunnaptiŋni.
Tamatkuniŋa quliaqtuaġutiŋagaatigut iñuich qiñiŋaruat tamatkua pimmata isuaniñqaŋa. Iñuich tamatkua paŋmapak alġaqsruiraurut tamattumiŋa tusaayugaaġiksuamik.
Tavra iliŋnun, Theophilus, isummatigiŋammigiga nakuurualivḷugu aglautigupkich tamatkua iłuaqsruaġlugich, qanuq qaŋapasugruuraq qaunakłaaqłuŋa iḷitchuġiniataŋagiga iḷumun ittuaq iliŋisigullaa piruati­gun.
Aasiuvva aglautiŋagitka tamatkua, iḷisimatquvlutin iḷumun itilaaŋannik iḷisausiaġiŋakkatin.
John Paptaiqsim Aniñiksrautaa QuliaqtuaguruqHerod iñuuŋŋaan umialguruaq Judea-mi, aŋaayyuliqsiqpaqaŋaruq atiqaqtuamik Zechariah-mik. Aŋaayyuvikpaŋmi savaqatauŋaruq aŋaayyuliqsiqpaŋnun taiguutiqaqtuanun Abijah-m piqatiŋiñik. Zechariah nuliaqaŋaruq atiqaqtuamik Elizabeth-mik, maŋŋuqaqtuamik Aaron-miñ, aŋaayyuliqsiqpaich maŋŋuanniñ.
Tavra iluqatik nalaunŋarualiqirauŋaruk sivuġaani God-im, kamagivlugich iluqaisa pitquraŋi Atanġum pasiñaġumiñaił̣ł̣utik.
Aglaan miqłiqtuiñŋaruk, qanuq Elizabeth miqłiqsiḷaiñŋaruq, suli ilu­qatik utuqqaliŋaruk.
Abijah-m piqatiŋi tikiutimmagich savaŋniksraŋata aŋaayyuvikpaŋmi, Zechariah-m savautiŋagaa God aŋaayyuliqsiqpauvluni.
Aasii aŋaayyuliqsiqpaich piḷġusiatigun, Zechariah nalunaiqsauŋaruq aŋaayyuliqsiqpauruksrauvluni ikipkaiḷuni tivraġiksaunmik. Ilaa isiŋa­ruq aŋaayyuvikpaŋanun Atanġum ikipkaiviŋmun tivraġiksaunmik.
Tavra Zechariah ikipkaipkaqtillugu tivraġiksaunmik, iluqaġmiŋ iñu­salaich aŋaayyuŋarut siḷataani.
Tavra tavrani Atanġum isaġulga niptaŋaruq, makitavluni taliqpiata tuŋaani ikipkaivium tivraġiksaunmik.
Tavra Zechariah-m tautukkamiuŋ isaġulik tupaŋaruq, iqsitchaŋa­ruġlu.
Tavra isaġulgum uqallautiŋagaa, Iqsiñak Zechariah, qanuq God-im tusaaŋagaa aŋaayyutin, aasii nulian Elizabeth iġñiqaġniaqtuq. John-mik atchiġñiaġiñ.
Tavra quviasuutiqpaqaġniaqtutin, suli iñugiaktuat iñuich quviasuu­tiqpaqaġniaqtut anikpan.
Qanuq ilaa kamanaġniaqtuq sivuġaani Atanġum, suli imiġniaŋit­chuq wine-mik naggaunnii imiŋasiñaqtuamik, suli immiqsauniaqtuq Ilitqusiġiksuamik aniñiġmiñiñqaŋa.
Ilaan utiġuliqsinniaġai iñugiaktuat Israel-guruat ukpiġuliqsillugich Ataniġmun God-iŋannun.
Tavra Ataniq qaiŋaiñŋaan, taamna John alġaqsruiñiaqtuq Elijah-m alġaqsruisiatun suaŋŋatiqaġniŋatullu. Ilaan aŋayuqaaguruat atisipkaġ­niaġai miqłiqtuŋiññun. Tamatkua uqaqsiġiitchuat ukpiliqsinniaġai nalaunŋaruatun iñuktun. Tainna piḷuni, ilaan itqanaiyaġniaġai iñuich akuqtuġumiñaqsiḷugu Ataniq.
Tavra Zechariah uqallaŋaruq isaġuliŋmun, Qanuġlugu iḷisimaniaqpigu taamna piñiaqtilaaŋanik? Qanuq aŋayuqaaŋaruŋa, nuliaġa­suli aaquaŋammiuq.
Tavra isaġulgum kiuŋagaa, Uvaŋa Gabriel-guruŋa, savaktiŋa God­im iviġaumagivluŋa, aasii tilirauŋaruŋa uqautitquvlutin taavrumiŋa tusaayugaaġiksuamik.
Qanuq ukpiġiŋiññapkich uqalutka, nalaunniaqtuat piviksramik­kun, nipaiññiaqtutin uqalaitchuatun iñuktun tikilġataġlugu uvluq tamatkua nalaurviksraŋat.
Tavrali iñuich utaqqiŋagaat Zechariah, suli isummatigiŋagaat muluvluni isiġmiuniŋa aŋaayyuvikpaŋmi.
Tavra Abijah-m piqatiŋisa savagviksraŋat naannamiuŋ aŋaayyuvikpaŋmi, Zechariah aiŋaruq.
Tamatkua pianiŋmata, Zechariah-m nuliaŋa Elizabeth siŋaiyauŋa­ruq, aasii tallimani tatqiñi aimmiŋaruq isumalaaqłuni,
Ataniq savaŋaruq aliuġnaqtuamik uvamnun. Paŋmapak kanŋusuk­kumiñaiqsuŋa miqłiqtuiññiġa pisigilugu.
Jesus Aniñiksraŋa QuliaqtuaguruqTavra itchaksrat tatqich pianiŋmata Elizabeth siŋaiyausaaniŋ­man, isaġulik Gabriel tiliŋagaa God-im iniqpaŋmun atiqaqtuamun Nazareth-mik, Galilee-miittuamun.
God-im tiliŋagaa niviaqsiamun aŋusiuŋaitchuamun atiqaqtuamun Mary-mik, piksrautiniŋaruamun aŋunmik atiqaqtuamik Joseph-mik, kiŋunġuruaq umialiŋmun David-mun.
[Tavra Gabriel-gum ullaŋagaa aasii uqallautivlugu, Tutqiutiqaġiñ, iviġaumagiraupiaqtuatiin, Atanġum itqatigigaatin. Quviatchaktitauru­tin naumaruamik aġnapayaaniñ.]
Tavra Mary-m atqunaqłuni tupauttaġiŋagaa uqalua isaġulgum, suli isumalaaġutigivlugu sumik paġlatiŋi sivuniqaġniaqtilaaŋannik.
Tavra isaġulgum uqallautiŋagaa, Iqsiñak Mary. God-im iviġaummatigigaatin.
Uvvaasii siŋaiyauniaqtutin aasii iġñiqaġlutin. Atchiġumagiñ Jesus-mik.
Ilaa kamanaġniaqtuq. Iġñiġiniaġaa sapiġñaġniqsrauruam God-im. Suli Atanġum God-im umialiguqtinniaġaa David-tun maŋŋuuruatun ilaanun.
Aasii ilaa umialguniaqtuq isuitchuamun kiŋuniŋiñun Jacob, aasii­suli ilaan atanniqsimmataa isuiññiaqtuq.
Mary-m uqallautiŋagaa isaġulik, Qanuġluni taamna piyumiñaqpa uigiḷḷaġma?
Tavra isaġulgum kiuŋagaa, Ilitqusiġiksuaq qaiñiaqtuq iliŋnun, aasii suaŋŋataata sapiġñaqtuam God-im itqatiginiaġaatin nalautillasiḷugu. Taamnaasii pisigilugu piḷuutaitchuaq miqłiqtuq tairauniaqtuq Iġñiŋa­nik God-im.
Aasiuvva, nanmiñiq iḷan Elizabeth aaquaŋagaluaqtuq, siŋaiyausaa­niŋammiuq aŋunmik. Uvvaasii iḷisimanaqtuam miqłiqsiḷaitchuaguv­lugu itchaksriġai tatqich siŋaiyausaqami.
Qanuq God piḷḷaruq supayaamik.
Tavra Mary uqallaŋaruq, Uvva Atanġum kivgaġigaaŋa. Piḷi uvamnun tuvraġlugu uqaluiñ. Tavra isaġulik aullaŋaruq ilaaniñ.
Mary-m Ullakkaa ElizabethTaavruma aquagun, Mary aullaġnasuaŋaruq qimialuuruamun nunamun, nunaaqqich iḷaŋannun Judea-miittuamun.
Aasii isiŋaruq igluanun Zechariah-m, paġlavlugu Elizabeth.
Tavrali Elizabeth tusaakamiuŋ paġlataa Mary-m, miqłiqtuq aulaliq­tuŋaruq iḷuani, suli Elizabeth Ilitqusiġiksuam aŋalałługu,
uqallaŋaruq nipatuvluni, God-im iviġaumagiłhaaŋagaatin aġnapayauraniñ God-im iviġaumagigaa siŋaiyaan.
Qanutun iviġaumakkusiaqaqtigivik aakaŋata Ataniġma ullakkumi­ñaġmaŋa.
Qanuq uvva, paġlatin tusaapqauraqapku, miqłiqtuuraq iḷumni aula­liqtuŋaruq quviatchaktuatun.
Aasii quviatchaktitaugiñ ukpiliŋarutin taŋŋiqsauniaġnivḷugich uqausiusiatin Ataniġmiñ.
Mary-m NanġautaaTavra Mary uqallaŋaruq, Uummatimniñ iluqaaniñ nanġaġiga Ataniq,
suli iḷumni quviasukpaktuŋa qanuq God-im annaurrigikkaġma
piksraqtaaġiŋagaaŋa kamanaił̣ł̣uŋa kivgaġigaluaqłuŋa. Qanuq uvva, tavraŋŋaaglaan iñupayaat taiñiaġaanŋa iviġaumakkusiaqaqtua­mik.
Qanuq taavruma sapiġñaqtuam God-im savautiŋagaaŋa kamanaqtuakun aliuġnaqtuamik. God piḷuutaitchuq.
Suli ilaan nagliktuutaa ittuq iñupayaanun qiksiksrautiqaqtuanun inmiñun kiŋuniġiipayaani.
Ilaa savaŋaruq aliuġnaqtuanik. Kamanaiŋagai kamasaaqtuat taputivlugich sivunniuġutiŋich.
Tamatkua ikayuqtisiuqtuat piqaqtuksrauvlutiŋ pisuġuiqsitkai, aasiiḷi ikayuqtisiuŋitchuat pigiraksraġikkaġmikkun ilaan pisuŋitkai.
<sup>(54-55)</sup> Ilaan ikayuŋagai kivgani Israel-guruat, suli nagliktuqługich, unniqsuqłiisimisun maŋŋuptiŋnun Abraham-mun kiŋuniŋiñullu isuitchuamun.
(-)
Tavra Mary-m nayuŋagaa Elizabeth miksraułługich tatqich piŋasut, aasii utiŋaruq aimaaġviŋmiñun.
John Paptaiqsi AniruqTavra tikiutiŋagaa Elizabeth iġñiviksraŋanun, aasii iġñiqaŋaruq.
Tavra siḷalliŋisa nanmiñiŋisalu tusaaŋagaat Ataniq kamanaqtuamik nagliktuiñivḷugu Elizabeth-mun, aasii quviasukpaqatigiŋagaat.
Tavra tallimat piŋasuanni uvlut, iliŋikta nalunaiñŋutchiqsitchaqtuŋagaak miqłiqtuq, aasii atchiġuŋagaluaġaat Zechariah-mik aapaŋatun.
Tavra aakaŋa uqallaŋaruq, Taavrumiŋa atiqaġniaŋitchuq. Ilaan ati­ġiniaġaa John.
Tavra ilaisa kiuŋagaat, Nalliatunnii nanmiñiq iḷavich atiqaŋaitchuq taavrumiŋa atiġmik.
Tavra iliŋich urriqaŋarut aapaŋanun, apiqsrivḷutiŋ sumik ilaanun atchiqummagaan nukatpiaġruk.
Tavra Zecharias apiqsriŋaruq aglagviksramik, aasii aglakłuni uumiŋa. Ilaan atqa John. Tavra iliŋich aliuŋarut.
Tavra tavraŋŋatchiaq Zechariah uqallasiŋaruq, aasii uqallakłuni, nanġaqługu God.
Tavra aliuġutchaŋarut iluqaġmiŋ siḷalliŋi. Suli tamatkua iluqaisa uqautigiŋagaich iluqaani qimialuŋiññi Judea-m nunaaqqiŋisa.
Tavra iluqaġmiŋ tusaaruat tamatkuniŋa piiguitkaaġiŋagaich, uqaur­rutiŋarut avanmun, Qanutun aliuġnaqtiginiaqpa una miqłiqtuq. Qanuq nalunaiñŋaruq Ataniġmun itqatigitilaaŋa.
Zechariah-m NanġautaaTavra John-gum aapaŋa Zechariah Ilitqusiġiksuam aŋalałługu uqaqtinŋagaa nanġautinik piyumaaqtuaniglu.
Nanġaġlakput Ataniq God-iŋat Israel-guruat, qanuq ilaan ikayuġia­ŋagai aasii annautivlugich iñuŋni.
Akunġanniñ kiŋuniŋisa David, God piksraŋaruq Iñuŋmik suaŋŋatiqaqtuamik annautiyumiñaqłuta.
Taimaŋŋaqaŋa uqausiġmisun ilaan nanmiñiq uqaqtimigun,
annaurrauniaġnivḷuta akiḷḷivsiŋñiñ, suli iluqaiññiñ uumikłiqsuaniñ uvaptiŋnik.
God nagliktauruq aŋayuqaaptiŋnun taŋŋiqł̣ugich unniqsuqłiisini miqłiqtuŋiññun.
Uvva unniqsuqłiiñ nalupqinaiŋaraŋa maŋŋuptiŋnun Abraham-mun.
Uvagut ilaan annautiniaġnivḷuta akiḷḷivsiŋñiñ uvaptiŋnun savautit­quvluni iqsiŋaiġḷuta.
Suli savautilugu iñuuniqtutilaaptiktun piḷuutaitchuakun nalaunŋaruakullu.
Aasii ilivich miqłiqtuuŋ, tairauniaqtutin uqaqtaanik sapiġñaġniqsrauruam God-im, qanuq aulaniaqtutin sivuani Atanġum itqanaiyaġlugich iñuich akuqtuġumiñaqsiḷugu Ataniq,
iḷitchuġipkaġlugich God-mun annautiniḷugich, suliqutigiŋaiqł̣ugich itqaumayumiñaiġḷugich piḷuutiŋich.
Qanuq God-ikput nagliktuutiqpaqaqtuq piaqłuktautiqaŋitchuġlu uvaptiŋnun. Uvlum nutauruam qausaġatauraġniŋatun inniaqtuq uvaptiŋnun, tilikpagu Annaurri.
Tamatkua paŋmapak taaqtuamiittuat sivuuġagivlugu tuqqun, iñuurraqsiñiaqtut qaummaġmi, ukpiġlutiŋ ilaanun, aasii ilaan iñuupkaġluta tutqiksilluta.
Tavra miqłiqtuq agliŋaruq suaŋasisaiññaqłuniḷu nalaunŋarualiqiniġmun. Suli nunagluktuami iñuuŋaruq uvluanunaglaan satqummiġ­ñiksrami Israel-guruanun.
Jesus Aniñiŋa<TS3>(Matthew 1.18-25)Taipkunani uvluni Caesar Augustus pitquraliŋaruq nunam iñupayauraŋi atanniqsimakkani atchiitquvlugich.
Tavra iñupayaat atchiiyaqtuaŋarut ilaisa nanmiñiq iniqpaŋmiŋñun.
Tavraptauq Joseph aullaŋammiuq Galilee-miñ, iniqpaŋmiñ Nazareth-miñ, Judea-mun iniqpaŋanun David, atiqaqtuamun Bethlehem-mik, qanuq ilaa David-gum kiŋuniġivlugu.
Joseph atchiiyyaqatigiŋagaa Mary, tuvaaqatiksrautini, siŋaiyauruaq.
Tavra tavraniillaġmiŋ, iġñiviksraŋan tikiutiŋagaa.
Tavra iġñiŋaruq aŋayukłiġmik aŋunmik aasii nimmaaŋagaa miqu­ŋaitchuanik ukił̣haanik, aasii iḷivḷugu niġrutit niġġiviannun, qanuq iniksraiñŋarut tukkumaviŋmi.
Isaġulgich Niptaqtut ImnaiḷiqirinunTavra tamaani nunami imnaiḷiqirit qaunaksriŋarut imnaimiŋnik unnuami.
Tavra Atanġum isaġulgata niptaġvigiŋagai, suli qaumanġa Atanġum qaummaġiksinŋaruq avataannun, aasii iqsiḷiŋarut.
Tavra isaġulgum uqallautiŋagai, Iqsiñasi, qanuq uvva, quliaqtuaġutiyaqtuġivsi tusaayugaaġiksuanik iñupayaat quviasuutiqpaginiakkaŋiñ­ñik.
Qanuq uumani unnuami aniruq annaurriksi, iniqpaŋani David, Christ-guruaq Ataniq.
Aasiuvva iḷitchuqqutiksraqsi ilaagutilaaŋanik. Ilivsi paqinniaġiksi miqłiqtuuraq nimmaaŋaruaq miquŋaitchuanik ukił̣haanik, suli nalav­luni niġrutit niġġivianni.
Tavra tavraŋŋatchiaq isaġulik piqasiŋagaat isaġulisalaich nanġaqługu God, suli uqaqłutiŋ,
Nanġaqtauli God qiḷaŋmiittuaq, suli nunami aŋuyautairrutiqaġli akunġanni iñuich ilaan iviġaumagikkaŋisa.
Isaġulgich qiḷaŋmuaniŋmata, imnaiḷiqirit uqaŋarut inmiŋnun, Aullaqtauvagut Bethlehem-mun tautugiaġlugu taamamna piruaq, Atanġum kilgutigikkaŋa uvaptiŋnun.
Tavra qilamiqsruqłutiŋ aullaŋarut, aasii paqiłługich Mary-ḷu Joseph-lu miqłiqtuuraġlu nalaruaq niġrutit niġġivianni.
Tavra tautuqqaaqługu, uqautigiŋagaat uqaluk uqausiusiaqtik taavrumuuna miqłiqtukun.
Aasii iluqaġmiŋ iñuich tusaaruat imnaiḷiqiriniñ uqaluusiamiŋnik aliuŋarut.
Mary-vḷiasii itqaumagiŋagai isumalaaġutigivlugich iluqaisa piruat.
Tavra imnaiḷiqirit utiŋarut, kamanaqsiḷiqługu nanġaqługulu God iluqaisigun tusaaramikkun tautukkamikkullu uqausiusiamiktun.
Jesus AtchiġaatTavra tallimat piŋasut uvlut naanmata, nalunaiñŋutchiqsauga­niŋman, atchiqsauŋaruq Jesus-mik, atchiutiksrirrutaanik isaġulgum siŋaiyaagusaŋaiñŋaan.
Jesus God-mun Aitchuutauruq AŋaayyuvikpaŋmiNalautinman Mary-vḷu Jesus-lu aullaġviksraŋak aŋaayyuvikpaŋmun nalautitchiyaqtuġlutiŋ Moses pitquraŋiñik miqłiqtuq animman, Jerusalem-muŋarut aitchuutigiyaqtuqługu miqłiqtuqtiŋ Ataniġmun.
Taavrumuuna aglausimaruq God-im pitquraŋiñi inna, “Aŋugai­yaaq aŋayukłiq ilaaguaqtauniaqtuq Ataniġmun.”
Tavra tikiññamiŋ aŋaayyuvikpaŋmun, aitchuiŋaruk ikipkautinik, Atanġum pitquraŋisa uqaluatigun, “Malġugnik nuyuaqturuagnik tiŋ­miaŋnik, naagga malġugnik tiŋmiayaaŋnik nuyuitchuaŋnik.”
Tavra iñuk inŋaruq Jerusalem-mi atiqaqtuaq Simeon-mik. Taamna iñuk nalaunŋaruaguŋaruq sivuġaani God-im, iñulluatauvlu­niḷu, aasii niġiuŋaruq qakugu God tilisiñiaqtilaaŋanik Annaurrimik Israel-nun, suli Ilitqusiġiksuam aŋalanŋagaa.
Ilitqusiġiksuam iḷitchuġipkaŋagaa tuquniaŋiññivḷugu tautukkaluaġ­nagu Annaurri Atanġum tiliñiakkaŋa.
Tavra Ilitqusiġiksuam isummiŋagaa aŋaayyuviŋmuguliqsiłługu. Tavraasii aŋayuqaaguruak itqutimmatku miqłiqtuq Jesus, pisisaqtuq­ługu piḷġusiatigun pitqurat,
Simeon tigumirriutiŋagaa aasii nanġaaqsivḷugu God uqaqłuni.
Ataniiq, paŋmapak uvaŋa kivgan tuquyumiñaqsiruŋa tutqigḷuŋa, qanuq taŋŋiŋagiñ unniqsuqłiisin uvamnun.
Qanuq uvamnik tautuanikkiga Annaurri,
ilivich tiliŋakkan annautitquvlugich iñuich sumipayaaq.
Tavra Joseph-lu Mary-vḷu aliuġiŋagaich Simeon uqautiŋi miqłiq­tukun.
Suli Simeon qiññuaġutiŋagik quviasuunmik, suli uqallautivlugu Mary aakaŋa. Sivunniutauŋaruq una miqłiqtuq agvisauniaġnivḷugu annagniksraŋannun iñugiaktuat Israel-guruani, suli iñugiaktuat tam­maġniksraŋannun. Suli pisigilugu ilaan suutilaaŋa, iñugiaktuat akiḷḷi­ḷiqsuġniaġaat uqaluŋmiŋni,
salapqialugu qanuq isummatiqaqtilaaqtiŋ ilaagun. Aasiiḷi ilivich isumaaġutiqpaum nagliksaaqtiniaġaatin.
Tavraptuaq aġnaq atiqaqtuaq Anna-mik inmiñiqsuq, uqaqtaa God-im pania Phanuel-gum maŋŋuqaqtuam Asher-mik. Anna aaquaŋaniqsuq, tuvaaqatiqaŋaniqsuaq tallimat malġugni ukiuni, aasii uiŋa tuquvluni.
Taimaŋŋaaglaan iñuuŋaruq uiḷgaŋavluni, aasii sisamakipiaq sisa­manik ukiuniŋaruq. Aŋaayyuvikpaŋmiñ piiḷaiḷaaguŋaruq unnuakka­luami uvlukkaluamiḷu niġiḷaiḷaaguraġaluni nanġaqługu aŋaayyuvigiv­lugu Ataniq.
Aasii tavruŋa ullakługich taavrumanivsauq ikarraġmi, quyyavigiŋa­gaa God. Quliaqtuaġisaġataŋagaa miqłiqtuq iluqaiññun Jerusalem-miittuanun niġiuktuaguruanun annaunmik.
Utiqtut Nazareth-munTavra taŋŋianikamitkik supayaurat pitquraŋiguaqtuat Atanġum, utiŋarut Galilee-mun, aimaaġviŋmiŋnun Nazareth-mun.
Tavra miqłiqtuq Jesus agliŋaruq saŋŋisivḷuniḷu, isumattusiqpakłu­niḷu. Suli God-im iviġaummatigiŋagaa.
Nukatpiaġruk Jesus AŋaayyuvikpaŋmiittuqTavra Jesus aŋayuqaak aullaġaqtuk Jerusalem-mun ukiutuaġ­man niqinaqiviani Qulaurrusiqutikun Itqautim.
Tavra Jesus qulit malġugnik ukiuniŋman, aullaŋalgitchuk piḷġusi­kaamiktun niqinaqiyaqtuqłutiŋ.
Tavra niqinaqivik isukłiñman, utiqsaġmaŋnik nukatpiaġruk Jesus qimaktinŋaruq Jerusalem-mun. Aŋayuqaak aasii naluŋaruk.
Tavra isummatigivlugu iglaani iglauqataunasugivlugu, iglauŋaruk uvluqtutilaaŋatun, aasii ivaŋagaluaġaak nanmiñiġmiŋni aunniuġusi­makkamiŋniḷu.
Tavraasii paqinŋisanikamitku, utiqsaŋaruk Jerusalem-mun ivaqługu.
Uvlut piŋasut pianiŋmata paqinŋagaak aŋaayyuvikpaŋmi, aquppi­ruaq akunġanni iḷisaurrit pitquranik, naalaġnivḷugich apiqsruqtuqłu­giḷḷu.
Tavra iluqaġmiŋ tusaaruat ilaanik kamasuŋarut kaŋiqsisuġniŋanik kiggutiŋiñiglu.
Tavra aŋayuqaakisa tautukamitku, niġiiḷḷaqtauŋaruk. Aasii aakaŋata uqallautiŋagaa, Iġñiiŋ, summan inna piŋiksraqtitpisiguk? Uvva, aapallu uvaŋalu ivaŋagiptigiñ uŋiarrisigivlutin.
Tavra Jesus kiuŋagik, Qanuq imña ivaġniqpisiñŋa? Puttuqsriŋayu­miñaŋagaluaqtutik ittuksrautilaamnik Aapama igluani.
Tavra kaŋiqsiŋaitkaak ilaan uqallautaa inmiŋnun.
Tavra Jesus utiqatigiŋagik Nazareth-mun. Suli kamakkutiqaŋa­ruq iliŋiŋnun, aasiiḷi aakaŋan tamatkua iluqaisa itqagiŋagai.
Tavra Jesus isumatusisaiññaŋaruq aglivḷuniḷu, suli iñuuŋaruq nalaunŋaruakun iviġaumavlugu God iñuiḷḷu.
Alġaqsruiñiŋa John Paptaiqsim<TS3>(Matthew 3.1-12; Mark 1.1-8; John 1.19-28)Tavra una piŋaruq akimiaŋanni ukiut umialguniŋani Tiberius Caesar-m, Pontius Pilate kavanaupkaqługu Judea-mi, aasiiḷi Herod atanauraumman Galilee-mi, ilaan aniqataa Philip atanauraum­man nunaŋiññun Ituraea-m Trachonitis-lu, suli Lysanias atanauraum­man Abilene-mi.
Aŋaayyuliqsiqpaummaŋnigli Annas-lu Caiaphas-lu. Taavrumani ukiumi, God-im uqaluksriñŋagaa John, iġñiŋa Zecharias-gum, nunagluktuamiitillugu.
Tavra John kukiḷuŋaruq iluqaiññun nunanun avataani kuuŋan Jordan ittuanun, alġaqsruivḷuni iñuich paptaiqsautquvlugich, isumalitqiq­qaaġlutiŋ piḷuunmiŋniñ, God-mun suliqutigiŋaiqulugich itqaumayumiñaiġḷugich piḷuutitiŋ.
Taamna sivuniġivlugu aglausimaruq Bible-ni inna. Isaiah uqallaŋa­ruq,“Iñuk imma alġaqsruiruq nipatuvluni nunagluktuami uqaqłuni, Ataniq qaiyasiruq. Apqutiksriuqsiuŋ sivukkiksiḷugich.
Iñuktun aularuatun sivulliuqługu umialik immiivḷugich iḷuqsrat, qaiqsaqługich iġġich qimiqqallu, sivukkiksaqługiḷḷu saquŋaruat apqutit, qaiqsiñiaqsaavlugich qaiġiitchuat. Tainnatulli iñuich isumalitqiksuksraupiaqtut isumatiŋ nalaunŋasiḷugich akuqtuġumiñaqsiḷugu God-im uqalua.
Qanuq iñupayaaq iḷitchuġiniaqtuq God-im annaurriḷḷatilaaŋanik iñuŋnik.”
Tavra ilaan uqallautiŋagai iñusalaich ullautiruat paptaiquvlutiŋ ilaanun, Tuqunaliktun nimiġiatun ittusi, pisaasuqtusi. Isumanasi paptaiqsaugiññaġlusi pillugniaġasugalugu God-im tatavsautaa.
Iñuusitchi nalunaiġḷugu isumalitqiksilaaqsi piḷuutivsiññiñ. Suli isu­masaġnasi pillugniaġasugalugu God-im tatavsautaa pisigilugu Abraham-mun kiŋuniġiniḷusi. Qanuq uqallautigivsi, God miqłiqtuliḷḷaruq Abraham-mun makkunaŋŋa uyaġagniñ.
God-im isivġiutaa qallipiaġataqtuq, iñuktun itqanaiqsuatun kipisał­hiñaaġuqługu napaaqtuq kaŋiagun. Napaaqtupayaaq siiġñiḷḷuatalait­chuaq kipirausuuruq, aasii qirugivlugu igniġmun. Tainnatun God-im suksraunġiġñiaġai iñuich nalaunŋarualiqiŋitchuat.
Tavra John kiuŋagai, Iñuk una malġugnik quppiġaaqaqtuaq, aitchuiḷi igḷuanik piitchuamun, suli iñuk niqautiqaqtuaq, tainnatuttauq piḷi.
Tax-iñik katitchirit qaiŋammiut paptaiqsauyyaqłutiŋ, aasii apiġivlugu, Iḷisaurrii, qanuġniaqpisa?
Tavra ilaan uqallautiŋagai, Katitchiñiaŋitchusi qaaŋiġḷugu piraksriusiaqsi.
Aŋuyaktittauq apiġiŋagaat, Aasiiḷi uvagut qanuġniaġmivisa? Tavra John kiuŋagai, Tigligiñagu iñupayaaq. Saglutigilugich iñuich uqautigi­nagich. Apaigisigik akiññaktaasi.
Tavra iñuich niġiuktuaguvlutiŋ Christ-mik qaiyumaaqtuamik, iluqaġmiŋ nalupqisuutiqaŋarut John-kun, iḷaanni Christ-gunasuga­lugu.
John-gum uqallautiŋagai iluqaisa, Ilaaguŋitchuŋa. Alla imma iñuk qaiñiaqtuq sapiġñałhaaqtuaq uvamniñ. Nalliummatiŋitchuŋa siŋiiġu­miñaġlugik aluġutiŋik. Uvaŋa paptaiġivsi imiġmik, aglaan ilaan iḷiñiaġaa Ilitqusiġiksuaq iḷuvsiññun, aasii piiġḷugu piḷuun.
Ilaa arrilisauniaqtuq iñuŋmun ilaaguaqsiruamun palauvaksranik amiġaŋiññiñ. Katitchuugaich palauvaksrat aasii tutquqługich, aglaalli katitchuugaich amiġaiyaġniġich aasii ikipkaqługich. Tainnatun Ilaa qaiyasiruq isivġiġiaġlugich iñupayaurat, annautiyaqtuġlugich nalaunŋaruat aasii suksraunġiġḷugich piḷuktuat igniġmun qamilaitchuamun.
Tavra iñugiaktuanik allaniglu siḷġiqsuutinik, John alġaqsruiŋaruq tusaayugaaġiksuanik iñuŋnun.
Tavra John uqautigiŋagaa naġġuksruqługu atanauraq Herod pisigivlugu tuvaaqasiutimmagu Herodias aniqanmi tuvaaqataa, suli sutigun allatigun iluqaisigun pigiitchuatigun Herod piraŋigun.
Aasii Herod piŋaruq pigiił̣hamaaqtuamiksuli, John tigutaaqtiłługu.
Jesus Paptaiqsauniŋa<TS3>(Matthew 3.13-17; Mark 1.9-11)Tavra iluqaġmiŋ iñuich paptaiqsauganiŋmata, Jesus-tauq paptaiqsauŋammiuq. Paptaiqsauganikłuni aŋaayyupkaqtillugu, qiḷak aŋmaŋaruq.
aasii Ilitqusiġiksuaq atqaŋaruq ilaanun timiqaqłuni tiŋmiatun. Aasii nipi tusaġnaŋaruq qiḷaŋmiñ, Ilivich piviuttaġivlutin Iġñiġigikpiñ, iviġaummatigilluataġikpiñ.
Jesus Maŋŋuŋi<TS3>(Matthew 1.1-17)Jesus isagutimmagu savaani iḷisaurriñiq ukiuqtutilaaqaqpalliŋa­ruq iñuiññaq qulitun. Iñuich isummatigiŋagaat Joseph-mun iġñiġivlugu. Joseph iġñiġigaa Heli-m,
Heli-ḷi iġñiġigaa Matthat-gum, Matthat-li iġñiġigaa Levi-m, Levi-ḷi iġñiġigaa Melchi-m, Melchi-ḷi iġñiġigaa Jannai-m, Jannai-ḷi iġñiġigaa Joseph-gum,
Joseph-li iġñiġigaa Mattathias-gum, Mattathias-li iġñiġigaa Amos-gum, Amos-li iġñiġigaa Nahum-gum, Nahum-li iġñiġigaa Esli-m, Esli-ḷi iġñiġigaa Naggai-m,
Naggai-ḷi iġñiġigaa Maath-gum, Maath-li iġñiġigaa Mattathias-gum, Mattathias-li iġñiġigaa Semein-gum, Semein-li iġñiġigaa Josech-gum, Josech-li iġñiġigaa Joda-m,
Joda-li iġñiġigaa Joanan-gum, Joanan-li Rhesa-m, Rhesa-li iġñiġigaa Zerubabbel-gum, Zerubabbel-li iġñiġigaa Shealtiel-gum, Shealtiel-li iġñiġigaa Neri-m,
Neri-ḷi iġñiġigaa Melchi-m, Melchi-ḷi iġñiġigaa Addi-m, Addi-ḷi iġñiġigaa Cosam, Cosam-li iġñiġigaa Elmadam, Elmadam-li iġñiġigaa Er-gum,
Er-li iġñiġigaa Joshua-m, Joshua-li iġñiġigaa Eliezer-m, Eliezer-li iġñiġigaa Jorim, Jorim-li iġñiġigaa Matthat, Matthat-li iġñiġigaa Levi-m,
Levi-ḷi iġñiġigaa Simeon, Simeon-li iġñiġigaa Judah, Judah-li iġñiġigaa Joseph-gum, Joseph-li iġñiġigaa Jonam, Jonam-li iġñiġigaa Eliakim,
Eliakim-li iġñiġigaa Melea-m, Melea-li iġñiġigaa Menna-m, Menna-li iġñiġigaa Mattatha-m, Mattatha-li iġñiġigaa Nathan-gum, Nathan-li iġñiġigaa David-gum,
David-li iġñiġigaa Jesse-m, Jesse-ḷi iġñiġigaa Obed-gum, Obed-li iġñiġigaa Boaz-gum, Boaz-li iġñiġigaa Shelah-m, Shelah-li iġñiġigaa Nahshon,
Nahshon-li iġñiġigaa Amminadab-gum, Amminadab-li iġñiġigaa Admin, Admin-li iġñiġigaa Arni-m, Arni-ḷi iġñiġigaa Hezron, Hezron-li iġñiġigaa Perez-gum, Perez-li iġñiġigaa Judah-m,
Judah-li iġñiġigaa Jacob-gum, Jacob-li iġñiġigaa Isaac-gum, Isaac-li iġñiġigaa Abraham-gum, Abraham-li iġñiġigaa Terah-m, Terah-li iġñiġigaa Nahor-m,
Nahor-li iġñiġigaa Serug-um, Serug-li iġñiġigaa Reu-m, Reu-li iġñiġigaa Peleg-um, Peleg-li iġñiġigaa Eber-m, Eber-li iġñiġigaa Shelah-m,
Shelah-li iġñiġigaa Cainan, Cainan-li iġñiġigaa Arphaxad-gum, Arphaxad-li iġñiġigaa Shem, Shem-li iġñiġigaa Noah-m, Noah-li iġñiġigaa Lamech-gum,
Lamech-li iġñiġigaa Methuselah-m, Methuselah-li iġñiġigaa Enoch-gum, Enoch-li iġñiġigaa Jared-gum, Jared-li iġñiġigaa Mahalaleel-gum, Mahalaleel-li iġñiġigaa Cainan,
Cainan-li iġñiġigaa Enos-gum, Enos-li iġñiġigaa Seth-gum, Seth-li iġñiġigaa Adam, Adam-li iġñiġigaa God.
Jesus Ikł̣igutchaktinniaġusiaŋa<TS3>(Matthew 4.1-11; Mark 1.12-13)Tavra Jesus aŋalałługu Ilitqusiġiksuam, aullaŋaruq kuugmiñ Jordan-miñ aasii Ilitqusiġiksuam aullaqtinŋagaa
Tuunġaum uqallautiŋagaa, Iġñiġipiaqpatin God-im, una uyaġak punniġuquuŋ.
Jesus kiuŋagaa, Aglausimaruq Bible-ni, Iñuk iñuuniaŋitchuq niqi­kun kisiagun, [aglaallu ukpiġilugich uqalupayaaŋi God-im.]
Tavrasuli tuunġaum mayuutiŋagaa qutchiksuamun iġġimun, aasii satqummiutivlugu iluqaiññik umialgutiŋiñik nunam akkupauraq.
Aasii uqallautivlugu, iliŋnun aitchuutiginiaġiga iluqaan taamna ataniġnaqun kamanautaallu, qanuq aitchuutauŋaruq uvamnun, aasii kimulliqaa pisukkuma aitchuutigiyumiñaġiga.
Tavraasii ilivich sitquġlutin aŋaayyuvigigumŋa, iluqaisa aitchuutiginiaġitka tamatkua iliŋnun.
Tavra Jesus kiuŋagaa, [Aullaġiñ Satan.] Aglausimaruq Bible-ni inna, Aŋaayyuvigisaġiñ Ataniq God-in, suli kisian savautilugu.
Tavra Tuunġaum aullautiŋagaa Jerusalem-mun, aasii inillakługu nuvuquyuanun aŋaayyuvikpaum, aasii uqallautivlugu, Iġñiġipiaqpatin God-im, tavraŋŋa nautkiaġiñ,
qanuq aglausimaruq Bible-ni inna, “God-im tiliñiaġai isaġuliŋni munaġitqulutin.”
Aasii isaġulgich qaunaginiaġaatin piyaqququŋiḷḷutin.
Tavra Jesus kiuŋagaa, Uqallautauŋaruq Bible-ni, Uuktuġniaŋitkiñ Ataniq God-in.
Tavra Tuunġaum aġiuganikkamigich iluqaisa ikł̣igutchaktinniutit, ilaa qimautiŋaruq ilaaniñ nalautitchiaġisaqługu uuktuatqigviksrani.
Jesus Aullaġniigaa Savaani Galilee-mi<TS3>(Matthew 4.12-17; Mark 1.14-15)Tavra Jesus aŋalałługu Ilitqusiġiksuam Galilee-mun utiŋaruq aasii quliaqtuaġiŋagaat nunaaqqipayaanun sumulliqaa.
Tavra ilaa iḷisaurriŋaruq aŋaayyuviŋiññi, aasii iluqaġmiŋ iñuich nanġaŋagaat.
Jesus Ukpiġiŋitkaat Nazareth-mi<TS3>(Matthew 13.53-58; Mark 6.1-6)Tavra Nazareth-muŋaruq iñuguġviŋmiñun, aasii aŋaayyuviŋmuŋaruq piḷġusikaamisun Jew-guruat savairvianni. Tavra makinŋaruq taiguaġniaqłuni.
Aasii qaiñŋagaich makpiġaaŋi Isaiah-m uqaqtaata God-im. Ilaan isivinŋagai makpiġaat aasii paqiłługu aglausimaruaq inna,
“Ilitqusiġiksuaŋan Atanġum aŋalatkaaŋa, qanuq ilaan nalunaiqsaġiŋagaaŋa alġaqsruitquvluŋa tusaayugaaġiksuanik kamasaaŋitchuanun, [quviasaaquvlugiḷḷu isumaaġutituqtuat.] Ilaan tiliŋagaaŋa quliaqtuaġitquvlugich tamatkua aŋalatittuat piḷuunmun annaurrauyumiñaġnivḷugich, suli qiñillasiḷugich ayauŋaruat, atanġiqsitautquvlugiḷḷu tamatkua nagliksaaqtitauruat piḷuun pisigivlugu.
Ilaan-suli tiliŋagaaŋa quliaqtuaġutitquvlugich iñuich paŋmapak akuqtuġumiñaġniḷugich Ataniġmun.”
Tavra Jesus imuŋagai makpiġaat, aasii utiqtiłługich kivgamun tutququvlugich, aasii aquviłłuni. Tavrani iluqaġmiŋ iñuich aŋaayyuviŋmiittuat takunnaakkiutiŋagaat.
Tavra uqautirraqsiŋagai, Uvlupak taamna tusaakkaqsi Bible-niñ taŋŋiqsauganiktuq.
Tavra iluqaġmiŋ uqautigilluataŋagaat, suli kamasuutigiŋagaich uqalulluatat uqautigiraŋi. Uqallaŋammiut, Uvvauna Joseph-gum iġñiġigaa.
Tavra uqallautiŋagai, Nalupqinaitchuamik uqallagviginiaġivsiŋa uumiŋa uqalugaamik. Taaktii, iliŋnik iłuaqsiiñ. Tusaaŋaravut kamanaqtuat savaatin Capernaum-mi maaniḷu savaaġikkich ilivich nunaŋni.
Jesus uqallavsaaŋaruq, Iḷumun uqallautigivsi, uqaqtaa God-im akuqtuqtaulaitchuq nanmiñiq iñuŋmiñi.
Aglaan iḷumun uqallautigivsi, iñugiaktuat uiḷgaŋaruat iñuuŋarut Israel-mi Elijah iñuumman. Sialulaiñŋaruq ukiuni piŋasuni itchaksra­niḷu tatqiñi, kaaksiuqpaŋmata iñuich iluqaani nunaŋanni.
Tavra Elijah tilirauŋaitchuq nalliannun-unnii taapkua iñuich, aglaan uiḷgaŋaruamun Jew-guŋitchuamun, iñuuruamun Zarepheth-mi nunaaqqimi Sidon-miittuami.
Suli God-im uqaqtaa Elisha iñuumman iñugiaŋarut kiḷḷiġruaqtuq­tuat Israel-mi, aasii nalliŋich-unnii iłuaqsirauŋaitchut. Aglaan Naaman, Syria-ġmiu kisimi iłuaqsirauŋaruq.
Tavra tusaakamirruŋ taamna, iluqaġmiŋ aŋaayyuviŋmiittuat qinna­piaġataŋarut.
Tavra iliŋich maksriŋarut aasii tiguniqłakługu annisiŋagaat Jesus iniqpaŋmiñ, saqigrugivlugu siñaanun qimiqqam siŋitchukługu. Iniqpaŋat ittuaq qimiqqam qaaŋani.
Tavra akunniraqługich iñusalaich, Jesus aullaŋaruq.
Iñuk Ilitqusiqł̣ulik<TS3>(Mark 1.21-28)Tavra Jesus Capernaum-muŋaruq iniqpaŋmun Galilee-mi. Tavraasii ilaan iḷisautiŋagai Jew-guruat savairvianni.
Tavra aŋaayyuviŋmi inŋaruq iñuk ilitqusiqł̣uqaqtuaq, aasii nipatuti­laamisun nivliŋaruq,
uqaqłuni, Jesus Nazareth-miu, summan iḷaksiavisigut? Uvaniitpich suksraunġiġuqłuta? Iḷisimagiga kiutilaan. Ilaa Piḷuutaitchuaq God-im pia.
Tavra Jesus suaŋagaa uqallautivlugu, Nipaisaaġiñ. Anniiñ ilaaniñ. Tavra ilitqusiqł̣uum ulġutqaaqługu sivuġaanun Jesus, aniŋaruq ilaaniñ anniġaluaġnagu.
Tavra iluqaġmiŋ aliuŋarut aasii avanmun uqaagaqsivḷutiŋ, Sunauna uqallaun? Qanuq sumiñ ataniġnaqutiqaqłuni suaŋŋatiqaqłuniḷu piraksriḷḷagai ilitqusiqł̣uich, aasii ilaisa kamagillavlugu.
Tavra uqaluk ilaagun siaminŋaruq inipayaanun tamatkunani nunani.
Jesus Iłuaqsigai Iñugiaktuat Iñuich<TS3>(Matthew 8.14-17; Mark 1.29-34)Tavra Jesus anivḷuni aŋaayyuviŋmiñ Simon aimaaġvianuŋaruq. Tavra Simon aakaruaŋa naŋinŋaruq uunnautiqpaqaqłuni, aasii ilaisa ikayuqtaiḷiqutiŋagaat ilaanun.
Tavra Jesus makitchaqtuŋaruq siñigviŋisa saniġaannun, aasii suak­ługu uunnautaa, aasii uunnautaiŋaruq. Tavrauvvaa makiłłuni niqłiuġu­tirraqsiŋagai.
Tavra siqiñiq nipisaġataaqsimman, iluqaġmiŋ tamatkua naŋit­tuaqaqtuat qanusiḷimaanik naŋirrutinik qaġġisiŋagaich Jesus-mun. Tavra ilaan aksiuŋagai iluqaisa aasii iłuaqsivḷugich.
Suli ilitqusiqł̣uich-unnii animmiraqtut iñugiaktuaniñ iñuŋniñ nipaa­lavlutiŋ, Ilivich Iġñiġigaatin God-im. Tavra Jesus suagaġigai, suli uqaqtitchaiḷivḷugich, qanuq iḷisimagaat Christ-gutilaaŋanik, Iġñiŋa God-im.
Jesus Alġaqsruiruq Judea-mi<TS3>(Mark 1.35-39)Tavra uvlaaġmagu Jesus aullaŋaruq aasii iñuił̣aamukłuni. Tavra iñuich ivaŋagaat. Aasii paqinnamirruŋ, qimaktaiḷiŋarut ilaanun.
Tavra ilaan uqallautiŋagai, Alġaqsruiruksrauruŋa tusaayugaaġik­suanik atanniqsimmataata God-im, allanullu iniqpaŋnun, qanuq God-im tiliŋagaaŋa taamna savaaġitquvlugu.
Tavra ilaa alġaqsruiŋaruq aŋaayyuviŋiññi Judea-m.
Jesus Ququaġai Sivulliich Iḷitchitqurat<TS3>(Matthew 4.18-22; Mark 1.16-20)Tavra Jesus makitaŋaruq siñaani tasiata Gennesaret. Tavrani iñuich katilġataviŋarut naalagumavlutiŋ uqaluanik God-im.
Tavra Jesus tautuŋagik malġuk umiaqpaurak amummiruak. Iqaluŋ­niaqtit qimakkaŋich salummaivḷutiŋ kuvranik.
Ikivluni igḷuanun umiaqpauram Simon pigikkaŋanun, Jesus apiġiŋagaa kaimitaallaquvlugu nunamiñ. Aasii ilaa aquptaaqłuni iḷisautirraqsiŋagai iñuich umiaqpauramiñ.
Tavra Jesus uqaŋaiqami, uqallautiŋagaa Simon, Saavittitchi iti­ruamun aasii niŋillugich kuvraŋi qaaksaġlusi.
Tavra Simon-gum kiuŋagaa, Iḷisaurrii iqaluŋniallakkaluaqtugut tavra unnuaqtutilaaŋatun aŋiiññallaktugut. Aglaan uqallautin pisigilugu kuvriġñiaqtuŋa.
Tavra kuvrianikamiŋ, qaaŋagaich iqalusalaich, aasii kuvraŋich ali­gaġnialaŋarut.
Nuluġaŋagaich alġaisiŋ igḷuani umiaqpauramiittuat qaiḷugich ikayuġiaquvlutiŋ. Aasii qaivḷutiŋ usiḷḷiŋagaik iluqaaktun umiaqpaurak, puk­łipiaġataqługik.
Tavra Simon Peter-m iḷitchuġikamiuŋ taamna, sitquŋaruq sivuġaanun Jesus aasii uqallakłuni, Aullaġiñ uvamniñ Ataniiq, qanuq uvaŋa piḷuktuaguruŋa iñuk.
Qanuq ilaalu taapkualu piqatini niġiiḷḷaqtauŋarut taapkunuuna iqa­luktamikkun.
Taapkuagluami James-lu John-lu iġñiŋik Zebedee-m alġaiguruak Simon-mun. Tavra Jesus uqallautigaa Simon, Iqsiñak. Iqalugniaġusiq­sun, tavraŋŋaglaan iñunnagniaġniaqtutin.
Tavra amuanikamisigik umiaqpauratik, qimaŋagaat sunapayaaq aasii malikługu Jesus.
Jesus Mamititkaa Kiḷḷiġruaqtuqtuaq<TS3>(Matthew 8.1-4; Mark 1.40-45)Tavra Jesus itillugu iniqpaich iḷaŋanni, iñuk qaiŋaruq kiḷḷiġruaqtuqpaktuaq. Tautukamiuŋ Jesus sitquŋaruq sivuġaanun aasii apiġivlugu, Ataniiq, pisukkuvich mamititchumiñaġiŋma.
Tavra Jesus isaaqłuni aksiuŋagaa uqallakłuni, Piyummatiqaqtuŋa. Mamittin. Tavraŋŋatchiaq kiḷḷiġruaŋi maminŋarut.
Tavra Jesus uqaullaapiaŋagaa quliaqtuaquŋił̣ł̣ugu kimulliqaa, aglaan uqallautivlugu, Aŋaayyuliqsiqpaŋmugiñ qanuqitilaaġiaġlutin, aasii aitchuiḷutin ikipkautinik Moses piraksriutiŋiñik, ukpiġnaqsisaaġlugu paŋmapak salumasisilaan.
Tavra siamiłhaaqsiññaŋaruq uqaluk ilaagun, aasii iñugiapiaġataq­tuat iñuich katinŋarut naalagiaqłutiŋ suli iłuaqsipkaġiaqłutiŋ naŋirruti­miŋniñ.
Tavra Jesus aullaġuuruq iñuił̣aamun aŋaayyuyaqtuqłuni.
Jesus Iłuaqsigaa Aulalaitchuaq Iñuk<TS3>(Matthew 9.1-8; Mark 2.1-12)Tavra tamatkua uvlut iḷaŋanni, Jesus iḷisaurripkaqtillugu, iḷaŋich Pharisees-lu iḷisaurriḷḷu pitquranik aquppiŋarut saniġaani, qaiŋaruat nunaaqqipayaaŋiñiñ Galilee-m Judea-vlu, Jerusalem-miḷḷu, tavra Atanġum God-im suaŋŋasiŋagaa Jesus iłuaqsiyumiñaqsivḷugich naŋittuat.
Aasii itqutiyumiñaiññamirruŋ, iñuich tativlutiŋ, mayuŋarut iglum qaaŋanun, qiḷaŋa aasii aŋmaqqaaqługu niŋiłługu ikuvġaqtuummaan qitqannun iñuich sivuġaanun Jesus.
Tavra Jesus puttuqsrikamiuŋ ukpiġutaat taapkua iñuich, ilaa uqallaŋaruq aulalaitchuamun, Iñuuk, piḷuutitin suliqutigiŋaiqsaurut itqaumayumiñaiqł̣ugich.
Tavra iḷisaurriḷḷu pitquranik Pharisees-lu apiqsruqtuutirraqsiŋarut avanmun, Kiñauna iñuk uqaqpa tainna God-itun? Kiñaliqaa suliqutigiŋaiqsiyumiñaitchuq itqaumayumiñaiġḷugich piḷuutinik aglaan God kisimi.
Tavra Jesus puttuqsrikami tainna isumaniġmata, uqallautiŋagai, Summan isumavisi tamatkuniŋa?
Nalliak siġḷiġnaił̣haaqpa uqallaktuni, Piḷuutitin suliqutigiŋaiqsaurut iliŋnun, naagga uqallaktuni, Makillutin pisuaġiñ?
Ukpiġnaqsiḷiġniaġiga ilivsiññun Iġñiŋa iñuum ataniġnaqutiqaqtilaaŋanik nunami suliqutigiŋaiġumiñaqługich piḷuutit. Tavrani uqallautiŋagaa iñuk aulalaitchuaq, uqallautigikpiñ, makittin. Tigulugich ikuv­ġatin, aggiiñ.
Tavra tavrauvvaa ilaa makinŋaruq sivuġaanni, aasii tiguvlugich ikuvġani aiŋaruq nanġaqługu God.
Tavra iñuich aliuġutchapiaŋarut kamatchakłutiŋ, nanġaŋagaat God uqaqłutiŋ, Qiñiŋarugut aliuġnaqtuanik sunik uvlupak.
Jesus Ququaġaa Levi<TS3>(Matthew 9.9-13; Mark 2.13-17)Taavruma aquagun Jesus aniŋaruq, aasii tautuŋagaa tax-iñik katitchiri atiqaqtuaq Levi-mik, aquppiñiqsuaq tax-iḷiqiviŋmi. Tavra Jesus uqallautiŋagaa, Maliŋŋa.
Tavra Levi-m makiłłuni qimaŋagai supayaat, aasii malikługu Jesus.
Tavra Levi-m niqinaqusiuġutiqpaŋagaa Jesus iglumiñi. Aasii tavrani iñusalaich inŋarut tax-iñik katitchirit iḷaqaqłutiŋ allaniglu aquppiqa­tauruanik niġġiviŋñi piqatigivlugich.
Tavra Pharisees iḷisaurriŋiḷḷu pitquranik uqamayuutiŋagaich Jesus iḷitchitquraŋi, Summan niġiqatiqaġuuvisi imiqatiqaqłusiḷu tax-iñik katitchirinik piḷuusiqiriniglu?
Tavra Jesus kiuŋagai, Surruitchuat taaktituaksraitchut, aglaan naŋittuat.
Qaiŋaitchuŋa ququaġiaġlugich nalaunŋaruat iñuich, aglaan piḷuusiqirit isumalitqiquvlugich.
Apiqqun Niġiḷaiḷaġnikun Aŋaayyuuqłuni<TS3>(Matthew 9.14-17; Mark 2.18-22)Tavra iñuich iḷaŋisa uqallautiŋagaat Jesus, John-gum iḷitchitquraŋi akulaitchuami niġiḷaitchuurut aŋaayyuuqłutiŋ, tamatkualu iḷitchitquraŋich Pharisees, aasiiḷi ilivich iḷitchitquratin niġiugaqtut imiqłu­tiglu.
Tavrali Jesus kiuŋagai, Isummatigivisigik tuyuġmiat katirrusiqi­ruani niġiḷaitquvlugich sivisutilaaŋatun uiksrautim nayuutiniŋata iliŋiññun? Tainna piñiaŋitchut.
Aglaan uiksrautim aullaurrauviksraŋa tikitchumaaqtuq, aasii taimanigu niġiḷaitpaallugniaqtut.
Jesus uqautivsaaŋammigai uuktuunmik. Kiñaliqaa aliksiḷait­chuq iḷaviñiŋanik nutauruam annuġaam aasii iḷaaġutivlugu annuġaaluŋmun. Tainna pigumi, aligniaġaa nutauruaq annuġaaq, suli iḷaak­sraqtaaguruaq nutauruamiñ annuġaamiñ allakaagusugniaġmiuqsuli utuqqauruamiñ.
Iñuum suli immiutilaitkaa nutauruaq wine puuġruanun, qanuq nutauruam wine-gum puvlagluni qaaġniaġaa puuġruaq, aasii wine maqiluni asiñun, aasiiḷi puut maqulutiŋ.
Aglaan nutauruaq wine puugaksraupiaqtuq nutauruanik puunik.
Suli iñuktun kipiġniuŋitchuatun imiġugluni nutauruamik wine-mik imianiŋavluni utuqqauruamik wine-mik, tainnatun iñuich uqaġuurut utuqqauruat piḷġutchich nakuułhaaġnivḷugich nutauruaniñ piḷġutchi­ñiñ.
Apiqqun Jew-guruat Savaiññiŋatigun<TS3>(Matthew 12.1-8; Mark 2.23-28)Jew-guruat savairvianni, Jesus-lu iḷitchitquraniḷu pisuallaġmiŋ palauvaksrat nautchiaqaġviatigun, ilaan iḷitchitquraŋisa nutchuga­ŋagaich nauganiktuat palauvaksrat, amiġaiyaqługich argaŋmiŋnik, aasii niġivḷugich.
Tavrali iḷaŋich Pharisees uqallaŋarut, Summan uvva inna pivisi? Qanuq pitquŋisauruq taamna pitquraptiŋni savaiññiptigun.
Tavra Jesus kiuŋagai, Nalupqinaitchuamik taiguaŋarusi qanuq David piŋatilaaŋanik kaaksiuliqamiŋ piqatiniḷu.
Ilaa isiŋaruq God-im igluanun aasii punniksraqłuni ilaaguaqtauŋa­ruanik God-mun, niġitquŋisauruanik iñuŋnun aglaan aŋaayyuliqsiqpaŋnun kisian. David niġiŋaruq suli aitchuqługich piqatini.
Tavra Jesus uqallautiŋagai, Iġñiŋa iñuum ataniġnaqutiqałhaaqtuq pitquraniñ aŋalatchiruaniñ iñuŋnik savaiññiġmi.
Iñuk Argakisuuraq<TS3>(Matthew 12.9-14; Mark 3.1-6)Allamisuli Jew-guruat savairvianni, Jesus isiġman aŋaayyuviŋ­mun suli iḷisaurrivḷuni, iñuk tavraniinŋammiñiqsuq taliqpia argakisuu­raq.
Tavra pitquranik iḷisaurriḷḷu Pharisees-lu naipiqtuŋagaat, iłuaqsiri­ñiaqtilaaŋanik savaitchuani, pasisukkaluaqługu.
Tavra Jesus iḷisimaŋagai ilaisa isumaŋich, aasii uqallautiŋagaa iñuk argakisuurauniqsuaq, Qaiñ. Makittin uvuŋa. Tavra tavruŋa makinŋa­ruq.
Tavra ilaan qiñiġaallakkaluaqamigich iluqaisa kiutchiaġivluni, uqal­lautiŋagaa, Isaakkich argaktin. Tavra isaaŋaruq, aasii argaŋi iłuaqsi­rauŋarut.
Tavra iḷisaurriḷḷu Pharisees-lu piavsapiaġataŋarut, aasii uqaagaqsiv­ḷutiŋ avanmun qanuġukkaluaqługu Jesus.
Jesus Piksraqtuq Qulit Malġugnik Tilirauruanik<TS3>(Matthew 10.1-4; Mark 3.13-19)Taipkunani uvluni Jesus aullaŋaruq qimialuŋnun aŋaayyuyaqtuqłuni, aasii unnuaqtutilaaŋatun ilaa aŋaayyuuŋaruq God-mun.
Tavraasii uvluġman, ilaan qaitquŋagai iḷitchitqurani, aasii piksraġvi­givlugich qulit malġugnik, tairauruanik ilaan tiliraŋiñik.
Ilaan piksraqtaaġiŋagai ukua, Simon ilaan taiguusiŋagaa Peter-mik, Andrew-lu aniqataa, suli James-lu John-lu Philip-lu Bartholomew-lu,
Matthew-lu Thomas-lu James-lu iġñiŋa Alphaeus, Simon-lu tairau­ruaq Zealot-mik,
Judas-lu iġñiŋa James, suli Judas Iscariot aitchuutiginniktuaq ilaanik.
Jesus Iḷisaurriruq Iłuaqsirivḷuniḷu<TS3>(Matthew 4.23-25)Tavra Jesus atqaqatigiŋagai iḷitchitqurani qimialuŋmiñ, aasii makiłłuni qaiqsuami nunami piqatigivlugich iñusalaich iḷitchitquraliu­tiruat inmiñun. Allallu iñugiapiaġataqtuat iñuich qairuat iluqaaniñ Judea-miñ Jerusalem-miḷḷu taġium siñaaġmiullu Tyre-miñ Sidon-miḷḷu.
Tamatkua iñuich qaiŋarut naalagiaqłutiŋ Jesus-mik, suli iłuaqsipka­ġiaqtuallu naŋirrunmiŋniñ. Tamatkualu ilitqusiqł̣uqaqtuat iłuaqsirau­ŋarut.
Suli iluqaġmiŋ iñusalaich aksiugniataŋagaat, qanuq ilaa suaŋŋatiqa­ŋaruq inmiñi iłuaqsiḷḷavlugich, aasii iluqaġmiŋ qairuat ilaanun iłuaqsi­rauŋarut.
Quviasuutit Isumaaġutillu<TS3>(Matthew 5.1-12)Tavra Jesus qiviaŋagai iḷitchitqurani, aasii uqallakłuni, Quviasu­gitchi ilivsi iḷiappauruasii, qanuq pigigisi God-im umialgutiŋi.
Quviasugitchi ilivsi kipiġniuġutiqałhaaqtuat pisukługich God-im pit­qutiŋi iñuktun kaaktuatun paŋmapak, qanuq pisuġuiqsitauniaqtusi. Quviasugitchi ilivsi isumaaqtuasii pisigivlugu piḷuun, qanuq taimanigu isumaaŋaiġñiaqtusi.
Quviasugitchi iñuich uumikkiutikpasi, pisuŋitpasiḷu uqamaqłuu­tilusiḷu, suli uqaġlutiŋ pigiiññiḷusi pisigilugu uvamnik maliġuaġniqsi Iġñiŋanik Iñuum.
Quviasukpagitchi taavrumani uvlumi, minŋiqtaġitchiunnii quvia­suglusi, qanuq akiḷiusiaksraqsi kamanaqtuq qiḷaŋmi. Itqaumasigik tainnatuttauq maŋŋuuŋisa piyuaŋagaich uqaqtiŋi God-im.
Qanutun naglignaqtusiuvva ilivsi suġalliruasii paŋmapak, qanuq quviasaaġusiaqaaniktusi suġalivsiññiñ.
Qanutun naglignaqtigirusi ilivsi pisuksiuŋitchuasii sumik nakuurua­mik paŋmapak, iñuktun niqinŋuruatun, qanuq pisuksiuliġñiaqtusi. Qanutun naglignaqtigirusi ilivsi aliasuŋisaaqsiññaqtuasii paŋmapak, qanuq ipiqtutchagniaqtusi, qialusiḷu.
Qanutun naglignaqtigirusi iñupayaat uqausiġilluataqpasi. Tain­naptauq maŋŋuuŋisa uqautigilluataŋammigaich uqaqtauŋŋuaqtuat God-mun.
Piviuttaġisigik Akiḷḷiḷiqsuqtisi<TS3>(Matthew 5.38-48; 7.12a)Aglaalli naalaġniruasii uqallautigivsi ukuniŋa. Piviuttaġisigik akiḷḷiḷiqsuqtisi. Nakuuruamik pisigik tamatkua uumikłiqsuat ilivsiññik.
Apiġisiuŋ God nagligitqulugich tamatkua uqamaqłuurriruat ilivsiñ­ñik. Aŋaayyutilugich pimaqłuktairuat ilivsiññik.
Iñuum qakiqpasi iqsravsigun, akisaġaluaġnasi mannisiuŋ igḷuanik. Iñuum suli quppiġaagiqpasi, qaliġuuraqsiḷu piḷiuŋ.
Aitchuisitchi iñupayaanun piatchiaqtuanun ilivsiññiñ. Suli iñuk aannikpan suġauttaġnik, katchuŋairrutiginagich tasuġuglugich.
Tavra qanuq pitquyumaguvsi iñuŋnun, tainnatulli pisigik.
Piviuttaġiguvsigik kisiisa piviuttaġirisi, kamanałhaaqtuamik piŋitchusi piḷuusiqiriniñ, qanuq piḷuusiqiritunnii piviuttaġimmigaich piviuttaġiritiŋ.
Aasiisuli anniqsuisuuguvsi tamatkunuŋa kisiiññun anniqsuqtikaav­siññun, kamanałhaaqtuamik piŋitchusi piḷuusiqiriniñ, qanuq piḷuusiqirit-unnii tainna pisuummiut.
Suli atukkiññikkuvsi tamatkunuŋa kisiiññun niġiugvigikkavsiññun paaqłiusiaksramik, kamanałhaaqtuamik piŋitchusi piḷuusiqiriniñ, qanuq piḷuusiqirit-unnii atukkiññiguummiut piḷuusiqirinun, atukkirru­timiktun aktigiruamik utiqtitchivigitquvlutiŋ.
Aglaan ilivsi piḷḷuatałhaaqtuksraurusi tamatkunaŋŋa piḷuusiqiriniñ. Tavra piviuttaġisigik uumigirisi, anniqsuġlugiḷḷu. Atukkiññigitchi paaqłiusiaksramik niġiuŋaiġḷusi, aasii akiḷiusiaqsi kamanaġniaqtuq, suli miqłiqtuġiniaġaasi sapiġñaġniqsrauruam God-im, qanuq ilaa piaq­łuktaŋitchuq quyyataitchuanun-unnii anniqsrauruanullu.
Nagliktausitchi Aapavsisuttauq nagliksrauruatun.
Qanuqinniġaqłiġñiq Allanik<TS3>(Matthew 7.1-5)Qanuqinniġaqłiġñasi allanik, God-ivli qanuqinniġaġniaŋiñmi­gaasi. Uqallausiġinagich iñuich anniqsuutauŋiññiḷugich, God-ivli uqal­lausiġiniaŋiñmigaasi anniqsuutauŋiññiḷusi. Suliqutigiŋaiqsigik itqau­mayumiñaiġḷugich iñuich piḷuutiŋich, God-ivli suliqutigiŋaiġñiaġmigai itqaumayumiñaiġḷugich piḷuutisi.
Aitchuisitchi iñuŋnun sigñataiḷḷusi aasiiḷi God-im aitchuġniaġmigaasi inuaŋaiġḷugu. Aitchuusiaqaġniaqtusi imaqtutilaaġutiqaqtuamik naqittaqługu, tunniġiksaqługulu ukpitaalallasiḷaallaan. Qanuq imaqtu­tilaaġutitun atukkavsisun aitchuikavsi iñuŋnun, God-iptauq atuġniaġ­migaa uuktuutigikkaqsi ilivsiññi.
Iḷisaqtuaguruaq iḷisimałhaaŋitchuq iḷisaurrimiñiñ, aglaan iḷisaqtua­guruaq naatchigumi iḷisaamiñik, iḷisimatigiliġñiaqtuq iḷisaurrimisun.
Summan pasiviuŋ aniqatin killuliqirualivḷugu ilivich pigiił̣haaġa­luaŋŋaqpich?
Tainna pikavich, iñuktun ittutin qirugruaġmik irimiutaqallaġmi irriugauramik piiqsiñiataktuatun aniqanmi iraaniñ. Ukpiŋŋuaqtuatiin, iłuaqsruqqaaġiñ iliŋnun, aasii ikayuġumiñaqsivaalluglugu aniqatin kil­lukuaġutiŋiñik.
Napaaqtuq Siiġñaŋiḷu<TS3>(Matthew 7.16-20; 12.33-35)Napaaqtuġiksuapayaaq siiġñiḷaitchuq piḷuktuanik, naaggaunnii napaaqtuġiitchuaq siiġñiḷaiñmiuq siiġñaġiksuanik.
Qanuq napaaqtullaat iḷisimanaqtut siiġñiaŋisigun. Fig-gich puku­laitkisi kakiḷḷaġnaniñ napaaqtuniñ, naaggaunnii grapes-nik pukulaiñ­miusi uqpiłhuniñ.
Iñulluataq nakuurualiqiruq qanuq nakuuvluni isumaqaġviŋmiñi. Aasiisuli pigiitchuaq iñuk pigiitchualiqivluni, pigiitchuamik isumaqaq­łuni. Tavra iñuk uqaqami uqaluŋmigun salapqiagaa irrusipiani.
Malġuk Igluqpirik<TS3>(Matthew 7.24-27)Tuqłuġagaksraġiŋitkivsiŋa Atanivsiññik kamagiyumaŋitkuvsigik iḷisaurrutitka ilivsiññun.
Iñupayaaq qairuaq uvamnun aasii tusaavlugich uqalutka kamagiv­lugiḷḷu, iḷisautiniaġivsi sumik arriqaqtilaaŋanik.
Arriqaqtuq iñuŋmik igluqpiruamik nivakłuni itisivḷugu, maŋŋuliiv­ḷuniasii uyaġaum qaaŋanun. Tavraasii uliqpaŋman, kuugaluich ulutim­marruŋ taamna igluqpak, aulayyaŋaitchuq, qanuq maŋŋuliġḷuataŋa­ruq.
Aglaalli iñuktauq tusaagaluaqłuni kamaksriŋiññami uqaluŋnik, arriqaqtuq igluqpiruamik nunam qaaŋanun maŋŋuił̣aaqługu. Tavraasii kuugaluich ulutimmarruŋ, tavraŋŋatchiaq ulġuvluni suksraunġipalu­ŋaruq.
Jesus Iłuaqsigaa Aŋuyaktit Atanauraŋata Kivgaŋa<TS3>(Matthew 8.5-13)Tavra Jesus uqaŋaiqami iluqaiññik uqalugiramiñik iñuŋnun, ilaa Capernaum-muŋaruk.
Tavra aŋuyaktit atanauraŋata kivgaŋa piqpagikkaŋa naŋinŋaruq tuquyasivḷuni.
Tavra aŋuyaktit atanauraŋata tusaakamiuŋ Jesus qaisilaaŋanik, tilisi­ŋaruq ilaanun umialiŋnaŋiñik Jew-guruat apiġitquvlugu qaiḷuni iłuaq­siyaqtuaquvlugu kivgani.
Tavra tikiññamirruŋ Jesus, apiġiŋagaat kipiġnaqsivḷugu, uqaqłutiŋ, Ilaa nalliummatiruq ilivich ikayuġupku taavrumiŋa,
qanuq ilaan nakuaġipiallakkai iñuvut, suli aŋaayyuviḷiŋagaatigut.
Tavra Jesus aullaqatigiŋagai. Tavra qallimman iglumun, aŋuyaktit atanauraŋata tiliŋagai avilaitqatit ilaanun, uqallautitquvlugu, Ataniiq, isumaalluksaaġnak iliŋnik, qanuq uvaŋa nalliummatiŋitchuŋa qaigu­vich isiġlutin iglumnun.
Uvva isummatigiŋił̣ł̣uŋa nalliummatiluŋa ullakkumiñaġlutin uqallak­siññaġiñ uqaluŋmik, aasii kivgaġa iłuaqsirauniaqtuq.
Uvvaliuvaŋa ataniqaġmiuŋa atanauranik, aasii aŋuyaktiqaġmiuŋa aŋalatamnik. Uqallakama iḷaŋannun, Aullaġiñ, tavra aullaqtuq, suli allamun, Qaġġiiñ, qaimmiraqtuq, suli kivgamnun uqallakama, Una piuŋ, ilaan pisuummigaa.
Tavra Jesus tusaakamiuŋ taamna, ilaan aliuġusuutigiŋagaa, aasii kiŋiaqłuni uqallautiŋagai iñusalaich maliktuat, Uqallautigivsi, Israel-guruaniunnii kasuiŋaitchuŋa iñuŋmik tainnatun ukpiġutiqaqtuamik.
Tavra taapkua tilirauŋaruat utiqamiŋ iglumun, tautuŋagaat kivgaq iłuaqsiŋavlugu.
Jesus Aŋipkaġaa Uiḷgaŋaruam IġñiŋaUvlaakumman Jesus aullaŋaruq iniqpaŋmun atiqaqtuamun Nain-mik, aasii iḷitchitquraisa iñusalaiḷḷu maliŋagaat.
Tavra qallimmiuġlu paaqpaŋanun iniqpaum, aatchiŋarut iñuich tuquruamik akigaqługu, iġñitualuaptauq aġnam uiḷgaŋaruam, aasii iñusalaich iniqpaŋmiñ piqasiġñikkaŋat.
Tavra Atanġum tautukkamiuŋ uiḷgaŋaruaq, nagliksratchaŋaruq ilaanik aasii uqallautiŋagaa, Qianak.
Tavra ullakługu aksiuŋagaa akigautaat, aasii akigaqtiŋi nutqaŋarut. Tavra Jesus uqallaŋaruq, Nukatpiaq, uqallautigikpiñ, makittin.
Tavra tuquŋaruaq iñuk aquvinŋaruq, aasii uqarraqsivḷuni. Tavra Jesus qaiñŋagaa aakaŋanun.
Kamatchapiaġataŋarut iluqaġmiŋ iñuich, aasii ilaisa nanġaŋagaat God uqaqłutiŋ, Kamanaqtuaq uqaqtaa God-im iñukpalliŋaruq akunnaptiŋni, uqaqłutiglu God-im annautiyaqtuġai iñuŋni.
Tavra taamna Jesus piraŋa tusaaŋagaat iluqaġmiŋ Judea-mi, avataa­niḷu iluqaiññi nunaaqqiñi.
John Paptaiqsim Tiligik Iḷitchitquraŋni Jesus-mun<TS3>(Matthew 11.2-19)Iḷitchitquraŋisa John quliaqtuaġutiŋagaat tamatkuniŋa iluqaiñ­ñik.
Tavrali John, qaitquŋagik malġuk iḷitchitquraŋni, aasii tilivḷugik Ataniġmun, apiġiyaqtuquvlugu uumiŋa apiqqunmik, Iliviuvich taimña qaiyumaaqtuaguruaq, naagga allamik niġiuvsaaġniaqpisa?
Taavrumani ikarraġmi Jesus iłuaqsiŋagai iñugiaktuat naŋirrutiniñ, suaqłiuġutiniḷḷu, ilitqusiqł̣uŋniḷḷu, suli iñugiaktuat ayauŋaruat qiñilla­sipkaŋagai.
Tavra ilaan uqallautiŋagik John iḷitchitqurak, Aullaġlutik quliaq­tuaġutiyaqtuatku John sunik tautukkaptiŋnik tusaaŋaraptiŋniglu, ayauŋaruat qiñillasirut, tusiattuat pisuallasirut, kiḷḷiġruaqtuqtuat mamittut, suli tusaalaitchuat tusaallasirut, tuquruat aŋipkaqtaummiut, piqaqtuksrauruat tusaayugaaġiksuaq alġaqsruusiaġigaat.
Quviasugli iñuk ukpiŋaiŋitchuaq uvamnun.
Tavra John iḷitchitquraŋik aullaaniŋmaŋnik, Jesus uqautirraqsi­ŋagai iñugiaktuat iñuich sivuniġivlugu John. Sunaimña tautugiaqta­ġuuvisiuŋ nunagluktuamun? Tautugiaqtaqpisiuŋ iñuk maliksuktaqsiñ­ñaqtuaq ivigruatun anuġim aulataġikkaŋatun? Naumi.
Suna tautugiaqtaġuuvisiuŋ? Tautugiaqtaqpisiuŋ iñuk annuġaaġik­suaq akisuruanik? Iḷisimarusi tamatkua annuġaaġipiaqtuanik annuġaaqaqtuat suli iñuuruat sunik ayuqsraŋił̣ł̣utiŋ umialgich igluqpaŋiñ­ñiittut.
Suna tavra tautugiaqtaġaġniqpisiuŋ? Tautugiaqtaġuuvisiuŋ God-im uqaqtiŋa? Aaŋ. Nalupqinaitchuq, kamanałhaaqtuq-unnii uqaqtiŋiñiñ God-im.
John taimñauruq aglausimaruaq Bible-ni inna, “Uvva, tiligiga kivgaġa sivuŋni, itqanaiyaġniaġai iñuich akuqtuiyumiñaqsiḷugich iliŋnik.”
Nalupqinaitchuamik uqallautigivsi, John kamanaġniqsrauruq iñuŋniñ aniŋaruaniñ nunami. Paŋmapaŋmiñaglaan iñuk kamanaiññiqsrauruaq tamatkunaŋŋa atanniqsimapkaqtuaniñ God-mun, kamanałhaaq­tuq John-miñ, qanuq iḷitchuġiłhaaġniaqtuq sunik God-im salapqiġ­ñiakkaŋiñik uvapkun.
John uqaġman iluqaġmiŋ iñuich, tax-iñiglu katitchirit naalaġni­ŋagaat. Iliŋich kamaksriŋarut God-im nalaunŋaruamik piraksriutaa­nik, paptaiqsiłłutiŋ John-mun.
Aglaalli Pharisees-lu iḷisaurriḷḷu pitquranik paptaiquŋitchuat John-mun, pisuŋiñŋagaat sivuniġikkaŋa God-im inmiŋnun.
Tavra Jesus uqallavsaaŋaruq. Sumun aasii arriḷiñiaqpik ukua iñuuruat paŋmapak? Suli sutun itpat?
Miqłiqtutun ittut avutqautiruatun piuraaqłutiŋ kasimaraġaġviŋñi, katirrusiqiŋŋuaqłutiglu, tuquruaniglu aŋaayyurriŋŋuaqtuatun. Piu­raallaġmiŋ ququullativlutiŋ avanmun inna, Atuqtuurautigaluaġivsi uaminŋitchusi. Kiŋunġuŋŋuaqłuta qiaŋŋuaqapta, qiaŋitchusi.
John Paptaiqsi qaiŋaruq. Qaikami niġiḷaitqataŋaruq imiġaluaġna­niḷu wine-mik, aasii uqautigigiksi ilaa ilitqusiqł̣uqaġnivḷugu.
Iġñiŋa iñuum qaiŋaruq niġivḷuni imiqłuniḷu allatun iñuktitun, aasii uvyauġiksi, Marra niġġiqsuruaq wine-tuqtiqpaglu, avilaitqataat tax-iñik katitchirit, piḷuusiqirillu.
Suliqutauŋitchuq qanuq uqaġaluaġuvsi, qanuq isumaturuat iñuich puttuqsriḷḷagaat God-im isumattutaa.
Jesus Aimaaġvianiittuq Simon Pharisee-guruamIḷaŋata Pharisees aiyugaaŋagaa niġiqatigitquvluni. Jesus aiyugaaqtauŋaruq Pharisee-m igluanun, aasii aquvinŋaruq niġiñiaqłuni.
Tavra tavrani iniqpaŋmi, aġnaq piḷuusiqirauruaq iñuuŋaruq. Tusaa­kami Jesus niġiqataunivḷugu Pharisee-m igluani, qaġġirriŋaruq tivra­ġiksaunmik puuqaqtuamik uyaġagmik misuġuqtuunmik.
Aasii makinŋaruq tunuani Jesus isigaŋiñi qiavluni, ilaan aiḷaqtirraq­siŋagai isigaŋi qulvimiñik, aasii tilaktuqługich nutchamiñik, suli kunik­ł̣ugich isigaŋi tivraġiksaŋagai.
Tavra Pharisee-m aiyugaaqłiqsuam Jesus-mik taamna tautukka­miuŋ, isumallaŋaruq, Iñuk una iḷumutun uqaqtaugumi God-mun, iḷisi­mayumiñaŋagaluaqtuq qanusiutilaaŋanik una aġnaq aksiugniktuaq ilaanik, qanuq piḷuusiqirauruq.
Tavra Jesus-gum uqallautiŋagaa, Simon, uqallautiksraqaqtuŋa iliŋnun. Aasiiḷi ilaan kiuŋagaa, Sumik Iḷisaurrii?
Iñuk akiiḷaqtuqtitchiri malġugnik akiiḷaqtuqtiqaŋaruq, igḷuata akii­ḷaŋagaa 500 taalamik, aasii igḷuata 50 taalamik.
Akiḷiiyumiñaiñmaŋnik, ilaan suliqutigiŋaiŋagik akiiḷaŋik. Tavra nalliakta piviuttaġiłhaaġniaqpauŋ?
Simon kiuŋagaa, Isumaruŋa, taavruma suliqutigiŋaiqsauruam iñu­giałhaanik. Aasii Jesus uqallautiŋagaa, Kiggutin nalauttuq.
Tavrani qiviaġutigillaan aġnaq Jesus uqallaŋaruq Simon-mun, Tau­tukpiuŋ una aġnaq? Isiqama igluŋnun, imiġmik aitchuŋitkiŋma isi­gaŋma iqaqqutiksraŋannik, aasii uuma iqaġiŋagai isigatka qulvimiñik suli saluaqtiqługich nutchamiñik.
Paġlaŋaitkiŋma kunigḷuŋa isiqama, aasiiḷi uuma aġnam kunikka­luamiiŋagai isigatka.
Ilivich uqsruġutiksriñŋaitkiŋma niaqqumnun piḷġusikaatun, aglaalli uuma aġnam tivraġiksaŋagai isigatka.
Tavraasii uqallautigikpiñ, kamanaqtuaq piviuttaqqutaa iḷitchuqqu­tauruq iñugiaktuat piḷuutiŋi suliqutigiŋaiqsautilaaŋannik itqaumayu­miñaiqł̣ugich. Iñuk isumaruaq piḷuutiqapiaŋiññasugaluni suliqutigiŋai­gaksranik piviuttaqsripiaġniaŋitchuq.
Tavraasii Jesus uqallautiŋagaa aġnaq, Piḷuutitin suliqutigiŋaiqsau­rut itqaumayumiñaiqł̣ugich.
Tavrani tavra tamatkua niġiñiaqatauruat piqatigivlugu Jesus uqar­raqsiŋarut inmiŋnun, Uvvauna kiña suliqutigiŋaiqsiḷḷaniqpa piḷuuti­nik?
Aġnat Malikkaat JesusTaavruma aquuraŋagun Jesus kukiḷuŋaruq iniqpaktigun nunaaqqiuratigullu, alġaqsruivḷuni tusaayugaaġiksuanik God-im atanniqsimmataagun iñuŋnun. Suli qulit malġuk kukiḷuqatigiŋagaat.
Suli iḷaŋisa aġnat kukiḷuqatigiŋammigaat iłuaqsirauŋaruat ilitqusiq­ł̣uŋniñ suaŋairrutiniḷḷu. Iḷagiŋagaat Mary, tairauruaq Magdalene, ilit­qusiqł̣uiqsauŋaruaq tallimat malġugnik,
Joanna-lu, nuliaŋa Chuzam, Herod-gum suġautchiqiriŋata, Susanna-lu, iñugiaktuallu allat aġnat ikayuiruat Jesus-mik iḷitchitquraŋiñiglu ilaisa pimiŋniñ.
Uuktuun Nautchiaksriqirikun<TS3>(Matthew 13.1-9; Mark 4.1-9)Tavra iñugiapiaġataqtuat iñuich katinmata atautchimun suli iñuich sumiḷḷiqaa nunaaqqiñiñ ullautimmata inmiñun, Jesus uqaŋaruq uuktuusiqł̣uni.
Nunaliqiri aullaŋaruq kanġaqsruiyaqtuqłuni nautchiaksranik palauvaksraġuġniaqtuanik. Kanġaqsruimman nautchiaqaġviŋmun, ila­ŋich kataŋarut apqutinun, aasii iñuich tunmalugiŋagaich, tiŋmiaġ­ruiḷḷu qaivḷutiŋ niġiŋagaich.
Aasii iḷaŋich nautchiaksrat kataŋammiut uyaġauruanun nunamun, aasii naummata panaqłuŋagai, qanuq nuna paliumavluni.
Aasii iḷaŋich nautchiaksrat kataŋarut kakiḷḷaġnaqtuat nauruat akunġannun, aasii kakiḷḷaġnaqtuat nauqasiqł̣ugich nautchiaksrat nagguvik­sraiñŋagaich.
Aasii iḷaŋich kataŋammiut nunagiksuamun aasii nauvlutiŋ palauvak­srat, naurivḷutiŋ tallimakipiatun atautchimiñ. Taamna uqausiġillaan nipatusivḷuni uqallaŋaruq, Siutiqaqtusi tusaggatiksraŋnik, naalaġni­siŋa.
Sivuniŋat Uuktuutit<TS3>(Matthew 13.10-17; Mark 4.10-12)Tavra iḷitchitqurami apiġimmanni qanuq taamna uuktuun sivuni­qaġmagaan,
Jesus kiuŋagai, God-im kaŋiqsipkaŋagaa ilivsiññun kaŋiqsiñaiñŋa­ruaq sivuani atanniqsimmatini iñuŋnun, aglaalli allat iñuich tusaqsra­ġigaat uuktuutitigun, qiñiġaluaqłutiŋ iḷisaqsriḷaitquvlugich, suli naa­laġnigaluaqłutiŋ, kaŋiqsiḷaitquvlugich.
Jesus Sivunniuġaa Uuktuun Nunaliqirikun Nautchirriiruakun<TS3>(Matthew 13.18-23; Mark 4.13-20)Uuktuun inna sivuniqaqtuq. Nautchiaksrat palauvaksraġuġniaq­tuat God-im uqaluatun ittut.
Nautchiaksrat iḷaŋich kataŋmatun apqutinun, tainnatuttauq iñuich iḷaŋich tusaaruat uqaluanik God-im siqquqsimmiraqtut. Tuunġaum qaivḷuni, piiguipkaġai tusaakkaŋannik, ukpiġlutiŋ annaurrautquŋił̣ł̣u­gich.
Allalli iñuich ittut nautchiaksratun kataktuatun uyaġauruamun nunamun. Tusaapqauraqamirruŋ uqaluk, quyyatigivlugu akuqtuġaat. Aglaan akuqtuaġiŋiññiġaat uqaluk naamasiḷugu tuniqsimmatiksraqtiŋ, nautchiaksratun maŋŋuqavigruaŋitchuatun iłłutiŋ. Ukpiliḷḷakkaluaqłu­tiŋ uuktuaġusiat qaimmata nikatchaktut aasii qapiqłutiŋ.
Allalli iñuich ittut nautchiaksratun kataktuatun akunġannun kakiḷ­ḷaġnat nauruat. Tamatkua iñuich tusaagaluaqtuat uqaluŋmik, uŋiarri­sit mattumuuna iñuuniaġnikun, piviuttaqsriñġuvlu suġaliġnik, aliasu­ŋisaaġutiniglu nagguviksraiġaat uqaluk, aasii iliŋisa iñuusiŋich allaŋ­ŋuqtauŋił̣ł̣utiŋ.
Aasiiḷi allat iñuich ittut nautchiaksratun kataktuatun nunagiksua­mun. Iliŋisa tusaagaat uqaluk akuqtupiaġataqługu kamagivlugulu, aasii iñuusiŋich allaŋŋuqtauvlutiŋ.
Qulliq Ataani Utkusium<TS3>(Mark 4.21-25)Iñuum kialiqaa ikitanikkamiuŋ naniq matulaitkaa utkusiŋmik, naaggaunnii iḷiḷaitkaa ataannun siñigviich, aglaan iḷisuugaa naniqaġ­viŋmun, tamatkua isiqtuat tautuquvlugich qaummaġmik.
Sunapayaaq matutuqtuaq paŋmapak sivunniqsauŋaruq salapqiġu­maaqługu taimanigu, suli sunapayaaq iḷisimapkaqtauŋitchuaq paŋma­pak sivunniqsauŋaruq iḷitchuġipkaqtauyumaaqługu iñupayaanun tai­manigu.
Naalaġnimmaġiksaaqsiuŋ tusaakkaqsi. Qanuq iñuk naalaġniḷ­ḷuataqtuaq kaŋiqsipkavsaaqtitauniaqtuq, aasiiḷi iñuk naalaġniḷḷuata­laitchuaq tammaiñiaqtuq kaŋiqsił̣auraġasugigaluakkaġmiñik.
Jesus Aakaŋalu Aniqatiiŋiḷu<TS3>(Matthew 12.46-50; Mark 3.31-35)Tavrani Jesus aakaŋallu aniqatiiŋisalu ullaŋagaat, aglaan tiki­ḷaiñŋagaat iñugiakpaił̣ł̣uni.
Tavra iñuum uqallautiŋagaa, Aakavich aniqatiiviḷḷu qaŋma siḷami tautugukkaatin.
Tavra Jesus uqallautiŋagai iluqaisa, Tamatkua tusaaruat uqaluanik God-im kamagivlugulu aakaptun aniqatiiptullu ittut.
Jesus Quunniġuqtitkaa Imaq<TS3>(Matthew 8.23-27; Mark 4.35-41)Uvlut iḷaŋanni Jesus ikiŋaruq umiaqpauramun piqatigivlugich iḷitchitqurani, aasii uqallautivlugich, Ikaaqta aŋmuŋatchianun tatchim. Tavra ayaksaaŋarut.
Tavra tiŋinnaaġniallaġmiŋ Jesus siquŋaruq. Tavra anuqqaŋaruq tasiq, aasii iksruġaliqł̣ugu imiġmik umiaqpauraŋat, navianniuliŋarut.
Tavra iḷitchitqurat ullakługu Jesus itiqsaŋagaat uqaqłutiŋ, Iḷisaurrii, Iḷisaurrii, kiviaqsirugut. Tavra itiŋaruq aasii suakługu anuġi ulivrigaq­tuallu qaiḷḷiġich, aasii anuġaiŋaruq quunniġuqłuniḷu.
Jesus uqallautiŋagai iḷitchitqurani, Ukpiġutaipiaqtusiimña. Tavra taluqsratchaŋarut, suli kamanniuqłutiŋ uqaurrutiŋarut avanmun, Uvvauna kiuva? Anuġivlu immavlu kamagillaniġaak.
Jesus Iłuaqsigaa Iñuk Iñugiaktuanik Ilitqusiqł̣ulik<TS3>(Matthew 8.28-34; Mark 5.1-20)Tavrani tikiñŋarut nunaŋannun Gerasenes, akianiittuamun Galilee-m.
Tavra Jesus niummiuġlu nunamun, iñuum ilitqusiqł̣uqaqtuam paa­ŋagaa iniqpaŋmiitchuuŋaruam. Sivisuruamik annuġaiḷaġniqsuq, suli iñuuniaqtuaguŋił̣ł̣uni iglumi, aglaan akunġanni iḷuvviviich.
Tautukkamiuŋ Jesus, ilaa nipaalaŋaruq aasii punŋaruq sivuġaanun, uqallakłuni nipatutilaamisun, Jesus, Iġñiŋa sapiġñaġniqsrauruam God-im, suniaqpiŋa? Apiġipiaġikpiñ, tatavsaġnaŋa.
Qanuq Jesus anitquaniŋagaa ilitqusiqł̣uk ilaaniñ. Iñugiaktuani ilit­qusiqł̣uum piyugaġniġaa. Tigutaaqtaugaluaġaqtuq argaŋiḷu isigaŋiḷu qiḷiqsruqługich kalimñanik kiktuġaġuuniġai, aasii ilitqusiqł̣uum nunag­luktuamuktitaqługu.
Tavra ilitqusiqł̣uich apiġipiaŋagaat Jesus tilitquŋił̣ł̣utiŋ nagliksaaġ­viŋmun.
Tavra tavrani iñugiaktuat tuttuqłuich niġiñiaŋarut maniñġani qimialuum. Tavra ilitqusiqł̣uich apiġipiaŋagaat Jesus isiqtitquvlutiŋ tuttuqłuŋnun. Tainnaasii pipkaŋagai.
Tavra ilitqusiqł̣uich aniŋarut iñuŋmiñ aasii isiġvigivlugich tuttuq­łuich. Tavraasii tuttuqłuich arviksuŋarut qutaitchuakun ikpikun tatchi­mun, aasii ipivlutiŋ.
Tavra qaunaksriruat tuttuqługnik tautukkamirruŋ taamna piruaq, pigruŋarut, aasii quliaqtuaġiaqsivḷugu iniqpaŋmi nunaaqqi­ñiḷu.
Tavrani iñuich aullaaŋarut tautugiaqsaqłutiŋ suna pisilaaŋanik. Ullakamirruŋ Jesus, tautuŋagaat iñuk ilitqusiqł̣uich anniviat, aquppi­ruaq sivuġaani Jesus, annuġaaqaqłuni suli qaurimmaaġikł̣uni. Aasii iñuich iqsitchaŋarut.
Aasii iñuich tautuktuat taavrumiŋa quliaqtuaġutiŋagaich allat iñuich qanuq taamna ilitqusiqł̣uqaŋaruaq iłuaqsirautilaaŋanik.
Tavrani iluqaġmiŋ iñuich avataanni nunaaqqiŋisa Gerasenes apiġi­ŋagaat Jesus aullaquvlugu, qanuq iliŋich iqsitchakpaŋarut. Tavraasii ilaa ikiŋaruq umiaqpauramun aasii aullaqłutiŋ.
Iñuum taavruma ilitqusiqł̣uiqsauŋaruam qasiḷiŋagaluaġaa maliguk­ługu, aasii Jesus aitqugiññaŋagaa uqallautivlugu,
Utiġiñ aimaaġviŋñun, aasii quliaqtuaġlutin qanutun God-mun ika­yuŋatilaaġnik. Tavra ilaa aullaŋaruq, quliaqtuaġivlugu iluqaani iniq­paŋmi qanutun Jesus-mun ikayuŋatilaani.
Jairus Pania, Aġnaġlu Aksiuktuaq Jesus Annuġaaŋanik<TS3>(Matthew 9.18-26; Mark 5.21-43)Tavra Jesus utiġman taaguŋatchianun tatchim, iñusalaich paġla­ŋagaat, qanuq iluqaġmiŋ utaqqiuŋagaat.
Tavra tavrani iñuk qaiŋaruq atiqaqtuaq Jairus-mik, umialiŋnauruaq aŋaayyuviŋmun, aasii pułłuni Jesus sivuġaanun, apiġipiaŋagaa iglumi­ñuquvlugu.
Panisualuqaġniqsuaq, qulit malġugnik ukiuliŋmik, tuquaqsiruamik. Tavra Jesus aullaŋaruq aasii igliqtillugu, iñuich tatiŋarut avataanun.
Tavra aġnaq suniġluqaqtuaq auŋmik qulit malġugni ukiuni iłuaqsiḷaiññikkaŋat taaktit,
tunuŋiutiŋaruq ilaanun iñusalaŋni, aasii aksiukługu siñiġutaa annu­ġaaŋan, aasii aunaaqsruŋaiqł̣uni tavrauvvaa.
Tavra Jesus apiqsriŋaruq, Kia aksiukpaŋa? Tavra iluqaġmiŋ piiḷaaġ­mata, Peter uqallaŋaruq, Iḷisaurrii, iñusalaich uvva avanŋagaatin suli tatimmiraġaatin.
Tavra Jesus uqallalgitchuq, Iñuum imma aksiŋagaaŋa qanuq iḷisi­magiga suaŋŋan aullaqtuaq uvamniñ.
Tavrali aġnaq iḷitchuġikami ilaa iriqsimayumiñaisilaamiñik, qaiŋa­ruq uullaġruaqtun, aasii pułłuni sivuġaanun Jesus. Takkuanni iñupa­yaat quliaqtuaŋaruq suvluni aksiuktilaaŋanik, quliaqtuaqłuniḷu qanuq iłuaqsirautilaamiñik tavrauvvaa.
Tavra ilaan uqallautiŋagaa, Aġnaaq, ukpiġurvich iłuaqsipkaġaatin. Aullaġiñ tutqiksiḷutin.
Jesus uqaġataviksillugusuli, kivgaŋa umialiŋnam igluaniñ qaiŋa­ruq aasii uqallakłuni, Paniiñ tuquruq. Iḷaksianagu Iḷisaurri.
Tavra Jesus tusaavlugu taamna uqallautiŋagaa Jairus, Ipiqtusug­nak. Ukpiqsiññaġiñ iłuaqsiñiaqtuq.
Tavra tikiññamiuŋ iglu, isiqasiqsinŋaitchuq iñuŋmun, aglaan Peter-lu John-lu James-lu, aapaŋalu aakaŋalu miqłiqtum.
Tavra iluqaġmiŋ iñuich qiaqpaŋarut, aasii Jesus uqallaŋaruq, qia­ŋaiġitchi. Miqłiqtuq tuquŋaitchuq, siñiksiññaqtuq.
Tavra ilaisa iglautigiŋagaat, iḷisimavlutiŋ miqłiqtum tuquŋatilaaŋa­nik.
Tavra Jesus tiguvlugu argaŋigun ilaa uqallaŋaruq, Miqłiqtuuq, makittin.
Tavra miqłiqtuq iñuusatqiŋaruq, aasii makinŋaruq tavrauvvaa. Jesus piraksriŋagai sumik niġipkaquvlugu.
Tavra ilaan aŋayuqaak aliuŋaruk, aasii Jesus piraksriŋagik uqaqu­ŋił̣ł̣ugik kimulliqaa taavrumiŋa piruamik.
Jesus Tiligai Qulit Malġuk Iḷitchitqurat<TS3>(Matthew 10.5-15; Mark 6.7-13)Tavra Jesus qaitquŋagai qulit malġuk iḷitchitqurani atautchimun, aasii aitchuqługich ataniġnaqunmik, suaŋŋasiqł̣ugich payariyumi­ñaqsivḷugich iluqaisa ilitqusiqł̣uich, suli iłuaqsiyumiñaqsivḷugich naŋir­rutiqaqtuat.
Aasii ilaan tiliŋagai alġaqsruitquvlugich God-im atanniqsimmataanik iñuŋnun, suli iłuaqsiritquvlugich naŋittuanik.
Tavra Jesus uqallautiŋagai, Saagaġnasi supayaamik iglauniksravsiñ­ñun, ayauppiagiḷḷusi, puukataiḷḷusiḷu, taquagiḷaaġlusiḷu, maniiḷaaġlu­siḷu, suli malġugnik qaliġuuraqaġnasi.
Suli sumipayaaq tukkuliŋitpasi, aullaġuvsi taavrumaŋŋa nunaaqqi­miñ, ivsuktuġumagiksi avyuq isigavsiññiñ kiliksaġlugich killuliqitilaa­ŋannik.
Tavra iḷitchitqurat aullaŋarut aasii iglauvlutiŋ nunaaqqisigun, alġaqsruivḷutiŋ tusaayugaaġiksuamik, iłuaqsirivḷutiglu naŋittuanik sumiḷi­qaa.
Herod Alapittuq<TS3>(Matthew 14.1-12; Mark 6.14-29)Tavra Herod Atanaurauruaq Galilee-mi, tusaakami iluqaiññik savaaguruanik, ilaa alapinŋaruq, pisigivlugu iñuich iḷaŋisa uqautigik­kaŋat John Paptaiqsi aŋipkaqtaunivḷugu tuqqunmiñ,
iḷaŋisali Elijah niptaġnivḷugu, aasii allattauq uqaqłutiŋ iḷaŋat taipkua uqaqtiŋisa God-im aŋiñivḷugu.
Herod uqallaŋaruq, John niaquiŋagiga, aasiuvva kiuva taimña iñuk tusaqsraġikkaġa uqautigikkaŋat? Tavra ilaan kasuġumaŋagaluaġaa Jesus.
Jesus Niġipkaġai 5,000 Iñuich<TS3>(Matthew 14.13-21; Mark 6.30-44; John 6.1-14)Tavra tilirauŋaruat iḷitchitqurat utiqamiŋ, quliaqtuaġutiŋagaat Jesus savaamikkun. Tavra ilaan piqasiutiŋagai aasii aullautivlugich iñuił̣aamun qaniŋanun nunaaqqim Bethsaida-m.
Iñusalaich iḷitchuġikamirruŋ Jesus maliŋagaat. Aasiivsauq ilaan paġ­laŋagai suli uqautivlugich God-im atanniqsimmataanik iñuŋnun, iłuaqsivḷugiḷḷu tamatkua iłuaqsiraksrauruat.
Tavra siqiñiq nipiaqsimman, qulit malġuk iḷitchitqurat ullakługu uqallautiŋagaat Jesus, Aullaqtitkich iñusalaich, aullaqulugich nunaaq­qiñun sumulliqaa, siñiktaġviksranun taquaksraġviksranullu. Qanu­quvva maaniittugut iñuił̣aami.
Tavra Jesus kiuŋagai, Ilivsi niqiksritchigik. Iliŋich uqallaŋarut, Tal­limatualuŋnik punniġutiqaqtugut malġugniglu iqalluŋnik. Aullaġluta tauqsiġiaŋisuaġupta niqiksraŋiññik ukua iluqaġmiŋ iñuich naamayu­miñaitchugut.
Iñugiaktilaaqaqpalliŋarut 5,000-tun aŋutit. Tavra ilaan uqallautiŋa­gai iḷitchitqurani, Aquvititchigik iñuich malġukipiaq quligullaalugich atautchiich.
Tavra aquvitinŋagaich iluqaisa.
Tavra tiguvlugich tallimat punniġich malġuglu iqalluk, Jesus qivia­ŋaruq qiḷaŋmun, aasii quyyavigivlugu God. Aasii avguqqaaqługich aitchuutigivlugich iḷitchitquranun niqłiqsuutigitquvlugich iñusalaŋnun.
Tavra iluqaġmiŋ iñuich niġiŋarut niqinŋuqłutiŋ. Aasii iḷitchitqurat katinŋagaich iḷakut, qulit malġugnun aguummaŋnun.
Peter-m Uqallautaa Jesus Kiutilaaŋanik<TS3>(Matthew 16.13-19; Mark 8.27-29)Tavra uvlut iḷaŋanni Jesus kisimi aŋaayyuŋaruq iḷitchitqurat saniġaanni. Aasii aŋaayyuaniŋman, iḷitchitquraŋisa ullaŋagaat, aasii ilaan apiġiŋagai, Iñuich kiunisuuvanŋa?
Tavra ilaisa kiuŋagaat, John-gunisuugaatin Paptaiqsi, aglaan allat uqaġuummiut Elijah-univḷutin, suli allat uqaqłutiŋ iḷaŋat taipkua uqaqtiŋisa God-im aŋiñivḷugu.
Tavrali Jesus apiġiŋagai, Ilivsiḷimi kiunivisiŋa? Peter-m kiuŋagaa, Ilivich God-im Tiliraŋa, Christ-guruaq.
Jesus Uqautigigaa Nagliksaaġniksrani Tuquniksraniḷu<TS3>(Matthew 16.20-28; Mark 8.30-9.1)Tavra Jesus piraksriŋagai iḷitchitqurani quliaqtuaquŋipiallakłu­gich taavrumiŋa kimulliqaa.
Tavra ilaan uqallautiŋagai, Iġñiŋa iñuum nagliksaaqtuksrauruq atqunaq, suli umialiŋnallu aŋaayyuliqsiqpaiḷḷu iḷisaurriḷḷu pitquranik pisuŋiññiaġaat suli tuqutauluni. Aasii aŋipkaqtauniaqtuq uvluk piŋa­yuaŋni.
Kialiqaa maligukkumiŋa, piruksrauŋitchuq ilaan pisukkamiñik, iqsriutilugu aŋarraurani, itqanaitchuksrauruq tuqutautigiyumiñaġlu­ŋa-unnii.
Qanuq iñuk iñuullatuvaił̣aktuaq tammaiñiaqtuq iñuggunmiñik, aglaalli iñuk sullatuaġumiḷu atiruaq tuqqutiyumiñaġluŋa-unnii, tam­maiyumiñaipiaġaa iñuggutini.
Iñuk suġallakkaluaġumi supayauranik nunamiittuanik aasii tam­mautigilugich, ilaa suuramik-unnii anniqsuġumiñaitchuq inmiñik. Simmiutigimmatun iñuggutini pigaa.
Qanuġviitchuq, iñuum kanŋugikpaŋa iḷisaurrutitkalu iñuŋnun, uva­ŋaptauq Iġñiŋan iñuum kanŋuginiaġmigiga qaiguma qaumanġani Aapama piqatigilugich piḷuutaitchuat isaġulgich.
Uqallautigivsi iḷumun. Iñuqaqtuq iḷaŋiññik uvani makitaruanik, tuquŋaiñŋaġmiŋ tautugniaqtuanik God-im atanniqsimmataanik iñuŋ­nun.
Jesus Qiññaŋa Allaŋŋuqtauruq<TS3>(Matthew 17.1-8; Mark 9.2-8)Tavra tallimat piŋasut uvlut pianikpalliġmata aquatigun taapkua uqaluuruat, Jesus piqasiutiŋagai Peter-lu John-lu James-lu, aasii mayuqłutiŋ iġġimun aŋaayyuyaqtuqłutiŋ.
Tavra ilaa aŋaayyupkaqtillugu, kiiñaŋa allaŋŋuŋaruq, suli annu­ġaaŋi qivliatitaliqł̣utiŋ qatiġruaqtun.
Tavrasuli malġuk iññuk uqaqatigirraqsiŋagaak Moses-lu Elijah-vlu.
Niptaŋaruk qaumaniqaqłutiŋ, aasii uqautigiaqsivḷugu tuqutaunik­sraŋa nalautinniakkaŋa Jerusalem-mi.
Tavra Peter-lu iḷagikkaŋniḷu siñiŋarut. Itiqłutiŋ tautuŋagaat Jesus qaumanġa taapkuaglu iññuk malġuk makitaruak saniġaani.
Tavra iññuk aullaqsaġmagnik ilaaniñ, Peter uqallaŋaruq Jesus-mun, Iḷisaurrii, iłuaqtuq uvaniinnapta. Piŋasunik tupiqta, atautchimik iliŋnun, atautchimik Moses-mun, suli atautchimik Elijah-mun. Iḷisima­ŋitchuq sumik uqaqtilaamiñik.
Tavra nivliŋaruq nuvuyamiñ uqallakłuni, Uvva Iġñiġa, uvaŋa Pik­sraqtaaġa. Naalaġnisiuŋ.
Tavra nipi uqallaaniŋman, Jesus kisiŋŋuqtauŋaruq. Taipkunani uvluni iliŋich quliaqtuaqsaiḷiŋarut kisupayaamun supayaamik tautuk­kaġmiŋnik.
Jesus Iłuaqsigaa Nukatpiaġruk Ilitqusiqł̣ulik<TS3>(Matthew 17.14-18; Mark 9.14-27)Tavra uvlaakumman, atqaaniŋmata iġġimiñ, iñusalaich ullaŋa­gaat Jesus.
Tavra iñuk akunġanniñ iñusalaich saqłaŋaruq, Iḷisaurrii, qiññuvigi­piallakkikpiñ iłuaqsitquvlugu iġñiġa, qanuq iġñitualugigiga.
Ilitqusiqł̣uum aŋalattaġiaqsiraġigaa, aasii tavraŋŋatchiaq nipaallak­łuni, qiiqsruaqsiraqtuq innuġrualiqiliġataqłuni, suli iqł̣ataġivlugu. Ilit­qusiqł̣uum qimaummipialaitkaa.
Qiññuaġvigiŋagaluaġitka iḷitchitquratin anitquvlugu ilitqusiqł̣uk, aasii anilaiñŋagaat.
Jesus uqallaŋaruq. Qanutun ukpiġutaisigirusi killukuaqtigirusiḷu. Qanutun sivisutigiruamik nayuġniaqpisi igḷutuġlusiḷu? Qaġġitchuuŋ iġñiġiñ uvuŋa.
Qaisaġniaqtillugu, ilitqusiqł̣uum iqł̣ataġiŋagaa nukatpiaġruk qiiq­sruqtiłługulu. Tavra Jesus suaŋagaa ilitqusiqł̣uk. Aasii iłuaqsikamiuŋ nukatpiaġruk, qaitqikł̣ugu aapaŋanun.
Tavra iluqaġmiŋ iñuich kamatchaŋarut God-im suaŋŋatiqpaŋanik.
Jesus Uqautigivsaaġaa Tuqqutini<TS3>(Matthew 17.22-23; Mark 9.30-32)Tavrali iñuich iluqaġmiŋ kamasualapkaqługich supayaatigun pirai­gun, Jesus uqallautiŋagai iḷitchitqurani,ukua uqaluich piiguġnagich uqautigikkatka ilivsiññun, qanuq Iġñiŋa Iñuum aitchuutauniaqtuq iñuŋnun tuqutqulugu.
Iliŋisa kaŋiqsiŋaitkaat taamna uqallaun, suli kaŋiqsipkaqtitauŋait­chuq iliŋiññuñ, puttuqsriyumiñaiqł̣ugich taavrumiŋa, suli iliŋisa apiġi­sausiiñŋagaat taavrumuuna uqallautaagun.
Kiña Kamanaġniqsrauva<TS3>(Matthew 18.1-5; Mark 9.33-37)Tavra uqavaarraqsiŋarut iḷitchitqurat nalliqsiŋ kamanałhaaġ­niaqtilaaŋagun.
Tavra Jesus puttuqsrikamiuŋ isumaŋat kamanaġumaruaq, ilaan tiguŋagaa miqłiqtuq aasii saniqqamiñun inillakługu.
Aasii uqallautiŋagai, Kialiqaa paġlakpagu piaqłuktaŋiḷḷugu una miqłiqtuq uvaŋa pisigiluŋa, paġlagaaŋa uvaŋa. Aasiisuli kialiqaa paġ­lagumiŋa paġlammigaa tiliriga. Iñuk kamasaaŋiññiqsrauruaq iluqavsiññiñ kamanaġniqsrauruq.
Akiḷḷiḷiqsuutiŋitchuaq Ilivsiññun Iḷagigiksi<TS3>(Mark 9.38-40)John uqallaŋaruq, Iḷisaurrii, tautuŋarugut iñuŋmik anittairua­mik ilitqusiqł̣uŋnik atuqługu atqiñ, aasii iñiqtikkaqput qanuq piqatigi­ŋitkaatigut.
Tavra Jesus uqallautiŋagaa, Iñiqtiġnagu, qanuq akiḷḷiḷiqsuiŋitchuaq ilivsiññik iḷagigiksi.
Samaria-ġmiut Tukkuliŋitkaat JesusTavra qallimman Jesus qiḷaŋmugviksrani, qapiŋaipiaŋaruq aulla­ġukłuni Jerusalem-mun. Aasii tilisiŋaruq kivganik sivumiñi.
Taapkua aullaŋarut aasii tikił̣ł̣utiŋ nunaaqqiannun Samaria-ġmiut, itqanaiyautisukługu Jesus.
Tavra iñuich tukkuliŋaitkaat Jesus, qanuq iḷitchuġivlutiŋ Jerusalem-muksaqtilaaŋanik.
Tavra James-lu John-lu iḷitchitqurak iḷitchuġikamitku taamna, uqallaŋaruk, Ataniiq, qiññuaquvisiguk igniġmik qiḷaŋmiñ aasii ikip­kaġlugich Elijah-m piraŋatun.
Tavra Jesus qiviaqługik suaŋagik uqallautivlugik, [kaŋiqsiŋaitchu­tik qanuq piḷġusiksramik,
qanuq Iġñiŋa iñuum qaiŋaitchuq suksraunġiġiaġlugich iñuich aglaan annautiyaqtuqługich.] Aasii iliŋich iglauŋarut allamun nunaaq­qimun.
Siġḷiġnaqtuq Iḷitchitqurauniq Jesus-mun<TS3>(Matthew 8.19-22)Tavra iglaupkaqtillugich, iñuum uqallautiŋagaa, Maliġuaġnia­ġikpiñ sumulliqaa aullaġuvich.
Tavra Jesus uqallautiŋagaa, Pisukkaat sisiqaqtut, suli tiŋmiat uglu­qaqtut, aglaan Iġñiŋa iñuum aimaaġviitchuq pimaaqtuġumiñakkami­ñik.
Allamulli Jesus uqallaŋammiuq, Maliŋŋa. Aasii iñuum kiuŋagaa, Ataniiq, iḷuviġiallaktiqqaaġlagu aapaga.
Tavra Jesus kiuŋagaa, Tamatkua tuquŋaruatun ittuat iḷuvviuġlich tuquŋaruanik. Aglaalli ilivich, aullaġlutin quliaqtuaġiyaqtuġuŋ God-im atanniqsimmataa iñuŋnun.
Allasuli iñuk uqallaŋaruq, Ataniiq uvaŋa maliġuaġniaġikpiñ, aglaan takuruġuiqsuaġiallaglagich iglumniittuat.
Jesus uqallautiŋagaa, kiñaliqaa saqutittuaq savaamiñ uvaŋa sivun­niutigikkamniñ ilaanun, nalliummatiŋitchuq atanniqsimapkaġumiñaġ­luni God-mun.
Jesus Tiligai 70 IḷitchitquratTaavruma aquagun Ataniq piksraŋaruq 70 allanik iḷitchitqura­nik, aasii aullaqtiłługich sivumiñi malġuullaavlugich, nunaaqqi­payaanun ilaan ullakkumakkamiñun.
Aullaġitchi. Uvva, tiligivsi imnaiyaatun akunġannun amaqqut.
Saagaġnasi maniqaġviŋñik, puukataniglu, aluġutiniglu, suli paġlan­nigḷusi iñaviqqutchiġñasi apqunmi.
Kisupayaaq iglu isiġvigiguvsiuŋ, uqallaqqaaġitchi inna, Tutqiutiqa­ġitchi.
Tavraasii tutqiḷḷaturuaq iñuk tavraniitpan, tutqiun inniaqtuq. Aasii tutqiutiqallaturuamik iñuitpan, tutqiun inniaŋitchuq tavrani.
Nayuutiyumausi taavrumani iglumi, niġiḷusi sunik niqiksritpasi imiġlusiḷu, qanuq savakti nalliummatiruq akiḷiusiaksramiñun. Nuktaġnasi iglumiñ iglunun.
Qakugupayaaq tikitkuvsi nunaaqqiñun aasii paġlakpasi, niġiyumausi sunik niqłiqsuqpasi.
Iłuaqsiḷugich naŋittuat taavrumani nunaaqqimi, suli uqallautilugich, God-im atanniqsimmataata qallipiaġataġaasi.
Aglaan qakugupayaaq tikitkuvsi nunaaqqimun aasii paġlaŋitpasi, aullaġumausi apqutiŋiññun aasii uqallaglusi,
Avyuŋaunnii nunaaqqiunivsi niviruaq isigaptiŋnun, uvagut tilakti­ġikput akiḷḷiḷiutivlugu ilivsiññun. Aglaan una iḷisimasiuŋ, God-im atanniqsimmataata qallipiaġataŋagaluaġaasi.
Uqallautigivsi, uvluani isivġiġvium, God naglikkutiqałhaaġniaqtuq iñuŋiññun Sodom taavrumaŋŋa nunaaqqimiñ tukkuliiŋitchuamiñ ilivsiññik.
Ukpiŋitchuat Nunaaqqich Iḷaŋiññi<TS3>(Matthew 11.20-24)Qanutun naglignaqtigirusi ilivsi, Chorazin-miut. Qanutun naglignaqtigimmiusi ilivsi Bethsaida-ġmiut. Qanuq aliuġnaqtuat savaat savaaguruat ilivsiññi savaaguŋakpata Tyre-miḷu Sidon-miḷu, taimaniuvvaa isumalitqikkumiñaŋagaluaqtut annuġaaġlutiŋ miitchuŋnik suli aquppiḷutiŋ aġrani.
Tavra uqallautigivsi, uvluani isivġiġvium isivġiusiaksraŋak Tyre-vlu Sidon-lu tunikił̣haaġniaqtuq ilivsi isivġiusiaksravsiññiñ.
Aasii ilivsi Capernaum-miut, isumavisi tugliqsruutinasugalusi qiḷaŋ­mun kamanaunmi? Nunaaqqiqsi suksraunġiqsauniaqtuq. Qanuq aliuġ­naqtuat savaaguruat iliŋni savaaguŋakpata Sodom-mi, napanayaġa­luaqtuq uumuŋaaglaan uvlumun.
Tavra Jesus uqallautiŋagai iḷitchitqurani, kialiqaa naalaġnigumisi naalaġnimmigaaŋa. Suli kialiqaa pisuŋitchuam ilivsiññik pisuŋiñmi­gaaŋa. Aasiisuli kialiqaa pisuŋiññamiŋa, pisuŋiñmigaa tiliriga.
Utiqtut 70 Tilirauruat IḷitchitquratUtiŋarut 70 iḷitchitqurat quviasuutiqpaqaqłutiŋ, uqaqłutiŋ, Ataniiq ilitqusiqł̣uich-unnii kamagigaatigut anittaqaptigik atqiñ atuqługu.
Tavra Jesus uqallautiŋagai, Tautuŋagiga Satan kataktuaq igniġuuq­patittuatun qiḷaŋmiñ.
Uvva, suaŋŋasiŋagivsi tunmaġumiñaqsivḷusi nimiġianun igutchaq­paŋnullu kapputiliŋnun, suli payariyumiñaqsivḷugu iluqaan suaŋŋataa uumigirim, suli sum anniġumiñaitkaasi.
Aglaattauq quviatchakpautiginagu ilitqusiqł̣uich kamaksriñiŋat ilivsiññik, aglaan quviasukpagitchi atisi aglautiŋammata qiḷaŋmi.
Jesus Quviatchakpaktuq<TS3>(Matthew 11.25-27; 13.16-17)Taavrumani ikarraġmi Ilitqusiġiksuam quviatchaktinniġaa Jesus, aasii uqallaktiłługu, Aapaaŋ, Atanġuruatiin qiḷaŋmun nunamullu, quyyavigigikpiñ tamatkua iriqsimaŋakapkich isumaturuaniñ kaŋiqsisi­qaqtuaniḷḷu, aasii satqummiqł̣ugich iñuŋnun ukpiġutiqaqtuanun miq­łiqtutun. Aaŋ, Aapaaŋ, taamna piŋagiñ ilivich pisuutigivlugu iviġau­magivlugulu.
Aapama supayaat qaiñŋagai uvamnun, aasii kialiqaa iḷisimaŋitkaa Iġñiq aglaan kisimi Aapam. Kialiqaa suli iḷisimaaġiŋitkaa Aapa aglaan Iġñiġum kisimi, kiapayaaġlu Iġñiġum iḷitchuġipkakkaŋa Aapamik.
Tavrani qiviaqługich iḷitchitqurani Jesus uqallautiŋagai iñui­ł̣aami, Quviasugitchi tautukavsi tautuavsiññik.
Qanuq uqallautigivsi, iñugiaktuat uqaqtiŋisa God-im umialgiḷḷu kipiġniuŋagaluaqtut tautugukługich ilivsi tautukkasi, aasii tautuŋait­kaich, suli tusaayumavlugich sut tusaakkasi, aasii tusaaŋaitkaich.
Uuktuun Iñulluatakun Samaria-ġmiukunTavra pitquranik iḷisaurri makinŋaruq uuktuaqsaqługu, apiġivlugu Jesus, Iḷisaurrii, sumik piruksrauvik iñuuyumiñaqsisaġluŋa isuitchuamun?
Jesus kiuŋagaa, Qanuq God-im pitquraŋi iñuutqurivat? Sunik taiguaġuuvich taapkunani?
Ilaan kiuŋagaa, Piviuttaġipiaqsaġiñ Ataniq God-igikkan, piviuttaġilugu iḷuŋniñ, iluqaaniḷu iñuuniaġniġni, iluqaaniḷu piḷġusiġñi, iluqaaniḷu isumaniġni, suli piviuttaġiraksraġigiñ siḷalliñ iliktun iḷiuġlugu.
Tavra Jesus kiuŋagaa, Kiggutin nalaunŋaruq. Tainna iñuuniaġiñ aasii iñuuniaqtutin isuitchuamun.
Tavra iḷisaurri pitquranik, kipiġniuqłuni patchisaitchukłuni inmiñi, apiġiŋagaa Jesus, Kiuva siḷalliġa?
Jesus kiuŋagaa, Iñuk aullaŋaruq Jerusalem-miñ Jericho-mun. Aasii kasuivḷuni tigligayuktinik, ilaisaasii annuġaiyaŋagaat anaumikł̣ugulu aasii qimakługu tuquanŋuqługu.
Tavra aŋaayyuliqsiqpak iglaummiñiqsuq tamatkunuuna apqutiti­gun, aasii tautukamiuŋ ikiḷik iñuk, qaaŋiqsaaŋagaa taavuunatchikun.
Tavrali Samaritan-guruaq, iglauniallaġmi tikiññiqsuq ikiḷiŋmun iñuŋmun, aasii tautukługu nagliksratchaŋaruq.
Aasii ullakługu mamitaqtuŋagai kiḷḷiaġniŋi, kuviġaqługich uqsru­mik wine-miglu, aasii qakiłługu kakaktimiñun, qaġġisiŋagaa tukkuma­viŋmun, aasii qaunagiaqsivḷugu.
Uvlaakumman tigusiŋaruq malġugnik maniuraŋnik aasii aitchuuti­givlugik tukkumavium qaunaksriŋanun uqallautivlugu, Qaunagiyuma­giñ, aasii qanutupayaaq maniksuutigigupku, utiqtitchiviginiaġikpiñ utiġuma.
Tavra Jesus apiġiŋagaa, Isummatigiviuŋ nalliat taapkua piŋasut iñuich nalupqinaiqpa siḷalliutilaamiñik iñuŋmun kasuiruamun tigliga­yuktinik?
Iḷisaurri pitquranik uqallaŋaruq, Taamna nagliktuiruaq ilaanik. Tavra Jesus uqallautiŋagaa, Aullaġlutin tainnatulli piyaqtuġiñ.
Jesus Isiqattaaqtuq Martha-mun Mary-mulluTavra Jesus iḷitchitquraniḷu iglauvlutiŋ-suli tikiñŋarut nunaaqqi­mun. Tavrani aġnam atiqaqtuam Martha-mik paġlaŋagaa aimaaġviŋmiñun.
Aasii aniqatiqaŋaruq atiqaqtuamik Mary-mik. Mary aquppiŋaruq sivuġaani Atanġum naalaġnivḷuni iḷisaurrutiŋiñik.
Tavrali Martha isumanŋutaniŋaruq pisigivlugu atqunaq savaŋnini, aasii ullakługu uqallautiŋagaa, Ataniiq, suliqutigiŋitpiuŋ aniqanma kisima savaurripkaġmaŋa? Tilliuŋ ikayuquluŋa.
Tavra Atanġum kiuŋagaa, Martha, Martha, uŋiarirutin isumaaluk­paitchutillu sutigun iñugiaktuatigun.
Atausiq piraksraupiaqtuq. Mary-m piksraqtaaġiŋagaa nalaunŋaruaq. Piiġumiñaitchuq ilaaniñ.
Jesus Iḷisaurriruq Aŋaayyuniġmik<TS3>(Matthew 6.9-13; 7.7-11)Tavra Jesus iḷaanni aŋaayyuŋalgitchuq, aasii aŋaayyuaniŋman iḷaŋata iḷitchitquraŋisa uqallautiŋagaa, Ataniiq, iḷisauttutigut aŋaayyuniġmik, John-tuttauq iḷisaurriruatun iḷitchitquraġmiñik aŋaayyuniġmik.
Tavra Jesus uqallautiŋagai, Aŋaayyuyumausi inna, Aapavut qiḷaŋ­miittuatiin, iñuich qiksigilisin. Ilivich Atanniqsimakkich iñupayaat. Ilivich pisuutin taŋŋiqsauli nunami iluqaani qiḷaŋmi pimmatun.
Aitchuqtigut uvluġaġimman niqiksraptiŋnik.
Suli suliqutigiŋaikkich itqaumayumiñaiġḷugich piḷuutivut, qanuqtauq suliqutigiŋaiġuummigivut itqaumayumiñaiqł̣ugich iñupayaat piḷuuti­ŋich uvaptiŋnun. Ikł̣igutchaktinniaqtinnatigut, [annautilutalu piḷuk­tuamiñ.]
Tavra Jesus uqallautiŋagai iḷitchitqurani, Nalliqsi avilaitqatiqaqtuaq ullautiyumiñaqpa ilaanun unnuam qitqani aasii uqallautilugu, Avilait­qaan, atukkiñŋa piŋasunik punniġnik,
qanuq amma avilaitqatiga iglaaq tikitchuaq, aasii niqłiqsuutiksrait­chuŋa.
Aasii ilaan kiulugu tatqamaŋŋamiñ. Iḷaksianaŋa. Upkuaq pitchiġii­yaŋaruq, miqłiqtutkalu uvaŋalu tuttaaŋarugut. Makitiġniaŋitchuŋa aitchuġuglutin supayaamik.
Uqallautigivsi, makitiġniaŋiññiḷuqtum-unnii aitchuġuglugu supayaa­mik avilaitqatigigiññaġniḷugu, aglaan pisigilugu katchuŋaiññiŋa, ilaa makitiġniaqtuq aasii aitchuġlugu qanutupayauraq piqaġuktilaaŋatun.
Aŋaayyuguvsi, qapiŋaiḷḷusi qiññuaqtuġitchi aitchuusiaqaġniaqtusi, qapiŋaiḷḷusi ivaqłiasitchi paqinniaġiksi ivakkaqsi, qapiŋaiḷḷusi tigluktu­ġitchi aasii upkuiġutiniaġaasi.
Qanuq iñupayaaq qiññuaqtuqtuiññaqtuaq aitchuusiaqallaruq, suli ivaqłiatuiññaqtuaq paqitchivḷuni, iñuk suli tigluktuqtuiññaqtuaq upkuiġurriqaġniaqtuq.
Iḷasi aapaurut. Iġñisi apiqsrikpata iqaluktuġuglutiŋ, aitchuġniaŋitkisi nimiġiamik.
Naagga apiqsrikpata manniksuġuglutiŋ, aitchuġniaŋitkisi igutchaq­paŋmik kapputiliŋnik.
Tavraasii ilivsi, nakuuŋitkaluaŋŋavsi, aitchuisuurusi nakuuruamik miqłiqtuvsiññun, qanutułhaaq-aasii Aapari qiḷaŋmiittuaq aitchuiyumiñaqtigiruq Ilitqusiġiksuamik tamatkunuŋa apiqsriruanun inmiñun.
Jesus-lu Beelzebul-lu<TS3>(Matthew 12.22-30: Mark 3.20-27)Tavra Jesus anitchiŋaruq ilitqusiqł̣uŋmik uqalaitchuamik. Aasii ilitqusiqł̣uk animman uqalaitchuaq iñuk uqallasiŋaruq, aasii iñuich aliuŋarut.
Tavrali iḷaŋich iñuich uqallaŋarut, Jesus anittairuq ilitqusiqł̣uŋnik suaŋŋataagun Beelzebul, umialgata ilitqusiqł̣uich.
Allalli uuktuqsiññaqługu apiġiŋagaat aliuġnaqtuamik tautuktitquv­lutiŋ qiḷaŋmiñ, iḷisimanaqsisaġlugu God-mun iviġaumagitilaaŋa.
Tavra Jesus puttuqsrivḷugich isumaŋich, uqallautiŋagai, Nunauruat atinġiqł̣utiŋ aŋuyautikamiŋ inmiŋnun suksraunġiġuurut. Qitunġaġiich atinġiqamiŋ inmiŋni suksraunġiġñiaqtut inmiŋnik.
Tainnatuttauq Satan ilitqusiqł̣uŋi atinġiġumiŋ piyuutilutiŋ avan­mun, Satan suaŋŋataa isukłiññayaqtuq. Ilivsi uqaqtusi anittaiñivḷuŋa ilitqusiqł̣uŋnik suaŋŋataagun Beelzebul.
Aasii uvaŋa anittaġupkich ilitqusiqł̣uich Beelzebul-kun, kikulli mali­ġuaqtivsi anittaġuuvatigik? Tavra iliŋich isivġiqsiginiaġisi iḷisimanaqsi­ḷugu killukuapiaġataqtilaaqsi.
Suaŋaruam iñuum, satkuaġigḷuataqłuni ittuam, munaġigaa igluqpakpani, aasii ilaan suġaliŋi iñuich iḷaksianiaŋitkaich.
Aglaattauq iñuum saŋŋił̣haaqtuam ilaaniñ aŋuyakpagu payariḷugu, aatchumiñaġaa satkuŋiñik arguaŋŋatigikkaŋiñiglu, autaaġmiḷugich suġaliŋi piqatimiñun.
Iñuk piqatauŋitchuaq uvamnun akiḷḷiuruq uvamnun, iñuktun ittuq kivriñaqsimman palauvaksranik, katitchiqataugaluaġnani siavsi­giññaqtuatun.
Ilitqusiqł̣uk Utiqtuq<TS3>(Matthew 12.43-45)Ilivsi pigiitchuasii iñuuruat paŋmapak ittusi iñuktun ilitqusiqł̣u­qaqtuatun. Ilitqusiqł̣uk anikami iñuŋmiñ, ilaa kukiḷuktuq imiġitchua­kun nunakun ivaqłiavluni piḷaiŋaiqsiaġviksramiñik, aasii paqitchiŋit­chuq. Tavraniasii uqallaktuq, Utiġniaqtuŋa iñuŋmun, annivimñun.
Tavra utiqami paqitkaa inigiŋakkani imaiḷaaq, tilaiŋaraatchiaq, sut iłuaqsruqtat.
Tavraasii aullaqłuni qaġġirriruq tallimat malġugnik allanik ilitqusiq­ł̣ugnik pigiił̣haaqtuanik inmiñiñ, aasii isiqłutiŋ iñuuvigiaqsivḷugu. Tainna pimmata, iñuk taamna pigiiḷił̣haaŋaruq aqulliġmi sivulliġmiñ.
Iḷumun Ittuaq QuviasuunTaavrumiŋa Jesus uqaġniaqtillugu, aġnaq nivliŋaruq nipatusiv­ḷuni akunġanniñ iñuich uqallakłuni ilaanun, Quviasugli aġnaq taimña aniaqaqtuaq iñukkuksaaqaqtuaġlu iliŋnik.
Tavra Jesus kiuŋagaa, Quviasułhaaġlich iñuich tusaaruat God-im uqaluŋiññik kamagivlugiḷḷu.
Jesus Aliuġnaqtuamik Savaqurauruq<TS3>(Matthew 12.38-42)Iñuich iñugiaksisaiññaaqsimmata, Jesus uqarraqsiŋaruq, Ukua iñuuruat paŋmapak pigiitchuagurut, apiqsrirut aliuġnaqtuamik tautu­gukłutiŋ nalupqinaiyautiksramik God-mun iviġaumagitilaamnik. Aliuġnaqtuatualuk savaaguniaqtuaq piñiaqtuq Jonah-mun piŋarua­tun.
Nineveh-mi iñuuŋaruatitun iḷitchuġivlugu aliuġnaqtuaq God-im Piŋaraŋa Jonah-mun, tainnatun iñuich paŋmapak iñuuruat iḷitchuġi­niaqtut God-im aliuġnaqtuamik savaaŋanik Iġñiŋanun iñuum.
Isivġiġviŋmi aġnam umialgum akiḷḷiḷiġñiaġai iñuich iñuuruat paŋma­pak aasii pasirauyumiñaqsiḷugich. Qanuq ilaa qaiŋaruq uŋallam tuŋaa­niñ nunamiñ uŋasiksuamiñ tusaayaqtuqługu isumattutaa Solomon. Uqallautigivsi, aasiimma iñuk maaniittuq kamanałhaaqtuaq Solomon­miñ.
Isivġiġviŋmi iñuŋisa Nineveh-m akiḷḷiḷiġñiaġaasi ilivsi iñuuruasii paŋmapak aasii pasirauyumiñaqsiḷusi, qanuq iliŋich isumalitqiŋavlutiŋ alġaqsruimman Jonah, aasiimma iñuk kamanałhaaqtuaq Jonah-miñ maaniittuq.
Qaumman Timimun<TS3>(Matthew 5.15; 6.22-23)Kialiqaa ikitanikamiuŋ qulliq matulaitkaa, naagga inillalaitkaa utkusium ataanun, aglaan iḷisuugaa qulliqaġviŋmun, tamatkua isiqtuat qaummaġiquvlugich.
Irisi nannisun ittut timivsiññun. Irisi surruitpata tautullagiksi pisuaġviksi. Aglaan irisi inŋitpata surruiḷḷutiŋ, tautukkumiñaitkiksi pisuaġviksi. Tainnatun ittut isumasi. Isumasi surruitpata, iñuulluata­ġumiñaġniaqtusi.
Qaunagisitchi kaŋiqsiḷḷuataġuglugu iñuulluataġniksraqsi.
Tavraasii iñuulluataġuvsi, timisi inniaqtut imaqaqtuatun qaummaġ­mik, taaqtuamik piiḷḷuni. Kaŋiqsiḷḷuataġniaqtusi, naniqaqtuatun qaummatiksramik iglauviksravsiññun.
Jesus Pasigai Pharisees Iḷisaurriḷḷu Pitquranik<TS3>(Matthew 23.1-36; Mark 12.38-40)Jesus uqaaniŋman taapkuniŋa, Pharisee-m tuyuġmiaqsaŋagaa niġiqatigitquvluni. Tavra isiqłuni aquvinŋaruq niġisaqłutiŋ.
Tavra Pharisee allasuŋaruq Jesus iqaġiqqaaġaluaġnagich argagni niġisaġumaaqsimman, tuvraġaluaġnagu Pharisees piḷġusiat.
Tavra Ataniq uqallaŋaruq ilaanun, Ilivsiuvva Pharisees salummai­suurusi kisianik qaaŋanik timivsi, salummaġmatun qallugauram, naagga puggutauram qaałhiñaŋa. Aasii piḷḷatupiaġataqtusi, pigiipiaġa­taqłusiḷu.
Isumalluaġiitchuasii. Puttuqsriŋaitpisiuŋsuli God savaŋaruaq iñuich timiŋiññik savaŋatilaaŋaniktauq uummatiŋiññik.
Savaaġisigik nagliktuiñisi uummativsiññiñ iluqaaniñ. Tainna piguvsi, iḷisimanaqtinniaġiksi uummativsi salumatilaaŋa.
Naglignaqtusiuvva ilivsi Pharisees, qanuq aitchuisuurusi God-mun quliŋŋuġutiŋiññik mikiniqsraqpiatchiat nauriavsi niġiñaqtuat, aasii naluruuraaġisi pitqiksiġautairrullu piviuttaqsriñiġlu God-mik. Taapkuak piraksraġigisi, aasii aitchuimmiḷusi quliŋŋuġutinik.
Naglignaqtusiuvva ilivsi Pharisees, qanuq aquppiḷḷaturusi kama­naqtuat aquppiutaŋiññi aŋaayyuviŋñi, paġlalluataquvlusiḷu tauqsiq­suġviŋñi inini.
Naglignaqtusiuvva ilivsi Pharisees, qanuq iḷuvviviktun ittusi nalu­naiñŋutaitchuatun. Iñuich pisuaġvigikkaŋisun qaaŋatigun naluvlugich, aasii salumaiḷivḷutiŋ pitqurat uqaluatigun. Ukpiŋŋuaġnivsigun asiñuu­tigisi iñuich.
Iḷaŋata iḷisaurrich pitquranik uqallautiŋagaa, Iḷisaurrii, uqallak­kavich tainna pisaaŋammigiptigut.
Tavra Jesus uqallaŋaruq, Naglignaqtusi ilivsi iḷisaurrich, qanuq iḷi­saurrutisi God-im pitquraŋigun siġḷiġnaqsisuugisi iñuich kamaksriñik­sraŋannun iluqaiññik, ikayuġniuraġniaġnagich suuramik-unnii kama­gitqulugich God-im pitquraŋi. Ikayulaipiaġisi.
Naglignaqtusi ilivsi, qanuq qaunagilluatapiaġisi iḷuviŋich uqaqtiŋisa God-im, iñuktaġikkaŋisa maŋŋuuvsi.
Iḷisimaraurusi iviġaumagigisiḷu maŋŋuuvsi pikkaŋich, qanuq ilaisa iñuktaġiŋagaluaġaich, ilivsiḷi qaunagilluataġisi iḷuvviviŋich.
Taamna pisigivlugu God isumaturuaq uqallaŋaruq inna, Tilisiñiaq­tuŋa iliŋiññun uqaqtimnik alġaqsruiriñiglu. Iḷaŋich ilaisa iñuktaġinia­ġaich, suli nagliksaaqtillugich iḷaŋich.
Pasiraurusi iluqaisigun nalaunŋaruatigun iñuktauruatigun, Abel-miñqaŋa Zechariah-mun, tuqutauruaq akunġagni ikipkaiviuvlu inivḷu ilaaguaqtauruam God-mun. Uqallautigivsi taavrumiŋa, qanuq iñuk­tauruat iluqaisa pisigilugich, tatavsaqtauniaqtusi iñuuruasii makku­nani uvluni.
Naglignaqtusiuvva ilivsi iḷisaurrich pitquranik. Qanuq ilivsi nalaullugu kaŋiqsiŋaitkiksi, iḷisaurrutigiŋaitkiksiḷu isumattutaa God-im. Ilivsi iñuuŋaitchusi God-im isumattutaagun, aasii piñaiḷutchiqsuġ­mivḷugich iñuusukkaluaqtuat God-im isumattutaagun.
Tavra aullaġman tavraŋŋa, iḷisaurriḷḷu pitquranik Pharisees-lu suammautiniarraqsiŋagaat, suli alapitinnialavlugu apiqsruqtuqługu iñugiaktuanik apiqqutinik.
Taamna piŋagaat uqallaktinniaġaluaqługu killukuaŋaruamik, ili­ŋisa pasisukługu.
Kiliktuun Ukpiŋŋuaġnikun<TS3>(Matthew 10.26-27)Iñuich iñugiaksiqpapiaġataqłutiŋ iḷimmata katittuat atautchi­mun tunmautillasiḷaaqamik-unnii, Jesus uqautirraqsiŋagai iḷit­chitqurani, Qaunagisitchi imaksrautiŋiññiñ Pharisees, sivuniġigiga ukpiŋŋuaġutaat.
Qanuq ukpiŋŋuaġun satqummiġumaaqtuq, iriqsimagaluaġumi paŋ­mapak.
Aasiivsauq ilivsi iḷumun ittuq, sunapayaaq iñuił̣aami uqallautigik­kaqsi satqummiġñiaġmiuq. Suli isivruutigikkaqsi inaurani quliaqtua­guniaqtuq iglut qaaŋiññiñ.
Iñuich Sivuuġagiłhaaġnagich<TS3>(Matthew 10.28-31)Uqallautigivsi, uvaŋa avilaitqatiitkaa, sivuuġaginagich tuqutchi­ruat timimik, taavruma aquagun sunnikkumiñaitchuat.
Aglaan uvva kilikkivsi sivuuġagiraksravsiññik. Sivuuġagisiuŋ God, tuqupkaiganikami suaŋŋatiqaqtuaq nagliksaaġviŋmuktitchiyumiñaq­łuni. Aaŋ, uqallautigivsi, sivuuġagisiuŋ.
Tallimat tiŋmiaġruurat tuniñaitpat malġugnun maniuraŋnun? Aasiuvva atausiq-unnii iḷaŋat God-im piigulaitkaa.
Nutchasiunnii niaquvsiññiittuat kisisaaqtaurut. Tavraasii iqsiñasi, akisułhamaaqtusi iñugiaktuaniñ-unnii tiŋmiaġruuraniñ.
Quliaqtuaqaġniq Christ Annaurriginivḷugu<TS3>(Matthew 10.32-33; 12.32; 10.19-20)Aasii uqallautigivsi, kialiqaa quliaqtuaġigumiŋa iñuŋnun pigini­ḷuni uvamnun, Iġñiŋattauq iñuum tainnatun quliaqtuaġiniaġmigaa isa­ġuliŋiñun God-im.
Aglaattauq kialiqaa piiḷaaġikpaŋa iñuŋnun pigiŋiññiḷuni uvamnun, Iġñiŋataptauq iñuum piiḷaaġiniaġmigaa isaġuliŋiñun God-im.
Suli kiñapayaaq uqallakkumi pigiitchuamik Iġñiŋagun iñuum, suli­qutigiŋaiqsauyumiñaqtuq itqaumayumiñaiġḷugu, aglaan kiñaliqaa uqallaktuaq pigiitchuamik Ilitqusiġiksuakun, suliqutigiŋaiqsauyumi­ñaitchuq.
Aasii qaġġisikpasi isivġiġuglusi Jew-guruat aŋaayyuviŋiññun kavanauruallu atanaurallu, uŋiariñasi isumalusi sumik kiggutiksravsiñ­ñik, naagga patchisaiññiksravsiññik.
Qanuq Ilitqusiġiksuam iḷisautiniaġaasi taavrumani ikarraġmi sunik uqaqtuksrautilaavsiññik.
Uuktuun Iñukun Suġalliruakun Isumalaaġutaił̣ł̣uniIḷaŋata iñusalaich uqallautiŋagaa, Iḷisaurrii, uqallauttuuŋ aniqa­tiga autaaqatigitquluŋa kiŋuvaannaktaaksrautiptiŋnik.
Tavra Jesus kiuŋagaa, Iñuuk, kia isivġiqsiġuqpaŋa naagga autaaqti­liutivluŋalu suġautavsiññun.
Tavra Jesus uqallautiŋagai iñuich, Qaunagisitchi piḷḷatuvaił̣aŋniġ­miñ, qanuq iñuk suġallakkaluaqami-unnii sippakuutaallasivḷuni suġali­ŋisa iñuggutiksriḷaitkaat.
Tavra ilaan quliaqtuaġutiŋagai uuktuunmik uqaqłuni, Nunaŋa iñuum suġalliruam nauriqpaŋaruq.
Aasii isumaŋaruq, Sulaŋatuġuvaŋa, qanuq uvva tutquqsiviksrait­kaqsiruŋa sumun nauriamnik.
Tavra uqallaŋaruq, Innauvva piñiaqtuŋa. Iguminniaġitka suġalliq­pitka, aasii nappaiḷuŋa aŋiłhaaqtuanik, aasii tavruŋa tutquġlugich palauvaksrat nauriatka, iluqaisalu suġalitka.
Tavraasii uqallautiniaqtuŋa uvamnun, Piḷḷuataqtuŋaasuuvaŋa. Iḷa­ŋaniñ suġaliġmik tutquqsiruŋa ukiuksranun iñugiaktuanun. Siġġaqi­ŋaiġḷaŋa, niġiugaġlaŋa, imiġluŋalu, aliasuŋiḷḷuŋalu.
Tavrali God-im uqallautiŋagaa suġalliruaq, Isumalluaġiitchuatiin. Unnuapak iñuggutaiqsauniaqtutin, aasii kia piginiaqpagich suġalġich katitatin?
Tavra Jesus uuktuun aġiusausiŋagaa, uqallakłuni, Tainnauvva iñuk ittuq nulauksiruaq suġaliġnik piksramiñik, ukpiġigaluaġnagu God.
Ukpiġutiqaġniq God-mun<TS3>(Matthew 6.25-34)Tavra Jesus uqallautiŋagai iḷitchitqurani, Taapkuniŋa uqallauti­givsi, uŋiarrisiginagu iñuggurri, sumik niġiñiaqtilaaksraqsi, naaggaun­nii sumik annuġaaġniaqtilaavsiññik.
Qanuq iñuggun naumałhaaqtuq niqiksraqsiuqsiññaġniġmiñ, timi­suli naumałhaaqtuq annuġaaniñ.
Qiñiqsigik tulukkat. Kanġaqsruiḷaitchut nautchiaksranik kivriḷait­chullu. Suġalliqpiitchut, tutquqsiviiñmiut, naaggauvva God-im niġip­kaqsimaaġai. Ilivsi akisułhaaqtusi tiŋmianiñ.
Aasiiḷi nalliqsi iñuuniqtusiḷaaġumiñaitchuq uŋiarigiññaġluni.
Qiñiqsigik nauriat qanuq nausuutilaaŋat, siġġaqilaitchut annuġar­riulaitchullu, uqallautigivsi naaggauvva Solomon-unnii qanutun kama­naqtigigaluaqłuni annuġaaŋaitchuq atautchisun-unnii tamatkunatun nauriatun qiñiyunaqtigiliġḷuni.
Tainnatun God-im qaunagillaniqpagich nauriallu ivgiḷḷu uvlupałhi­ñaq nauruat aasii uvlaakun qirriutivlugich igniġviŋmun, nalupqinait­chuq annuġaaksraqaqtinniaġaasi. Qanutun ilivsi ukpiġutikisigirusi.
Tavraasii uŋiariñasi. Apiqsruqtuġnasi inna, sumik niġiñiaqpisa? Sumik imiġniaqpisa? Uŋiarrisiqaġnasi.
Qanuq ukpiŋaitchuat mattumani nunami piññagnialarut iluqaiññik tamatkuniŋa. Aapari iḷisimaruq ilivsiññun pigiraksraġitilaaŋannik tamatkua.
Tavraasii piqaqtinniaġaasi iluqaiññik tamatkuniŋa ilivsi atanniqsi­mapkaqqaaġuvsi God-mun.
Jesus Iḷisaurriruq Suġaliqtigun<TS3>(Matthew 6.19-21)Iqsiñasi iñukitchuasii imnaich, qanuq Aapari iviġaumaruq atan­niqsimasukłusi aasii qaunagilusi.
Tavraasii tunisigik suġalisi, aasii nagliktuutigilugich. Tainna piguvsi maniqaġviqaġmatun maqulaitchuanik inniaqtusi, suġaliqaġmatun qiḷaŋmi nuŋulaiḷaanik. Tatpagmani tigligayuktit piyumiñaitkaich, qupilġullu maqunniaŋitkaich.
Qanuq irvianni suġaliqpich, tavraniitchugniaġmiutin.
Kivgat QuviqtaiḷiruatItqanaitchitchi annuġaaqtummaġiksaaŋalusi, nannisi ikumalu­gich, ataramik niġiugilugu Ataniqsi utiġumaaqtuaq.
Irrusiqaġlusi kivgatun niġiuktuatun ataniġmiŋnik aiyumaaqtuamik niqinaqiruaniñ katirrusiqivlutiŋ, upkuiġutiyumavlugu tavrauvvaa qai­ḷuni tigluktuqpan.
Quviasuglich taapkua kivgat atanġata paqinniakkaŋi itqumalugich qaigumi. Iḷumun uqallautigivsi, ilaa qalliġñik annuġaaġiksuanik annu­ġaagiyaġluni aquvitillugich niġġiviŋñun, niqłiqsuġniaġai.
Qanutun quviasuglich kivgat Atanġata iḷitchuġikkaŋi itqanaił̣ł̣ugich unnuam qitqani naagga aksraksaaġaluaqpan.
Una suli iḷisimalugu. Igluqpiraqti iḷisimaŋagumi suqpatigun tigliga­yukti siqumutiluni qaiñiaqtilaaŋanik, isiqtinnayaitkaa.
Ilivsivsauq itqanaitchitchi, qanuq Iġñiŋa iñuum qaiñiaqtuq ikarrami niġiugvigiŋisavsiññi.
Ukpiġnaqtuaq Naagga Ukpiġnaitchuaq Kivgaq<TS3>(Matthew 24.45-51)Peter uqallaŋaruq, Ataniiq, quliaqtuaġiviuŋ taamna uuktuun sivuniġivluta naagga sivuniġivlugich iñupayaat?
Tavra Atanġum kiuŋagaa, kiuniaqpaasii ukpiġnaqtuaguvluni isu­maturuaguvluniḷu kivgaq? Taamnauniaqtuq kivgaq atanġata qaukłiḷiu­tiniakkaŋa allanun kivganun niqiksritqulutiŋ piñaqsikpan.
Quviasugli taamna kivgaq atanġata qaigumi paqinniaqtaŋa tainna savaktuagulugu.
Iḷumun uqallautigivsi, ilaan atanġata atanniutiniaġaa iluqaiññun suġaliġmiñun.
Tavraaglaan taamna kivgaq isummiġumi, Ataniġa qaiḷḷaigutiruq, aasii anaumiaqsiḷugich aŋutit kivgat aġnallu kivgat, niġivḷuni imiqłu­niḷu imiŋasivḷuniḷu.
Atanġa taavruma kivgam qaiñiaqtuq uvlumi ilaanun niġiugvigiŋisa­ŋani suli kisumi ikarraġmi nalukkaŋani, aasii tatavsapiaġataġniaġaa, piqasiutilugu kamakkutaitchuanun.
Aasii taamna kivgaq iḷisimaŋagaluaqłuni ataniġmi pisuutaanik, aasii itqanaiyaŋitchuaq kamagiŋił̣ł̣ugulu pisuutaa ataniġmi, ipiġaqtuu­siaqapalugniaqtuq.
Aglaan kivgaq naluruaq ataniġmi piraksriutaanik, pigaluaqtuaq ipi­ġaqtuusiaqaġnaġumiñaqtuamik, ipiġaqtuusiaqapiaġniaŋitchuq. Iñupa­yaaq savaaksriusiaqpaqaqtuaq Atanġum niġiugviginiaġaa tainnatun pitqulugu, suli iñupayaaq savaaksriusiaqavsaaqtuaq niġiugvigirauv­saaġniaġmiuq tainnatuttauq pitqulugu.
Jesus Atiŋirrutiġullaruq Iñuŋnun<TS3>(Matthew 10.34-36)Nunamuŋaruŋa isumaaluutauyyaqłuŋa. Qaiñiġa ittuq igniqsuġ­matun nunamun, ami igniq ikuallaaniquyumagaluaġiga.
Nalautchaagaksraġigitka isumaaluutit paptaiġutigimmatun piḷu­gich, aasii qanutun iłuiḷḷiuġutigisaġataġitka pilluŋniŋannun-aglaan.
Isumavisi nunamuŋanasugaluŋa atisipkaġiaqsaqługich iñuich? Naagga, uqallautigivsi, qaiŋaruŋa atinġiġiaqługich.
Qanuq paŋmapaŋmiñ-aglaan iglumi atautchimi tallimat atinġiġ­ñiaqtut, piŋasut akiḷḷiulutiŋ malġugnun, suli malġuk piŋasunun.
Atinġiġñiaqtut aapa iġñiġmun suli iġñiq aapamun, aaka paniŋmi­ñun suli paniuruaq aakamiñun, aakaruaq ukuamiñun suli ukuaguruaq aakaruamiñun.
Kaŋiqsisiqaġniq Sutigun Piyumaaqtuatigun<TS3>(Matthew 16.2-3)Jesus uqallautiŋammigai iñusalaich, Tautukavsiuŋ nuvuya nau­saġataqtuaq ualiñaami, uqallagnasaalaitchusi sialuguġniaġaa, taim­maasii sialuguġuuruq.
Suli tautukavsiuŋ uŋalaq anuqłiqsuaq, uqallagmiraqtusi, pasigñaq­siḷuguunnii uunnaġuġniaġaa, taimmaasii uunnaġuġuuruq.
Atisiqatigiuŋ Akiḷḷiñ<TS3>(Matthew 5.25-26)Summan-aasii kaŋiqsiḷaitpisi ilivsiññik, sum nalaunŋatilaaŋanik piraksravsi?
Iñuum pasikpasi pitquratigun aasii aullautilusi uqaqsitaaġviŋmun, atisiqatiginiḷuksiuŋ pasiriksi uqaqsitaaġviŋmullavsi. Iḷaanni aitchuuti­giviaġaasi isivġiqsimun, aasiiḷi isivġiqsim aitchuutigilusi tigurimun, aasii tigurim tigutaaġviŋmuglusi.
Uqallautigivsi, aniḷġataġumiñaitchusi tigutaaġviŋmiñ akiḷiġaluaġna­gich akiḷiaksrapayaurasi.
Isumalitqiŋisuaġuvsi SuksraunġiġñiaqtusiJesus uqaġataviksillugu iñuich tavraniinŋarut. Iḷaŋisa uqallauti­ŋagaat Jesus Galilee-ġmiutigun Pilate tuqunŋaraŋigun aitchuip­kaqtillugich ikipkautinik God-mun, auŋich iḷḷativlugich niġrutit auŋiñ­ñun.
Tavra ilaan kiuŋagai, Isumavisi taapkua Galilee-ġmiut piḷułhaaġasu­galugich iluqaiññiñ Galilee-ġmiuniñ, tainna tuqutaummata?
Naumi, aglaalli uqallautigivsi, ilivsi isumalitqiŋisuaġuvsi iluqasi, tainnatun suksraunġiġñiaġmiusi.
Qanuqtauq-aasii taipkua 18-guruat kattaqikkaŋi nasiqsruġviata Siloam tuqułługich, Isummatigivisigik piḷułhaaqłutiŋ tuqutaunasugalu­gich iluqaiññiñ iñuuruaniñ Jerusalem-mi?
Naumi. Uqallautigivsi, ilivsivsauq isumalitqiŋisuaġuvsi iluqasi, tain­natun suksraunġiġñiaġmiusi.
Uuktuun Siiġñiḷaitchuakun Fig-nik NapaaqtuqTavra Jesus quliaqtuaġutiŋagai uumiŋa uuktuunmik sivuniġiv­lugu uqautigianikkani. Iñuk fig napaaqtuanik nautchirriŋaruq siiġña­qaġviŋmiñun, aasii qaivḷuni ivaqłiavigiŋagaa siiġñanik aasii paqinŋait­chuq.
Tavra ilaan uqallautiŋagaa napaaqtumik qaunaksri, Uvva, piŋasuni ukiuni ullaguugaluaġiga ivaqłiavluŋa siiġñanik mattumaŋŋa fig napaaqtuaniñ, aasii paqilaitchuŋa. Kippuuŋ. Summan nunaiġutchau­tauniaqpa?
Tavra qaunaksrim napaaqtunik kiuŋagaa, Aŋuun, iḷaksianagu ukiiv­saallagli. Nivaŋniaqtuŋa avataagun aasii iḷḷiqilugu nagguksautinik.
Aasii siiġñikpan ukiutqigu piḷḷuataġniaqtuq, aglaan siiġñiŋiḷgitpan, kipiyumiñaġniaġiñ.
Jesus Iłuaqsigaa Qilluutituqtuaq Aġnaq SavaisillugichTavra iḷaŋanni Jew-guruat savaiññiŋata Jesus iḷisaurriŋaruq aŋaayyuviŋmi.
Tavra tavraniinŋaruq aġnaq ilitqusiqł̣uqaqtuaq naŋititchiruamik ilaanik 18 ukiuni. Taamna aġnaq isivilaiñŋaniqsuq tainnatun sivisutigi­ruamik.
Tavra Jesus tautukamiuŋ aġnaq, ququaŋagaa aasii uqallautivlugu, Aġnaaq, atanġiqsitaurutin naŋirrutiŋniñ.
Tavra Jesus aksiŋagaa aġnaq, aasii tavrauvvaa isivvaġiksiŋaruq, suli nanġaŋagaa God.
Tavrali umialiŋnaŋa aŋaayyuvium, piavsaŋaruq pisigivlugu Jesus iłuaqsiriñiŋa Jew-guruat savaiññiŋanni. Tavra ilaan uqallautiŋagai iñuich, Itchaksrat uvlut ittut savagviksravut, qairaġutitchi taapkunani uvluni iłuaqsirauyaqtuġlusi, savaiññiġum uvluŋiḷaaŋiñi.
Tavra Atanġum kiuŋagaa, Ilivsi ukpiŋŋuaqtuasii, atausiullaavlusi savaitchuani pituiqł̣ugich qimuktisi naagga kakaktisi niġrutiqaġviŋmiñ tasikuaqługich imiqtitchaqtuġuugisi savaitchuani.
Aasiiḷivsauq una aġnaq, Abraham kiŋuniŋa, Satan-gum nagliksaaq­tinŋaraŋa 18 ukiuni, atanġiqsitaksrauŋitpa nagliksaaqtitauniŋaniñ savaitchuani?
Taamna uqallausiġimmagu iluqaġmiŋ akiḷḷiḷiqsuqtiŋi kanŋutchaŋa­rut aasiiḷi iñuich iluqaġmiŋ quviasukpaŋarut pisigivlugich iluqaisa quvianaqtuat sut ilaan savaaġiŋaraŋi.
Uuktuun Nautchiaksrakun Atiqaqtuaq Mustard-mik<TS3>(Matthew 13.31-32; Mark 4.30-32)Tavra Jesus uqallautiŋagai, Sutun itpa God-im atanniqsimmataa iñuŋnun? Sumik uuktuusiġñiaqpigu nausaiññaġniŋa?
Arriqaqtuq mustard-mik nautchiaksramik mikiniqsrapiaġataŋannik nautchiaksrat. Nunaliqirim nautchirriutigaa nunamiñun, kanġaqsruu­tigivlugu nautchiaqaġviŋmiñun, aasii nauŋaruq napaaqtuqpaġuqłuni, aasii tiŋmiat ugluliuqłutiŋ qisiqsiutiŋiñun.
Uuktuun Imaksrakun<TS3>(Matthew 13.33)Suli Jesus uqallatqiŋaruq, Sutun itpa God-im atanniqsimma­taata nausaiññaġniŋa?
Arriqaqtuq imaksratun aġnam akutaŋatun palauvaŋmun. Imaksram puvlaktitkaa iluqaan akutaq.
Niġukitchuaq Isiġiaq<TS3>(Matthew 7.13-14, 21-23)Jesus iglauŋaruq nunaaqqisigun nunaaqqiuratigullu iḷisaurriv­ḷuni, suli iglauvluni tuŋaanun Jerusalem.
Tavra iñuum uqallautiŋagaa, Ataniiq, annaurrauruat iñukitchu­maaqpat? Tavra Jesus uqallautiŋagai,
Isiġniaġniq qiḷaŋmun ittuq isiġniataŋmatun kapittuakun isiġiakun. Isiġniḷupiaġitchi kapittuakun isiġiakun, qanuq uqallautigivsi, iñugiak­tuat isiġniaqsaaniaġaluaqtut isiġumiñaiññiaqtut.
Taimanigu piñiaqtuq iñuktun igluqpiraqtuatun makinniaqtua­tun aasii umiglugu upkuaq. Upkuaqpagu makitasaġataġniaqtusi siḷami aasii tigluktuaqsiḷusi upkuamun uqaġlusi, Ataniiq, upkuiġuttutigut. Ilaan kiuniaġaasi, Nalugivsi sumiŋŋaqtuagutilaavsiññik.
Tavraasii kiuniaġiksi, Niġisuusugaugut imiqłutalu piqatigivlutin, suli iḷisaurrivḷutin nunaaqqivsiŋni.
Tavrani qianiaqtusi suli tiriqtillugich kigutisi, tautukkuvsiuŋ Abraham Isaac-lu Jacob-lu iluqaisalu uqaqtiŋi God-im atanniqsimaviani God-im, ilivsiḷi siḷamiutaupkaġlusi.
Suli iñuich qaiñiaqtut nunapayauraniñ aasii aquvitqataulutiŋ niġġi­viŋñun God-im atanniqsimaviani.
Tavraasii, iḷaŋich aqulliurut paŋmapak isiqqaaġniaqtuat qiḷaŋmun, suli iḷaŋich sivulliurut aqulliuniaqtuat.
Jesus Piviuttaġigaa Jerusalem<TS3>(Matthew 23.37-39)Taavrumanipiallak ikarraġmi iḷaŋich Pharisees qaiŋarut, aasii uqallautivlugu Jesus, Aullaġiñ maaŋŋa, qanuq amma Herod tuqut­chukkaatin.
Tavra ilaan uqallautiŋagai, Aullaġlusi uqallautiyaqtuqsiuŋ taa­mamna pisukkaaq, anittaiñiḷuŋa ilitqusiqł̣uŋnik suli iłuaqsiriñiḷuŋa naŋirrutinik uvlupak uvlaakullu, aasii uvluk piŋayuaŋni naallugu savaaġa.
Iglauruksraupiaqtuŋa Jerusalem-mun uvlupak uvlaakullu uŋalia­gullu, qanuq uqaqtaa God-im tuqutauruksrauŋitchuq uniuġlugu Jerusalem.
Jerusalem-miut. Yaqhii Jerusalem-miuguruasii, tuquġairuasii uqaqtiŋiñik God-im uyaġagniglu miḷḷuuqługich tamatkua God-im tili­raŋi iliŋnun. Qanutun akulaisigilugu katitchumiñaġaluaġaġigivsi ilu­qasi atautchimun, tiŋmiatun katitchiruatun piayaamiñik isaqquŋmi ataaŋnun, aasii tainna pitqulaitchusi.
Uvva, iglusi suksraaqtaupiallaŋniaqtut. Aasii uqallautigivsi, tautut­qikkumiñaitkivsiŋa uqallakkumiñaqsiḷġataġlusi, God-im piḷḷuataqtil­liuŋ iñuk qairuaq pisivlugu Ataniq.
Jesus Iłuaqsigaa Naŋittuaq IñukIḷaŋanni Jew-guruat savairvianni, Jesus niġiqatauyaqtuġman igluanun atanaurauruam iḷauvluni Pharisee-ñun, iñuich Jesus naipiqtupiaŋagaat.
Tavra tavrani, iñuk qaiŋaruq Jesus-mun immaqaġniqsuaq iluqaani timimiñi.
Tavra Jesus apiġiŋagai pitquranik iḷisaurrich Pharisee-ḷḷu, uqallak­łuni, Nalaunŋava iłuaqsiriruni Savaiññiġmi, naagga nalaunŋaitpa?
Tavra kiuŋaitkaat. Tavraniasii Jesus aksiuŋagaa naŋittuaq aasii iłuaqsivḷugu aullaqtiłługulu.
Tavra Jesus uqallautiŋagai iñuich, Nalliqsi iġñiqaġumi naagga qimuktiqaġumi kataktuamik nivviamun savaiññivsiññi, tavrauvvaa nuqitchaqtuġniaŋitpauŋ?
Iliŋisa kiuŋaitkaat taavrumuuna.
Tukkuliiñiq KamanaġniaŋiññiġluTavra Jesus iḷitchuġivlugich iḷaŋich aiyugaaqtauruat, iniksraqtuq­tuat inigigñiqsranik, quliaqtuaġutiŋagai uuktuunmik iluqaisa.
Qakuguliqaa aiyugaaqpasi katirrusiqivlutiŋ niqinaqiruat, aquvinnasi inigigñiqsramun. Iḷaanni naumalluktuat ilivsiññiñ aiyugaaŋaviaġmigai.
Aasii taimma taavruma aiyugaaqłiŋaruam iluqavsiññik ullaglusi uqallautilusi, Iniksritchiuŋ una iñuk, taimaasii ilivsi kanŋutchautigil­laan inillaaqsiḷusi kamanaiññiqsramun inimun.
Aglaan aiyugaaqtauguvsi, aquvitchumausi kamanaiññiqsramun inimun, taavruma aiyugaaqtivsi qaiḷuni uqallautiyumagaasi, Avilaitqaan, qaiḷaaġiñ inigipayaamun. Tavraniasii kamanaqsiḷaaqtauniaqtutin tak­kuanni iluqaġmiŋ aiyuġaaqtauruat.
Qanuq kiñaliqaa kamanaqsiḷiqtuaq inmiñik kamanaiqsauniaqtuq, suli kiñaliqaa kamasaaŋitchuaq inmiñi kamanaqsiḷiqtauniaqtuq.
Jesus suli uqallautiŋagaa aiyugaaqtini, Niġipkaiguvich naagga niqinaqurriguvich, aiyugaaġnagich avilaitqatitin naagga aniqatiitin, naagga nanmiñiq iḷatin naagga suġalliruat siḷallisin, ilaisaptauq aiyugaaqpiaġmigaatin paaqłiqsaġlutin.
Aglaan niqinaqurriguvich, aiyugaakkich iḷiappaich, qilluutituqtuat, tusiattuat, ayauŋaruat,
aasii quviatchaktitauniaqtutin, qanuq ilaisa paaqłiġumiñaitkaatin. Tavra God-im paaqłiġñiaġaatin aŋikpata tuqqunmiñ nalaunŋaruat.
Uuktuun Niqinaqiqpaktuatigun<TS3>(Matthew 22.1-10)Tavra iḷaŋata niġġiviŋñi aquppiqatauruam Jesus-mun tusaaka­miuŋ taamna, uqallaŋaruq ilaanun, Quviasuglich iñuich niġiyumiñaġ­niaqtuat God-im atanniqsimaviani.
Tavrali Jesus kiuŋagaa uuktuusiqł̣uni, Iñuk iḷaanni niqinaqusiuqpa­ŋaruq, aasii aiyugaaqługich iñugiaktuat iñuich.
Tavra piñaqsimman niqinaqiniksraq, ilaan tiliŋagaa kivgani uqal­lautitquvlugich aiyugaaqtauŋaruat, Qaiñaqsigaasi. Supayaat paŋma­pak itqanaiqsut.
Tavra iluqaġmiŋ atisivḷutiŋ patchisiqsurraqsiŋarut. Sivulliq uqalla­ŋaruq kivgamun, Nunasiŋaruŋa, aullaqtuksraupiaqtuŋa tautugiaġ­lugu. Apiġigikpiñ suliqutiginaŋa.
Allasuli uqallaŋaruq, Tauqsiŋaruŋa tallimaiñik igḷugiiñik qimukti­nik, aullaqtuksrauruŋa uuktuaġiaġlugich. Apiġigikpiñ suliqutiginaŋa.
Allasuli uqallaŋaruq, Nuliaqqammiqsuŋa. Taamna pisigivlugu, aiyugaaqtauyumiñaitchuŋa.
Tavra kivgam utiqami quliaqtuaġiŋagai taapkua ataniġmiñun. Tavrani atanġa iglum qinnaliŋaruq aasii uqallakłuni kivgamiñun, Aullaġiñ qilamik apqutiŋiñun apqugauraŋiñullu iniqpaum, aasii qaġġisilugich iḷiappauruat qilluutituqtuallu ayauŋaruallu tusiattuallu.
Tavra atanġa uqallaŋaruq kivgamun, Aullavsaaġiñ apqutinun apqu­gauranullu siḷataanun iniqpaum aasii araglugich iñuich qaipkakkich, igluga siḷivitchumauq iñuŋnik.
Uqallautigivsi, nalliat-unnii taipkua aiyugaaqtaugaluaqtuat niġiyu­miñaiññiaqtut niqinaqusiuqtamnik. Tainna piñiaġmiuq God-im atan­niqsimaviani.
Siġḷiġnaġaluaqtuq Iḷitchitqurauniq Jesus-mun<TS3>(Matthew 10.37-38)Tavra iñugiapiaġataqtuat iñusalaich iglauqasiŋagaat Jesus, aasii ilaan kiŋiaqługich uqallautiŋagai,
Kiñaliqaa qairuaq uvamnun iḷitchitquraġiyumiñaitkiga piviuttaġił­haaġumiñaitpaŋa ilaan aapamiñiñ, aakamiñiḷḷu, nuliamiñiḷḷu, miqłiq­tumiñiḷḷu, aniqatiimiñiḷḷu, inmiñiñ-unniiḷu.
Kialiqaa iqsriutiŋitkumiuŋ aŋarraurani tuqutauyumaliġḷuni-unnii pisigiluŋa, nalliummatiŋitchuq iḷitchitqurauyumiñaġluni uvamnun.
Qanuq nalliqsi, nappaiyumaalliġumi nasiqsruġviŋmik, aquptaaġ­luni kisitchiqqaaġniaŋitpa qanutun akisutilaaksraŋanik naamaniaġa­luaġmagaaġmi naatchumiñaġlugu?
Tainna piŋisuaġumi, maŋŋuliqsiññaġlugu naatchiyumiñaiññiqpan, iñuich tautukkumirruŋ kipautigirraqsiñiaġaat,
uqaġlutiŋ, Iñugliuna nappaisaġaluaqłuni, naatchiyumiñaiḷḷaġmi pimmiñiqsuq.
Naagga kisu umialik, aŋuyaqatiqaqsaġumaagaqsigumi allamik umialiŋmik, naipiqtuqqaaġniaŋitpa isumalaaġutigiaqsiḷugu igḷutuuti­yumiñaġniaqtilaamiñik 10,000-mik aŋuyaktiqaġluni 20,000-mik aŋuyaktiqaqtuamun.
Igḷutuutiyumiñaiññiaġumi, uŋasisugruŋŋaan akiḷḷiñi, ilaa tilisiñiaq­tuq kivgamik umialiŋmun apiqsrisaqłuni aŋuyaŋirrutiksramik.
Tavra Jesus uqallaŋaruq, Tainnatun kiñaliqaa ilivsiññi suksraaġiŋit­kumi supayaanik pigikkaġmiñik, iḷitchitqurauyumiñaitchuq uvamnun.
Anniqsuutauŋitchuaq Taġiuq<TS3>(Matthew 5.13; Mark 9.50)Taġiuq nakuuruq, aglaattauq taġiuq taġiuġniiġumi, qanuġlugu taġiuġniḷitqikkumiñaitchuq.
Anniqsuutauyumiñaitchuq nunamun naagga nagguksautauyumi­ñaġluni nunamun. Aglaan naavitaksrauruq asiñun. Ilivsi iḷitchitqu­ratka taġiutun ittusi nunam iñuŋiñun. Tavraasii siutiqaqtusi tusagga­tiksragnik, Naalaġnisiŋa.
Imnaiq Tammaqtuaq<TS3>(Matthew 18.12-14)Iḷaanni tax-iñik katitchirit piḷuusiqirillu qaiŋarut Jesus naalak­tuaġukługu.
Tavra Pharisees iḷisaurriḷḷu pitquranik uqamayuŋarut uqaqłutiŋ, Uuma iñuum paġlasuugai piḷuusiqirit niġiqatigivlugiḷḷu.
Tavra Jesus uqautiŋagai uumiŋa uuktuunmik.
Nalliqsi qanuġayaqpa tallimakipiamik imnaiqaqtuaq tammai­gumi atautchimik? Qimakkayaġai tallimakipiaġuutaitchuat, aasii ivaaqsiḷugu atausiq tammaqtuaq imnaiq paqilġataġlugu.
Tavraasii paqinnamiuŋ quviasukpaŋaruq. Aasii iqsriutivlugu aggisivlugu.
Tavra aikami, ququaŋagai atautchimun avilaitqatini siḷalliñiḷu, uqal­lautivlugich, Quviasuqasiqsiŋa, qanuq paqinŋagiga imnaiġa tammaŋa­ruaq.
Tavra Jesus uqallaŋaruq, Uqallautigivsi, tainnatuttauq quviasuutigił­hamaaġniaġaat qiḷaŋmi atausiq piḷuusiqiri isumalitqiksuaq taapku­naŋŋa tallimakipiaġuutaitchuaniñ nalaunŋaruaniñ iñuŋniñ isumalit­qiaksraitchuaniñ.
Maniuraq TammaqtuaqNaagga aġnaq qanuġayaqpa qulinik maniuraqaqtuaq tammaigu­miuŋ atausiq iḷaŋat maniŋmi? Ikinnayaġaa qulliq aasii tilaiḷugu igluni ivammaġiksaapiaġataġlugu paqilġataġlugu.
Aasii paqitanikamiuŋ, ququaqługich atautchimun avilaitqatini siḷalli­ñiḷu uqallakłuni, Quviasuqasiqsiŋa qanuq paqinŋagiga maniuraq tam­maikkaġa.
Tavra Jesus uqallaŋaruq, Uqallautigivsi tainnatuttauq quviasuŋmiut isaġuliŋi God-im pisigivlugu atausiq piḷuusiqiri isumalitqiŋman.
Iġñiq TammaqtuaqJesus uqallavsaaŋaruq, Iñuk malġugnik iġñiqaŋaruq.
Nukaqłiq uqallaŋaruq aapamiñun, Aapaaŋ, aitchuŋŋa kiŋuvaan­naktaaksrautimnik. Tavra Aapaŋakta autaaŋagai suġaliġni iġñagmi­ñun.
Uvliupasakkaluaġnani, nukaqłium tuniŋagai autaaġusiani maniŋ­ñun, aasii aullaqłuni uŋasiksuamun nunamun. Taamaniasii kinniquti­giaqsivḷugich maniŋñi iñuumaqłuktaqłuni.
Tavra suiġutianiŋmiuġlu, kaaksiuqparraqsiŋarut taavrumani nunami, aasii ilaa suiġutiŋaruq.
Tavra ilaa aullaqłuni iḷaliutiŋaruq iḷaŋannun nutim iñuŋisa taav­ruma nunam, aasii taavruma iñuum tiliŋagaa nautchiaqaġviŋmiñun qaunaksritquvlugu tuttuqłuŋnik.
Tavra kaaliqpaił̣ł̣uni niġiyumiñaġaluaġaqtuq tuttuqłuich niqiŋiññik, suli iñuich aitchulaitkaat.
Aiñiaqtuŋa aapamnun aasii uqallautilugu, Aapaaŋ, piḷuksiŋaruŋa God-mun iliŋnullu.
Tavraŋŋaaglaan nalliummatiŋaiqsuŋa iġñiġuyumiñaġluŋa iliŋnun. Aŋalataġiŋŋa iḷaŋatitun akiññagniaqtuat kivgavich.
Tavra ilaa utiqsaŋaruq aapamiñun. Tavrali uŋasisugruktillugu-suli, aapaŋan tautuŋagaa aasii naglikkiutivlugu, aqpamik iqimmaaġiaqtu­ŋagaa iġñini kunikł̣ugulu.
Tavra iġñiŋan uqallautiŋagaa, Aapaaŋ, piḷuksiŋaruŋa God-mun iliŋ­nullu. Nalliummatiŋaiqsuŋa iġñiġuyumiñaġluŋa iliŋnun.
Tavra aapaŋa uqallaksiññaŋaruq kivgamiñun, Qilamik qaġġirisitchi annuġaaġigñiqsranik, aasii atipkaġlugich ilaanun, qitiqłiaġusiġḷugulu anŋiqpaglugulu.
Suli qaġġirisitchi quiññaksaqtamik tuttuqpaiyaamik aasii tuqullugu, niġiyumaugut aliasuŋiḷḷutalu.
Qanuq uvvauna iġñiġa tuquŋaruatun itkaluaqtuaq iñuusatqiksuq, tammaŋagaluaqtuaq paqitauruq. Tavra niqinaqirraqsiŋarut.
Tavra aŋayukłiq iġñiŋa nautchiaqaġviŋmiinŋaruq. Tavraasii aiñiallaġmi qallikami iglumun, tusaaŋaruq atuqtuuraqpaaluŋmik kanaakkiuruaniglu.
Tavra ilaan qaitquŋagaa kivgat iḷaŋat aasii apiġivlugu summagaisa.
Aasii kivgam kiuŋagaa, Aniqatin airuaq aasii aapan tuqutchiruaq quiññaksaqtamik tuttuqpaiyaamik, pisigivlugu aiñiŋa sugaluaġnani.
Tavra aŋayukłiq qinnaliŋaruq isiġunġiqł̣uniḷu. Aapaŋata anivḷuni arakkaluaġmigaa isiquvlugu.
Tavra ilaan aapani kiuŋagaa, Uvva, aippaapak savautiŋagaluaġik­piñ kivgatun iḷivḷuŋa, aasii sumikunnii kipuqłaŋaitkaluaġiga piraksriu­tin, naaggauvva aitchuŋaitkiŋmaunnii imnaiyaamik nagruliŋmik, quviasuqatiqaquluŋa avilaitqatimnik.
Aasiuvvauna iġñiġiñ qaimman, kinniqutigiqqaaqługich suġaliqtin akiitchunullu, tuqutchisiŋagiñ quiññaksaqtamik tuttuqpaiyaamik.
Tavra aapaŋan kiuŋagaa, Iġñiiŋ, ataramik nayuġiŋma, suli sunapa­yaaq piga pigimmigiñ.
Nalautittuq quviasualaniksraqput quyaniksraqpullu, qanuq aniqa­tin tuquŋaruatun itkaluaqtuaq iñuusatqiksuq, suli tammaŋagaluaq­tuaq paqitauruq.
Suġautchiqiri PitqiksiġaqtuaqJesus uqallautivsaaŋagai iḷitchitqurani uuktuusiqł̣uni, Iñuqaŋa­ruq suġalliruamik suġautchiqiriqaqtuamik. Aasii uqallautiŋa­gaat suġalliruaq suġautchiqiriŋa aŋalatchiḷḷuataŋiññivḷugu maniŋiñik.
Tavra suġalliruam ququaqługu uqallautiŋagaa, Sunaimña tusaavigu ilipkun? Qaitkich aglaich suġautchiqiraunipkun, qanuq tavraŋŋaag­laan suġautchiqirigiŋaiġñiaġikpiñ.
Tavra suġautchiqiri isumalaaŋaruq, Suniaqpik? Umialiŋma anitkaq­sigaaŋa savaamniñ. Kurriḷguiñmiuŋa, kanŋugimmigiga piatchiaqtaġ­niq.
Sivunnianiktuŋa suniaqtilaaksramnik, savaagiġuma avilaitqatiqaġu­miñaqsiḷuŋa paġlariksramnik aimaaġviŋiññun.
Tavra qaitquŋagai umialiŋmi akiiḷaqtuqtiŋi atausiullaavlugich. Sivulliq uqallautiŋagaa, Qanutun akiiḷaqpiuŋ umialiga?
Ilaa uqallaŋaruq, Tallimakipiatun qattaġruayaanik olive uqsrunik. Tavra suġautchiqirim uqallautiŋagaa, Uvva akiiḷatin, aquvillutin qila­mik aglakkich akiiḷatin avvaŋich piiyaġlugich.
Tavra uqallautilgitkaa alla, Qanutulli akiiḷaqaqpich? Ilaa uqallaŋa­ruq, 1,000-tun bushels palauvaksranik. Suġautchiqirim uqallautiŋagaa, Iḷaŋich piiyaġlugich aglagiñ 800-mik.
Tavra atanġata pisaasuġniŋagaa pitqiksiġayuktuaq suġautchiqiri sivunniuġutaagun. Iñuŋi mattuma nunam aŋalatchisułhaaqtut suġaliġ­miŋnik ukpiqtuaniñ.
Tavra Jesus uqallavsaaŋaruq, Uqallautigivsi, avilaitqasiuġitchi ilivsiññun nagliktuġlugich iñuich suġalivsiññiñ. Tavraasii suġalisi nuŋukpata, paġlapiaġniaġaasi isuitchuamun aimaaġviŋmi.
Kiñaliqaa ukpiġnaqtuaq mikiruurakkaluakun, ukpiġnaqtuagum­miuq aŋiruakun. Aasiivsauq kiñaliqaa pitqiksiġaġuuruaq mikiruurak­kaluakun, pitqiksiġaqtuagusuummiuq aŋiruatigun.
Tavraasii ilivsi ukpiġnaġniaŋaitkuvsi aŋalatchiñivsiññi nunami suġa­liġnik, qanuġlusi ukpiġnaġniaqpisi aŋalatchisaġuvsi qiḷaum iḷumun ittuanik suġaliŋiñik?
Suli ukpiġnaŋaitkuvsi aŋalatchiñivsigun God-im piŋiñik maani, aitchuusiaqaġniaŋitchusi ilivsi pivsiññik taimanigu.
Kiñaliqaa savakkumiñaitchuq malġugnik ataniqaġluni atautchikun, qanuq ilaan uumiginiaġaa igḷua aasii piviaġilugu igḷua. Naaggaunnii qiksiksrautiqaġluni igḷuanun aasii suuŋiḷaġilugu igḷua. Savautiyumi­ñaitkiksi God suġallagniaġniġlu atautchikun.
Iḷaŋat Jesus Uqaluŋisa<TS3>(Matthew 11.12-13; 5.31-32; Mark 10.11-12)Pharisees piqpaksriruat maniŋmik, tusaaŋagaich taapkua iluqaisa uqaluich aasii ilaisa Jesus kipagiŋagaat.
John Paptaiqsim alġaqsruisaġniŋanun-aglaan, Moses aglaaŋi uqaqtiŋisalu God-im uqaluŋich aŋalatigiŋagisi. Aglaan John aullaqi­saaŋagai tusaayugaaġiksuat God-im atanniqsimmataagun qaigaqsirua­kun. Aasii paŋmapak piyumalaaqtuat iñusalaich siġġaqiŋarut God-mun atanniqsimatquvlutiŋ.
Aglaan siġḷiġnaił̣haaqtuq qiḷaglu nunalu piiqsaqpaŋnik, atausiuraq­unnii God-im pitquraŋiñi naumaŋiññiqsrauruaq piiġñiksraŋaniñ.
Kiñaliqaa avittuaq nuliamiñiñ aasii tuvaaqasitqikł̣uni allamik alla­tuqtuaguruq, suli iñuk tuvaaqasiqsuaq aġnamik avitaŋanik uiŋata, allatuqtuaguruq.
Suġalliruaġlu Lazarus-luSuġalliruaqaŋaruq annuġaaqaqtuamik akisupiaġataqtuanik, suli uvlutuaġman niqinaqiugaqłuni iḷaŋaniñ.
Aasii iñuk iḷiappak kiḷḷiġruaqtuqtuaq atiqaqtuaq Lazarus-mik, qaġ­ġisisuuniġaat uvlutuaġman paaŋanun suġalliruam.
Niġiyumasuugaluaġniqsuq kataktuanik-unnii suġalliruam niġġiviŋi­ñiñ. Aasii qimmich qaimmiraġniqsut aluktuqługich kiḷḷiŋi.
Tavra iḷiappauruaq iñuk tuquŋaruq suli isaġulgich aullautiŋagaat Abraham saniġaanun niqinaqiruanun qiḷaŋmi. Suġalliruaq tuquŋam­miuq aasii iḷuviŋagaat.
Tavra Nagliksaaġviŋmi nagliksaaqłuni, aaġluŋaruq aasii tautukługu Abraham uŋasiñun Lazarus-lu saniġaaniittuaq.
Tavra ilaa ququulaŋaruq, Aapauruatiin Abraham, nagligiŋŋa. Til­liuŋ Lazarus misullagiaqulugu argani imiġmun aasii niglaqtaaġlugu qaniġa, qanuq uvva iłuiḷḷiuqpaktuŋa uumani igniġmi.
Tavra Abraham uqallaksiññaŋaruq, Iġñiiq, itqaġiñ iñuuniġni aitchuusiaqaġuuruatiin nakuuruanik sunik, aasiiḷi Lazarus tainnatuttauq pigiitchuanigli. Aasii paŋmapak quviasaaġusiaqaqtuq uvani, aasiiḷi ilivich nagliksaaġnami ittutin.
Aasii taamnatualuuŋitchuq, akunnaptiŋni uvagullu iliviḷḷu kama­naqtuaq qutaiḷaq ittuq savaaq, tamatkua ikaaġukkaluaqtuat maaŋŋa ilivsiññun piyumiñaiqsaqługich, suli kiñaunnii ikaaġumiñaiqł̣ugu ilivsiññiñ uvaptiŋnun.
Tavra suġalliruaq uqallaŋaruq, Tainnaitpan aapauruatiin, qiññuaġ­vigigikpiñ tilitquvlugu Lazarus aapama igluanun,
qanuq samma tallimanik aniqatiqaqtuŋa, ilaan kiliktuġumagai, iḷaanni uvuŋaqpiaġmiut nagliksaaġviŋmun.
Tavra Abraham uqallautiŋagaa, Aniqatiivich pigigaich aglaaŋi Moses uqaqtiŋisalu God-im kiliktuiruat iliŋiññik. Aniqatiivich naalaġ­niḷisigik taiguaqpatigik.
Suġalliruam kiuŋagaa, Aapauruatiin Abraham, naalaġniyumiñaitchut, aglaan iñuk ullautikpan inmiŋnun tuquŋaruaniñ aŋiluni, isuma­litqigñiaqtut.
Abraham kiuŋagaa, kamagiyumiñaitkumisigik aglaaŋi Moses uqaq­tiŋisalu God-im, qanuqpisiiḷḷirauyumiñaiñmiut iñuk aŋigaluaqpan tuq­qunmiñ.
Piḷuun<TS3>(Matthew 18.6-7, 21-22; Mark 9.42)Tavra Jesus uqallautiŋagai iḷitchitqurani, Nalupqinaitchuq, ikł̣igutchaktinniutit piḷuksiñiksramun qaiyumaaqtut, aglaan qanutun naglignaqtigiruq taamna iñuk patchisauruaq tamatkunuŋa.
Kialiqaa ukpiġutaiqsitpagu iḷaŋat makua miqłiqtuuratun iḷivḷutiŋ ukpiqtuat uvamnun, iłuałhaaġayaqtuq uyaġagruaġmik quŋusiġutchiġ­ḷugu aasii ipipkaġlugu taġiumun.
Qaunagisitchi. Aniqatiksi piḷuksikpan, suaksiuŋ. Aasii isumalitqik­pan, suliqutigiŋaiqsiuŋ itqaumayumiñaiġḷugich.
Aasii piḷuksikpan ilivsiññun tallimat malġuiqsuaġlugu uvluq, aasii isumalitqikpan tallimat malġuiqsuaġluni uqallautilusi, Isumalitqik­suŋa. Suliqutigiŋaigaksraġiġiksi.
UkpiġunIḷitchitquraunikun tilirauruat uqallautiŋagaat Ataniq, Suaŋasiḷaa­ġuŋ ukpiġutikput.
Tavra Ataniq uqallaŋaruq, Ukpiġutiqaġuvsi nautchiaksratun mustard-tun, mikipiaġaluaqłuni naullaruatun napaaqtuqpaġuqłuni, uqallautiyumiñaġiksi manna napaaqtuq, Maŋŋupkun nusugiñ aasii nautchirriutaulutin taġiumi. Tavra kamagiyumiñaġaluaġaasi.
Kivgam PiraksriusiaŋiNalliqsi kivgaqaqtuaq nunaliqiruamik naagga qaunaksriruamik imnaiñik, aimman uqallautilaitkiksi inna, Aquvillutin niġiñiaġiñ.
Aglaan uqallautisuugiksi, Itqanaiyaġiñ nullautaksramnik. Saaġuaġ­lutin savautiŋŋa niġipkaqtilluŋa imiġluŋalu. Aasiiḷi taavruma aquagun niġiñiaqtutin imiġlutillu.
Kivgaq quyanaagaksraitchuq kamaksriñiḷugu piraksriusiamiñik.
Tainnatuttauq ilivsi, pianikkaluaġuvsiuŋ iluqaan piraksriusiaqsi, uqallagitchi, Uvagut nalliummatiŋitchugut kivgat, pigiññaqtugut piraksriusiaptiŋnik.
Jesus Mamititkai Qulit Iñuich KiḷḷiġruaqtuqtuatIglauyaamiñi Jerusalem-mun, Jesus akunġakkuaŋaruq Samaria-vlu Galilee-vḷu.
Tavra tikitchaġataviksillugich nunaaqqiñun, paaŋagaat qulit kiḷḷiġ­ruaqtuqtuat, qikausiŋarut uŋasiuraqłutiŋ
aasii ququulaŋarut, Jesus Ataniiq nagligitigut.
Tavra iḷaŋat, iḷitchuġikami iłuaqsirautilaamiñik, utiqsaŋaruq, nan­ġaqługu God nipatuvluni.
Tavra punŋaruq sivuġaanun Jesus, quyyavigivlugu. Taamna iñuk Samaria-ġmiu.
Tavra Jesus uqallaŋaruq, quliguŋitpat ipkua mamittuat? Nauŋ ipkua quliŋŋuġutaiḷat?
Utiġumiñaŋagaluaġmiut quyyavigisuglugu God. Aglaan uvvauna Samaria-ġmiu utiŋaruq.
Tavra Jesus uqallautiŋagaa, Makillutin aullaġiñ. Ukpiġurvich iłuaq­sipkaġaatin.
Qaiñiksraŋa God-im Atanniqsimmataata Iñuŋnun<TS3>(Matthew 24.23-28, 37-41)Iḷaŋisa Pharisees apiġiŋagaat Jesus qakugu atanniqsimmataa God-im isagutiniaġmagaan. Ilaan kiuŋagai, Atanniqsimmataa God-im isagutiyumaaŋitchuq tautuŋnaġluni.
Naaggaunnii uqallagniaŋiñmiut, Uvva uvaniittuq. Naagga taikka taikaniittuq, qanuq atanniqsimmataa God-im ittuq uvaniittuani kamaksriruani.
Tavra Jesus uqallaŋaruq iḷitchitquramiñun, Uvlut qaiyumaaqtut kipiġniuliġviksrautisi tautugumaliġḷugu atanniqsimmataa Iġñiŋan iñuum nunami, aglaan tautukkumiñaitkiksi.
Tavraasii iñuich uqallautiniaġaasi qaiñiḷuŋa aasii amaniinniḷuŋa naagga maaniinniḷuŋa. Ukpiġinagich, ivaqsaġnaŋa.
Qanuq igniġuuqpatittuaq qaummaatinmatun qaummaġiksiviñaq­ługu qiḷak igḷuaniñ igḷuanun, tainnatun piñiaqtuq Iġñiŋa iñuum qaigumi.
Aglaan nagliksaaqqaaqtuksrauniaqtuŋa iñugiaktuatigun sutigun suli pisuŋiḷḷuŋa iñuich paŋmapak iñuuruat.
Taimani Noah iñuumman iñuuruatitun, tainnatuttauq iñuusiqaġ­niaġmiut qaiyasikpan Iġñiŋa iñuum.
Iñuich niġigayuktut, imiqłutiglu katirrusiqivlutiglu Noah isiġataqtil­lugu umiaqpaŋmiñun, aasii uliqpaum tuqunŋagai iluqaisa.
Tainnatuttauq iñuumman Lot, niġigayuŋammiut imiqłutiglu tauq­siqsuqłutiglu tuniuqqaivḷutiglu nautchirriqsuivḷutiglu igluqpiuqłutiglu
aullaġataqtillugu Lot Sodom-miñ. Tavra igniq tivluktuaġlu isiq sia­luuŋaruk qiḷaŋmiñ aasii tuqułługich iluqaisa iñuŋi Sodom.
Tavra tainnatun piñiaqtuq Iġñiŋa iñuum qiñiġnaqsikpan.
Taimanigu iñuk aniiqsuaqtuaq iglumi qaaŋani atqaġnani suġaut­tani iglum iḷuaniittuat aisuglugich. Tainnatuttauq iñuk nautchiaqaġ­viŋmiittuaq utiqsaġnani iglumiñun.
Itqaumasiuŋ suna piruaq Lot-gum nuliaŋanun.
Kialiqaa annautiniaqsaagumigich iñuuniutini tammaiñiaġaa iñuggutini, aglaan kialiqaa tammaigumigich iñuuniutini annautiniaġaa iñuggutini.
Uqallautigivsi, taavrumani unnuami malġuk aŋutik inniaqtuk ataut­chiiñi siñigviŋñi, igḷua aullaurrauniaqtuq aasii igḷua qimaktauluni.
Malġuk aġnak palauvaksiuġniaġmiuk atautchimi, igḷua aullaurrau­niaqtuq aasii igḷua qimaktauluni.
Malġuk aŋutik nautchiaqaġviŋmi savaŋniaqtuk, igḷua aullaurrau­niaqtuq aasii igḷua qimaktauluni.
Tavra iḷitchitqurat apiġiŋagaat, Ataniiq, sumun aullaurrauniaqpat? Jesus kiuŋagai, Sumipayaaq siḷu inman, tavrani tiŋmiaqpaich katit­chuurut.
Uuktuun Uiḷgaŋaruakun IsivġiqsikulluTavra Jesus quliaqtuaġutiŋagai uumiŋa uuktuunmik, iḷisauti­saqługich ataramik aŋaayyuruksraunivḷugich nikatchalaiḷḷutiŋ.
Ilaa uqallaŋaruq, Iniqpaŋmi isivġiqsiqaŋaruq qiksiksrautaitchuamik God-mun naaggaunnii suliqutiksraaqtuaŋitchuamik iñuŋnik.
Tavra inŋaruq uiḷgaŋaruaq taavrumani iniqpaŋmi ullaaġautiruaq isivġiqsimun nalaunŋaruakun ikayuquvluni iñuŋmiñ ivayaġniaqtimi­ñiñ.
Sivisuuraqtuami isivġiqsi pisuŋiñŋaruq. Aglaan aquvatigun isumal­laktuq inna, Qiksigiŋiḷḷuġiga-unnii God naagga suliqutigiŋił̣ł̣ugich iñuich,
pisigigiññaġlugu uuma uiḷgaŋaruam iḷaksianniŋniŋa uvamnik, ika­yuġniaġiga nalaunŋaruakun ilaanun, qanuq ikayuŋisuaġupku piḷaiq­sinniaġaaŋa ataramik qaiguġluni.
Tavra Ataniq uqallaŋaruq, Isummatigisiuŋ qanuq nalaunŋaitchuaq isivġiqsim isumallautaa.
Uqallautigivsi, ilaa isivġiiñiaqtuq qilamik pisilugich iñuksraqtaani. Aglaattauq, Iġñiŋa iñuum qaikpan nunamun, qanutun iñugiaktigiruat ukpiġutiqaġniaqpat aŋaayyuuqtuagulutiglu?
Uuktuun Pharisee-kun Tax-iliqirikulluJesus quliaqtuavsaaŋammiuq uumiŋa uuktuunmik iñuŋnun nalupqisuŋitchuanun nalaunŋanivḷutiŋ aasii suuŋiḷaqsruqługich allat iñuich.
Malġuk iññuk aŋaayyuvikpaŋmuŋaruk aŋaayyuyaqtuqłutik. Igḷua Pharisee aasii igḷua tax-iñik katitchiri.
Pharisee makitavluni aŋaayyuŋaruq inna, God, quyanaaġikpiñ iñuu­siqaŋiññama allatun iñuktitun, piḷḷaturuatun, pitqiksiġaqtitun, allatuq­titun, naaggaunnii uumatun tax-iñik katitchiritun.
Niġiḷaitchuuruŋa aŋaayyuuġnimni malġuiqsuaqługu savaiññaak akunġak. Aitchuisuummiuŋa quliŋŋuġutiŋiññik supayaat piġġak­taaġma.
Tavrali tax-iñik katitchiri, makitavluni taavanisaaq, aaġluqsausiiñ­ŋaruq-unnii qiḷaŋmun, aglaan patiksiññaqługu satqani aŋaayyuŋaruq inna, God nagligiŋŋa uvaŋa piḷuusiqiri.
Tavra Jesus uqallaŋaruq, Uqallautigivsi, taamna tax-iñik katitchiri airuq nalaunŋasivḷuni God-mun igḷumiñiñ, qanuq kiñaliqaa kamanaq­siḷiqtuaq inmiñik kamanaiqsauniaqtuq, suli iñuk kamasaaŋitchuaq inmiñi kamanaqsipkaqtauniaqtuq.
Jesus Aŋaayyutigai Miqłiqtuurat<TS3>(Matthew 19.13-15; Mark 10.13-16)Tavrani iñuich iḷaŋisa qaġġisiŋagaich miqłiqtuuratiŋ Jesus-mun, aksiuquvlugich ilaanun. Tavra iḷitchitqurat tautukamisigik, suaŋagaich iñuich.
Tavra Jesus qaitquŋagai miqłiqtut inmiñun, uqallakłuni, Miqłiqtuu­rat qaipkaqsigik uvamnun, suli pitquŋiññagich. Tainnaiḷiŋaruat God-im atanniqsimagai.
Iḷumun uqallautigivsi, Kialiqaa ukpiġiŋitpagu God miqłiqtuuram ukpiqsrausiatun, isiġumiñaitchuq God-im atanniqsimavianun.
Suġalliruaq Iñuk<TS3>(Matthew 19.16-30; Mark 10.17-31)Tavra Jew-guruat umialiŋnaŋata apiġiŋagaa Jesus, Iḷisaurrigik­suatiin, sumik piñiaqpik isuitchuamik iñuggutinnagugluŋa?
Jesus kiuŋagaa, Summan taiviŋa nakuuruamik. Nakuuruagitchuq iñuŋmik God kisimi.
Iḷisimagitin Pitqurat, Allatuġnak, Iñuaġnak, Tiglignak, Saglutigin­niŋnak, Suuŋiḷaġinagik aapallu aakallu.
Tavra umialiŋnam kiuŋagaa, Tamatkua iluqaisa kamagiŋagitka nutaġaunnamniñ.
Tavra Jesus taamna tusaakamiuŋ, ilaan uqallautiŋagaa, Atautchi­mik piraksraqavsaaqtutin-suli. Aullaġiñ, tunikkich supayaat pisin, aasii aitchuutigilugich maniich iḷiappauruanun, tavra piiḷḷiuġniaŋitchu­tin qiḷaŋmi. Aasii qaiḷutin maliŋŋa.
Tavra taamna tusaakamiuŋ ipiqtutchaŋaruq, qanuq suġalliqpaktua­guvluni.
Jesus qiviaqługu ilaa uqallaŋaruq, Qanutun siġḷiġnaqtigiva tamatkunuŋa suġalliruanun isiġniaġniksraq God-im atanniqsimavia­nun.
Siġḷiġnaił̣haaqtuq pikukturuaq kakakti iraaguaġumi mitqutim, suġalliruam isiġniaġniksraŋaniñ God-im atanniqsimavianun.
Iñuich tusaaruat taavrumiŋa uqallaŋarut, Kiñami annaurrauniaġ­niqpa?
Tavrani Jesus kiuŋagai, Suna iñuich piyumiñaisaŋat God-im piḷḷa­gaa.
Tavra Peter uqallaŋaruq, Uvva, uvagut qimaŋagivut aimaaġvivut maliġuaġuqłutin.
Tavrali Jesus uqallautiŋagai, Iḷumun uqallautigivsi, Iñuk kiñaliqaa qimairuaq aimaaġviŋmiñik, naagga nuliamiñik naagga aniqatiimiñik naagga aŋayuqaamiñik naagga miqłiqtumiñik, pisigivlugu God-im atanniqsimmataa,
aitchuusiaqaġniaqtuq iñugiaksił̣haasugruglugich paŋmapaŋmi, suli taimanigu iñuggutinnagniaqtuq isuitchuamik.
Jesus Piŋatchiġik Uqaġniŋni Tuqqunmigun<TS3>(Matthew 20.17-19; Mark 10.32-34)Tavra asivaqtaaġutivlugich qulit malġuk iḷitchitqurat, Jesus uqal­lautiŋagai, Uvva, Jerusalem-muksaaqsirugut, aasii supayaat uqaqtiŋisa God-im aglaaġiŋaraŋich Iġñiŋagun iñuum nalautitauniaqtut.
Tavra ilaa aitchuutauniaqtuq Jew-guŋitchuanun, suli kipaginiaġaat kanŋunaqsipiaġlugu aŋalataġilugu tivvuaqtuġlugulu.
Ipiġaqtuġniaġaat suli tuqullugu, aasii uvluk piŋayuaŋni ilaa aŋi­ñiaqtuq.
Tavra iḷitchitqurat kaŋiqsiŋaitkaich nalliat-unnii tamatkua uqa­luich, taamna uqaluk kaŋiqsiŋaitkaat sumik sivuniqaqtilaaŋa, puttuq­sriŋiḷḷakkaat sumik Jesus uqautiqaqtilaaŋanik.
Jesus Iłuaqsigaa Ayauŋaruaq Piatchiaqtaqti<TS3>(Matthew 20.29-34; Mark 10.46-52)Tavra Jesus qallimmiuġlu Jericho-mun, ayauŋaruaq aquppiŋa­ruq apqutit saniġaanni piatchiaqtaqłuni.
Tavra tusaavlugich iñusalaich tamaunnaaqtuat, ilaa apiqsriŋaruq summagaisa.
Tavra ilaa nipaalaŋaruq, Jesus, Iġñiġuruatiin David-mun, nagli­giŋŋa.
Tavra tamatkua salliuruat suaŋagaat, uqallautivlugu nipaisaaquv­lugu. Tavra ilaa nipattuvsaaqsiññaŋaruq, Iġñiġuruatiin David-mun, nagligiŋŋa.
Tavra Jesus nutqaŋaruq, aasii piraksriivḷuni qaġġisitquvlugu inmiñun. Tavra qallimman Jesus apiġiŋagaa,
Sumik pisitquvich uvamnun. Ilaa uqallaŋaruq, Ataniiq, tautuksiḷḷa­sisuktuŋa.
Tavra Jesus uqallautiŋagaa, Tautuksiḷḷasiiñ, ukpiġurvich iłuaqsip­kaġaatin.
Tavra tavrauvvaa ilaa tautullasiŋaruq aasii Jesus malikługu, nan­ġaqługu God. Tavra iluqaġmiŋ iñuich tautukamirruŋ, God nanġaŋa­gaat.
Jesus-lu Zacchaeus-luJesus tikiñŋaruq Jericho-mun aasii iglauvigiaqsivḷugu.
Tavra iñuqaŋaruq atiqaqtuamik Zacchaeus-mik, umialguniq­suamik tax-iñik katitchirauruanun, suli suġalliruaguvluni.
Tavra ilaan tautuŋniataŋagaa Jesus tautulaiñmivḷugulu, iñuich iñu­giakpaił̣ł̣utiŋ ilaalu mikivluni.
Tavra aqpamik isagutiŋaruq sivuniksraŋannun aasii mayuqłuni Sika­muam napaaqtuanun tautugukługu Jesus, qanuq tamaunnaaġumaaq­tuq.
Tavra Jesus tikiññami tavruŋa, aaġluqłuni uqallautiŋagaa, Zacchaeus, atqaġiñ qilamik, qanuq igluŋniittuksrauruŋa uvlupak.
Tavra Zacchaeus atqaqsaaluŋaruq, aasii aiyugaaŋagaa Jesus quvia­suutigivlugu.
Tavra iñuich tautukamirruŋ taamna iluqaġmiŋ uqamayurraqsiŋarut, Taamna iñuk tuyuġmiaguyyaqtuq piḷuusiqirimun.
Aglaalli Zacchaeus makiłłuni sivuġaanun uqallaŋaruq Ataniġmun, Ataniiq, avvaŋich suġaliġma aitchuutiginiaġitka iḷiappauruanun, suli saglutaġniġupku kiñapayaaq supayaakun, utiqtitchiviginiaġiga sisa­maŋŋuġlugu.
Tavra Jesus uqallautiŋagaa, Taamna pisigivlugu, uvlupak una iñuk igluqatiniḷu annaurrausaqtut, ilaaptauq kiŋunġuvluni Abraham-mun.
Qanuq Iġñiŋa iñuum qaiŋaruq ivaġiaqługich annautiyaqtuqługiḷḷu tammaŋaruat iñuich.
Uuktuun Kaviqsuatigun Maniksigun<TS3>(Matthew 25.14-30)Tavra tamatkua tusaaruat uqaluŋnik, Jesus quliaqtuaġutiŋagai uuktuunmik. Ilaa qalliŋaruq Jerusalem-mun, aasii iñuich isumaqaŋa­rut atanniqsimmataa God-im satqummiyasiñasugalugu.
Tavra ilaa uqallaŋaruq, Iñuk umialiŋniñ kaŋiqaqtuaq aullaŋaruq uŋasiksuamun nunamun umialguqtitausukłuni, aasii utiġmiḷuni.
Aullaŋaiñŋaġmi qaitquŋagai qulit kivgani, aasii aitchullaavlugich atausiḷḷaanik kaviqsuanik maniŋñik, aasii uqallautivlugich, Naggutin­nagniaġitchi ukuniŋa maniŋñik qaiñimnun-aglaan.
Tavra nunatqatiŋisa uumigiŋagaat aasii tilisiŋarut kivgamik inmiŋ­niñ aquagun, uqaqłutiŋ, Uvagut umialigisuŋitkikput taamna iñuk.
Umialiguġiaqtuaq umialiguanikami utiŋaruq. Tavrauvvaa qait­quŋagai taapkua kivgani aitchuŋarani maniŋñik, iḷitchuġisukłuni qanutun naggutinnaktilaaŋannik.
Sivulliq kivgaq qaiŋaruq sivuġaanun uqallakłuni, Ataniiq, maniich aitchuutitin uvamnun naggutinnautigigitka qulitun maniksun.
Tavra umialgata uqallautiŋagaa, Piḷḷuataqtutin, kivgaġiksuatiin. Pisigivlugu piḷḷuataġniġiñ mikiruurakkaluakun, ataniġnaqutiqaġniaq­tutin qulinun iniqpaŋnun.
Igḷua kivgam qaiŋaruq uqallakłuni, Ataniiq, maniich aitchuutitin uvamnun naggutinnautigigitka tallimatun maniksun.
Tavra umialgata uqallautiŋagaa, Iliviḷḷi atanniqsimaniaġitin tallimat iniqpaich.
Tavrali allaptauq kivgaq qaiŋaruq uqaqłuni, Ataniiq, Uvva manik­sin aitchuutitin uvamnun. Iriqsimaŋagitka puuqługich kakkiiyaunmik.
Sivuuġagiŋagikpiñ qanuq suamarutin. Tigusisuurutin pigiŋisaġnik, suli kivrivḷutin palauvaksranik nautchirriutigiŋisaġnik.
Umialgata uqallautiŋagaa, Piḷuktuatiin kivgaaq. Atuġniaġitka ili­vich uqaluktin uvapkun suksraunġiutigilugich iliŋnun. Iḷisimaŋaga­luaqtutin suamatilaamnik tigusisuunimniglu pigiŋisamnik, suli kivri­suuvluŋa palauvaksranik nautchirriutigiŋaisamnik.
Summan aasiuvva ikuŋitpigich manitka maniqaġviŋmun, aasii qai­guma tasuġayakkatka naggutituummaisa.
Tavra kivgat uqallautigaluaġaat, Umialiik, qulitun maniqaaniŋa­ruq.
Umialgata kiuŋagai, Uqallautigivsi, iñupayaaq aŋalatchiḷḷuataqtuaq aitchuusiaqavsaaġniaqtuq, aglaan taamna naurrutinnaŋitchuaq miki­ruuraqunnii pigikkaŋa, piiqsauniaqtuq ilaaniñ.
Taipkualiasii uumigiritka, umialiqaġuŋitchuat uvamnik, uvuŋautisi­gik aasii tuquġaġlugich sivuqqamni.
Jesus Isiġman Jerusalem-mun Kakaksiqł̣uni Umialiktun<TS3>(Matthew 21.1-11; Mark 11.1-11; John 12.12-19)Taamna uqausiġianikamiuŋ, Jesus aullaqivsaaŋaruq Jerusalem-mun sivuanni iñuich.
Tavra qallikami Bethphage-mun Bethany-mullu, tikiññamiŋ iġġi­mun atiqaqtuamun Olives, ilaa tilisiŋaruq malġugnik iḷitchitquramiñiñ,
aasii uqallautivlugik, Aullaġitchik ininun sivuniptiŋnun. Aasii tikip­qaġuptik, paqinniaqtutik kakaktim nuġġaŋanik pituqaqtuamik, iñuum kakaksiġvigiŋaisaŋanik. Pituiġḷugu qaġġisiyumagiktik.
Iñuum kialiqaa apiġikpatik, Summan pituigaqsivitkuuna, uqallauti­yumagiktik inna, Atanġum atuġukkaa.
Tavra taapkuak tilirauruak aullaŋaruk aasii paqinŋagaak Jesus uqausiatun inmiŋnun.
Tavra pituiqsisaġniaqtillugik kakaktimik, iñuŋisa kakaktim uqal­lautiŋagaik, Summan pituigaqsivitku kakakti?
Tavra iliŋik uqallaŋaruk, Atanġum atuġukkaa.
Tavra iliŋikta qaġġisiŋagaak kakakti Jesus-mun, aasii iñuich qalliq­suutivlugich annuġaatiŋ kakaktimun, Jesus kakaksirraqsiŋaruq.
Tavra kakaksiqsillugu, iñuich siaminŋagaich annuġaatiŋ apqutinun.
Tavra qallimman Jerusalem-mun, atqaġiaŋanun iḷimman iġġimun Olives-mun, iñusalaich iḷitchitquraŋi quviatcharraqsiŋarut suli nanġaq­ługu God nipatuvlutiŋ, pisigivlugich iluqaisa kamanaqtuat savaat tau­tuŋaratiŋ,
uqaqłutiŋ, God-im piḷḷuataqtilliuŋ Umialik qairuaq pisivlugu Ata­niq. Nanġaqtauli God qiḷaŋmiittuaq tutqiutiqaqtitchiruaq.
Tavra iḷaŋisa Pharisees iñusalaŋniittuat uqallautiŋagaat Jesus, Iḷisaurrii, suakkich iḷitchitquratin nipaisaaqulugich.
Ilaan kiuŋagai, Uqallautigivsi, ukua nipaiġaluaqpata, uyaġaich nipaallakkumiñaqtut.
Jesus Qirratigigaa JerusalemTavra Jesus qallikami tautukługu iniqpak qirratigiŋagai Jerusalem iñuŋi,
uqaqłuni, Uvvaunnii uvlupak puttuqsriyumiñaġaluaqtusi suruk­srautilaavsiññik tutqiutiqaġukkuvsi. Aglaan paŋmapak puttuqsriŋit­chusi.
Qanuq uvlut tikiññiaqtut uumigirivsi avanniaġaat iniqpaksi, sau­lugu avatiksi aniyumiñaiyaġlusi, quġġutilusiḷu sumiḷḷiqaa.
Aasii iliŋisa suksraunġipiallagniaġaasi iniqpaksiḷu, katchisiḷu, suli uyaġak atausiq-unnii nuunniaġaat inaaniñ, qanuq puttuqsriŋaitkiksi God qaigaluaġman annautisukłusi.
Jesus Aŋaayyuvikpaŋmuktuq<TS3>(Matthew 21.12-17; Mark 11.15-19; John 2.13-22)Tavra Jesus isiŋaruq aŋaayyuvikpaŋmun, aasii anittaaqsivḷugich tamatkua tauqsiqsuqtuat,
uqallautivlugich, Aglausimaruq Bible-ni God-im uqallautaa inna, “Uvaŋa igluqpaga taggisiqaġniaqtuq iñupayaat aŋaayyuyaqtuġvian­nik.” Aglaalli ilivsi iriqtuġviḷiutiŋagiksi tigligayuktinun.
Tavra Jesus iḷisaurriraqtuq uvlutuaġman aŋaayyuvikpaŋmi. Aŋaayyuliqsiqpaich iḷisaurriḷḷu pitquranik umialiŋnaŋisalu iñuich tuqutchuk­kaluaŋagaat,
aglaan qanuġlugu pisausiiñŋagaat, qanuq iluqaġmiŋ iñuich masaġ­nisigiŋagaich ilaan uqaluŋi.
Jesus Apiqsruqtauruq Ataniġnaqutaagun<TS3>(Matthew 21.23-27; Mark 11.27-33)Uvlut iḷaŋanni, Jesus iḷisaurripkaqtillugu iñuŋnik aŋaayyuvikpaŋmi suli alġaqsruivḷuni tusaayugaaġiksuamik, aŋaayyuliqsiqpaich iḷisaurriḷḷu pitquranik, piqatigivlugich Jew-guruat umialiŋnaŋich ullaŋagaat Jesus.
Aasii apiġivlugu, Uqallautitigut sum ataniġnaqutaagun tamatkua pivigich? Kia taavrumiŋa ataniġnaqusiqpatin tamatkua pitquvlugich?
Jesus kiuŋagai, Uvaŋaptauġli apiġiniaġivsi apiqqunmik. Paŋmapak uqallautisiŋa,
Kia ataniġnaqutiksriñŋavauŋ John paptaiqsiñiksraŋagun, God-im naagga iñuum?
Tavra iliŋisa uqaaġutigiŋagaat taamna avanmun, Uqallakkupta God-miñ piñiḷugu, ilaa uqallagniaqtuq, Summan John ukpiġiŋaitpisiuŋ?
Tavra ilaisa kiuŋagaat nalunivḷutiŋ sumiñ pisilaaŋanik John paptaiq­siñiŋa.
Tavrali Jesus uqallautiŋagai, Uvaŋaptauq uqallautiyumiñaiñmigivsi kimun ataniġnaqutiksrisilaamnik tamatkuniŋa piyumiñaqsivḷuŋa.
Uuktuun Napaaqsiqiritigun Siiġñaqaġviŋmi<TS3>(Matthew 21.33-46; Mark 12.1-12)Tavra Jesus uqautirraqsiŋagai iñuich uumiŋa uuktuunmik, Iñuk nautchirriiruaq siiġñaqaġviŋmik, aasii atukkirrutigivlugu napaaqsiqiri­nun, aasii aullaqłuni allamun nunamun sivisuuraqtuami.
Tavra piviksraq tikiñman, ilaa tilisiŋaruq kivgamik napaaqsiqiri­nun, ilaiññun aitchuquvluni piksraunmiñik siiġñiaŋiññiñ. Tavra napaaqsiqirit anaumiŋagaat kivgaq, aasii aullaqtiłługu aitchuġaluaġnagu.
Tavra iñua siiġñaqaġvium tilisivsaaŋaruq allamik kivgamik. Taam­nasuli anaumiŋagaat aŋalataġivlugulu kanŋunaqtuakun, aasii aullaq­tiłługu-suli aitchuġaluaġnagu.
Tilisivsaalgitchuq-suli piŋatchiqł̣ugu, taamna anniaŋalgitkaat aniłłu­gulu.
Tavra iñua siiġñaqaġvium uqallaŋaruq, Qanuġniaqpik uvaŋa? Tili­ñiaġiga piviuttaġikkaġa iġñiġa. Nalupqinaitchuamik taluġiniaġaat.
Tavra napaaqsiqirit tautukamirruŋ, uqaqatigiiŋarut avanmun, Tamarra kiŋuvaannaktuksraun. Tuqullakput kiŋuvaannaktaaksraun uvagut pigiyumagikput.
Tavra aninŋagaat siiġñaqaġviŋmiñ aasii tuqułługu. Tavraasii Jesus apiġiŋagai, Qanuq-aasii piñiaqpa iñua siiġñaqaġvium napaaqsi­qirinun?
Ilaan qaiḷuni tuqunniaġai taapkua napaaqsiqirit, aasii aitchuutigilugu siiġñaqaġvik allanun napaaqsiqirinun. Taamna iñuich tusaaka­mirruŋ, iliŋich uqallaŋarut, Tainna piññani.
Tavra Jesus qiviaqługich iñuich uqallaŋaruq, Sunamiuvvauna aglau­simava Bible-ni inna? “Kaŋiġalluŋmi uyaġagruaq, piitchuiññiqsrapiaq igluqpiñiġmi, taamna igluqpirit iginŋagaat.”
Kiñaliqaa puukaqtuaq taavrumuŋa uyaġaŋmun kanuġġirauniaqtuq. Aasiisuli uyaġak kattaqinnikkumi iñuŋmik kanuġġiñiaġaa suksraunġi­piaġlugu.
Apiqqun Akiḷiiñikun Taxes-nik<TS3>(Matthew 22.15-22; Mark 12.13-17)Tavra iḷisaurriḷḷu pitquranik aŋaayyuliqsiqpaiḷḷu tigutaaqsaġu­maalliŋagaluaġaat Jesus tavrauvvaa, qanuq ilaisa puttuqsriŋagaat ilaan quliaqtuaġikkaŋa uuktuun inmiŋnun tuttiłługu, aglaan sivuuġagivlu­gich iñuich tiguŋaitkaat.
Tavra iliŋich nalautitchiiŋarut piviksramik. Tavra tilisiŋarut spy-ñik ukpiġnaqsisaqługich, Jesus uuktuġukługu apiqsruqtuutinik aitchuuti­gillasisukkaluaqługu kavanamun.
Taapkua spy-ch apiġiŋagaat Jesus, Iḷisaurrii, iḷisimarugut uqaġuuti­laaġnik iḷisaurrisuutilaaġniglu nalaunŋaruanik. Suli iḷisimarugut suli­qutigiŋitkiñ iñuum surautilaaŋa aglaan iḷisaurrutigigiñ iḷumutun ittuaq God-im pitqutaa iñuŋmun.
Uqallautitigut paaqsaaŋava uvagut pitquraptiŋni naagga nalaun­ŋava akiḷiiruni taxes-nik Caesar-mun Rome-miut umialgannun?
Tavra Jesus puttuqsriŋagaa iñuich savituġmiaġutaat, aasii uqallau­tivlugich,
Mannisiuŋ uvamnun maniuraq. Kia una arriŋa aglaŋiḷu. Ilaisa kiu­ŋagaat, Caesar-m.
Jesus uqallautiŋagai, Tavra aitchuutigisigik Caesar-mun sut Caesar-m piŋi, aasiiḷi God-mun sut God-im piŋi.
Tavra iliŋisa pisaġiŋaitkaat apiqsruqtuunmiŋnik takkuanni iñuich. Aasii nipaiġutiŋarut aliuġivlugich kiggutiŋi.
Apiqqun Aŋŋisikun Tuqqunmiñ<TS3>(Matthew 22.23-33; Mark 12.18-27)Tavrani ullautiŋarut Jesus-mun iḷaŋich Sadducees, tamatkua uqaġuuruat aŋŋisaiññivḷugu tuqqunmiñ. Tavra ilaisa apiġiŋagaat Jesus apiqqunmik.
Iḷisaurrii, Moses aglaŋaruq uumiŋa pitquramik maŋŋuuptiŋnun uvaptiŋnullu. Iñuum aniqataa tuqukpan, qimaglugu nuliani miqłiqsi­galuaġnani, aniqataanun tuvaaqasiutitquvlugu nuliaŋa, aasii qitun­ġiuġluni aniqatini pisilugu.
Tavra tallimat malġuuŋarut aniqatigiich. Tavra aŋayukłiq nuliaŋa­ruq, aasii tuquvluni kiŋuvaaligaluaġnani.
Tavra tugliata nuliaŋagaa, aasii tuquŋammiuq kiŋuvaaligaluaġnani­suli.
Piŋayuak suli tuquŋammiuq. Tavra tallimat malġuk nuliaŋagaat, aasii kiŋuvaaliŋaitchut.
Aqulliuvluni iluqaŋiññiñ aġnaq tuquŋammiuq.
Tavra aŋŋiviŋmi, aŋikpata nalliata nuliaġiniaqpauŋ? Qanuq talli­mat malġuk nuliaġiŋagaat.
Tavra Jesus kiuŋagai, Aŋutillu aġnallu katititchuurut mattumani nunami,
aglaan tamatkua nalliummatiruat aŋipkaqtauniġmun tuqqunmiñ, aasii iñuulutiŋ taimanigu katitinniaŋitchut.
Moses nalupqinaiqł̣ugu ukpiġnaqsiŋagaa tuquŋaruat aŋipkaqtauniaġnivḷugich. Tautukługich ikualaruat uqpiich tusaaŋagaa God uqal­laktuaq, “God-auruŋa Abraham-mun Isaac-mullu Jacob-mullu.” Taapkua iñuich iñuurut-suli.
Ilaa God-auŋitchuq tuquŋaruanun, aglaan God-igigaat iñuuruat. Qanuq iluqaġmiŋ iñuurut ilaanun.
Tavra Iḷaŋich iḷisaurrit pitquranik uqallaŋarut, Iḷisaurrii, Kiulluata­ġitin.
Aasii iliŋich apiqsriyummataiŋarut ilaanun qanusipayaamik apiq­qunmik.
Apiqqun Messiah-kun<TS3>(Matthew 22.41-46; Mark 12.35-37)Tavra Jesus apiġiŋagai, Qanuġlutiŋ uqallausiġiyumiñaqparruŋ Christ iġñiġiniḷugu David-mun.
Qanuq David ilaa uqallaŋaruq makpiġaani Psalms-ni inna, “Ataniq uqallaŋaruq Atanimnun, Aquvittin taliqpiŋma tuŋaanun
uumigiritin uvamnun akiiḷitchiaġilugich.”
David ilaata taigaa Ataniġmiñik. Qanuqłuni Christ-guruaq David-gum taikkaŋa Ataniġmiñik kiŋuniġiyumiñaqpauŋ?
Jesus Kiliktuutigigai Iḷisaurrit Pitquraŋich<TS3>(Matthew 23.1-36; Mark 12.38-40)Suli tusaġnaqsivḷugu iluqaiññun iñuŋnun, Jesus uqallautiŋagai iḷitchitqurani,
Qaunagisitchi iḷisaurriñiñ pitquranik kukiḷullaturuaniñ akuqturua­nik annuġaaqaqłutiŋ, iḷisimatquvlutiŋ suutilaamiŋnik aasii iñupayaa­nun purvigitquvlutiŋ tauqsiqsuġviŋñi. Iliŋich aquppiutaksrallatummiut kamanaqtuat aquppiutaŋiññik aŋaayyuviŋñi, suli kamanaqtuat aqup­piutaŋiññi aquppiḷḷatuvlutiŋ niqinaqimmata.
Iḷaŋisa-suli ivayaqtuġmiraġigaich uiḷgaŋaruat igluŋiññiglu tigligaiv­ḷugich, aasii taimma maniugaqsivḷutiŋ nakuurualivḷutiŋ takiruanik aŋaayyuvlutiŋ. Tamatkua pisigilugich, tatavsausiaŋat pigiił̣haaġniaq­tuq.
Uiḷgaŋaruam Aitchuutaa<TS3>(Mark 12.41-44)Jesus qiviaqłuni tautuŋagai suġalliruat iksriruat aitchuunmiŋ­nik aŋaayyuvikpaum maniqaġvianun.
Suli tautuŋammigaa iḷiappauruaq uiḷgaŋaruaq iksriruaq malġugnik kannuyaŋnik maniuraŋnik.
Tavra Jesus uqallaŋaruq, Iḷumun uqallautigivsi, una iḷiappauruaq uiḷgaŋaruaq ikisił̣hamaaqtuq iluqaiññiñ allaniñ iñuŋniñ.
Qanuq iluqaġmiŋ ikisiŋarut piukkaġniġmiŋniñ, aasii ilaa pisuksiu­niġmiñiñ ikisiŋaruq iluqaanik pimiñik, iñuusautiksratualuŋmiñik-un­nii.
Jesus Uqautigigaa Suksraunġiqsauniksraŋa Aŋaayyuvikpaum<TS3>(Matthew 24.1-2; Mark 13.1-2)Tavra iñuich iḷaŋisa uqallausiġimmarruŋ aŋaayyuvikpak, qanu­tun qiñiyunaġniŋa uyaġagruaġiksuanik aitchuutiniglu God-mun piqaq­łuni, Jesus uqallaŋaruq,
Tautuksigik tamatkua iluqaisa. Taimanigu kisiŋŋuqtaqaġumiñait­chuq uyaqqaŋnik qaliġiiksuaŋnik ulġutauniaŋitchuaŋnik.
Iłuiḷḷiuġutit Nagliksaaqtirrusiallu<TS3>(Matthew 24.3-14; Mark 13.3-13)Tavra ilaisa apiġiŋagaat, Iḷisaurrii, qakugu taamna piñiaqpa? Suli sumik nalunaiñŋutaqaġniaqpa taamna piyumaagaqsikpan?
Tavra Jesus uqallaŋaruq, Qaunagisitchi. Iñuŋmun sagluqipkaġnasi. Qanuq iñugiaktuat iñuich qaiñiaqtut uvaŋauŋŋuaqtuat uqaġlutiŋ, Uvaŋa Christ-guruŋa, uqaġlutiglu, Tavraġuutigaatigut. Ilivsi maligna­gich.
Suli tusaaguvsi aŋuyaŋnik suli piallakłutiŋ sivuniksraiḷḷitchuanik, iqsiñasi, qanuq tamatkua piqqaaqtuksraurut, aglaan isuksraq tikiñ­ŋaitchuq-suli.
Tavra Jesus uqallautivsaaŋagai, Nunauruat aŋuyaŋniaqtut allanun nunauruanun. Suli umialiqaqtuat aŋuyaŋniaqtut allanun umialiqaq­tuanun.
Nunalu aulaviñaqtaġniaqtuq, suli sumiḷiqaa inini niqaiḷḷiuqtaġniaq­tut naŋirrutiqpaiḷḷu, suli piñiaqtut iqsiñaqtuat kamanaqtuallu alla­yuaġnaqtuat siḷami.
Aglaan tamatkua iluqaġmiŋ sivuanni, iñuich tiguniaġaasi naglik­saaqtillusiḷu. Aitchuutiginiaġaasiḷu aŋaayyuviŋñun tigutaaġviŋñullu, qaġġirrauraġaġniaġmiusi sivuġaannun umialgich atanaurallu pisigi­luŋa.
Tavrani nalautinniaqtuq ilivsi quliaqtuaġviksraqsi tusaayugaaġik­suanik.
Tigukpasi uŋiarrisiginagu sivuani qanuq uqaġniksraqsi.
Qanuq aitchuġniaġivsi uqaluksravsiññik isumattutiksravsiññiglu. Nalliataunnii uumigirivsi igḷutuġumiñaisaŋannik qapiqtaġumiñaisa­ŋanniglu.
Aitchuutigiraġaġniaġaasi-unnii aŋayuqaavsi aniqatiivsiḷu nanmiñik­kaluavsiḷu avilaitqatikkaluavsiḷu, aasiisuli iḷasi tuqunniaġaich.
Uumiginiaġaasi iñupayaat pisigiluŋa.
Aglaan nalupqinaitchuamik annaurrauniaqtusi, nusaqsi-unnii atau­siq tammaŋiñmatun.
Jesus Uqautigigaa Suksraunġiqsauniksraŋa Jerusalem<TS3>(Matthew 24.15-21; Mark 13.14-19)Tavraaglaan tautukkuvsiuŋ Jerusalem avanniqparruŋ aŋuyaich, tavrani iḷisimayumausi suksraunġiqsauniksraŋa qallisilaaŋanik.
Tavraniasii tamatkua Judea-miittuat pigruġlich iġġiñun, suli tamat­kua iniqpaŋmiittuat aullaġlutiŋ, suli tamatkua nunamiittuat isiġnagu iniqpak.
Qanuq tavrani isagutiniaqtut tatavsausiaksraŋich iñuich nalautit­chaġlugich iluqaisa Bible uqaluŋich.
Qanutun naglignaqtiginiaqtut aġnat siŋaiyauruat, aakauruallu miq­łiqtuuraqaqłutiŋ. Qanuq kamanaqtuaq iłuiḷḷiuġutiqpak qaiñiaqtuq nunamun qinnautaalu God-im ukunuŋa iñuŋnun.
Iñuich savikpaŋnik tuquġaġniaġaich, suli iñuich tigutaaqtaulutiŋ nunapayaani. Suli Jerusalem aŋalanniaġaat Jew-guŋitchuat, piviksra­ŋat Jew-guŋitchuat nalaulġataqtillugu.
Qaiñiksraŋa Iġñiŋata Iñuum<TS3>(Matthew 24.29-31; Mark 13.24-27)Tavra siqiñiġmi tatqimiḷu uvluġianiḷu allanaqtuat piyumaaqtut kiliktuutit iñuŋnun. Suli nunami iluqaani nunauruat tutqiiḷiñiaqtut qanuqsausiiġḷutiglu sutigun iqsitchautaullaruatigun ulivrigaqpaktua­tun taġiutun qasaqtaqtuatullu qaiḷḷiqsun.
Iñuich sayaiġñiaqtut sivuuġavaiḷḷutiŋ sutigun piruatigun nunami ilu­qaani, qanuq qaummatit siḷamiittuat uniuqtinniaqtut inimiŋniñ.
Tavraniasiiñ tautugniaġaat Iġñiŋa iñuum qairuaq nuvuyakun suaŋ­ŋatiqaġluni suli kamanaqtuamik qaumaniġmik.
Tavra tamatkua piraġaaqsikpata, qiviaġitchi qunmun suli aaġluġlusi, qanuq annaurrauniksraqsi qalliruq.
Iḷisaksraq Fig Napaaqtumiñ<TS3>(Matthew 24.32-35; Mark 13.28-31)Tavra Jesus quliaqtuaġutiŋagai uuktuunmik. Tautuksiuŋ fig napaaqtua, iluqaisalu napaaqtut.
Tavra tautukavsigik napaaqtut akutuqpaŋich nausaġataaqsimmata, iḷisimarusi upinġayasisilaaŋanik.
Tainnatuttauq, tautukkuvsigik tamatkua iqsiñaqtuat nalaurraqsik­pata, iḷisimaniaqtusi God-im atanniqsimmataa qallisilaaŋanik.
Iḷumun uqallautigivsi, ukua iñuich tuquaniŋniaŋitchut iluqaisa tamatkua nalaunŋaunnagich.
Qiḷaglu nunalu piiġñiaqtuk, aglaan uqalutka piiġñiaŋitchut.
QaunagisitchiAglaan qaunagisitchi ilivsiññun. Aptatiqaġnasi niqinaqivaił̣ag­lusi imiŋasiḷusiḷu, suli uŋiarrisigilugich iñuggutisi, qanuq iḷaanni taamna uvlua Atanġum qaiñiaqtuq tavraŋŋatchiaq niġiuŋisillusi.
Qanuq taamna uvluq qaiyumaaqtuq iluqaiññun iñupayaanun nuna­miittuanun, niġiiḷḷautiluni naniġiaq umiksaġmatun.
Aglaan ilivsi quviqtaiḷiyumausi ataramik, aŋaayyuuġlusi suaŋŋati­qaġuglusi pillukkumiñaġlugich sugaluaġnasi iluqaisa tamatkua piyu­maaqtuat, suli makitayumiñaġuglusi sivuġaani Iġñiŋata iñuum.
Tavra Jesus uvlutuaġman iḷisaurriŋaruq aŋaayyuvikpaŋmi, aasii unnuaġmagu unnuiyaqtuqłuni iġġimun atiqaqtuamun Olives-mik.
Aasii uvlaatchaurami iñuich iluqaġmiŋ ullagaġigaat aŋaayyuvikpaŋmun naalagiaqługu.
Sivunniuġun Tuqutchukługu Jesus<TS3>(Matthew 26.1-5; Mark 14.1-2; John 11.45-53)Niqinaqivik Puvlaksiŋaitchuamik Punniġmik qalliŋaruq, ati­qaqtuaq Itqaunmik Qulaurrusiqiviŋmun.
Aasii aŋaayyuliqsiqpaich iḷisaurriḷḷu pitquranik piviksraqsiuŋarut qanuġlugu tuqutchukługu Jesus, suiḷauriḷutiŋ sivuuġagivlugich iñuich.
Judas Aŋiqtuq Aitchuutigisukługu Jesus<TS3>(Matthew 26.14-16; Mark 14.10-11)Tavra Satan isiŋaruq Judas-mun taggisiqaqtuamun Iscariot-mik, iḷauruaq qulit malġuŋnun iḷitchitquranun.
Ilaa aullaŋaruaq aasii uqaqatigiaqsivḷugich aŋaayyuliqsiqpaiḷḷu ata­nauraŋiḷḷu aŋaayyuvikpaum munaqsriŋisa, qanuġlugu aitchuutigisukługu Jesus iliŋiññun.
Tavra iliŋich quyatchaŋarut, suli aitchuġuŋagaat maniŋñik.
Tavra Judas aŋiŋammiuq, aasii piviksraqsiugaqsivḷuni aitchuutigisukługu Jesus ilaiññun iñuich quviġlugich.
Jesus Niġiyumiññaksaqtuq Qulaurrusiqiviŋmi<TS3>(Matthew 26.17-25; Mark 14.12-21; John 13.21-30)Tavra tikiñŋaruq uvlua Puvlaksiŋaitchuam Punniġum, taamna qulaurrusiqutim imnaiyaam tuqutauviksraŋa.
Tavra Jesus tiliŋagik Peter-lu John-lu uqallakłuni, Aullaġlutik itqa­naiyautiyaqtuqtigut qulaurrusiqinikun niġiyumaugut.
Iliŋikta apiġiŋagaak, Sumun itqanaiyaġiaquvisiguk taavrumiŋa.
Ilaan kiuŋagik, Naalaġnisitchik. Aullaġitchik iniqpaŋmun, aasii paaġniaġaatik iñuum saagaqtuam qattamun imiġmik. Malikkumagik­tik,
Tavra iḷisautiniaġaatik inituruamik qiḷaguamik upaluŋaitchuamik. Tavrani itqanaiyautiyumagiptigut.
Tavra aullaŋaruk, aasii paqinŋagaak Jesus uqausiatun inmiŋnun, aasii iliŋik itqanaiyaŋaruk qulaurrusiqutiksramik.
Atanġum Nullautchiġvia<TS3>(Matthew 26.26-30; Mark 14.22-26; 1 Corinthians 11.23-25)Tavra ikarraq tikiñman, Jesus aquvinŋaruq niġġiviŋñun piqati­givlugich tilirat iḷitchitqurani.
Tavra ilaan uqallautiŋagai, Piyummatigipiallakługu niġiqatigiyuma­ŋagivsi uumiŋa Qulaurrusiqunmik nagliksaaŋaiñŋaġma.
Qanuq uqallautigivsi, niġitqigñiaŋitkiga tikitchiaġilugu sivunipiaŋa atanniqsimaviani God-im.
Tavra ilaan tiguŋagaa qallugauraq, aasii quyaanikami God-mun, uqallaŋaruq, Tigulugu taamna, autaaqsiuŋ ilivsiññun.
Tavra uqallautigivsi paŋmapaŋmiñ-aglaan, imiġniaŋitchuŋa uumiŋa wine-mik qaiñiŋanun-aglaan atanniqsimavia God-im.
Jesus tiguŋagaa punniq, aasii quyaanikami God-mun, aviŋagaa aitchuutigivlugu ilaiññun uqallakłuni, Tavra taamna timiga aitchuutauruaq ilivsiññun. Taamna pisiuŋ itqaummatigilugu uvamnun.
Tainnatunsuli aitchuŋagai qallugauramik nullautchianikamiŋ, uqal­lakłuni, Una qallugauraq imaqaqtuq uvaŋa aumnik maqipkaqtaurua­mik pisigivlusi. Taavrumuuna God-im nalupqinaiġñiaġaa sivunniuġu­tini iñuŋnun.
Aglaattauq uvva iñuk uvaniittuq niġġiviŋñi aitchuutiginniktuaq uvamnik.
Qanuq Iġñiŋa iñuum tuqutinniaqtuq God-im sivunniutaatun, aglaan qanutun naglignaqtigiruq taamna iñuk aitchuutiginniktuaq ilaanik.
Tavra apiqsruqtuutirraqsiŋarut avanmun nalliqsiŋ aitchuutiginnig­niaġmagaan ilaanik.
Uqavaaġun KamanaġugnikunUqavaarraqsiŋarut iḷitchitqurat, nalliqsiŋ isumakkusiaqaġniaqti­laaksraŋanik kamanaġniqsraulugu.
Tavra Jesus uqallaŋaruq ilaiññun, umialiŋich Jew-guŋitchuat atan­niqsimasuugaich iñutiŋ suli tamatkua umialgich tairauvlutiŋ anniqsui­riñik.
Aglaan tainna ilivsi piñiaŋitchusi. Aglaan kamanaġniqsrauruaq akunnavsiññi iḷiḷi nukaqłiqsun, suli aullarriruaq kivgatun.
Nalliak kamanaġniqsrauva, iñuk aquppiruaq niġġiviŋñi, naagga niqłiqsuqtuaq? Taamna aquppiruaq niġġiviŋñi. Aglaan uvaŋa kivga­ġimmatun itkivsiŋa.
Ilivsi nayuŋagivsiŋa iluqaiññi uuktuaġusiamni.
Aapamali aitchuŋammaŋa atanniqsimmanmik, tainnatulli aitchuġniaġmigivsi atanniqsimmanmik,
aasii niġiñiaqtusi imiġlusiḷu niġġivimñi atanniqsimavimñi, suli aquppiḷusi umialgich aquppiutaŋiññi isivġiġḷugich qulit malġuk maŋ­ŋuġiich Israel-guruat.
Jesus Uqautigigaa Piŋaiñŋaan Peter-m Piiḷaaġniksraŋa<TS3>(Matthew 26.31-35; Mark 14.27-31; John 13.36-38)Simon, Simon, naalaġniiñ. Satan uuktuaġumiñaqsiŋagaasi ilu­qasi, nunaliqiritun palauvaksranik amiġaiyairuatun.
Aglaan Simon, aŋaayyutiŋagikpiñ ukpiġutaiquŋił̣ł̣utin, aasii isuma­litqianikkuvich, suaŋasiḷaagaksraġigitin aniqatiitin.
Tavra Peter-m kiuŋagaa, Ataniiq, itqanaitchuŋa tigutaaqtauqatigi­yumiñaqłutin tuquqatigiyumiñaqłutillu.
Jesus uqallautiŋagaa, Uqallautigikpiñ Peter, tiŋmiaq nipanniaŋit­chuq uumani uvlumi, ilivich piŋasuiqsuaġlutin piiḷaaganiksiaġilutin naluniḷuŋa.
Maniqaġvik Puukataġlu SavikpagluTavra Jesus uqallautiŋagai, Taimani aullaqtinnavsi maniqaġvii­ł̣aaqłusi puukataiḷaaqłusiḷu aluġuġutaiḷaaqłusiḷu, sumik inuqtuŋavisi? Iḷitchitqurat kiuŋagaat, Inuqtuuraŋaitchugut sumik.
Ilaan uqallautiŋagai, Aglaan paŋmapak, kiñaliqaa maniqaġviqaq­tuaq puukataqaqtuaġlu saagaġligik. Suli kiñaliqaa savikpaitchuaq tauqsiġḷi savikpaŋmik tuniḷugu quppiġaani.
Qanuq uqallautigivsi, Bible uqaluat sivuniqaqtuaq uvamnik inna nalauttuksrauruq, “Ilaa kisiuqatauŋaruq piḷuusiqirinun.” Suli supa­yaat aglausimaruat Bible-ni uvapkun taŋŋiġñiaqtut.
Tavra iḷitchitqurat uqallaŋarut, Tautugiñ Ataniiq, uvva malġuk savikpaak. Ilaan uqallautiŋagai, Naamaruk.
Jesus Aŋaayyuruq<TS3>(Matthew 25.36-46; Mark 14.32-42)Tavra Jesus aniŋaruq, aasii aullaqłuni piḷġusikaamisun iġġimun atiqaqtuamun Olives-mik. Iḷitchitqurat maliŋammigaat.
Tavra tikiññami inimun ilaan uqallautiŋagai, Aŋaayyusitchi payarit­quŋiḷḷusi ikł̣igutchaktinniaġunmun.
Aapaaŋ, pisuutigigupku, piiġuŋ nagliksaaġutiqpak uvamniñ. Aasiivsauq uvaŋa pisuutiŋiḷaaptun, aglaan ilivich pisuutin piḷi.
Tavra tavrani isaġulik qiḷaŋmiñ niptaŋaruq ilaanun aasii suaŋŋasiq­ł̣ugu.
Aasii iłuiḷḷiuġutiqpaqaqłuni ilaa aŋaayyuŋaruq qapiŋaipiaġataqłuni, suli ilaan siiqsipkaġniŋa kutaaŋaruq nunamun auktun kusiqsuatun.
Tavra makinnami aŋaayyuŋaiqł̣uni, ilaan ullaŋagai iḷitchitqurat suli tautuŋagai siñiktuat, isumaaqpaił̣ł̣utiŋ.
Tavra ilaan uqallautiŋagai, Summan siñikpisi? Makillusi aŋaayyusitchi payariŋitchumagaasi ikł̣igutchaktinniaġutim.
Tigurauruq Jesus<TS3>(Matthew 26.47-56; Mark 14.43-50; John 18.3-11)Tavra Jesus uqaġniaqtillugu-suli, iñusalaich qaiŋarut, suli taamna Judas-mik atilik, iḷaŋat qulit malġuk iḷitchitqurat, aullarrivḷuni iliŋiññik. Ilaan ullaŋagaa Jesus kunigiaqługu.
Tavra Jesus uqallaŋaruq ilaanun, Judas, aitchuutigiyumaviuŋ Iġñiŋa iñuum kunigḷugu?
Tavra iḷitchitqurat avataaniittuat Jesus, iḷitchuġikamiŋ suna piaqsi­silaaŋanik, uqallaŋarut, Ataniiq, savikpagaġniaqpisa?
Tavra iḷaŋata anauŋagaa aŋaayyuliqsiqpaum kivgaŋa, aasii siutaiq­ł̣ugu taliqpianik.
Tavra Jesus iñiqtiŋagai, Tavraaġitchi. Aasii ilaan aksiuŋagaa siutaa iłuaqsivḷugu.
Tavra Jesus uqallaŋaruq aŋaayyuliqsiqpaŋnun atanauraŋiññullu aŋaayyuvikpaum munaqsriŋisa umialiŋnanullu tiguriyaqtuqtuanun inmiñik, Qaiŋavisi tigligayuktimik pisaġmatun, savikpaŋnik anautta­niglu satkuqaqłusi tigusaqtuqłuŋa?
Nayuqtigiraġikavsi uvlumiñ uvlumun aŋaayyuvikpaŋmi tigulaitkiv­siŋa. Aglaan piviksraqsi nalautittuq, taavrumalu suaŋŋataata taaq­tuam.
Peter-m Piiḷaaġigaa Jesus<TS3>(Matthew 26.57-58, 69-75; Mark 14.53-54, 66-72; John 18.12-18, 25-27)Tavra ilaisa tigutaaŋagaat Jesus suli aullautivlugu aŋaayyuliqsiqpaum igluanun. Peter maliġuaŋaruq aquatigun uŋasikł̣uni.
Tavraasii igniqsuaniŋmata qitqanun siḷalliata kasimavium suli aqup­taaqłutiŋ atautchimun, Peter aquvinŋammiuq akunġannun.
Tavrani niviaqsiam kivgam, tautukługu Peter aquppipkaqtillugu igniġum qaummaŋani uqallaŋaruq, Una iñuk tuvaaqatauŋammiruaq Jesus-mun.
Tavra Peter-m piiḷaaġiŋagaa taamna uqallakłuni, Aġnaaq, ilaa uvaŋa nalugiga.
Akkuliurallaksiññaġman iñuum tamaaŋŋa tautulgitkaa Peter aasii uqallakłuni, Ilivich uvva iḷagimmigaatin. Tavra Peter uqallaŋaruq, Aŋuun, iḷagiŋitkaanŋa.
Taavruma aquagun ikarraq pianikpalliġman, allasuli iñuk katchu­ŋaiqsruqłuni uqallaŋaruq, Nalupqinaitchuamik una iñuk piqatauŋaruq Jesus-mun qanuq Galilee-ġmiugummiuq.
Tavra Peter uqallaŋaruq, Aŋuun, naluruŋa sumik uqautiqaqtilaaġ­nik. Tavra tavrauvvaa, uqaġniaqtillugusuli, tiŋmiaq nipanŋaruq.
Aasiisuli Ataniq qiviaqłuni qiñiŋagaa Peter. Tavra Peter itqaiŋaruq uqaluanik Atanġum uqallautaanik inmiñun, Sivuani tiŋmiam nipan­niksraŋan uvlupak, piiḷaaġiniaġiŋma piŋasuni naluniḷuŋa.
Tavra Peter aniŋaruq aasii qiapiaġataŋaruq.
Jesus Kipagigaat Anaumikł̣ugulu<TS3>(Matthew 26.67-68; Mark 14.65)Tavra taapkua munaqsriruat Jesus-mik kipagiŋagaat anaullaq­ługu.
Suli irrak mattutchiqł̣ugik apiġiraġaŋagaat, Kia qakiqpatin? Nalaut­chaġiñ.
Suli iliŋich uqallaŋarut iñugiaktuanik uqaluŋnik pisaaŋavlugu uqa­maqłuutivlugulu.
Jesus Apiqsruqtuġaat Uqaqsitaaġviŋmi<TS3>(Matthew 26.59-66; Mark 14.55-64; John 18.19-24)Tavra uvluġman, umialiŋnaŋich Jew-guruat aŋaayyuliqsiqpaiḷḷu iḷisaurriḷḷu pitquranik katinŋarut atautchimun, aasii qaġġisiŋagaat Jesus uqaqsitaaġviŋmiŋnun.
Apiġiŋagaat, Ilivich Christ-guvich? Uqallautitigut. Tavra Jesus kiu­ŋagai, Uqallautigaluaġuvsi ukpiġiniaŋitkivsiŋa.
Suli apiġigaluaġmiguvsi kiummagaaġma, kiuniaŋiñmigivsiŋa nalaunŋaruamik.
Aglaan paŋmapaŋmiñ Iġñiŋa iñuum aquppiutchiqsauniaqtuq taliq­piata tuŋaanun Sapiġñaqtuam God-im.
Tavra iluqaġmiŋ uqallaŋarut, Uvvailivich Iġñiġivatin God-im? Tavra Jesus kiuŋagai, Uqallaktusi Iġñiġinivḷuŋa.
Jesus Pilate-muurrauruq<TS3>(Matthew 27.1-2, 11-14; Mark 15.1-5; John 18.28-38)Tavra iluqaġmiŋ piqatigiich makinŋarut, aasii qaġġisivlugu Jesus Pilate-mun.
Tavra iliŋisa uqautigirraqsiŋagaat uqaqłutiŋ, Iḷitchuġigikput una iñuk asiñuurriñiaqtuaguvlugu iñuptiŋnik, suli aitchuitquriŋił̣ł̣uni aki­ḷiutinik taxes-nik Caesar-mun, uqaqłuni ilaa Christ-gunivḷuni umialik.
Tavra Pilate-gum apiġiŋagaa Jesus, Umialigivatin Jew-guruat? Tavra ilaan kiuŋagaa, Tainna uqallaktutin.
Tavra Pilate uqallaŋaruq aŋaayyuliqsiqpaŋnun iñusalaŋnullu, Pat­chisiksramik iḷitchuġiŋitchuŋa uumani iñuŋmi.
Tavra iliŋich katchuŋaiñŋarut uqaqłutiŋ, Ilaan aŋalayyauġai iñuich, iḷisaurrivḷuni iluqaani Judea-mi, Galilee-miñ-qaŋa uumuŋaaglaan ini­mun.
Jesus Herod-muutigaatTavra Pilate taamna tusaakamiuŋ, apiqsriŋaruq iñuk taamna Galilee-ġmiugummagaan.
Tavra Pilate iḷitchuġikami Jesus Herod atanniqsimakkaŋani inniġ­man, ilaan Herod-muktinŋagaa, Herod Jerusalem-miinmimman taav­rumani piviksrami.
Tavra Herod tautukamiuŋ Jesus, ilaa quyapiaġataŋaruq, qanuq sivi­suruami tautugumalaaŋavlugu, pisigivlugich tusaasuukkani ilaagun, suli tautugumaŋagaluaqtuq qanutchimik aliuġnaqtuamik savakpan.
Tavra Herod-gum sivisuuraqtuami apiqsruqtuŋagaa Jesus, aglaan ilaan kiulaiñŋagaa.
Tavra aŋaayyuliqsiqpaich iḷisaurriḷḷu pitquranik makitaruat tamaani, suammakłutiŋ saŋunŋagaat Jesus.
Tavra Herod-gum aŋuyaktiŋisalu aŋalataġiŋagaat pisaaŋŋatikun kipagivlugulu, kiisaimma annuġaalgitpaat annuġaaġipiaġataqtuanik umialiktun, aasii utiqtiłługu Pilate-mun.
Tavraasii Herod-lu Pilate-lu avilaitqatigiiksinŋaruk avanmun taav­rumanipiallak uvlumi, qanuq sivuani taavruma uumikkutiŋagaluaq­tuak avanmun.
Jesus Tuquruksraġuġaat<TS3>(Matthew 27.15-26; Mark 15.6-15; John 18.39–19.16)Pilate tavrani ququaŋagai atautchimun aŋaayyuliqsiqpaiḷḷu umialiŋnallu iñuiḷḷu,
aasii uqallautivlugich, Qaġġirriŋagivsiŋa uumiŋa iñuŋmik asiñuurri­ñiaqtualivḷugu iñuŋnik. Aasii qanuġitilaaqqaaqługu sivuqqavsiññi, iḷit­chuġiŋitkiga una iñuk piḷuutiqaġlugu nalliannik-unnii pasikkutivsi ilaanun.
Herod-unnii iḷitchuġiŋiñmiuq pasikkutiksramik, qanuq utiqtisiñña­ŋammigaa uvaptiŋnun. Una iñuk piitchuq sumik tuqurrutauyumiñaq­tuamik ilaanun.
Tavra ipiġaqtuqtisiññaġniaġiga aasii tigutaaqtauŋaiqsillugu.
[Tavra Pilate tigutaaqtauŋaiqsitchiruksrausuuruq atautchimik tigu­taaqtamik niqinaqimmata qulaurrusiqiviŋmun itqaunmi.]
Tavra iluqaġmiŋ iñusalaich atautchikun nipaallaŋarut, Tuqutauli taamna iñuk, aasii tigutaaqtauŋaiqsillugu Barabbas.
Barabbas tigutaaqtauruaq pisigivlugu tuavaallaktitchiŋaniŋa iniq­paŋmi iñuaqłuniḷu.
Pilate-gum nivliutitqikkalualgitkai atausivsaami, kipiġniuġaluaq­łuni tigutaaqtauŋaiqsitchukługu Jesus.
Tavra iliŋich saqłarraqsigiññaŋarut, Kikiaktuutili, kikiaktuutili aŋarrauramun.
Piŋayuaŋni Pilate-gum uqallautigalualgitkai, Summan? Sumik pigiitchuamik piŋava? Iḷitchuġiŋitchuŋa ilaani qanusipayaamik patchi­siksramik tuqurrutauyumiñaqtuamik. Tavra ipiġaqtuqtisiññaġlugu tigutaaqtauŋaiqsinniaġiga.
Tavra iñuich katchuŋaiñŋarut, saqłakłutiŋ Jesus kikiaktuutiraksrau­piaġnivḷugu aŋarrauramun. Kiisaimmaa saqłakłutiŋ akimavut.
Tavra Pilate sivunniiŋaruq piruksraġuqługu kipiġniuġutaat.
Tavra ilaan tigutaaqtauŋaiqsinŋagaa iñuk isiqtitauruaq tigutaaġviŋ­mun tuavaallaktitchiñikun iñuaġnikullu, ilaisa apiqsriaġikkaŋat, aglaan Jesus ilaan aitchuutigiŋagaa ilaiññun qanuq pisukparruŋ pit­quvlugu.
Jesus Kikiaktuurrauruq Aŋarrauramun<TS3>(Matthew 27.32-44; Mark 15.21-32; John 19.17-27)Tavra aullautisaġniallaan Jesus, paaŋagaat iñuk Simon Cyrene-miu, tikitchaġataviksuaq iniqpaŋmun. Tigguġluŋagaat aasii iqsriqł̣ugu aŋarrauramik, iqsruquvlugu aquagun Jesus.
Tavra iñusalaich, maliŋagaat aquagun aġnallu qiaqpakługu Jesus.
Tavra Jesus kiŋiaqługich uqallautiŋagai, Aġnaat Jerusalem-mi, qir­ratigiŋaiqsiŋa uvaŋa. Qirratigisitchi ilivsiññun miqłiqtuvsiññullu.
Qanuq uvlut tikiññiaqtut iñuich uqallagniaġmata, Quviasuglich miqłiqsiḷaitchuat, siŋaiyaulaitchuallu, miluktitchiŋaitchuallu qaŋaun­nii.
Qanuq tainna pikparruŋ iñuk patchisaitchuaq paŋmapak, qanutun piñiaġmivat iñuŋnun taimanigu?
Malġuktauq allak, pitquranik kamaksriŋitchuaq, tuqutauruk­sraġuŋammigaich piqatigilugu Jesus.
Tavra tikiññamik inimun atiqaqtuamun Niaquġruamik, tavrani kikiaktuutiŋagaat Jesus aŋarrauramun, malġuglu pitquranik kamaksri­ḷaitchuak ilaan avatiŋnun.
Tavra Jesus uqallaŋaruq, Aapaaŋ, suliqutigiŋaiġuŋ itqaumayumi­ñaiġḷugu piḷuutaat, qanuq nalurut suliqitilaamiŋnik. Suli saaptautigi­ŋagaich autaaġukługich ilaan annuġaaŋi.
Tavra iñuich makitaŋarut tamaani takunnaqłutiŋ. Aglaalli Jew-guruat umialiŋnaŋich kipakłiŋarut ilaanik uqaqłutiŋ, Ilaa annaurriŋaruq allanik, annautimmiḷi inmiñik, ilaa Christ-gugumi God-im Piksraq­taaŋa.
Aŋuyaktit kipagiŋammigaat, ullakługu aitchuŋagaat wine-mik,
uqallautivlugulu, Umialigikpatin Jew-guruat, annauttuiñ iliŋnik.
Ukua uqaluich aglautiŋammigaich qulaanun, Unauvva Umialgat Jew-guruat.
Igḷuata pitquranik kamaksriḷaitchuam niviŋaruam pisaaŋaŋam­migaa, uqaqłuni, Christ-guguvich, annautuiñ iliŋnik uvaguglu annauti­lunuk.
Tavra igḷuata suaŋagaa igḷuni uqaqłuni, Sivuuġagiŋitpiuŋ God tain­natuttauq tuquaqsiḷḷamnuk?
Uvaguk iḷumun piḷḷuataġaatiguk, qanuq aitchuusiaqaqtuguk nalaunŋaruamik savaaptiŋnun, aglaan una iñuk piŋaitchuq sumik pigiitchuamik.
Tavra ilaa uqallaŋaruq Jesus-mun, Jesus, itqaumayumagiŋma qai­guvich umialiguġlutin.
Tavra Jesus kiuŋagaa, Iḷumun uqallautigikpiñ, uvlupak itqatiginia­ġiŋma Nakuuvlutiŋ Ayuruat Irvianni.
Jesus Tuquruq<TS3>(Matthew 27.45-56; Mark 15.33-41; John 19.28-30)Tavra uvluq qitiqqaqpalliġman siqiñiq taaqsiŋaruq nunalu ilu­qani piŋasunugataqtillugu.
Tavra talukiyaaŋa aŋaayyuvikpaum aliŋaruq malġuułłuni.
Tavrani Jesus nipatusivḷuni uqallaŋaruq, Aapaaŋ, qaitkiga ilitqu­siġa iliŋnun munaġitquvlugu. Aasii taamna uqallausiġianikługu aniġni­ġiŋaruq.
Tavra aŋuyaktit atanauraŋata iḷitchuġikami taapkuniŋa piruanik, ilaan nanġaŋagaa God uqallakłuni, Nalupqinaitchuamik una iñuk pat­chisaiñŋaruq.
Tavra iluqaġmiŋ iñusalaich kasimaruat qiñiqtuaġiaqłutiŋ, tautuani­kamiŋ taapkuniŋa piruanik, utiŋarut aiyaavlutiŋ, atqunaq iłuiḷḷiuġuti­qaqłutiŋ.
Suli iluqaġmiŋ Jesus aunniuqsimakkaŋisa, aġnallu maliktuat ilaanik Galilee-miñ, makitaŋarut taavaniqpani qiñiqłutiŋ tamatkuniŋa.
Jesus Iḷuvviuġaat<TS3>(Matthew 27.57-61; Mark 15.42-47; John 19.38-42)<sup>(50-51)</sup> Tavra iñuqaŋammiuq atiqaqtuamik Joseph-mik qairuamik Jew-guruat nunaaqqianniñ Arimathea-miñ. Ilaa iḷaugaluaqłuni aŋaayyuvikpaum uqaqsitaaqtitchiriŋiñun, iviġaumagiŋaitkaa sivunniutaat savaaŋallu. Joseph iñulluatauŋaruq isumakkusiaqaġluataqłuniḷu niġiu­givlugulu tikiññiksraŋa God-im atanniqsimmataa nunami.
(-)
Taamna iñuk ullautiŋaruq Pilate-mun aasii apiqsriaġivlugu Jesus timaa.
Tavra ilaan atqaŋagaa timaa, aasii nimaaqługu ukił̣haaġiksuamik iḷuvviuġunmik, aasii iḷuviqługu uyaġagruakun iḷuvviviḷiamun, iñuum qaŋaunnii iḷuviqtauvigiŋaisaŋanun.
Taamna uvluq Jew-guruat Itqanaiyaġviat, savaiññiq isagutiaqsiv­ḷuni.
Tavra aġnat maliŋaruat Jesus-mik Galilee-miñ piqasiŋagaat Joseph, aasii tautukługu iḷuvvivik, qanuġlu Jesus timaa iḷisilaaŋanik.
Tavraniasii aiŋarut, aasii itqanaiyaqłutiŋ tivraġiksautinik uqsruġuti­niglu atugaksramiŋnik Jesus timaanun. Savairraqsimmata iliŋich min­ġuiqsiŋarut kamagivlugich pitqurat.
Jesus Aŋiruq Tuqqunmiñ<TS3>(Matthew 28.1-10; Mark 16.1-8; John 20.1-10)Tavra Jew-guruat itchaksriġmata savaiññiŋat qaaŋiġman, qauksrauraqsaġataqtuami, aġnat iḷuvviviŋmuŋarut tigumiaqłu­gich tivraġiksautit itqanaiyaatiŋ.
Tavra iliŋisa tautuŋagaat uyaġak aksraktinŋaniqsuaq paaŋaniñ iḷuv­vivium.
Aasii isiqamiŋ paqinŋaitkaat timaa Atanġum Jesus.
Tavra iqsitchakłutiŋ aġnat punŋarut nunamun. Iññuk uqallaŋaruk ilaiññun, Summan ivaqpisiuŋ iñuuruaq akunġanni tuquŋaruat? Uva­niinŋitchuq. Aŋiŋaruq tuqqunmiñ.
Itqaqsiuŋ ilaan uqallautaa ilivsiññun Galilee-miinŋaġmi inna,
Iġñiŋa iñuum aitchuutauniaqtuq piḷuusiqirinun, aasii kikiaktuurrau­luni aŋarrauramun, suli uvluk piŋayuaŋni aŋiñiaqtuq.
Tavra aġnat itqaŋagaich Jesus uqaluŋi,
aasii utiqłutiŋ iḷuvviviŋmiñ quliaqtuaġiŋagaich tamatkua iluqaisa qulit atautchimun iḷitchitquranun, iluqaiññullu iḷaŋiññun.
Tavra Mary Magdalene Joanna-lu Mary-ḷu aakaŋa James, allallu aġnat piqatigivlugich quliaqtuaŋarut taavrumiŋa tiliranun iḷitchitqura­nun.
Aasii taapkuali tilirat iḷitchitqurat isumaŋarut aġnat asiḷiqinivḷugich, aasii ukpiġiŋaitkaich.
Aglaan Peter makinŋaruq, aasii aqpamik iḷuvviviŋmukłuni. Itchua­qami, ilaan tautuŋagai ukił̣haaġiksuat iḷuvviuġutit kisiisa. Aisaŋaruq isumaaluutigivlugich tamatkua piruat.
Iññuk Emmaus-muksaqtuak<TS3>(Mark 16.12-13)Taavrumanivsauq uvlumi malġuk iḷaŋich aullaqsaġmiñiqsuak nunaaqqimun atiqaqtuamun Emmaus-mik, tallimat malġuktun mile­tun uŋasiksigiruamun Jerusalem-miñ.
Suli uqaqatigiiŋaruk avanmun tamatkunuuna iluqaisigun piruati­gun.
Tavra uqaġataviksillugik avanmun tamatkuniŋa sivuniqsiñialavlutik atautchimi, Jesus ilaa qalliḷaaġutiŋaruq aasii pisuaqasiutivlugik.
Tavra tautukkaluaġaak, iḷisaqsripkaqtauŋaitchuk.
Tavra ilaan uqallautiŋagik, Sunaimña uqaaġutigiraqtik avanmun pisuallaptik? Tavra iliŋich nutqaŋarut, qiññaqaŋaruk taapkuak ipiqtu­suktuatun.
Tavra igḷua atiqaqtuaq Cleopas-mik uqallaŋaruq ilaanun, Uvvaili­vich kisivich iglaaguruatin Jerusalem-mun naluvich sunik piŋaruanik makkunani aqulliġñi uvluni?
Tavra ilaan apiġiŋagik. Sut piruat? Iliŋiktali kiuŋagaak, Ivrumuuna Jesus-kun Nazareth-miukun, uqaqtaagun God-im sapiġñaqtuakun savaŋniġmiñi uqaluŋmiḷu sivuġaani God-im iluqaġmiglu iñuich.
Qanuġlu aŋaayyuliqsiqpaptiŋnun umialiŋnanullu aitchuutigiŋatilaa­ŋanik tuqutaksraġuqługu, aasii kikiaktuutivlugu aŋarrauramun.
Uvagulli niġiugigaluaqtaqput ilaagunivḷugu tasuqsairuksraun Israel-guruanik. Aaŋami taapkuatualuuŋiñmiut, paŋmapak uvva uvluk piŋa­yuak tamatkua-qaŋa pimmata.
Aasiisuli iḷaŋisa aġnat iḷaptiŋni tupaimmiraatigut. Iḷuvviviŋmugniq­suat uvlaatchaurami
aasii paqinŋaitkaat ilaan timaa, aasii utiqłutiŋ uqaŋarut niptaġniv­ḷugich isaġulgich uqaqłutiŋ iñuunivḷugu.
Iḷavuttauq piqatauruat uvaptiŋnun iḷuvviviŋmuŋarut, aasii paqił­ługu tainnatupiaġataq aġnat uqausiatitun, aglaan ilaa tautuŋisiññaq­ługu.
Tavra Jesus uqallautiŋagik, Isumatuitchutik ukpikallaitchutiglu iluqaiññik uqaqtiŋisa God-im uqalugiŋaraŋiññik.
Qanuq uqautigiŋagaat taimani Christ nagliksaaqtuksraunivḷugu aasii God-im kamanaqsipkaġlugu.
Tavra Jesus kaŋiqsipkaġniaŋagik uqaluŋnik inmigun iluqaiññi Bible-niittuanik, isagutivluni aglaaŋiñiñ Moses aglaaŋiññiglu iluqaiñ­ñik uqaqtiŋisa God-im.
Tavra qalliŋarut nunaaqqimun ullaukkamiŋnun. Jesus qiññaqa­ŋaruq qaaŋiġñiaqtuatun.
Tavra iliŋikta arapiaŋagaak uqaqłutik, Nayuqtiguk, qanuquvva unnugiaqtuq suli uvluq taaqsiaqsiruq. Tavraasii ilaan isiqatigiŋagik.
Tavra Jesus niġiqatigisaaqsikamigik, tiguŋagaa punniq aasii aŋaayyuqqaaqłuni aviŋagaa punniq, aasii aitchuutigivlugu iliŋiŋnun.
Tavra iliŋikta iḷisaġiŋagaak, aasii ilaa qiñiġnaiŋaruq iliŋiŋniñ.
Tavra iliŋik uqaurrutirraqsiŋaruk avanmun, Qaariŋaitpiñuk iḷup­tiŋni ilaan uqautiugaġmatiguk iglaullapta, kaŋiqsipkaġniaqługich Bible uqaluŋich?
Tavra iliŋik utiqsautigillaan piŋaruk Jerusalem-mun, aasii kasu­ŋagaich qulit atautchimik iḷitchitqurat kasimaruat atautchimi tamat­kualu piqatiŋich.
Tavrali iliŋik quliaqtuarraqsiŋaruk sum pisilaaŋanik apqunmi, qanuġlu Jesus iḷisaġipkaqtilaaŋanik inmiŋnun avikamiuŋ punniq.
Jesus Niptaqtuq Iḷitchitquramiñun<TS3>(Matthew 28.16-20; Mark 16.14-18; John 20.19-23; Acts 1.6-8)Taavrumiŋa uqaġataviksillugik, Jesus ilaa makinŋaruq akunġannun, aasii uqallautivlugich, Tutqiutiqaġitchi.
Tavra iliŋich tupaŋarut iqsitchakłutiglu, isumavlutik aliuqtuġasuga­lutiŋ.
Tavra Jesus uqallautiŋagai, Summan isumaalukpisi? Summallu nalupqisukpisi isumavsiññi?
Tautuksigik argatka isigatkalu, uvaŋapiaġatauruŋa. Savitchiŋa iḷit­chuġiyumausi, qanuq ilitqusiq timaitchuq saunġitchuġlu tautuusivsisun uvamnik timiqaqtuatun.
Tavra taamna uqallausiġiqqaaqługu, ilaan qiñiqtinŋagai argaŋmiñik isigaŋmiñiglu.
Tavra ukpiŋaitkaluallaġmiŋ quviasugataviksillugich aliuqłutiglu, ilaan apiġiŋagai, Sumik niġiñaġumiñaqtuamik piqaqpisi?
Tavra aitchuŋagaat iḷaviñiŋanik uunŋaruam iqaluum.
Aasii ilaan tiguvlugu niġiŋagaa takkuanni.
Tavrani ilaan uqallautiŋagai, Tamarra uqalutka uqautigiŋaratka ilivsiññun nayuŋŋavsi, supayaat aglausimaruat uvapkun pitqurani qai­sauŋaruani Moses-kun, uqaqtiŋisigullu God-im, Psalms-niḷu nalaut­tuksraupiaġnivḷugich.
Tavra Jesus kaŋiqsiyumiñaqsiŋagai Bible uqaluŋiññik,
aasii uqallautivlugich, Inna aglausimaruq, Christ nagliksaaqtuk­sraunivḷugu aasii uvluk piŋayuaŋni aŋiḷuni tuqqunmiñ.
Aasii pisigilugu ilaan piraŋa, tusaayugaaġiksuat God-im suliqutigi­ŋaiġutaagun itqaumayumiñaiġḷugich piḷuutit isumalitqiksuanun alġaqsruutigiraksrauvlugu nunapayaanun aullaqilugich Jerusalem-miñ.
Ilivsi tautuŋaruasii tamatkuniŋa quliaqtuaġiniaġisi.
Aasiuvva, uvaŋa tiliñiaġiga ilivsiññun unniqsuqłiisaa Aapama. Aglaan utaqqiruksraurusi iniqpaŋmi, God-im suaŋŋataa atqaqsiaġi­lugu ilivsiññun.
Jesus Mayuurrauruq Qiḷaŋmun<TS3>(Mark 16.19-20; Acts 1.9-11)Tavra Jesus aullatiŋagai iniqpaŋmiñ Bethany-munaglaan, suli isaaqługich argaŋni aŋaayyutiŋagai.
Aŋaayyutiniallaisa, ilaa mayuurrauŋaruq ilaiññiñ qiḷaŋmun.
Ilaisa qiksigivlugu nanġaŋagaat, aasii utiqłutiŋ Jerusalem-mun quviasuutiqpaqaqłutiŋ.
Suli ataramik aŋaayyuvikpaŋmiinŋarut nanġaqługu quyyavigivlu­gulu God.
UQALUGIKSUAT QULIAQTUAĠIRAŊAGUN JOHNUqaluk IñuuruaqAullaqisaamiñ-qaŋa, taamna taggisiqaqtuaq Uqaluŋmik itaniŋaruq supayaat savaaguŋaiñŋaisa. Uqaluk itqatauŋaruq God-mun. Suli Uqaluk God-auŋaruq.
Tavraasii Uqaluk itqatauŋaruq God-mun aullaqisaamiñ-qaŋa,
aasii taavrumuuna Uqalukun God-im savaŋagai supayaat, suli atausiuraq-unnii savaaguŋaruaq savaaguŋaitchuq ilaa piiḷḷugu.
Uqaluŋmiñ kaŋiqaŋaruq iñuggun, aasii taavruma iñuggutim qaġġir­rigai iñuich qaummaġmik, iḷisautivlugich God-im iḷumun ittuaŋanik.
Qaummaqtun qaummaġiksuatun taaqtuami, suli taaqtuam qamilaiñmatun qaummaq, ilaalli iḷisautiŋagai iñuich God-im iḷumun ittuaŋanik aasii tamatkua akiḷḷiḷiqsuutiruat ilaanun payariŋaitkaat ilaa.
Iñuqaŋaruq atiqaqtuamik John-mik tiliŋaraanik God-im.
John qaiŋaruq quliaqtuaġiyaqtuqługu ilaa taamna qaummaqtun ittuaq, iñuich iluqaġmiŋ ukpiquvlugich.
John taamnauŋaitchuq qaummaqtun ittuatun, aglaan qaiŋaruq quliaqtuaġisukługu taamna qaummaqtun ittuaq,
iḷisaurriruaq iḷumun ittuamik, qaigaqsiruaq nunamun qaġġirriḷuni qaummaġmik iñupayaanun.
Ilaa nunamiinŋaruq, ilaan savaŋagaa nuna, aasiiḷi nunapayaat naluŋagaat.
Aglaan iluqaisa akuqtuqtini ukpiqtuat inmiñun, ilaan miqłiqtuliu­tipkaŋagai God-mun.
Tamatkua aniŋaitchut iñugruiññaum aniñiŋa tuvraġlugu, naaggaunnii pisuutaa iñuum. Iliŋich anitqiŋarut pisuutaagun God-im.
Tavra taamna taggisiqaqtuaq Uqaluŋmik iñuġuŋaruq aasii iñuuqataullakłuni uvaptiŋni, naamaruamik nagliktuutiqpaqaqłuni iḷumun ittuaguvluniḷu. Uvagut tautuŋagikput kamanautaa, kamanaun kisimisualuk Iġñitualuuruam Aapamun pigikkaŋa.
John quliaqtuaqaŋaruq ilaanik, suli nipatuvluni uqaqłuni, Uvva taimña quliaqtuaġiŋaraġa, iñuk qairuaq aqupkun kamanałhaaqtuq uvamniñ, qanuq sivumni inŋaruq.
Suli naammataaniñ ilaan nagliktuutiqpaŋmi, nagliktuġayukkaatigut iluqata, aitchuqtuaqłuta nagliktuutinik maligiikł̣ugich.
God-im qaiñŋagai pitqurat Moses-kun, aglaalli nagliktuutiqpak iḷumun ittuaġlu qaisauŋaruk Jesus Christ-kun.
Kialiqaa tautuŋaitkaa God qaŋaunnii, aglaan Iġñitualuum piviuttaġitchiqsuam Aapamiñ iḷitchuġipkaŋagaa.
John Paptaiqsim Uqaluŋi<TS3>(Matthew 3.1-12; Mark 1.1-8; Luke 3.1-18)Uvvali uqaluktuaŋi John. Jew-guruat tilisiŋarut aŋaayyuliqsi­miŋnik Levi-ñiglu Jerusalem-miñ apiqsruġiaqługu kiummagaan.
John-gum kiuŋagai nalupqinaiqł̣ugu, Uvaŋa Christ-guŋitchuŋa.
Tavra apiġiŋagaat, Kiuviñmi? Elijah-uvich? Ilaa uqallaŋaruq, Elijah-uŋitchuŋa. Uqaqtauvich God-mun Moses-tun itchumaaqtuaq? Ilaan kiuŋagai, Naagga.
Ilaisa apiġiŋagaat, Kiuviñmi? Kiggutiksraqaġumaugut tilisiruanun uvaptiŋnik. Qanuq uqallausiġiyumiñaqpich ilipkun?
Ilaa uqallaŋaruq, Uvaŋa nipatuvluŋa uqaqtuŋa nunagluktuami, uqaluatun Isaiah-m God-im uqaqtaata uqallaŋamman, “Sivukkiksaq­siuŋ apqutaa Atanġum.”
Taapkua apiqsruqtuiruat John-mik tilirauŋaniqsut Pharisee-ñiñ.
Ilaisa apiġiŋagaat, Christ-guŋitkuvich, naaggaunnii Elijah-uŋitkuvich, naagga taimñauŋitkuvich uqaqtaa God-im, summan paptaiqsivich?
John kiuŋagai, Uvaŋa paptaiġutiqaqtuŋa imiġmik. Akunnavsiññi imma makitaruq nalukkaqsi,
taimña qaiyumaaqtuaq aqupkun, aasii nalliummatiŋitchuŋa siŋiiġumiñaġlugik-unnii siŋiŋik aluġutiŋikta.
Tamatkua piŋarut Bethany-mi Perea-mi taavanitchiani Jordan, John paptaiqsiviani.
God-im ImnaiyaaŋaUvlutqiŋman John-gum tautuŋagaa Jesus qairuaq tuŋimiñun, aasii uqallaŋaruq, Avva, Imnaiyaaŋa God-im piiqsiruaq piḷuutiŋiññik nunam iñuŋisa.
Taavva taimña uqallausiġiŋaraġa, aqupkun iñuk qaiñiaqtuq kamanałhaaqtuaq uvamniñ, qanuq aniŋaiñŋaġma sivumni inŋaruq.
Naluŋagaluaġiga uvaŋaġruiññaq kisuutilaaŋanik taimña iñuk, naaggauvva tilirauŋaruŋa paptaiġutiqaquvluŋa imiġmik iḷitchuġipkaquvlugu Israel-guruanun kisuutilaaŋanik.
Tavra John quliaqtuaŋaruq uqaqłuni, Tautuŋagiga Ilitqusiġiksuaq atqaqtuaq tiŋmiatun qiḷaŋmiñ, aasii ilaaniiłłuni.
Taamna piŋaiñŋaan, naluŋagaluaġiga kisuutilaaŋa, aglaan God-im tilisiruam uvamnik paptaiqsitquvluŋa paptaiġutiqaġluŋa imiġmik uqallautiŋagaaŋa, Iñuk tautukkupku Ilitqusiġiksuam atqaġvigikpagu aasii nayuġlugu, taamnauruq iḷisiñiaqtuaq Ilitqusiġiksuamik iḷuvsiññun.
Aasii tautuŋavlugu quliaqtuaġigiga ilaa Iġñiġinivḷugu God-mun.
Sivulliik Iḷitchitqurak JesusUvlaakumman John makitaqatigiŋagik iḷitchitquraŋni,
aasii qiñiqługu Jesus pisuaqtillugu uqallaŋaruq, Avva God-im Imnaiyaaŋa.
Iḷitchitqurak tusaaŋagaak taamna uqallausiġimmagu, aasii maliŋagaak Jesus.
Jesus kiŋiaqłuni tautuŋagik maliktuak, aasii uqallautiŋagik, Suvi­sik? Iliŋikta apiġiŋagaak, Rabbi, (sivuniqaqtuaq Iḷisaurrii), sumi iniqaqpich?
Ilaan uqallautiŋagik, Qaiḷutik tautugiatku. Tavra tautugiaŋagaak sumi iniqaqtilaaŋa, aasii nayuŋagaak taavrumani uvlumi, qanuq sisamanukpalliqł̣uni.
Andrew, Simon Peter-m aniqataa igḷuuŋaruq maliktuamun Jesus-mik tusaaqqaaqługu John uqallaŋman.
Ilaan qaġġisiŋagaa Jesus-mun. Jesus qiñiqługu uqallautiŋagaa, Simon-gurutin, iġñiŋa John. Tavraŋŋaaglaan atiqaġniaqtutin Cephas-mik (sivuniqaqtuamik Peter-mik Uyaġagmiglu).
Jesus Ququaġik Philip-lu Nathanael-luUvlaakumman Jesus sivunniŋaruq Galilee-mugukłuni. Paqiłługu Philip uqallautiŋagaa, Maliŋŋa.
Philip Bethsaida-ġmiuguŋaniqsuq, iniqpaŋmi Andrew-vlu Peter-vlu iñuuviaŋni.
Tavra Philip paqinŋagaa Nathanael, aasii uqallautivlugu, Paqinŋagikput iñuk Moses-gum pitqurani uqaqtiŋisalu God-im aglautiŋaraat. Taamnauruq Jesus Nazareth-miu, Joseph-gum iġñiŋa.
Nathanael-gum uqallautiŋagaa, Sunapayaaq nakuuruaq qaiyumi­ñaqpa Nazareth-miñ? Philip-gum kiuŋagaa, Qaiḷutin tautugiaġuŋ.
Jesus tautukamiuŋ Nathanael ullautiruaq inmiñun, uqallautiŋagaa, Uvva Israel-miupiaġataq, inmiñi sagluqqutaitchuaq.
Nathanael-gum uqallautiŋagaa Jesus, Qanuqłutin iḷisimaviŋa? Tavra Jesus kiuŋagaa, Philip-mun qaitquŋaiñŋaqpich tautuŋagikpiñ ataaniitillutin fig napaaqtuata.
Nathanael-gum kiuŋagaa, Rabbi, Iġñiġigaatin God-im. Umialigi­gaatin Israel-guruat.
Tavra Jesus kiuŋagaa, Uvva uqallautikapkiñ tautugnivḷutin fig napaaqtuata ataani ukpiliqpich? Tautukkumaaqtutin kamanałhaaqtuanik taavsrumaŋŋa.
Suli Jesus uqallautivsaaŋagaa, Iḷumutupiaġataq uqallautigikpiñ, tautugniaġiñ qiḷak aŋmaqtuaq, suli God-im isaġuliŋi mayuqtuat atqaqtuallu Iġñiŋanun Iñuum.
Katirrusiqiruat Cana-miTavra uvluk piŋayuaŋni katirrusiqiŋarut nunaaqqimi Cana-mi Galilee-miittuami, aasii Jesus aakaŋa tavraniinŋaruq.
Jesus-tauq iḷitchitquraniḷu aiyugaaqtauŋammiut katirrusiqiruanun.
Tavra wine nuŋumman Jesus aakaŋata uqallautiŋagaa wine-gutaiġñivḷugich.
Tavra Jesus uqallautiŋagaa, Aġnaaq uŋiarrisigikkan uvaŋa uŋiarrisa­ġiŋitkiga. Ikarraġa tikiñŋaitchuqsuli.
Aakaŋa uqallaŋaruq kivganun, Pisitchi qanupayaaq pitqukpasi.
Tavra itchaksrat uyaġaich qattat tavrani inŋarut. Atausiq immaq­tutilaaqallaavluni 20 naagga 30 gallon-tulluunnii. Aasii taapkua qattat imaŋich atuġuuruat Jew-guruat piraġausiannun salummaqtauniġmi.
Jesus uqallautiŋagai, Immiqsigik qattat imiġmik. Tavra immiŋagaich qaqłuqpiuraqługich.
Suli uqallautiŋagai, Qalusiñaqsigaasi aasii qaiḷḷugu qaukłiannun niq­łiqirit. Tavra aanŋagaat ilaanun.
Niqinaqiruani niqłiqirit qaukłiata uukamiuŋ wine-ġuqtitauruaq nalu­ŋaniqsuq sumiñ pisilaaŋanik, kivgat aglaan imiqtaŋaruat iḷisimaga­luaqtut. Niqłiqirit qaukłiata niqinaqiruani ququaŋagaa uiksraun
aasii uqallautivlugu, Iñupayaam sivulliġisuugaa nakuuruaq wine aasii iñuich imianiŋmata iḷaŋaniñ, kiŋummuuruaq wine pivaallukługu, aglaan uvva tutquqtaġiniġiñ nakuuruaq wine paŋmapaŋmun-aglaan.
Taamna aliuġnaqtuaq Jesus pikkaŋa Cana-mi Galilee-miittuami sivulliuŋaruq nalupqinaiyautinun kamanautiqaqtilaaŋanun, aasii iḷit­chitquraŋi ukpiliŋarut ilaanun.
Taavsruma aquagun Jesus aullaŋaruq Capernaum-mun, piqatigivlugich aakaniḷu aniqatiiniḷu iḷitchitquraniḷu, aasii tavrani uvliuqtual­laŋarut.
Jesus Aŋaayyuvikpaŋmuktuq<TS3>(Matthew 21.12-13; Mark 11.15-17; Luke 19.45-46)Tavra Itqaivik Qulaurrusiqiviannik Jew-guruat tikiñŋaruq, aasii Jesus aullaŋaruq Jerusalem-mun.
Aŋaayyuvikpaŋmi paqinŋagai iñuich tuniuqqairuat immuliviich aŋusalluŋiññik imnaiñiglu tiŋmianiglu, suli simmiqsuqtit maniŋñik aquppiruat inimiŋni.
Tavra ipiġaqtuusivḷuni akłunaamik uŋuraŋagai iluqaisa aŋaayyuvik­paŋmiñ, iñuiḷḷu imnaiḷḷu immuliviiḷḷu aŋusalluŋich, suli naavinŋagai simmiqsuqtit maniŋich ulġuuqługiḷḷu aglagviŋich.
Suli uqallautiŋagai tamatkua tuniuqqairuat tiŋmianik, Aullautisigik tamatkua, tauqsiqsuġviġuġniaŋitkiksi Aapama iglua.
Iḷitchitquraŋi itqaŋarut aglaaguŋaruamik Bible-ni, “Siġñiksrautiqpaum igluŋnun God payarigaaŋa.”
Tavra Jew-guruat apiġiniqłaŋagaat, Sumik aliuġnaqtuamik piyu­miñaqpich nalupqinaiyautiksraġnik ataniġnaqutiqaqtilaaġnik tainna piyumiñaqłutin.
Jesus kiuŋagai, Suksraunġiqsiuŋ una aŋaayyuvikpak aasii uvluni piŋasuni nappatqigñiaġiga.
Ilaan uqautigikamiuŋ aŋaayyuvikpak sivuniġiŋagaa ilaan timini.
Tavra aŋipkaqtauganiŋman tuqqunmiñ, iḷitchitquraŋisa itqaŋagaat taamna uqallautaa, aasii ukpiġiŋagaat Bible uqaluat uqaluiḷḷu Jesus uqausiġiŋaraŋi.
Jesus Iḷisimaruq Iñuich IsumaŋiññikTavra ilaa Jerusalem-miinman Itqautaanni Qulaurrusiqiviŋmun niqinaqiviŋmi, iñugiaktuat ukpiŋarut ilaanun tautukamisigik aliuġnaqtuat pikkaŋi nalupqinaiyautit kiutilaaŋanun.
Tavra Jesus ukpiġiŋaitkai ukpipiaġniḷugich inmiñun, qanuq iḷisima­ŋagai iñupayaat.
Iñuŋmik uqallaurrituŋitchuq qanuq iñuich isummatiqaqtilaaŋannik inmigun, inmiñi iḷisimavluni qanuq isumaqaqtilaaŋannik.
Jesus-lu Nicodemus-lu KasimarukTavra iñuk inŋaruq Pharisee-guruaq atiqaqtuaq Nicodemus-mik, atanauraq Jew-guruani.
Taamna iñuk qaiŋaruq Jesus-mun unnuami aasii uqallautivlugu, Rabbi, iḷisimarugut iḷisaurrautilaaġnik qairuaq God-miñ, qanuq kialiqaa piyumiñaitkai tamatkua aliuġnaqtuat nalupqinaiyautauruat savaa­ġiratin, God-im itqatigiŋisuaqpani.
Jesus kiuŋagaa, Iḷumutupiaġataq uqallautigikpiñ. Iñuk anitqiŋisuaġumi, iḷitchuġiyumiñaitchuq God-im atanniqsimmataanik.
Nicodemus uqallaŋaruq ilaanun, Qanuġluni iñuk aniyumiñaqpa utuqqalikami? Isitqikkumiñaqpa aakami iḷuanun aasii aniḷuni?
Tavra Jesus kiuŋagaa, Iḷumutupiaġataq uqallautigikpiñ. Iñuk aniŋisuaġumi imikun Ilitqusiġiksuakullu, isiġumiñaitchuq God-im atanniq­simavianun.
Tamatkua aniruat iñuŋniñ iñugruiññaurut. Tamatkualiasii kisiisa Ilitqusiġiksuam anitqiksitaŋi iñuuniaqtut Ilitqusiġiksuatun.
Aliuġnak uqallautikapkiñ inna, Anitqiksuksraupiaqtutin.
Anuġi anuqłiġuuruq suŋnamun pisukami, aasii tusaallagiñ anuġivaa­lua, aglaan nalurutin sumiñ qaisilaaŋanik naagga sumun aullaqtilaaŋa­nik. Tainnatun ittuq iñupayaaq aniruaq Ilitqusiġiksuakun.
Nicodemus uqallaŋaruq ilaanun, Qanuġluni taamna piyumiñaqpa?
Tavra Jesus kiuŋagaa, Iḷisaurraugaluaqłutin Israel-nun taamna kaŋiqsiḷaitpiuŋ?
Iḷumutupiaġataq uqallautigikpiñ. Uqautiqaqtugut iḷisimaraptiŋnik suli iḷitchuġipkairugut tautuŋakkaptigun, aasii akuqtuŋitkisi uqaluk­tuavut.
Uqautiŋagupkiñ nunamiŋŋaqtauruanik aasii ilivich arguagivlugich, qanuġlutin ukpiġiyumiñaqpigich quliaqtuaġutigupkiñ qiḷaŋmiŋŋaqtau­ruanik?
Kiñaliqaa mayuŋaitchuq qiḷaŋmun aglaan taamna atqaŋaruaq qiḷaŋmiñ, Iġñiŋa Iñuum.
Aasii Moses kiviŋmatun nimiġiaq nunagluktuami, tainnatun Iġñiŋa Iñuum kiviktaksraupiaqtuq,
kiñaliqaa ukpiqtuaq ilaanun iñuggutiqaquvlugu isuitchuamik.
God-im piviuttaġivaił̣ł̣ugich nunam iñuŋi aitchuutigiŋagaa Iġñitualuni, kiñaliqaa ukpiqtuaq iġñiŋanun tammaquŋił̣ł̣ugu aglaan iñugguti­qaquvlugu isuitchuamik.
Qanuq God-im tiliŋaitkaa Iġñiq nunamun isivġiqsigitqulugu nunam iñuŋiñun, aglaan annaurrigitquvlugu.
Iñuk ukpiqtuaq ilaanun isivġiqsauŋitchuq. Iñuk ukpiŋitchuaq isivġiqsauganiktuq, qanuq ukpiŋaitchuq Iġñitualuanun God-im.
Aasii iñuich isivġiqsaurut qanuq qaummaq qaiŋagaluaqtuq nunamun, aasii iñuich piviuttaġiłhaaġaat taaqtuaq qaummaġmiñ qanuq piḷ­ġusiŋich pigiitchuaguvlutiŋ.
Qanuq iñupayaam piḷġusiqaqtuam pigiitchuamik uumigigaa qaummaq, suli qaiḷaitchuq qaummaġmun, piḷġusiñi satqummiġasugalugich.
Aglaan iñuk iñuusiqaqtuaq iḷumun ittuamik qairuq qaummaġmun, iñuusiñi salapqiquvlugu qaummaġmun kamaksrisilaamiñik God-mik.
Jesus-lu John-lu PaptaiqsiTaavsruma aquagun Jesus iḷitchitquraniḷu aullaŋarut Judea-mun, aasii tavraniinŋaruq itqatigivlugich iḷitchitqurani suli paptaiqsivḷuni.
John-tauq paptaiqsiŋammiuq Aenon-mi qaniŋani Salim, qanuq ayuġnaiñŋaruq imiq tavrani. Iñuich qaiŋarut tavruŋa aasii paptaiq­sauvlutiŋ,
qanuq John tigutaaqtauŋaił̣ł̣uni-suli.
Tavra qaiŋarut John-mun aasii uqallautivlugu, Rabbi, taimña iñuk piqatauŋaruaq iliŋnun taavanitchiani Jordan iḷitchuġipkaŋaran iñuŋnun, amma paptaiqsiruq aasii iluqaġmiŋ iñuich ullakkaat.
John kiuŋagai, Iñupayaaq piyumiñaqtuq kisianik God-im pitquk­pani.
Ilivsi quliaqtuaġumiñaqsiŋarusi uqallakama Christ-guŋiññivḷuŋa, aglaan tilirauŋaruŋa itqanaiyautitquvlugu.
Iñuk tuvaaqatiksrautiniŋaruaq uiksrautauruq, aasii uiksrautim avi­laitqataa makitaruaq saniġaani, quviasuktuq atqunaqłuni tusaakamiuŋ uiksrautim nipaa. Tavra uiksrautim avilaitqataatun, paŋmapak quvia­supiaġataqtuŋa.
Ilaa kamanaqsisaiññaqtuksrauruq, aasii uvaŋa kamanaiqsaiññaq­tuksrauruŋa.
Ilaa Qairuaq Qiḷaŋmiñ KamanałhaaqtuqIñuk qairuaq paŋmaŋŋa kamanałhaaqtuq iluqaiññiñ. Aasii iñug­ruiññaq nunam pigigaa, suli nunamiŋŋaqtanik uqaluqaqtuq. Iñuk qairuaq qiḷaŋmiñ kamanałhaaqtuq iluqaiññiñ,
aasii quliaqtuaqaqtuq tautuŋaramiñik tusaaŋaraġmiñiglu, naaggauvva kiapayaaq akuqtuŋitkaa quliaqtuaŋa.
Aglaan iñuum akuqtuiruam uqaluanik nalupqinaiġaa God iḷumun innivḷugu.
Iñuk God-im tiliraŋa uqaqtuq uqaluŋiñik God-im, qanuq God-im aitchuġaa iluqaanik suaŋŋataanik Ilitqusiġiksuam.
Aapam piviuttaġigaa Iġñiq, aasii aitchuutigiŋagai supayaat ilaanun.
Iñuk ukpiqtuaq Iġñiġmun isuitchuamik iñuggutiqaqtuq, aasii iñuk kamaksriŋitchuaq Iġñiġmik iñuggutiqaġniaŋitchuq, aglaan God-im tatavsaġniaġaa.
Jesus-lu Aġnaġlu Samaria-ġmiuPharisees tusaaŋarut Jesus iḷitchitquraukkałhaaqsiñivḷugu pap­taiqsił̣haaġnivḷugulu John-miñ.
(Ilaa-ami Jesus paptaiqsiŋitkaluaqtuq, aglaan iḷitchitquraŋi kisimiŋ.)
Tavra Jesus tusaakami taavrumiŋa, qimaŋagaa Judea aullatqikł̣uni Galilee-mun,
aasii ilaa Samaria-kuaqtuksrauŋaruq.
Tavra tikiñŋaruq iniqpaŋmun, atiliŋmun Sychar-mik, Samaria-miittuami qanittuaq nautchiaqaġviŋmun Jacob aitchuutigiŋaraanun iġñiġ­miñun Joseph-mun.
Jacob nivviaŋa tavraniinŋaruq, aasii Jesus piḷaiqł̣uni iglauvlutiŋ aquptaaŋaruq saniġaanun nivviam, uvluq qitiqqaqpalliŋman.
Aġnaq Samaria-ġmiu imiqtaŋaruq aasii Jesus uqallautiŋagaa, Imiksriñŋa.
Iḷitchitquraŋi iniqpaŋmuŋarut tauqsiġiaqłutiŋ niqiksramiŋnik.
Tavra Samaria-ġmium aġnam kiuŋagaa, Qanuġimña ilivich Jew-guruatiin qasiḷivich imiksraġnik uvamniñ, aġnamiñ Samaria-ġmiumiñ? Qanuq Jew-guruat piñiaqatiqalaitchut Samaria-ġmiunik.
Jesus kiuŋagaa, Iḷisimaŋagupku suutilaaŋa aitchuutaa God-im, suli kiutilaaŋa qasiḷiruaq iliŋniñ imiksritquvluni, tavra qasiḷiqqaaġumiña­ŋagaluaqtutin ilaanun aasii aitchuġumiñaŋagaluaġaatin iñuunaqtua­mik imiġmik.
Aġnam uqallautiŋagaa, Aŋuun, imiqtautiksraitchutin, nivviam imġa atchiksuq. Sumiñ piyumiñaqpiuŋ taamna iñuunaqtuaq imiq?
Kamanałhaaqpich maŋŋuptiŋniñ Jacob-miñ? Ilaan aitchuŋagaatigut uumiŋa nivviamik imiġvigisuuŋaraġmiñik iġñiŋisalu pamiqsaaŋisalu.
Jesus kiuŋagaa, Iñupayaaq imiqtuaq uumaŋŋa imiġmiñ, imiġulit­qigñiaqtuk,
aglaan kiñapayaaq imiqtuaq imiġmiñ aitchuutiginiakkamniñ imiġu­litqigñiaŋitchuq. Imiq aitchuutiginiakkaġa ilaanun, nivviatun imaiḷait­chuatun inniaqtuq iḷuani iñuupkaġlugu isuitchuamun.
Aġnam uqallautiŋagaa, Aŋuun, aitchuŋŋa taavrumiŋa imiġmik, imiġuliŋitchumauŋa imiqtallaiġḷuŋalu uvuŋa.
Tavra Jesus uqallautiŋagaa, Aullaġlutin qaitquyaqtuaġuŋ uiñ, aasii utiġlutik uvuŋa.
Aġnam kiuŋagaa, Uigitchuŋa. Jesus uqallautiŋagaa, Nalauttutin uqallakkavich uigiññivḷutin,
qanuq uiqaŋagaluaqtutin tallimanik, aasii taamna paŋmapak pigikkan uigiŋitkiñ. Tainna uqallakkavich nalauttutin.
Maŋŋuvut Samaria-ġmiut aŋaayyusuurut uumani iġġimi, aasiiḷi ilivsi Jew-guruasii uqaġuurusi Jerusalem-mi iñuich aŋaayyuruksraunivḷugich.
Jesus uqallautiŋagaa, Aġnaaq, ukpiġiŋŋa, piviksraq qaiḷiqtuq aŋaayyuvigiŋaiġñiaġmarruŋ Aapa uumani-unnii iġġimi, naaggaunnii Jerusalem-mi.
Ilivsi Samaria-ġmiuguruasii iḷisimapiaŋitkiksi aŋaayyuvigikkaqsi. Uvagut Jew-guruaguut iḷisimagikput aŋaayyuvigikkaqput, qanuq annautiksraŋat iñuich kaŋiqaqtuq Jew-guruaniñ.
Piviksraq qaiḷiqtuq paŋmapaglu itaniktuq, iḷumutun aŋaayyurit aŋaayyuviginiaġmarruŋ Aapa, qaałhiñakun piraġausiŋiḷaatigun, aglaan ilitqutchikun iḷumun ittuakullu. Qanuq tainna piruanun God aŋaayyuvigitquruq.
God ilitqusiuruq, aasii tamatkua aŋaayyuruat ilaanun aŋaayyuruk­sraupiaqtut ilitqutchikun iḷumun ittuakkullu.
Aġnaq uqallaŋaruq ilaanun, Iḷisimaruŋa Messiah taggisiqaqtuaq Christ-mik qaiyumaaqtuq. Aasii qaigumi quliaqtuaġutiniaġaatigut supayaanik.
Tavra Jesus kiuŋagaa, Uvaŋa uqaqtuaŋaa iliŋnun ilaaguruŋa.
Tavrani iḷitchitquraŋi qaiŋarut. Niġiiḷḷaqtauŋarut ilaan uqaqati­gimammagu aġnaq, aglaan nalliat-unnii apiqsriŋaitchuq, Susukpich? naagga, Summan uqaqatigiviuŋ aġnaq?
Tavra aġnam qimaŋagaa qattani, aasii aivḷuni iniqpaŋmun, aasii uqallautiŋagai iñuich,
Qaiḷusi tautugiaqsiuŋ iñuk uqaurriga supayaanik piŋaramnik. Christ-guŋitkaluaqpa?
Tavra iliŋich aullaŋarut iniqpaŋmiñ, aasii qaivḷutiŋ Jesus-mun.
Aġnaq aullaaniŋman, iḷitchitquraŋisa uqallautiŋagaat, Rabbi, niġ­ġiiñ.
Tavra ilaan kiuŋagai, Niqiqaqtuŋa niġiramnik nalukkavsiññik.
Tavra iḷitchitqurat apiqsruqtuutiŋarut, Iñuum una qaġġirriŋavauŋ niqiksraŋanik?
Jesus uqallautiŋagai, Niqigauvva kamagilugu pisuutaa tilisiruam uvamnik, suli naatchiḷuŋa savaaŋanik.
Uqaġuurusi inna, kivriviksraq nautchianik tikiññiaqtuq sisamat tatqich pianikpata. Uvaŋaliasii uqallautigivsi, aaġluġlusi tautuksigik avva iñuich ittut palauvaksratun nauganiktuatun kivraksraġuqłutiŋ katillugiḷḷu.
Iñuktun kivrikami katitchikamiḷu palauvaksranik akiññaktuatun aasii quviasuqatigivlugu nautchirriiŋaruaq, tainnatuttauq iñuk ukpiq­titchiruaq iñuŋnik uvamnun, akiññagniaġmiuq isuitchuamun, suli quviasuqatigilugu quliaqtuaqtuaq sumulliqaa tusaayugaaġiksuanik.
Innauvva uqaluusuuruaq nalautitchuuruq. Iñuum igḷua nautchirriiruq palauvaksranik, aasiiḷi alla kivrivḷuni katitchivḷuniḷu palauvaksra­nik.
Tiliŋagivsi quliaqtuaġitquvlugu tusaayugaaġiksuaq. Ittusi iñuktitun kivriruatun katitchivḷutiglu palauvaksranik ilivsi nautchirriutigiŋisav­siññik. Allat iñuich nautchirriiŋarut, aasiiḷi ilivsi piqasiutivlusi savaa­ŋannun.
Iñugiaktuat Samaria-ġmiut iniqpaŋmiñ ukpiŋarut Jesus-mun, aġnaq quliaqtuaġman inna, Ilaan uqautiŋagaaŋa supayaanik piŋaram­nik.
Tavra Samaria-ġmiut qaikamiŋ ilaanun, apiġiŋagaat Jesus itqatigit­quvlutiŋ, aasii uvliŋaruq malġuŋni uvluŋni.
Aasii iñugiavsaaqtuat ukpiliŋarut pisigivlugich uqaluŋi.
Tavra uqallautiŋagaat aġnaq, Ukpiliŋaitchugut uqaluktin pisigigiñ­ñaġlugich, qanuq naalaġniŋagikput uvaptiŋnik, aasii iḷitchuġirugut ilaa iḷumutun Annaurriginiġaat iñuich.
Jesus Iłuaqsigaa Ataniġnaqutiqaqtuam IġñiŋaPianiŋmaŋnik uvluk malġuk ilaa aullaŋaruq Galilee-mun.
Jesus uqallaŋaruq, God-im uqaqtaa nanġausiaqalaitchuq ilaan nunamiñi.
Tavra tikiñman Galilee-mun, Galilee-ġmiut paġlaŋagaat, tautuŋavlugich iluqaisa savaaŋi Jerusalem-mi niqinaqimmata, qanuq iliŋitchauq niqinaqiyaqtuŋavlutiŋ.
Tavra Jesus Cana-mutqiŋaruq Galilee-miittuamun, imiġmik wine-guqtitchiviŋmiñun. Aasii Capernaum-mi ataniġnaqutilgum iġñiŋa naŋinniqsuq.
Tusaakamiuŋ Jesus qaiñivḷugu Judea-miñ Galilee-mun, aullaqłuni apiġiŋagaa Jesus qaitquvlugu Capernaum-mun, aasii iłuaqsiḷugu iġñini tuquaqsiruaq.
Tavra Jesus uqallautiŋagaa, Tautuŋisuaġuvsi aliuġnaqtuanik nalup­qiñaiyautinik kiutilaamnun, ukpiġumiñaitchusi.
Jesus uqallautiŋagaa, Aggiiñ, iġñiġiñ iñuuniaqtuq. Tavra iñuum ukpiġiŋagaa uqaluk Jesus uqallautaa inmiñun, aasii aullaqłuni.
Aiñiaqtillugu, kivgaŋisa paaŋagaat aasii uqallautivlugu iġñiŋa iñuunivḷugu.
Tavra apiġiŋagai qavsiñuŋman iłuaqsiñmuksaġmagaan aasii kiuŋagaat, Ikpaksraq uanukłaaġman uunnautaiŋaruq.
Aapaŋa iḷisimaŋaruq tainnaiḷimman Jesus uqallaŋatilaaŋanik inmiñun, Iġñiġiñ iñuuniaqtuq. Tavra ilaa ukpiliŋaruq, igluqatipayaaniḷu.
Tavra taamna igḷua aliuġnaqtuam Jesus piraata qaikami Judea-miñ Galilee-mun.
Jesus Iłuaqsigaa Naŋittuaq Imaqsuum SaniġaaniTaavruma aquagun niqinaqiviat Jews tikiñŋaruq, aasii Jesus Jerusalem-muŋaruq.
Tavra Jerusalem-mi imaqsuk inŋaruq tallimanik taġġisimaviḷik saniġaani paaqpaŋata, imnaich Hebrew-tun uqaluanni taggisilik Bethzatha.
Taapkunani iñugiaktuat aulasuitchuat nalaŋarut, ayauŋaruat, tusiattuat, avatiŋich tuquŋaruallu.
[Utaqqiugaġayugniqsut tavrani aulayyaksiaġivlugu imaq, qanuq pivi­kaakun isaġulik atqaġayugniqsuq tavruŋa aasii aulapkaqługu imaq, aasii immamuqqaaqtuaq imaq nutqapqaġman iłuaqsirauraqtuq qanu­sipayauramiñ naŋirrunmiñiñ.]
Iñuk tavraniinŋammiñiqsuq, naŋinŋaruaq 38 ukiuni.
Jesus tautukamiuŋ iḷisimavlugu sivisuruamik nalaruagutilaaŋa tavrani, ilaan uqallautiŋagaa, Iłuaqsirausukpich?
Naŋittuam uqallautiŋagaa, Aŋuun, imaq aularaġimman iñuqalait­chuŋa iḷiriksramnik imaqsuŋmun aasii piñiuraġniaqtilluŋa allam sivuli­gaġigaaŋa.
Tavra Jesus uqallautiŋagaa, Makittin. Tigulugich ikuvġatin. Pisuaġiñ.
Tavra tavraŋŋatchiaq iñuk iłuaqsirauŋaruq, aasii tiguvlugich ikuv­ġani pisuaŋaruq. Taamna uvluq Jew-guruat Savaiññiŋat.
Tavraasii Jew-guruat uqallautiŋagaat iñuk iłuaqsirauruaq, Uvlupak Savaitchut. Pitquratiguaŋitchuq saagaġupkich ikuvġatin.
Ilaan kiuŋagai, Iñuum iłuaqsirima uqallautiŋagaaŋa, tigulugich ikuvġatin pisuaġiñ.
Ilaisa apiġiŋagaat, Kisuimma iñuk uqallaktuaq iliŋnun, tigulugich ikuvġatin pisuaquvlutin?
Tavra taamna iñuk iłuaqsirauruaq naluŋaruq kiutilaaŋanik iłuaqsi­rini. Qanuq Jesus piiŋaruq tavraŋŋa, iñuich iñugiakpaił̣ł̣utiŋ.
Taavruma aquagun Jesus paqinŋagaa aŋaayyuvikpaŋmi, aasii uqallautivlugu, Uumaa, iłuaqsirutin. Piḷuksitqigñak iḷaanni pigiił̣haaq­tuam kasuqpiaġaatin.
Tavra iñuk aullaŋaruq aasii uqallautivlugich Jews Jesus-gunivḷugu iłuaqsirini.
Taamna pisigivlugu Jew-guruat pimaqłuktaġniaŋagaat Jesus, taamna piñivḷugu Savaitchuani.
Tavra Jesus kiuŋagai, Aapaga savaktuq ataramik, aasiivsauq savaktuksraummiuŋa.
Taamna pisigivlugu Jew-guruat tuqutchumalipiaŋagaat Jesus, kisian navguiñiŋa pitquramik Savaiññikun pisigisuŋaġnagu, aglaan pisigivlugulu taimmagu God Aapamiñik, nalliummatirualiñivḷugu God-mun.
Iġñiġum AtaniġnaqutaaJesus uqallautiŋagai, Iḷumutupiaġataq uqallautigivsi, Iġñiq sumik piḷaitchuq ilimisun, aglaan piḷḷatualuktuq tautukkami Aapami piraŋiñik. Supayaanik Aapani pimman, Iġñiq tainnatun pimmiuq.
Qanuq Aapam piviuttaġigaa Iġñiq, suli iḷisautivlugu supayaanik piramiñik, aasii iḷisautiniaġaa kamanałhaaqtuanik savaanik tamatku­naŋŋa ilivsi aliuquvlusi.
Qanuq Aapa aŋipkairuq tuquŋaruanik aasii aitchuqługich iñuggunmik, tainnatuttauq Iġñiq aitchuimmiuq iñuggunmik kimun pisukami.
Aapa isivġiiŋitchuq iñuŋmik, aglaan Iġñiġmiñun aitchuutigiŋagaa iluqaan ataniġnaqun isivġiiyumiñaqsivḷugu.
Iñupayaanun taluġitquvlugu Iġñiq, tainnatuttauq taluġimmatun Aapa. Iñuum taluqsraŋitchuam Iġñiġmik taluġiŋiñmigaa Aapa tilisiruaq ilaanik.
Iḷumutupiaġataq uqallautigivsi. Iñuk tusaaruaq uqalumnik ukpiġivlugulu tiliriga, iñuggutiqaqtuq isuitchuamik. Ilaa isivġiqsaunia­ŋitchuq suksrauniaŋitchuġlu, qanuq iñuggutiqaaniŋaruq isuitchuamik.
Aapatun inmiñi kaŋiuruatun iñuggunmun, tainnatulli aitchuŋagaa Iġñini suaŋŋanmik kaŋiuyumiñaqsivḷugu iñuggunmun ilaaniillugu.
Suli Aapam aitchuŋagaa ataniġnaqunmik isivġiitquvlugu iñuŋnik, qanuq Iġñiġimmagu Iñuum iñuuqatauvluni iñuŋni.
Aliuġinagu una, qanuq ikarraq qaiḷiqtuq iluqaġmiŋ iḷuvviviŋmiituat tusaaniaġaat ilaan nipaa
aasii aŋipkaqtaulutiŋ. Tamatkua piḷġusiqaqtuat nakuuruamik aŋip­kaqtauniaqtut iñuggunmun. Aasiiḷi tamatkua piḷġusiqaqtuat pigiit­chuamik aŋipkaqtauniaqtut suksraunġiunmun.
Sumik piḷaitchuŋa uvaptuġruiññaq, aglaan isivġiiruŋa God-im uqal­lautaagun uvamnun aasii isivġiutiga nalaunŋaruq, qanuq nalaunniata­ŋitkiga uvaŋa pisuutiga, aglaan pisuutaa tilisiŋaruam uvamnik.
Quliaqtuaġiguma uvamnik, quliaqtuaġa arguanaqtuq ilivsiññun.
Allaimma quliaqtuaqaqtuaq uvapkun, aasii iḷisimaruŋa quliaqtuaŋa uvapkun iḷumun ittuq.
Tilisiŋarusi iñuŋnik John-mun, aasii ilaan quliaqtuaġutiŋagai iḷumun ittuamik.
Piqutigiŋitkiga iñułhiñat quliaqtuaŋat uvapkun, aglaan taamna uqallausiġigiga annaurrautquvlusi.
John inŋaruq ikualaruatun qaummaġiksuatullu qulliqsun, aasii quviasuutigillakkaluaġiksi qaummaŋa.
Aglaan savaatka ukpiġnałhamaaqtut John-unnii quliaqtuaŋiñiñ uvapkun, qanuq savaat Aapam piraksriutigikkaŋi naatquvlugich iḷitchuġipkautaurut iñuŋnun Aapamun tiliŋatilaamnik.
Aapa ilaa tilisiŋaruaq uvamnik iḷitchuġipkairuq uvapkun. Ilaan nipaa qaŋaunnii tusaaŋaitkiksi, suli kiiñaŋa tautuŋaitkiksi qaŋaunnii,
aasii ilivsi iñuutuiññaŋitchusi kamagilugich uqaluŋi, qanuq ukpiġi­ŋitkiksi ilaan tiliŋaraŋa.
Taiguammaġiksaaġuugisi Bible uqaluŋich, isumavlusi taapkunuŋa aitchuġniaġasugalusi iñuggunmik isuitchuamik. Bible uqaluŋich quliaqtuaqaqtut uvapkun,
naaggauvva qaisuŋitchusi uvamnun iñuggutinnaguglusi isuitchuamik.
Nanġausiaqaġniataŋitchuŋa iñuŋniñ.
Aglaan iḷisimagivsi piviuttaġiŋisilaaŋanik God iḷuvsiññiñ.
Qaiŋaruŋa Aapama ataniġnaqutaagun, aasii ilivsi akuqtuŋitkivsiŋa. Alla qaikpan ilaan ataniġnaqunmigun akuqtuġayaġiksi.
Nanġautisuuruasii avanmun aasii suliqutigiŋił̣ł̣ugu nanġausiaksraqsi God-miñ kisianiñ, qanuġlusi ukpiġumiñaqpisi?
Isumanasi uvamnun pasiñiaġasugalusi Aapamun. Moses-mik nalup­qisuŋirrutigikkavsiññik pasiriqaqtusi.
Ukpiġipiaŋaguvsigik Moses aglaaŋi, ukpiġiyumiñaġaluaġivsiŋa, qanuq aglaŋaruq quliaqtuaġivluŋa.
Aasii ukpiġiŋiññavsigik aglaaŋi, qanuġlugich ukpiġiniaqpisigik uqalutka?
Jesus Niġipkaġai 5,000 Iñuich<TS3>(Matthew 14.13-21; Mark 6.30-44; Luke 9.10-17)Taavruma aquagun Jesus ikaaŋaruq taaguŋatchianun tasiata Galilee-m. Taamna tasiq taggisiqaġmiruaq Tiberias-mik.
Aasii iñusalaich maliŋagaat tautuŋavlutiŋ aliuġnaqtuanik nalupqi­naiyautinik kiutilaamiñik iłuaqsivḷugich naŋirrutiqaqtuat.
Jesus mayuŋaruq qimiqqamun, aasii tamauŋa aquptaaqłuni iḷitchit­quraniḷu.
Tavra Itqaun Qulaurrusiqiviŋmun niqinaqiviat Jews qalliŋaruq.
Qiviaqami tautuŋagai iñusalaich qairuat inmiñun, Jesus uqallautiŋagaa Philip, Sumiñ tauqsiġñiaqpisa punniġnik makua iñuich niġitqulugich?
Taamna uqallausiġiŋagaa uuktuaqsaqługu Philip, qanuq ilaa ilimiñi iḷisimaŋaruq suyumaaqtilaamiñik.
Philip kiuŋagaa, 200 taala naamayumiñaitchut punniqsisigisaġupti­gik iñullaa mikiruuramikunnii niġiyumiñaqsiḷugu.
Imma nukatpiaġruk maaniittuq tallimanik barley-ñik punniġutilik malġugniglu iqalluŋnik. Suliqutauniaqpat innatun iñugiaktigiruanun?
Jesus uqallaŋaruq, Aquptaaqtitchigik iñuich. Taamna ini ivgukka­ŋaruq. Tavraasii iñuich iluqaġmiŋ aquvinŋarut. Iñugiaktilaaqaqpalli­ŋarut 5,000-tun aŋutit.
Tavra Jesus tiguŋagai punniġich, aasii quyaanikami God-mun, autaaŋagai aquppiruanun, tainnatunsuli iqalluk, qanutun niġisuktilaa­ŋatiktun.
Tavra niġianigataġmata pisuġuiqł̣utiŋ, ilaan uqallautiŋagai iḷitchit­qurani, Katitchigik iḷakut kisiŋŋuqtauruat iksaluquŋiḷḷugich.
Tavra iliŋisa katinŋagaich iḷakut aasii immiqł̣ugich qulit malġuk aguummaich tallimaniñ barley-ñiñ punniġniñ, iḷakuŋich taapkua niġiruat.
Iñuich tautukamirruŋ Jesus savaktuaq taavrumiŋa aliuġnaqtuamik nalupqinaiġutauruamik kiutilaamiñun, uqallaŋarut, Tavra iḷumun uqaqtaa God-im qaiyumaaŋaruaq nunamun.
Puttuqsrivḷuni iñuŋnun qaiḷutiŋ tigguġlugluni umialiguqtitchaaq­simmanni, Jesus kisimi aullatqiŋaruq qimiqqanun.
Jesus Pisuaqtuq Qaaŋagun Immam<TS3>(Matthew 14.22-33; Mark 6.45-52)Unnugiaġman, iḷitchitquraŋi atqaŋarut tatchimun.
Ikivlutiŋ umiaqpauramun, ikaaqsaŋagaat tasiq Capernaum-mun. Taaqsigaluaqtillugu Jesus ullaŋaitkai suli.
Tasiq qaiḷḷiġuŋaruq qanuq anuġiqpak anuqqaŋaruq.
Ipuqsruanikamiŋ piŋasutulluunnii naagga sisamatun mile-luuġutitun, tautukamirruŋ Jesus pisuaqtuaq immam qaaŋagun qalliruaq umiaqpauramun, iliŋich iqsitchapiaġataŋarut.
Ilaan uqallautiŋagai, Uvaŋauruŋa, iqsiñasi.
Tavra quyatchaŋarut ikitquyumavlugu umiaqpauramun, aasii tavrauvvaa nunaliñŋarut sivuniġikkamiŋnun.
Iñuich Ivaġaat JesusUvlaakumman iñusalaich taaganitchianiinŋaruat tatchim, iḷit­chuġiŋagaat atausisualuk umiaqpauraq tavraniinŋatilaaŋanik. Iḷisima­ŋagaat Jesus ayaqatauŋaisilaaŋanik iḷitchitquramiñun, aglaan qimak­ługu aullaŋatilaaŋat.
Aasiivsauq allat umiaqpaurat Tiberias-miñ nunaliñŋarut qaniŋanun inim niġġivigiŋaraata iñuich punniġnik Atanġum quyyatiŋaraiññik.
Tavra iñuich iḷitchuġikamiŋ Jesus piisilaaŋanik, iḷitchitquraŋiḷu, iliŋich iksruŋammiut umiaqpauranun aasii aullaqłutiŋ Capernaum-mun, ivaqługu Jesus.
Jesus Punniġuruq Iñuunaqtuaq IsuitchuamunPaqinnamirruŋ taaganitchiani tatchim, ilaisa uqallautiŋagaat, Rabbi, qaŋa mauŋaqpich?
Jesus kiuŋagai, Iḷumutupiaġataq uqallautigivsi, ivaġivsiŋa niqin­ŋuġniqsi punniġnik pisigivlugu, pisigisuŋaġnagich tautukkasi aliuġnaqtuat nalupqinaiyautit kiutilaamnun.
Siġġaqutiginagu niqiłhiñaq nuŋuraġaqtuaq, aglaallu siġġaqutigisiuŋ taamna nuŋulaitchuaq, niqitun ittuaq iñuupkaġumiñaqłusi isuitchuamun. Iġñiŋata Iñuum aitchuġumiñaġaasi taavrumiŋa niqimik, qanuq God-im Aapam ataniġnaqusiŋagaa tainna piḷḷasivḷugu.
Tavra ilaisa apiġiŋagaat, Suruksrauvisa siġġaqutiqaġniaġupta savaa­ġitquraŋiñik God-im?
Jesus kiuŋagai, Uvva savaaq savaaġitqukkaŋa God-im ilivsiññun, ukpiquvlusi Aapam tiliraŋanun.
Ilaisa kiuŋagaat, Sumik piñiaqpich aliuġnaqtuamik nalupqinaiġuglugu kiutilaan uvagut tautuaksraptiŋnik aasii ukpiġluta? Sumik piñiaq­pich?
Maŋŋuuvut niqiqaqtitautuiññaŋarut maana-mik nunagluktuamiin­namiŋ, aglausimaruq Bible-ni, “Ilaan niqiqaqtituiññaŋagai qilaŋmiñ.”
Jesus uqallautiŋagai, Iḷumutupiaġataq uqallautigivsi, Moses pamanŋaitkai taipkua maŋŋuusi punniġmik qiḷaŋmiñ, aglaan Aapama. Suli paŋmapak-unnii aitchuutigituiññaġaa taamna punniq qiḷaŋmiñ punnipiaguruaq.
Qanuq God-im pigikkaŋa punnipiaq ilaaguruq atqaqtuaq qiḷaŋmiñ aasii aitchuivḷuni iñuggunmik isuitchuamik nunam iñuŋiñun.
Tavra uqallautiŋagaat, Ataniiq, aitchuqsimaaqtigut taavrumiŋa punniġmik.
Jesus uqallautiŋagai, Taamnauruŋa punniq iñuupkairuaq iñuŋnik isuitchuamun. Iñuk qairuaq uvamnun kaakkumiñaipiaqtuq, suli iñuk ukpiqtuaq uvamnun imiġuksiuyumiñaipiaqtuq.
Aglaan uqallautiŋagaluaqtillusi tautuŋanivḷuŋa aasiuvva ukpi­ŋitchusi.
Iluqaġmiŋ iñuich Aapam qaisaŋi qaiñiaqtut uvamnun, aasii iñuk qairuaq uvamnun pisuŋiññiaŋitkiga.
Aasiuvva pisuutaa tilisiruam uvamnik, tammaitquŋił̣ł̣uŋa sumik-unnii ilaan qaisaŋanik uvamnun, aglaan aŋipkaġlugich iluqaisa aqulliġmi uvlumi.
Uvva pisuutaa Aapama, iñupayaat tautuktuat Iġñiŋanik ukpiġvigivlugulu iñuggutiqaġniaqtut isuitchuamik, aasii uvaŋa aŋipkaġniaġitka aqulliġmi uvlumi.
Tavra Jew-guruat uqamayuutigirraqsiŋagaat pisigivlugu uqallautaa, Taamnauruŋa punniq atqaqtuaq qiḷaŋmiñ.
Iliŋich uqallaŋarut, Jesus-guŋitpauna, iġñiŋa Joseph-gum? Iḷisima­givut aapaŋalu aakaŋalu. Suvluniasii paŋmapak uqaqpa, Uvaŋa atqaŋaruŋa qiḷaŋmiñ?
Jesus uqallautiŋagai, Uqamayuŋaiġitchi.
Kiñaliqaa qaiyumiñaitchuq uvamnun Aapam tilisiruam uvamnik qaisuliqsinŋisuaqpani. Aasii uvaŋa aŋipkaġniaġiga uvlumi aqulliġmi.
Aglautiŋagaat uqaqtiŋisa God-im inna, “Iliŋitguuq iluqaisa iḷisauti­niaġai God-im.” Iñupayaaq naalaġniŋaruaq Aapamik iḷitchivḷuniḷu ilaaniñ qairuq uvamnun.
Taamna sivuniqaŋitchuq iñupayaamun tautuŋaniḷugu Aapa aglaan kisima God-miŋŋaqtuaŋaa tautuŋagiga Aapa.
Iḷumutupiaġataq uqallautigivsi, iñuk ukpiqtuaq iñuggutiqaqtuq isuitchuamik.
Uvaŋa taamnauruŋa punniq iñuunaqtuaq.
Maŋŋuusi niġiŋarut maana-mik nunagluktuami aasii tuquŋarut.
Aglaan punniq uqautigikkaġa, atqaqtuaq qiḷaŋmiñ aasii iñuum niġi­gumiuŋ tuquniaŋitchuq.
Uvaŋauvva iñuunaqtuaq punniq atqaqtuaq qiḷaŋmiñ. Kialiqaa niġi­gumiuŋ taamna punniq ilaa iñuuniaqtuq isuitchuamun, aasii uvaŋa timiga punniġuruq aitchuutiginiakkaġa nunam iñuŋi iñuggutiqaquvlugich.
Jew-guruat tavrani uqavaaqatigiirraqsiŋarut avanmun uqaqłutiŋ, Qanuġluni uuma iñuum aitchuġumiñaqpatigut timimiñik niġitqu­luta?
Tavra Jesus uqallautiŋagai, Iḷumutupiaġataq uqallautigivsi, niġiŋi­suaġuvsi timaanik Iġñiŋata Iñuum suli imiġlugu auŋa, iñuggutaitchusi.
Iñuk niġiruaq timimnik suli imiqtuaq aumnik iñuggutiqaqtuq isuit­chuamik, aasii aŋipkaġniaġiga aqulliġmi uvlumi.
Qanuq timiga niqipiaġatauruq, suli auga imipiaġatauruq.
Iñuk niġiruaq timimnik suli imiqtuaq aumnik atausiŋŋuqatauruq uvamnun, uvaŋalu ilaanun.
Iñuupkaġaaŋa suaŋŋataata iñuuruam Aapam tilisiruam uvamnik, tainnatulliasii iñuich niġiruat uvamnik iñuupkaġniaġmigai suaŋŋanma.
Taamnauruŋa punniq atqaŋaruaq qiḷaŋmiñ, iñuum niġigumiuŋ iñuuniaqtuq taimuŋa. Inŋitchuq maana-tun maŋŋuuvsi niqigituiñña­ŋagaluaqługu aasii tuquvlutiŋ.
Taapkua Jesus uqalugiŋagai Jew-guruat aŋaayyuvianni, iḷisaurriḷ­ḷaġmi Capernaum-mi.
Uqaluich Isuitchuakun IñuggutikunIñugiaktuat iḷitchitquraŋisa tusaakamisigik tamatkua uqaluich uqallaŋarut, Siġḷiġnaqtut taapkua uqaluich. Kiña kaŋiqsiyumiñaqpa sumik sivuniqaqtilaaŋanik?
Tavra Jesus, puttuqsrivḷuni iḷitchitqurani uqamayuktilaaŋannik taavrumuuna, uqallautiŋagai, Taapkua uqaluich ukpiġutaiqsitkaqsi­vasi?
Qanuq-aasii piñiaqpisi tautuaqsiguvsiuŋ Iġñiŋa mayuqtuaq irvigiŋa­ramiñun sivuani?
Ilitqusiq aitchuiruq iñuggunmik, timi aitchuiḷaitchuq iñuggunmik. Uqaluich uqautigiŋaratka ilivsiññun sivuniqaqtut ilitqusivsiññun aasii aitchuivḷutiŋ iñuggunmik.
Aglaan iḷasi ukpiŋitchut. Jesus isuaniñ-qaŋa iḷisimaŋagai kisuutilaa­ŋat ukpiŋitchuat kiutilaaŋalu aitchuutiginnigniaqtuaq inmiñik.
Tavra ilaa uqallaŋaruq, Taamna pisigivlugu uqallautiŋagivsi kiñaliqaa qaiyumiñaiññivḷugu Aapam qaiyumaliqsinŋisuaqpagu uvamnun.
Taavruma aquagun iñugiaktuat iḷitchitquraŋiñiñ qapiŋarut aasii kukiḷuqatigiŋaiqł̣ugu tavraŋŋaaglaan.
Jesus uqallaŋaruq qulit malġugnun, Ilivsivsauq aullaġniaġmivisi?
Aasiiḷi uvagut ukpiliŋarugut, suli iḷitchuġianiŋagiptigiñ Piḷuutait­chuaġigaatin God-im.
Jesus kiuŋagai, Piksraqtaaġiŋagivsi, ilivsi qulit malġuk, naaggauvva iḷari tuunġauruq.
Uqautigiŋagaa Judas iġñiŋa Simon Iscariot, qanuq iḷaŋata qulit malġuk aitchuutigiyumaaŋagaa.
Jesus-lu NukaaluuniḷuTaavruma aquagun Jesus kukiḷuŋaruq Galilee-mi. Kukiḷuguŋiñŋaruq Judea-mi, qanuq Jew-guruat tuqurviksraqsiuŋagaat.
Tavra Jew-guruat niqinaqiviat tupiġni tikiyasiŋaruq.
Tavra Jesus nukaaluŋisa uqallautiŋagaat, Aullaġiñ maaŋŋa aasii Judea-muglutin, iḷitchitquratin taamani qiñiġumaut savaanik pikkaġ­nik.
Qanuq iñulimaaq nalunautchiḷuni savalaitchuq iḷisimatqugumi salapqiruakun. Tamatkua savaaġikapkich, salapqiġiñ iliŋnik iñupayaanun.
Qanuq nukaaluŋi-unnii ukpiŋaitchut ilaanun.
Jesus uqallautiŋagai, Nalautinŋaitchuq aullaġviksraġa. Aglaan ilivsi aullaġumiñaqtusi qakuguliqaa,
qanuq nunam iñuŋisa uumigiŋitkaasi. Aglaan uvaŋa nunam iñuŋisa uumigigaanŋa, qanuq uqautigaluamiiġuugitka ilaisa piḷġusiŋich pigiiññivḷugich.
Ilivsi niqinaqiyaqtuġitchi. Uvaŋa niqinaqiyaqtuŋitchuŋa paŋmapak, qanuq nalautinŋaitchuq-suli aullaġviksraġa.
Tainna uqallaqqaaqłuni, Galilee-miinŋaruq-suli.
Jesus Aullaqtuq Niqinaqiruanun TupiġniTavra nukaaluŋi aullaaniŋmata niqinaqiyyaqłutiŋ, Jesus-tauq aullaŋammiuq nalunautchivḷuni.
Jew-guruat ivaġaluaŋagaat niqinaqiviŋmi uqaqłutiŋ, Sumiitpaimña?
Iñuich atqunaqługu uqamayuutigiŋagaat avanmun, iḷaŋich uqaqłutiŋ, Iñulluatauruq. Allalli uqaŋarut, Naumi, ilaa asiñuurriruq iñuŋnik.
Tavra sivuuġavlutiŋ Jew-guruanik, iñuich uqaġiŋagaat nalunaut­chivḷutiŋ.
Niqinaqivik qitiqquiḷivalliġman, Jesus aŋaayyuvikpaŋmuŋaruq aasii iḷisaurrivḷuni.
Jew-guruat aliuŋarut iḷisaurrutaagun uqaqłutiŋ, Qanuqłuni una iñuk iḷisimatigiva iḷisaurriqaŋaitkaluaŋŋaġmi?
Jesus kiuŋagai, Iḷisaurrutiga uvaŋa pigiŋitkiga, aglaan pigigaa tilisiruam uvamnik.
Kiñaliqaa pisukkumi tuvraġuglugu God-im pisuutaa, ilaa iḷisimayu­miñaqtuq iḷisaurrutiga God-miŋŋaqtautilaaŋanik naaggaqaa uvamniġ­ruiññaq.
Iñuk iḷisaurriruaq ilaan isummatimiñik ivaqłiaruq nanġausiaksrami­ñik iñuŋniñ, aglaan taamna ivaqłiaruaq nanġausiaksraŋanik God-im tilirimi iḷumun ittuaguruq nalaunŋaruġlu.
Moses aitchuŋaitpasi pitquranik? Naaggauvva nallivsiunnii kamagi­ŋitkai pitqurat. Summan tuqurviksraqsiuqpisiŋa?
Iñuich kiuŋagaat, Ilitqusiqł̣uqaqtutin. Kia tuqurviksraqsiuqpatin?
Jesus kiuŋagai, Piŋaruŋa atautchimik savaamik, aasii iluqasi aliuġi­ŋagiksi.
Moses piraksriŋagaasi nukatpiaġruich nalunaiñŋutchiqsuksrauvlugich. Nalunaiñŋutchiqsauviksraŋat miqłiqtut uvluq nalaurrutimman Savaiññiġmun nalunaiñŋutchiqsisuurusi Savaiññiġmi. Isagutiŋaitka­luaġmiuq taamna pitquraq Moses-miñ, aglaan maŋŋuuvsiññiñ sivuani Moses.
Nalunaiñŋutchiḷḷakavsiuŋ nukatpiaġruk Savaiññiġmi, Moses pitquraŋi naviguŋił̣ł̣ugich, summan qinnautivisiŋa pisigivlugu iłuaqsikapku iñuum timaa surruipiaqługu Savaiññiġmi?
Isivġiiñasi qiññałhiñakun, aglaan isivġiisitchi nalaunŋaruakun.
Ilaa Christ-guva?Iḷaŋich Jerusalem-miut uqallaŋarut, Tavrauŋitpauna iñuk tuqur­viksraqsiukkaŋat?
Aasiuvva maaniittuq, uqaqtuq salapqiruami, aasii qanuq nivliuti­laitkaat. Iḷaanniipkua ataniġnaqusiraqtuat iḷitchuġipiaġisiuraaġaat Christ-gutilaaŋanik.
Tavra Jesus iḷisaurrivḷuni aŋaayyuvikpaŋmi nipatuvluni uqallaŋaruq. Iḷisimagivsiŋaliqaa sumiñ qaisilaamnik. Aglaan qaiŋaitchuŋa uvaptuġruiññaq. Ilaa tilisiruaq uvamnik iḷumun ittuq. Ilivsi nalugiksi.
Uvaŋaaglaan iḷisimagiga, qanuq qairuŋa ilaaniñ, suli ilaan tiliŋagaaŋa.
Tavra tigutaaġviksraqsiurraqsiŋagaat, aasii kialiqaa tiguŋaitkaa, qanuq aitchuutauviksraŋa tikiñŋaitchuq.
Aasiivsauq iñugiaktuat iñuich ukpiliŋarut ilaanun, uqallakłutiŋ, Christ niptaġumi pił̣hamaniaqpa aliuġnaqtuanik uuma iñuum piŋara­ŋiñiñ?
Tigurit Tiliraurut Tigutaaquvlugu JesusTavra Pharisees tusaakamisigik iñusalaich uqautiqaqtuat Jesus-mik, iliŋich aŋaayyuliqsiqpaiḷḷu tilisiŋarut tigurinik tigutaaquvlugu.
Jesus uqallaŋaruq, Nayuvsaallagniaġivsi aasii aullaġluŋa tilirimnun.
Ivaġniaġaluaġivsiŋa aasii paqinniaŋitkivsiŋa, aullaġviksrautimnun qaiyumiñaiñmiusi.
Tavra Jew-guruat uqaurrutiŋarut avanmun, Sumuaqsivauna uvaptiŋnun paqitchumiñaiġḷuni? Ilaa sivuniqaqpa aullaġumavluni Jew-guŋitchuat nunaŋiññun, siaminŋaruat Jew-guruat iñuuviŋiññun, aasii iḷisautilugich Jew-guŋitchuat?
Sumik sivuniqaqpauŋ uqallakami, Ivaġniaġaluaġivsiŋa paqitchumi­ñaitkivsiŋa? Sumik suli sivuniqaqpauŋ, Aullaġviksrautimnun qaiyumi­ñaitchusi?
Kuuŋi Iñuunaqtuam ImġumAqulliġmi uvluani niqinaqivium, naumaniqsrami uvlumi, Jesus makinŋaruq aasii nipatuvluni uqallakłuni, Kiñaliqaa imiġuliġumi, qaiḷuni uvamnun imiġli.
Innauvva Bible uqaluŋich uqaqtut iñukun ukpiqtuakun uvamnun, Iḷuaniñ maqiniaqtut kuuŋi iñuunaqtuam imġum.
Tavra taamna uqallausiġiŋagaa sivuniqaqługu Ilitqusiġiksuamik, tamatkua ukpiqtuat ilaanun aitchuusiaġiyumaakkaŋat, qanuq Ilitqusiġiksuaq aitchuutauganiŋaitchuq-suli, Jesus aŋipkaqtauŋaił̣ł̣uni utiqti­tauŋaił̣ł̣uniḷu qiḷaŋmun.
Atiŋirrun IñuŋniTusaakamisigik taapkua uqaluich, iḷaŋich iñuich uqallaŋarut, Una uqaqtigipiaġaa God-im qaiyumaaqtuaq sivuani Christ.
Allalli uqallaŋarut, Ilaa Christ-gupiaqtuq. Aglaan iḷaŋich uqalla­ŋammiut, Christ qaiyumaaqpa Galilee-miñ?
Bible uqaluŋich uqaŋaitpat Christ maŋŋuqaġnivḷugu David-mik, aasii qaiḷuni Bethlehem-miñ, nunaaqqimiñ David iñuuvigiŋaraaniñ?
Tavra atinġiŋarut iñuich ilaa pisigivlugu.
Iḷaŋisa tigutaaġumalliŋagaluaġaat, aglaan iñuum tiguŋaitkaa.
Ukpiġutairrutaat Jew-guruat AullarriŋisaTavra tiguriŋich utiŋarut aŋaayyuliqsiqpagnun Pharisee-ñullu, uqallautipkaqłutiŋ-aasii, Summan qaġġisiŋitpisiuŋ?
Tigurit kiuŋagaich, Qaŋaunnii iñuk uqaŋaitchuq taavrumatun iñuktun.
Pharisees kiuŋagaich, Asiñuurrauvisivsauq ilivsi?
Nalliŋich ataniġnaqusiraqtuat naagga Pharisee-ñiñ ilaanun ukpili­ŋavat?
Aglaan makua iñuaġruich asiñuurraurut naluvlugich pitqurat iḷisi­makkavut uvagut. Iliŋich suksraunġiqsauyumaaqtut.
Nicodemus, sivuani uqaqatiqaŋaruaq Jesus-mik, iḷagikkaŋat Pharisees, uqallaŋaruq ilaiññun,
Pitqurapta isivġiqusuuvarruŋ iñuk uqaqtitqaaŋaunnagu suli iḷitchu­ġigaluaġnagu sumik piŋatilaaŋa?
Ilaisa kiuŋagaat, Ilivitchauq Galilee-miñ pimmivich? Taiguamma­ġiksaaġiñ Bible-niñ iḷitchuġiyumautin uqaqtaa God-im iñukpalliġu­maaŋisilaaŋanik Galilee-miñ.
(-)
Aġnaq Allatuqtuaq[Tavra aiyaaŋarut iglullaamiŋnun, aasii Jesus aullaŋaruq Iġġianun Olives.
Uvlaatchaurami Jesus qaitqiŋaruq aŋaayyuvikpaŋmun. Iñuich iluqaġmiŋ qaiŋarut ilaanun, aasii aquviłłuni iḷisautiŋagai.
Iḷisaurrit pitquranik Pharisees-lu qaġġisiŋagaat aġnaq paqitauruaq allatuqłuni, aasii inillakługu qitiġmun.
Moses pitqurani piraksriŋagaatigut tainnasiq uyaġaktautquvlugu. Qanuġli una aġnak uqallausiġiviuŋ?
Taamna uqallausiġiŋagaat uuktuaġutigisaqługu ilaanun, piqaġukka­luaqłutiŋ qanutchimik pasisukługu Jesus aġnakun qaġġirraġmikkun. Jesus pułłuni nunamun aglaŋaruq argagmiñik.
Apiqsruqtuġaluaġmanni, ilaan qiviaŋagai aasii uqallautivlugich, Nallivsi piḷuutaitchuam miḷuqsaqqaaġliuŋ uyaġaŋmik.
Atausivsaami putqiŋaruq aasii aglakłuni nunamun.
Tavra tusaakamirruŋ taamna, aullaŋarut atausiullaavlutiŋ, sivulliġivlugu utuqqauniqsraq, aasii Jesus kisiŋŋuqatauŋaruq aġnamun qikaq­tuamun sivuqqamiñi.
Jesus qiviaŋaruq aasii uqallautivlugu, Aġnaaq nauŋ ipkua iñuich? Nalliata-unnii isivġiŋitpatin suksraunġiqsauyumiñaqsiḷutin?
Aġnam kiuŋagaa, Aaŋ Ataniiq. Aasii Jesus uqallautiŋagaa, Uvaŋaptauq isivġiŋitkikpiñ suksraunġiqsauyumiñaqsiḷutin. Aullaġiñ piḷuksit­qigñak.]
Jesus Qaumman IñupayaanunJesus uqautivsaaŋagai iñuich uqaqłuni, Uvaŋa qaummatauruŋa iñupayaanun. Iñuk maliktuaq uvamnik pisuaġniaŋitchuq taaqtuami, aglaan pisuaġniaqtuq qaummaġmi iḷitchuġipkaqtitauluni iḷumun ittuakun iñuuniaġniġmik.
Pharisees uqallautiŋagaat, Quliaqtuaġirutin iḷiŋnun, uqaluktuaġiran ilumun inŋitchuq.
Jesus kiuŋagai, Quliaqtuaġaluaġumaunnii uvapkun, uqaluktuaġi­raġa iḷumun ittuq, qanuq iḷisimaruŋa sumiñ qaiŋatilaamnik suli sumun aullaġniaqtilaamnik. Aglaan ilivsi nalurusi sumiñ qaiŋatilaamnik naagga sumun aullaġniaqtilaamnik.
Ilivsi isivġiirusi iñugruiññaqtun, uvaŋa isivġiiŋitchuŋa iñuŋmik kimigliqaa.
Isivġiigaluaġmiguma, isivġiutiga iḷumun ittuq, qanuq kisima isivġii­ŋitchuŋa, aglaan Aapalu tiliriga isivġiiruguk.
Aglausimaruq pitquravsiññi uqaluktuaŋak malġuk iññuk iḷumun innivḷugu.
Quliaqtuaġiruŋa uvamnun, suli Aapa tilisiruaq uvamnik quliaqtua­qaqtuq uvapkun.
Tavra iliŋisa apiġiŋagaat, Aapan sumiitpa? Jesus kiuŋagai, nalugip­tiguk Aapagalu. Iḷitchuġiŋaguvsiŋa iḷisimayumiñaġaluaġmigiksivsauq Aapaga.
Taapkua uqaluich ilaan uqautigiŋagai inimi aitchuutiqaġviŋmi, iḷi­saurrivḷuni aŋaayyuvikpaŋmi. Iñuum tigutaalaiñmigaa, qanuq ikar­raŋa tikiñŋaił̣ł̣uni.
Aullaġumiñaitchusi AullaġviksrautimnunJesus uqallautitqiŋagai, Aullaġniaqtuŋa. Ivaġniaġaluaġivsiŋa aasii tuquniaqtusi piḷuusiqiraulusi. Qaiyumiñaitchusi aullaġviksrautim­nun.
Tavra Jew-guruat uqallaŋarut, Tuqunniaqpa ilimiñik? Uqallaktuk­kiuvva qaiyumiñaitchusi aullaġviksrautimnun.
Ilaan uqallautiŋagai, Maaŋŋaqtaurusi, uvaŋa paŋmaŋŋaqtauruŋa. Ilivsi qairuagurusi mattumaŋŋa nunamiñ, uvaŋaasii qairuaguŋitchuŋa mattumaŋŋa nunamiñ.
Uqallautiŋagivsi tuquniaġnivḷusi piḷuusiqiraulusi. Qanukkiuvva ukpiŋisuaġuvsi Christ-gutilaamnik, tuquniaqtusi piḷuusiqiraulusi.
Iliŋisa uqallautiŋagaat, Kiña ilivich? Jesus uqallautiŋagai, Taavrumiŋauruŋa uqallautiŋasugaavsi isuaniñ-qaŋa.
Qanuqinniġaġumiñaġaluaġivsi iḷisautilusiḷu sutigun iñugiaktuati­gun, aglaan uqautigivsi iñupayaallu kisianik sunik tusaaŋakkamnik ilaaniñ iḷumun ittuaguruamiñ, tilisiŋaruamiñ uvamnik.
Iliŋich kaŋiqsiŋitchut ilaanun uqautitilaamiŋnik Aapakun.
Kiisaimmaa Jesus uqallakpuq, Kivianikkuvsiuŋ Iġñiŋa Iñuum iḷitchuġiniaqtusi Christ-gutilaamnik, suli pisuisilaamnik sunik ataniġna­qutipkun aglaan uqaqłuŋa Aapam iḷisaurrutaagun.
Aasii tilisiruam uvamnik itqatigigaaŋa. Kisiŋŋuŋaitkaaŋa, qanuq uvaŋa ataramik pisuuruŋa iviġaummatauruanik ilaanun.
Uqaġman tamatkuniŋa, iñugiaktuat ukpiliŋarut ilaanun.
Kivgauŋitchuallu KivgalluJesus tavra uqallaŋaruq Jew-guruanun ukpiliqsuanun inmiñun, Iḷitchitquraġipiaġivsi kamagituiññaġuvsigik uqalutka,
aasii iḷitchuġiniaġiksi iḷumun ittuaq, suli iḷumun ittuam atanġiqsin­niaġaasi.
Ilaisa kiuŋagaat, Uvagut maŋŋuqaqtugut Abraham-mik, aasii kiv­gauŋaitchugut kimulliqaa. Qanuqłutin uqallakpich, Atanġiqsitauniaq­tusi?
Kivgałhiñauruaq-aasii nayuutiłhaiññalaitchuq igluani ataniġmi isuitchuamun, aglaan atanġuruam iġñiŋa nayuutiruq isuitchuamun.
Tavra Iġñiġum atanġiqsitpasi, ilivsi atanġiqsitauniaqtusi nalupqi­naitchuamik.
Iḷisimagivsi maŋŋuqaqtilaavsiññik Abraham-mik, naaggauvva tuqurviksraqsiuġivsiŋa qanuq ukpiġiŋitkisi uqalutka.
Uqautiqaqtuŋa tautuŋaramnik Aapamniinnama, aasiiḷi ilivsi piusi tusaaŋaravsiññik aapavsiññiñ.
Ilaisa kiuŋagaat, Abraham aapagigikput. Jesus uqallautiŋagai, Ilivsi Abraham miqłiqtuġikpasi, piyumiñaġaluaqtusi Abraham pirai­ñik,
aasii paŋmapak tuqurviksraqsiuġivsiŋa, iñuk uqaurriruaq ilivsiññik iḷumun ittuamik tusaaŋakkamnik God-miñ. Tainna piŋaitchuq Abraham.
Ilivsi piusi aapavsi piŋaraŋanik. Tavra uqallautiŋagaat, Uvagut aapaiḷḷiaguŋitchugut. Aapaqaqtugut atautchimik God-mik.
Jesus uqallautiŋagai, God Aapagiguvsiuŋ, piviuttaġiniaġaluaġiv­siŋa. Qaiŋaruŋa God-miñ aasii paŋmapak maaniittuŋa. Qaiŋaitchuŋa uvaptuġruiññaq, aglaan God-im tiliŋagaaŋa.
Summan kaŋiqsiḷaitpisiuŋ uqautigikkaġa? Qanuq uqalumnik naa­laġniḷguitchusi.
Tuunġaq aapaksi, aasii pisuutigigiksi pisukługu aapavsi kipiġniuġu­taa. Ilaa iñuaqtauruq aullaqisaamiñqaŋa, suli suksraġiŋitkaa iḷumun ittuaq, qanuq iḷumun ittuagitchuq ilaani. Saglukami ilaa uqaqtuq nanmiñiq irrutchimiñiñ, qanuq sagluturuq suli aapauruq sagluruanun.
Aglaan uvva ukpiġiŋitkivsiŋa uvaŋa uqaqtuaŋaa iḷumun ittuamik.
Nallivsi qanuqpisiiḷḷiyumiñaitkaaŋa piḷuusiqiniḷuŋa. Summan aasii ukpiġisuŋitpisiŋa uqautikavsi iḷumun ittuamik?
Iñuum piruam God-miñ kaŋiqsigai uqaluŋi God-im. Ilivsi piŋił̣ł̣usi God-miñ kaŋiqsiḷaitkisi tamatkua.
Jesus-lu Abraham-luJew-guruat kiuŋagaat, Nalauttugut uqallakapta Samaria-ġmiu­gunivḷutin aasii ilitqusiqł̣uqaqtutin.
Jesus kiuŋagai, Ilitqusiqł̣uitchuŋa. Aglaan iviġaumagiga Aapaga kamagivlugu, aasiiḷi ilivsi suksraġiŋitkivsiŋa.
Nanġaqtinniataŋitchuŋa iñuŋnun. Imma kamanaqsipkaiñiaqtua­qaqtuq uvamnik nalaunŋaruakun isivġiiruamik.
Iḷumutupiaġataq uqallautigivsi, kialiqaa kamagikpagich uqalutka tuquyumiñaipiaqtuq.
Jew-guruat uqallautiŋagaat, Paŋmapak iḷitchuġirugut ilitqusiqł̣u­qaqtilaaġnik. Abraham tuquŋaruq, uqaqtiŋiḷu God-im, aasii ilivich uqallaktutin, kialiqaa kamagikpagich uqaluktin tuquyumiñaipiaġniv­ḷugu.
Kamanałhaaqpich aapaptiŋniñ Abraham-miñ tuquŋaruamiñ? Suli uqaqtiŋi God-im tuquŋammiut. Kiunasugivich uvva?
Jesus kiuŋagai, Kamanaqsiḷiġuma uvamnik, kamanaqsiḷġutiga suu­ŋitchuq. Aapama kamanaqsiḷġusiaqaqtitkaaŋa, taavruma uqautigik­kavsi God-iginivḷugu ilivsi.
Aasii ilaa nalugiksi aglaan iḷisimagiga. Uqallakkaluaġuma naluni­ḷugu, saglurauniaġaluaġmiuŋa ilivsisun. Aglaan iḷisimagiga suli kamagivlugich uqaluŋi.
Aapari Abraham quviatchaŋaruq tautukkumaaġniqamiuŋ niptaġ­niksraġa. Paŋmapak tautuŋagaa qaisilaaġa aasii quyatchaŋaruq.
Tavra Jew-guruat uqallautiŋagaat, 50-nik ukiuniŋaitchutin-suli, aasii tautuŋaviuŋ Abraham?
Jesus uqallautiŋagai, Iḷumutupiaġataq uqallautigivsi, iñuusaŋaiñ­ŋaan Abraham, Inŋaruŋa.
Taamna uqallausiġimmagu, tigusiŋarut uyaġagnik miḷḷuuġukługu qanuq inmiñik nalliummatirualiñivḷugu God-mun. Tavra Jesus iriŋaruq, aasii anivḷuni aŋaayyuvikpaŋmiñ.
Jesus Iłuaqsigaa Ayauŋaruaq Anikami-qaŋaIglauvluni, Jesus tautuŋagaa iñuk anikami-qaŋa ayauŋaruaq.
Aasii iḷitchitquraisa apiġiŋagaat, Rabbi, kiña piḷuksiŋava, una iñuk naagga aŋayuqaak, aniŋaniqpauna ayauŋavluni?
Jesus kiuŋagai, Una iñuk piḷuksiŋaitchuq naaggaunnii aŋayuqaaŋik, aglaan tainnaittuq savaaŋa God-im qiñiġnaqsitquvlugu iłuaqsiḷugu.
Savaktuiññaqtuksraurugut savaaŋiñik tilisiruam uvamnik uvluuŋ­ŋaan. Taaqsimman iñuk savakkumiñaitchuq.
Uqaġniallaġmi taavrumiŋa, tivvuaŋaruq nunamun aasii qikuyyaliv­ḷuni tivvuaġunmiñik aasii nanukługik iñuum irrak qikuyyamik,
uqallautivlugu ilaanun, Aullaġiñ iqaġiyaqtuaġiñ imaqsuanun Siloam, sivuniqaqtuam Tiliramik. Tavra ilaa aullaŋaruq aasii iqaġivluni. Utiŋaruq tautullasivḷuni.
Siḷalliŋisa tamatkualu tautuktikaaŋisa piatchiaqtaqtauvlugu, uqallausiġiŋagaat, Uvvauna taimñauŋitpa iñuk aquppisuuŋaruaq piat­chiaqtaqłuni?
Iḷaŋich uqallaŋarut, Tavrauruq. Allat uqallaŋarut, Naumi, aglaan taivrumatun uvva inniqsuq. Ilaa uqallaŋaruq, Taimñauruŋa.
Iliŋisa uqallautiŋagaat, Qanuqłutin ayauŋaiqpich?
Tavra kiuŋagai, Iñuum atiqaqtuam Jesus-mik qikuyyalivḷuni nanu­ŋagik irraka uqallautiŋagaaŋa, aullaġiñ Siloam-mun aasii iqaġilutin. Tavra aullaqłuŋa iqaġivluŋa ayauŋaiqsitauŋaruŋa.
Ilaisa apiġiŋagaat, Sumiitpaimma? Ilaan uqallautiŋagai, Naluruŋa.
Pharisees Apiqsruqtuġaat IłuaqsirauruaqIlaisa qaġġisiŋagaat Pharisee-ñun iñuk sivuani ayauŋaruaq.
Tavra Jew-guruat Savaiññiŋanni Jesus qikuyyaliŋaruq aasii ayau­ŋaiqł̣ugik irrak.
Pharisees apiġitqiŋagaat qanuqłuni ayauŋaiġmagaan. Aasii uqallau­tiŋagai, Ilaan iḷiŋagaa qikuyyaq irramnun, aasii iqaġikama tautullasi­ruŋa.
Iḷaŋich Pharisees uqallaŋarut, Taimña iñuk God-miŋŋaqtuaguŋit­chuq, qanuq kamaksriḷaitchuq Savaiññikun pitquranik. Allalli uqallaŋarut, Qanuġluni iñuk piḷuusiqirauruaq piyumiñaqpa tainnatchiñik aliuġnaqtuanik? Tavrani atinġiŋarut.
Tavra Pharisees apiġitqiŋagaat ayauŋaŋaruaq, Qanuġli uqallau­siġiviuŋ ilaa ayauŋaiqsinŋammatin? Ilaan kiuŋagai, uqaqtauruq God-mun.
Jew-guruat arguagiŋagaat ayauŋaniŋa suli qiñillasiñiŋa, kiisaimmaa ququaqpaik aŋayuqaak ayauŋaiqsitauruam.
Aasii apiġiŋagaik, Una iġñiġivitku, uqausiġikkaqtik aniŋanivḷugu ayauŋavluni? Qanuqłuni paŋmapak qiñillasiva?
Ilaan aŋayuqaaŋikta kiuŋagaich, Iḷisimaruguk una iġñiġigikpuk, aniŋatilaaŋalu ayauŋavluni,
aglaan nalugikpuk qanuqłuni paŋmapak qiñillasisilaaŋa, naaggaunnii iḷisimaŋitchuguk kimun ayauŋaiqsilaaŋanik. Apiqsruqsiuŋ. Ukiuq­tusiŋaruq. Uqautiginiaqtuq inmiñik.
Aŋayuqaak uqallaŋaruk tainna sivuuġavlutik Jew-guruanik, qanuq Jew-guruat sivunnianiŋarut atisivḷutiŋ kialiqaa iḷisimanirualikpagu Jesus Christ-guniḷugu, ilaa anitauniaġnivḷugu Jew-guruat aŋaayyuvian­niñ.
Taamna pisigivlugu aŋayuqaak uqallaŋaruk, Ukiuqtusiŋaruq apiqsruqsiuŋ.
Tavra igḷuŋagaat qaitquriñiqtiŋ ayauŋaŋaruamik, aasii uqallautivlugu, Uqaġiñ iḷumun ittuamik. God nanġaġuŋ iłuaqsiraukavich. Iḷi­simagikput iñuk taimña piḷuusiqirauruq qiñillasipkairuaq iliŋnik.
Ilaan kiuŋagai, Piḷuusiqirautilaaŋa nalugiga. Aglaan atausiq iḷisi­magiga, ayauŋagaluaqtuaŋaa paŋmapak qiñillasiruŋa.
Ilaisa apiġiŋagaat, Qanusiġaqpatin? Qanuqłuni ayauŋaiqsitpatin?
Ilaan kiuŋagai, Quliaqtuaġutianiŋasugaavsi, aasii naalaġnisuŋit­chusi. Summan tusaatqigukpisiuŋ? Ilivsivsauq iḷitchitquraliutisukpisi ilaanun?
Tavra ilaisa kiuŋagaat suammautivlugu, Ilivitkiuvva iḷitchitquraġi­niġaatin, aglaan uvagut iḷitchitquraġigaatigut Moses.
Iḷisimarugut God-mun uqautisuuŋatilaaŋanik Moses, aglaan taimña iñuk nalugikput sumiñ qaisilaaŋa.
Iñuum kiuŋagai, Allayuaġnapaluktuq una naluniqavsiuŋ sumiñ qaisilaaŋa, naaggauvva ayauŋaiŋagaaŋa.
Iḷisimarugut God naalaġniḷaitchuq piḷuusiqirinun, aglaan kiñaliqaa aŋaayyuraumman God-mun suli kamagivlugu pisuutaa, God-im naalaġniḷḷagaa.
Nuna isagutilġataġman-qaŋa tusaġnaŋaitchuq iñuk aŋmaiñiḷugu irraŋnik iñuum aniŋaruam ayauŋavluni.
Taimña iñuk God-miŋŋaqtuaguŋaitkumi, sumik piyumiñaiñŋaga­luaqtuq.
Ilaisa kiuŋagaat, Aniŋapiallaktutin piḷuutikun. Aasiuvva iḷisauti­niaqsaavisigut? Tavra ilaisa aninŋagaat aŋaayyuviŋmiñ.
Ilaan kiuŋagaa, Aŋuun, imma kiuva ukpiġvigiyumagiga?
Jesus uqallautiŋagaa, Tautuaniŋagiñ, suli ilaaguruq uqaqtuaq iliŋnun.
Tavra ilaa uqallaŋaruq, Ataniiq, ukpiqtuŋa. Suli ilaan qiksiksrauti­kun sitquġvigiŋagaa.
Jesus uqallaŋaruq, Pisigilugu qaiŋaniġa nunamun, iñuich isivġiq­sauyumiñaqsirut. Ayauŋaruat qiñillasipkaġmatun ittuq kaŋiqsipkaqti­taummata iḷumun ittuamik. Aasiiḷi tamatkua tautuksiḷḷaruat ayaup­kaqtitaummatun kaŋiqsiḷaił̣ł̣ugu iḷumun ittuaq iḷisimagaluakkaqtiŋ.
Iḷaŋisa Pharisees qanittuat ilaanun tusaaŋagaat taamna, aasii apiġi­ŋagaat, Uvaguttauq ayauŋammivisa?
Jesus uqallautiŋagai, Ayauŋaguvsi piḷuutaiññiaġaluaqtusi. Aglaan paŋmapak uqaqtusi, Tautullarugut, tavra piḷuutiqaqtusi.
Uuktuun ImnaiqaġvikunIḷumutupiaġataq uqallautigivsi, iñuk isiŋitchuaq paakun imnai­qaġviŋmun aglaan mayuqtuaq allakun isiġiaqłuni, taamna iñuk tigguuraqtuaguruq tigligayuktiqpauruġlu.
Aglaan isiqtuaq paakun imnaiḷiqirauruq imnaiñun.
Upkurriqirim upkuiġutigaa. Imnaich tusaagaat nipaa, suli tuksiaġai imnaiñi atiŋisigun, aasii sivulliuqługich annisigai.
Annisianikamigich iluqaisa ilaan piñi, sivulliuġai aasii imnaich malikkaat, qanuq iḷisaġimaagaat nipaa.
Alla iñuk maliŋniaŋitkaat, aglaan pigruġniaqtut ilaaniñ, qanuq nalu­gaich nipiŋich allat iñuich.
Taamna uuktuun Jesus uqalugiŋagaa ilaiññun, aasii iliŋich kaŋiqsi­ŋitchut sumik uqautitilaamiŋnik.
Jesus ImnaiḷiqirigiksuaqTavra Jesus uqallatqiŋaruq ilaiññun, Iḷumutupiaġataq uqallauti­givsi, uvaŋa paatun ittuŋa imnaimñun.
Iluqaġmiŋ qairuat sivumni sagluqinnigiaqłutiŋ tigguuraqtuatullu tig­ligayuktiqpaktullu ittut, aglaan imnaima naalaġniŋaitkaich.
Uvaŋa paaguruŋa. Iñupayaaq isiġumi uvapkun annaurrauniaqtuq, suli imnaisun isiġniaqtuq aniñiaqtuġlu aasii paqilluni niqaanik nauruanik.
Tiggukti qaisuuruq tigligiaqsiññaqłuni tuqutchiyyaqłuniḷu suli maqutchiyyaqłuni. Uvaŋa qaiŋaruŋa iñuggutiqaquvlugich, suli iñuggu­simmaġiksaaġukługich.
Uvaŋa imnaiḷiqirigiksuaguruŋa. Imnaiḷiqirigiksuaq tuqutauyu­maruq pisigivlugich imnaiñi.
Iñuk akiññagniaqtuaguruaq imnaiḷiqirauŋił̣ł̣uni, nanmiñiq imnaich pigiŋił̣ł̣ugich, tautukkaa amaġuq qairuaq, aasii qimakkai imnaich pigruqłuni, aasii amaqqum kiŋmaġai imnaich siamiłługiḷḷu.
Ilaa pigruqtuq qanuq akiññagniaqtuaguruq suli suksraġiŋitkai imnaich.
<sup>(14-15)</sup> Uvaŋa imnaiḷiqirigiksuaguruŋa. Aapam iḷisimmasiatun uvamnik uvaŋalu iḷisimmasivsun Aapamik, tainnatuttauq iḷisimagitka imnaitka, aasiivsauq ilaisa iḷisimagaanŋa. Aasii tuqqutiyumaaqtuaġitka imnaitka.
(-)
Aasii allanik imnaiqaġmiuŋa inŋitchuanik uumani imnaiqaġviŋmi. Qaġġisiraksraġimmigitkaptauq, aasii naalaġniñiaġaat nipiga. Tavra atautchiiguniaqtut imnaich, suli atausiuluni imnaiḷiqiri.
Aapam piviuttaġigaaŋa pisigivlugu tuqqurriyumaniġa iñuŋnik suli aŋipkaqtauluŋa.
Iñuum kialiqaa tuqutchumiñaitkaaŋa. Uvamnik tuqutausaaġiruŋa tainna pisukłuŋa. God-im ataniġnaqutiksriñŋagaaŋa tuqquriḷḷasivḷuŋa suli aŋiḷuŋa tuqqunmiñ. Tainna ilaan piraksriŋagaaŋa.
Jew-guruat atinġitqiŋarut pisigivlugich taapkua uqaluich.
Iñugiaktuat uqaŋarut, Ilaa ilitqusiqł̣uqaqtuq aasii kinnaġuqłuni. Summan naalaġniraksrauva?
Allat uqallaŋarut, Makua uqalugiŋitkai iñuum ilitqusiqł̣uqaqtuam. Ilitqusiqł̣uk qiñillasipkaiḷḷava ayauŋaruanik?
Jesus Pisuŋitkaat Jew-guruatNiqinaqiŋarut Jerusalem-mi, itqaunmik salummaġniŋanun aŋaayyuvikpaum.
Ukiuguŋaruq aasii Jesus pisuaŋaruq aŋaayyuvikpaŋmi, taġġisi­maaġviŋmi atiqaqtuami Solomon-mik.
Jesus kiuŋagai, Uqallautianiŋagaluaġivsi arguagigivsiŋa. Savaama ataniġnaqutaagun Aapama nalupqinaiyaġaluaġaa kiutilaaġa,
aasii ukpiŋitchusi qanuq imnaiġiŋitkivsi.
Imnaima naalaġnigaat nipiga, aasii iḷisimagitka, aasiiḷi maliġua­ġaanŋa.
Aasii isuitchuamik iñuupkaġniaġitka, iliŋich aasii nalupqinaitchua­mik tammaġumiñaipiaqtut. Suli supayaam aqsaaġniktaaġiyumiñaitkai uvamniñ.
Aapaga qaitchiŋaruaq iliŋiññik uvamnun, kamanałhaaqtuq iluqaiññiñ, aasii supayaam aqsaaġniktaaġiyumiñaitkai Aapamniñ.
Uvaŋalu Aapagalu atausiuruguk.
Jew-guruat tigusitqiŋagalualgitchut uyaġaŋnik miḷḷuuġukługu.
Jesus kiuŋagai, Qiñiqtinŋagivsi iñugiaktuanik savaalluatanik Aapamiñ, nalliatigun tamatkua uyaġagniaqpisiŋa?
Jew-guruat kiuŋagaat, Uyaġagniaqsaaŋitkiptigiñ nalliatigun savaaġiksuat aglaan uqamaqłuutipkun God-ikun. Qanuq ilivich, iñugruiñ­ñauvlutin, iḷiuqtutin iliŋnik God-aunivḷutin.
Jesus kiuŋagai, Aglautiŋaruq ilivsi nanmiñiq pitquravsiññi God uqallaŋanivḷugu inna, “Ilivsi god-aurusi.”
Iḷisimarugut Bible uqaluŋich iḷumun itilaaŋannik isuitchuamun, aasii ilaan taiŋagai god-inik tamatkua akuqtuiruat God-im uqaluŋiñik.
Taamna tainnainman, summan pasivisiŋa uqamaqłuŋnivḷuŋa uqallakama Iġñiġinivḷuŋa God-mun? Taamnauruŋa Aapam piksraqtaaġi­ŋakkaŋa aasii tilivḷuŋa nunamun.
Savaaqaŋitkuma savaaŋiñik Aapama ukpiġinasiŋa.
Aglaan savaaġigupkich God-im savaaŋi ukpiliutigisigik uvaŋaġruiñ­ñaq ukpiġiŋitkaluaġuvsiŋa. Tavraasii puttuqsriñiaqtusi nalupqisuŋaiġ­ḷusi Aapam uvamniitilaaŋanik suli uvaŋa Aapamiitilaamnik.
Tavra tigutaaqsatqikkalualgitkaat, aasii ilaa tigupkaŋitchuq.
Jesus aullatqiŋaruq ikaaqługu Jordan, inimun John paptaiqsivi­giqqaaŋaraŋanun, aasii tavraniitkaqsivḷuni.
Iñugiaktuat iñuich ullaŋagaat aasii uqaŋarut, John piŋaitchuq aliuġ­naqtuanik, aglaan supayaat John uqalugiŋakkaŋi uumuuna iñukun iḷumun ittut.
Tavra iñugiaktuat tavrani ukpiŋarut Jesus-mun.
Lazarus TuquruqTavra iñuk naŋiliŋaruq atiqaqtuaq Lazarus-mik iñuuruaq Bethany-mi, aniqatigiik Mary-vḷu Martha-vlu iñuuviaŋni.
Taamna Mary tivraġiksaiŋaruaq Ataniġmik, aasii tilaktiqługich isigaŋi nutchamiñik. Aniqatiginiġaa naŋittuam Lazarus-gum.
Tavra aniqatigiik tilisiŋaruk Jesus-mun uqaqłutik, Ataniiq, taimña piviuttaġikkan naŋiliqsuq.
Tavra Jesus tusaakamiuŋ uqallaŋaruq, Taamna naŋirrun tuqqunmun isuqaŋitchuq, aglaan ittuq kamanaqsiḷġutigitquvlugu God-mun, taamna Iġñiŋa God-im kamanaqsiḷiqtautquvlugu taavrumuuna naŋir­rutikun.
Jesus piviuttaġiŋagai Martha-lu aniqataalu Mary Lazarus-lu.
Tavra tusaakamiuŋ Lazarus naŋinnivḷugu, uvlivsaaŋaruq malġugnik inimi irvigiramiñi.
Tavra ilaa uqallaŋaruq iḷitchitquramiñun, Utiqta Judea-mun.
Iḷitchitqurat uqallautiŋagaat, Rabbi, Jew-guruat uyaġagnik miḷḷuuġ­niaqqammiŋasugaatin, aasiuvva taamuŋatqiaqsiḷgitpich?
Jesus kiuŋagai, Qulit malġugnik ikarraqaŋitpa qaummaġiksuaq uvluq? Kiñaliqaa pisuaqtuaq uvlumi putukkitchuitchuq, qanuq tautuksipkallagaa qaummaŋata mattuma nunam.
Kiñaliqaa pisuaqtuaq unnuami putukkiññiaqtuq, qanuq qaummaġ­mik piitchuq.
Taavrumiŋa uqallaŋaruq. Aasii uqallautivlugich, Avilaitqatikput Lazarus siñiksaaniŋaruq, aglaan aullaġniaqtuŋa itiqtitchaqtuġlugu.
Jesus uqautigiŋagaa tuquniŋa, aasiiḷi isumaŋarut sivuniġinasugalugu piḷaiŋaiqsiaġniŋa siñikłuni.
Tavra Jesus uqallautiŋagai nalupqinaiqł̣ugu, Lazarus tuquŋaruq.
Quyaruŋa pisigivlusi taamaniinŋiññama ukpiquvlusi. Ullaglakput.
Thomas taggisiqaqtuaq igḷuanik Malġim uqallautiŋagai iḷitchitqu­rauqatini, Uvagullu aullaqta tuquqatigiyumagikput Ataniq.
Jesus Aŋŋisauruq IñuggutauruġluTavra Jesus tikiññami, iḷitchuġiŋagaa Lazarus iḷuvviviŋmiitanik­ługu uvluni sisamani.
Bethany qaninŋaruq Jerusalem-mun, malġuktuvalliq mile-luuġutiktun.
Aasii iñugiaktuat Jew-guruaniñ qaiŋaniqsut Martha-mullu Mary-mullu quviasaaġiaqługik aniqataakkun.
Martha tusaakami Jesus qalliñivḷugu, aullaqłuni paaŋagaa, Mary aimmipkaqługu.
Martha-m uqallautiŋagaa Jesus, Ataniiq, maaniinŋaguvich aniqatiga tuqunayaitchuq.
Aasii paŋmapak-unnii iḷisimaruŋa supayaamik apiqsriguvich God-miñ, God-im aitchuġniaġaatin.
Jesus uqallautiŋagaa, Aniqatin aŋiñiaqtuq.
Martha-m uqallautiŋagaa, Iḷisimaruŋa ilaa aŋitqigñiaqtilaaŋanik aŋŋiviŋmi aqulliġmi uvlumi.
Jesus uqallautiŋagaa, Uvaŋa aŋŋisauruŋa iñuggutauruŋalu. Iñuk ukpiqtuaq uvamnun tuqugaluaġluqtum-unnii iñuuniaqtuq.
Suli kiñaliqaa iñuuruaq ukpiqtuaġlu uvamnun tuquyumiñaipiaqtuq. Taamna ukpiġiviuŋ?
Martha-m kiuŋagaa, Aaŋ Ataniiq, ukpiqtuŋa Christ-gutilaaġnik, Iġñiŋa God-im, qaiyumaaŋaruaq nunamun.
Jesus QulviruqTaamna uqallausiġianikamiuŋ, Martha aullaŋaruq aasii ququaqługu aniqatini Mary, uqautiŋagaa nipikisuuraqłuni, Iḷisaurri tikitchuq aasiamma qaitqugaatin.
Aasii Mary-m tusaakamiuŋ taamna, qilamik makinŋaruq aasii ullakługu Jesus.
Tavra Jesus tikipiaġataŋaitchuq-suli nunaaqqimun, aglaan inimiin­ŋaruq-suli Martha-m kasuutiviani.
Tavra Jew-guruat tuvaaqatauruat Mary-mun iglumi quviasaaqługu, tautukamirruŋ makittuaq qilamiqsruqłuni animman, maliŋagaat, isumavlutiŋ iḷuvviviŋmuksaġasugalugu qiayaqtuqłuni taamani.
Tavra Mary, tikiññami Jesus irvianun tautukługu, sitquŋaruq sivuġaanun, uqallakłuni ilaanun, Ataniiq, maaniinŋaguvich aniqatiga tuqunayaitchuq.
Jesus tautukamiuŋ qiaruaq, Jew-guruallu qaiqatiŋi qiarraqsimma­taptauq, ilaa aniqsaapaŋaruq iḷunŋutchakłuni.
Aasii ilaan apiġiŋagai, Sumun iḷiŋavisiuŋ? Ilaisa kiuŋagaat, Ataniiq, qaiḷutin tautugiaġuŋ.
Jesus qulviŋaruq.
Tavra Jew-guruat uqallaŋarut, Tautuksiuŋ piviuttaġipaluŋniġaa.
Aasiiḷi iḷaŋich uqallaŋarut, Uvvauma aŋmaiḷḷaruam ayauŋaruam irraŋnik tuqutchaiḷiyumiñaiñŋavauŋ taamna iñuk?
Lazarus AŋipkaqtauruqTavra Jesus aniqsaapatqiŋaruq, aasii tikiñŋaruq iḷuvviviŋmun qaiġusuŋmun, uyaġaŋmik umiqaqtuamun.
Jesus uqallaŋaruq, Piiqsiuŋ uyaġak. Martha, aniqataa tuquŋaruam uqallaŋaruq ilaanun, Ataniiq, paŋmapaŋmun naimanaqsiyumiñaqsiruq qanuq sisamani uvluni tuquŋaaniktuq.
Jesus uqallautiŋagaa, Uqallautiŋaitpigiñ ukpiġumiñaġuvich tautukkumiñaġnivḷutin kamanautaanik God-im?
Tavra piiŋagaat uyaġak. Aasii Jesus qiviaqłuni qunmun uqallaŋaruq, Aapaaŋ, quyyavigigikpiñ tusaaŋakamŋa.
Taamna uqallausiġianikamiuŋ, Jesus ququulaŋagaa nipatuvluni, Lazarus anniiñ.
Tavra tuquŋaŋaruaq iñuk aniŋaruq, argaŋi isigaŋiḷu nimmaaġuti­qaqłutiŋ iḷuvviuġutinik, suli kiiñaŋa nimmaaġutiqaqłuni ukił̣haamik. Jesus uqallautiŋagai, Nimiġutaiyaqsiuŋ aasii aullaqtillugu.
Sivunniuġun Tuqutchukługu Jesus<TS3>(Matthew 26.1-5; Mark 14.1-2; Luke 22.1-2)Iñugiaktuat Jew-guruani qaiqatauruat Mary-mun suli tautukłu­tiŋ Jesus piraanik, ukpiliŋarut ilaanun.
Aglaan iḷaŋich aullaŋarut Pharisee-ñun aasii quliaqtuaġutivlugich sumik Jesus savaktilaaŋanik.
Tavra aŋaayyuliqsiqpaich Pharisees-lu katinŋagaich ataniġnaqusi­raqtuat aasii uqallakłutiŋ, Qanuġniaqpisa? Qanuq taimña iñuk savaktuq iñugiaktuanik aliuġnaqtuanik ukpiġnaqtuanik iñuŋnun.
Iḷatchiġuptigu tainna, iñupayaaq ukpiġniaqtuq ilaanun, suli Rome-miut qaiñiaqtut aasii suksraunġiġḷugik iluqaaktun aŋaayyuvikpakpullu nunauniqpullu.
Aasii iḷaŋat, Caiaphas, aŋaayyuliqsiqpaich qaukłiġikkaŋat taavrumani ukiumi, uqallaŋaruq ilaiññun, Iḷisimaŋitchusi sumik-unnii.
Kaŋiqsiŋaitchusi anniqsuutauniaqtilaaŋanik uvaptiŋnun iñuk tuq qurrikpan iñuŋnik tamatkiġḷugu nunauniqput iñuktuummaan suksraunġiquŋiḷḷugu.
Ilaan uqallausiġiŋaitkaa taamna inmisuġruiññaq, aglaan aŋaayyuliqsiqpaich qaukłiġivlugu taavrumani ukiumi uqaŋaruq God-miñ tuq­qurriruksraunivḷugu Jesus Jew-guruanik.
Aasiivsauqami Jew-guruanun kisiŋiḷaaŋiññun, aglaan atausiŋŋu­ġukługich miqłiqtuŋi God-im siaminŋaruat sumiḷiqaa.
Tavra taavrumaŋŋaaglaan uvlumiñ sivunniuŋarut qanuġlugu tuqutchukługu Jesus.
Jesus tavraŋŋaaglaan kukiḷuŋaiqsuq salapqiruakun akunġanni Jew-guruat, aglaan aullaŋaruq tavraŋŋa nunamun qanittuamun nunag­luktuamun, nunaaqqimun atiqaqtuamun Ephraim-mik, aasii tavraniin­ŋaruq iḷitchitquraniḷu.
Tavra niqinaqivia Itqautim Qulaurrusiqiviŋmun Jew-guruani qalliŋaruq. Aasii iñugiaktuat nunamiñ Jerusalem-muŋarut sivuani niqinaqivium itqanaiyaġiaqłutiŋ, salummaksaġiaqłutiŋ inmiŋnik pitqurat pitqutaatigun.
Ilaisa ivaŋagaat Jesus suli uqaqłutiŋ avanmun qikallaġmiŋ aŋaayyu­vikpaŋmi, Qanuq isumavisi? Niqinaqiyaqtuġniaŋiññasugivisiuŋ?
Tavra aŋaayyuliqsiqpaiḷḷu Pharisees-lu piraksriiŋarut kialiqaa iḷisi­makpagu sumiitilaaŋa Jesus, iḷitchuġipkaquvlutiŋ tigutaaġukługu.
Jesus Tivraġiksaqtauruq Bethany-mi<TS3>(Matthew 26.6-13; Mark 14.3-9)Itchaksrat uvlut kisiŋŋuġmata Itqaġviŋmun Qulaurrusiqiviŋ­mik, Jesus qaiŋaruq Bethany-mun, Lazarus iñuuvianun, Jesus aŋipkaŋaraŋata tuqqunmiñ.
Nullautchiuġutiŋagaat Jesus tavrani. Martha savakłuni, suli Lazarus iḷauvluni taapkunuŋa niġiruani piqatigivlugu ilaa.
Mary tigusiŋaruq atautchisun uqumaisilaaqaqtuamik akisuruamik tivraġiksaunmik atiqaqtuamik Nard, aasii tivraġiksaŋagai isigaŋi Jesus, suli saluaqtiqługich nutchamiñik, aasii iglu naimanaqsiŋaruq tipaanik tivraġiksautim.
Tavra Judas Iscariot, iḷaŋat iḷitchitqurat, taamna aitchuutiginnikku­maaqtuaq Jesus-mik, uqallaŋaruq,
Summan una tivraġiksaun tuniŋaitpa 300 taalamun aasii aitchuutigi­lugich iḷiappauruanun?
Taamna uqallausiġiŋagaa, suksraġiŋitkaluaŋŋaisa iḷiappauruat aglaan ilaa tigligayuktauvluni, suli ilaan pigivlugu maniqaġviat tigusi­suuŋaruq tavraŋŋa iksraniñ.
Jesus uqallaŋaruq, Iḷaksianagu. Ilaan pigiliuŋ pigikkani uvluanun iḷuvviuqtauniksrama.
Iḷiappauruat nayuqtigigisi ataramik, aglaan uvaŋa nayuqtiginiaŋit­kivsiŋa ataramik.
Sivunniuġun Tuqutchukługu LazarusIñugiapiaġataqtuat iñusalaich Jew-guruat qaiŋarut iḷitchuġikamiŋ Jesus tavraniitilaaŋanik, pisigisuŋaġnagu Jesus kisian aglaallu tautu­giaqługu Lazarus aŋipkaŋakkaŋa tuqqunmiñ.
Tavra aŋaayyuliqsiqpaich sivunniuŋammiut tuqutchukługu Lazarus,
qanuq ilaa pisigivlugu iñugiaktuat Jew-guruat maliġuaŋaiŋagaich qaukłisiŋ, aasii ukpiqłutiŋ Jesus-mun.
Jesus Isiġman Jerusalem-mun Kakaksiqł̣uni Umialiktun<TS3>(Matthew 21.1-11; Mark 11.1-11; Luke 19.28-40)Uvlutqigman iñugiapiaġataqtuat niqinaqiyaqtuŋaruat tusaaŋarut Jesus Jerusalem-uaqsiñivḷugu.
Tavra tigusiŋarut qisiqsiutinik palm napaaqtuŋiññiñ, aasii aullaqłutiŋ paaqsaqługu nipaalavlutiŋ, Hosanna. Nanġaqtauli God. Nanġaqtauli qairuaq pisivlugu Ataniq. God-im piḷḷuataqtilliuŋ umialgat Israel.
Tavra Jesus paqinŋaruq kakaktim nuġġaŋanik aasii kakaksiġvigivlugu, aglaaguniŋatun Bible-ni,
Iḷitchitquraŋisa taamna sivulliġmi kaŋiqsiŋaitkaat. Aglaan Jesus utiġman qiḷaŋmi kamanaunmiñun, iliŋich itqaŋarut taamna aglaagu­ŋatilaaŋanik Bible-ni ilaagun. Itqaŋammiut tainna iñuich piŋatilaaŋan­nik ilaanun.
Iñusalaich itqatauŋaruat Jesus ququaġmagu Lazarus iḷuvviviŋ­miñ, aŋipkaqługu tuqqunmiñ, quliaqtuaġiŋagaat taamna iñuŋnun.
Taamna pisigivlugu iñugiaktuat paaġiaŋagaat Jesus, tusaavlutiŋ ilaa savaktilaaŋanik taavrumiŋa aliuġnaqtuamik nalupqinaiyautauruamik kiutilaaŋanun.
Tavra Pharisees tavrani uqaŋarut avanmun, Iḷitchuġisitchi qanuġna­ġumiñaiqsilaaŋanik. Tautuksiuŋ, iñupayaat iluqaġmiŋ malliutigaat.
Greeks Iḷaŋisa Uqaqatigigaat JesusGreek-nik iḷaqaŋarut aŋaayyuyaqtuqtuanik nanġaiyaqtuqłutiglu God-mik niqinaqiviŋmi.
Tavra taapkua ullaŋagaat Philip, Bethsaida-ġmiu Galilee-miittuamiñ, aasii uqallautivlugu, Aŋuun, tautugukkikput Jesus.
Philip aullaqłuni uqallautiŋagaa Andrew. Tavra Andrew-vlu Philip-lu uqallautiŋagaak Jesus.
Tavra Jesus kiuŋagik, Ikarraq tikitchuq Iġñiŋan Iñuum kamanaq­sipkaqtauviksraŋa.
Iḷumutupiaġataq uqallautigivsi, palauvaksraq kataŋisuaqpan nunam iḷuanun aasii tuquliḷuni nauriḷaitchuq. Aglaan tuqulikpan, iñugiaksiḷuni nauniaqtuq.
Kiñaliqaa iñuullatuvaił̣aktuaq, tammaiñiaqtuq iñuggunmiñik. Aasii kiñaliqaa sullatuaġumiḷu atiruaq mattumani nunami, iñuuniaqtuq isuitchuamun.
Iñuum savautiniaġumiŋa, maliġuagaksraġipiaġaaŋa, aasii sumiitkuma, tavrani kivgaġa inniaġmiuq. Kialiqaa savautikpaŋa, Aapam nanġaġniaġaa savaurriruaq uvamnik.
Jesus Uqautigigaa TuqqutiksrautiniPaŋmapak iłuiḷḷiuqpaktuŋa. Aasii qanuq uqallagniaqpik? Uqallagniaqpik, Aapaaŋ annautiŋŋa uumaŋŋa ikarraġmiñ? Naumi, taamna sivuniġivlugu tikitchuŋa uumuŋa ikarraġmun.
Aapaaŋ, nanġausiaqaġiñ nalautchumaagaqsikkapkun. Tavra nipi tusaġnaŋaruq qiḷaŋmiñ uqallaktuaq, Nanġausiaqaaniŋaruŋa ilivich savaaġianikkapkun, suli nanġausiaqavsaaġniaqtuŋa ilivich nalautchu­maagaqsikkapkun.
Iñugiaktuat makitaruat tamaani tusaaŋagaat nipi aasii uqallakłutiŋ kallulanivḷugu. Allalli uqallaŋarut, Isaġulgum uqautiŋagaa.
Tavra Jesus uqallautiŋagai, Taamna nipi tusaġnaŋaruq ilivsi pisigivlusi, uvaŋaŋił̣aak.
Paŋmapak isivġiqsauniksraŋa mattuma nunam iñuata tikitchuq. Paŋmapak Tuunġaq atanniqsimariŋa mattuma nunam iñuŋisa akiiḷi­rauniaqtuq.
Aasii kiviktauguma aŋarraurakun uvaŋa qaisuliqsinniaġitka iñupayaat uvamnun.
Taamna uqallausiġiŋagaa iḷitchuġipkaqsaqługu qanutchikun tuqqutikun ilaan tuquniaqtilaani.
Iñugiaktuat kiuŋagaat, Tusaaŋarugut pitquraniñ Christ innivḷugu isuitchuamun. Qanuġlutin uqallakkumiñaqpich Iġñiŋa Iñuum kivik­tauruksrauniḷugu? Kiuvauna Iġñiŋa Iñuum?
Jesus kiuŋagai, Uvaŋa qaummatauruaŋaa nayuutiuravsaallaŋniaq­tuŋa ilivsiññun. Sivunmuktuġitchi qaummatiqaŋŋavsi, iḷaanni taaqsisi­viaġaasi. Iñuk pisuaqtuaq taaqtuami naluruq suŋnamuktilaamiñik.
Qaummatiqaŋŋavsi ukpiġitchi qaummatauruamun miqłiqtuliutiyu­mausi God-mun qaummatiqaġlusi.
Jews ArguasuutaatTavra Jesus uqallausiġianikamiuŋ taamna, aullaŋaruq aasii iriqłuni ilaiññiñ.Tavra ilaa piŋagaluaqtillugu qanutun iñugiaktigiruanik aliuġnaq­tuanik nalupqinaiyautinik kiutilaamiñun takkuġmiŋni, iliŋich ukpiŋaitchut ilaanun.
Tainnainŋaniqsuq uqaluk uqautigiŋakkaŋa uqaqtaata God-im Isaiah-m taŋŋiquvlugu,“Ataniiq, kia ukpiġiŋavauŋ quliaqtuaqput, suli kimun Atanġum salapqiŋavauŋ suaŋŋatini.”
Tavraasii iliŋich ukpiġumiñaiñŋarut qanuq Isaiah uqallavsaaŋaruq,
“God-im ayaupkaġmatun piŋagai. Ilaan sivuniqsiḷguiḷiŋagai isumaŋich, iḷisaqsriḷḷaiqł̣ugich tautukkamiŋnik puttuqsriḷḷaiqł̣ugiḷḷu isumaŋich, aasii saallutiŋ uvamnun iłuaqsitqulutiŋ.”
Isaiah-m uqallausiġiŋagaa taamna qanuq tautuŋavlugu Jesus kamanautaa aasii ilaa uqautigivlugu.
Tainnaitkaluaŋŋaan iñugiaktuat ataniġnaqutiqaqtuaniñ ukpiŋarut ilaanun, aglaan sivuuġagivlugich Pharisees, iliŋich iḷitchuġipkaŋait­chut taavrumiŋa, anitauniaġasugalutiŋ Jew-guruat aŋaayyuvianniñ,
qanuq nakuaġiłhaaŋagaat nanġausiaqaġniq iñuŋniñ naumavlugu nanġausiaqaġniġmiñ God-miñ.
Isivġiusiaqaġniq Jesus UqaluŋiñiñTavra Jesus nipatusivḷuni uqallaŋaruq, Iñuk ukpiqtuaq uvamnun ukpiqsiññaŋitchuq uvamnun aglaan tilirimnullu.
Qaiŋaruŋa qaummatauvluŋa iñupayaanun, kiñaliqaa ukpiqtuaq uvamnun taaqtuamiitquŋił̣ł̣ugu.
Kialiqaa tusaakpagich uqalutka aasii kamagiŋił̣ł̣ugich, uvaŋa isivġi­ŋitkiga, qanuq qaiŋaitchuŋa isivġiġiaġlugich iñuich, aglaan annauti­yaqtuqługich.
Iñuk ayyairuaq uvamnik suli akuqtuŋił̣ł̣ugich uqalutka isivġiqsiqaq­tuq. Uqaluich uqautigikkaġma isivġiġñiaġaa aqulliġmi uvlumi.
Qanuq uqaŋaitchuŋa uvaŋaġruiññaq ataniġnaqutipkun, Aapam tilisiruam uvamnik ilaan piraksriŋagaaŋa sunik uqaqtuksrautilaamnik.
Aasii iḷisimaruŋa taapkua uqaluich iñuggutiqaġnaqtut isuitchuamik. Tavraasii suna uqallausiġiraġa iḷisaurrutigiraġalu pigiga Aapam uqallausiatun uvamnun.
Jesus Iqaġigai Iḷitchitqurami IsigaŋichTavra sivuani niqinaqivian Itqautim Qulaurrusiqiviŋmun, Jesus iḷitchuġiŋaruq ikarraq tikisilaaŋanik aullaġviksrani mattumaŋŋa nunamiñ Aapamun. Aasii ilaan piviuttaġivlugich nanmiñiq piñi nunamiittuat piviuttaġiŋagai isuanun-aglaan.
Tavra Jesus-lu iḷitchitquraniḷu nullautchiŋarut. Tuunġaum isum­miŋagaa Judas Simon Iscariot iġñiŋa aitchuutigitquvlugu Jesus.
Tavra Jesus iḷisimaŋaruq Aapamun qaisilaaŋanik iluqaan suaŋŋan inmiñun, suli iḷisimaŋammiuq qaiŋatilaamiñik God-miñ suli aullaġniaqtilaamiñik God-mun.
Jesus tavrani makinŋaruq niġġiviŋniñ, iḷivḷugich qalliich annuġaani, tavsiŋaruq imaiyaunmik.
Tavra kuvisiŋaruq imiġmik iqaqqiviŋmun, aasii iqaġirraqsivḷugich iḷitchitqurat isigaŋich, saluaqtiqługich imaiyaunmik tavsigikkamiñik.
Tikiñŋagaa Simon Peter, aasii Peter-m apiġiŋagaa, Ataniiq, iqaġiaq­sivigich isigatka?
Jesus kiuŋagaa, Sutilaaġa nalugaluaġiñ paŋmapak, aglaan aquvatigun kaŋiqsiñiaqtutin.
Peter-m uqallautiŋagaa, Iqaġiyumiñaipiaġitin isigatka. Jesus kiuŋagaa, Iqaġiŋitkupkiñ, piqatauyumiñaitchutin uvamnun.
Simon Peter-m uqallautiŋagaa, Ataniiq, iqaġikkich isigałhiñaŋi­ḷaatka aglaan argatka niaquġalu.
Jesus uqallautiŋagaa, Iñuk ivvaqtuaniŋaruaq iqaġiraksraitchuq isigaŋi-aglaan, qanuq salummaqtuq tamaġmi. Aasiuvva salumarusi, aglaan tamatkiŋitchusi.
Qanuq Jesus iḷisimaŋaruq kimun aitchuutiginiaqtilaamiñik, taamna pisigivlugu ilaa uqallaŋaruq, Tamatkiġḷusi salummaŋitchusi.
Iqaġianikamigich isigaŋich, tiguanikługiḷḷu qalliich annuġaani, inimiñukami uqallautiŋagai, Iḷisimavisi sutilaamnik ilivsiññun?
Taisuugivsiŋa Iḷisaurrimik Ataniġmiglu, aasii nalauttusi qanuq tain­nasiuruŋa.
Uvaŋaasii, ilivsi Ataniqsi Iḷisaurriksiḷu, iqaġiŋagupkich isigasi, ilivsivsauq iqaġiraksraġigaluaġmigisi isigasi avanmun.
Qanuq tuvraaksriŋagivsi, ilivsiḷi piruksraugaluaqtusi pikkaptun ilivsiññun.
Iḷumutupiaġataq uqallautigivsi, kivgaq una kamanałhaaŋitchuq ataniġmiñiñ, naaggaunnii taamna tilirauruaq kamanałhaaŋiñmiuq taavrumaŋŋa tilirimiñiñ.
Tamatkua iḷisimaguvsigik, quviaginiaġisi piguvsigik.
Sivuniġiŋitkivsi iluqasi, iḷisimagitka piksraqtaatka. Taamna ittuq Bible uqaluŋich nalautitquvlugich. “Iñuk niġiŋaruaq punniġu­timnik paaqłaŋasiruq uvamnun.”
Uqallautigivsi taavrumiŋa paŋmapak taŋŋiqsaŋaiñŋaan, nalautpan ukpiliquvlusi Christ-gutilaamnik.
Iḷumutupiaġataq uqallautigivsi, iñuk taamna akuqtuiruaq kimigliqaa tilikkamnik akuqtuiruq uvamnik, aasiivsauq taavruma akuqtuiruam uvamnik akuqtuġmigaa tiliriga.
Jesus Uqautigigaa Piŋaiñŋaan Aitchuutauniksrani<TS3>(Matthew 26.20-25; Mark 14.17-21; Luke 22.21-23)Tavra Jesus tainna uqaanikami, iłuiḷḷiuqpaliŋaruq aasii uqallakłuni, Iḷumutupiaġataq uqallautigivsi, iḷavsi aitchuutiginiaġaaŋa.
Tavra iḷitchitqurat qiñiġutiŋarut avanmun, nalupqisukłutiŋ kimik uqautiqaqtilaaŋanik.
Iḷaŋat iḷitchitquraŋisa, Jesus piviuttaġikkaŋa, ikusiksimaaŋaruq qaniłłuni Jesus-mun.
Tavra Simon Peter-m kiruaqtuŋagaa niaqqumiñik sivuniqaqługu, apiqquuŋ kimik uqautiqaqtilaaŋanik.
Jesus kiuŋagaa, Taamnauruq aitchuġniakkaġa uumiŋa punniviñau­ramik misuqqaaġlugu. Tavra misuqqaaqługu punniviñauraq, qaiñŋagaa Judas-mun, iġñiŋanun Simon Iscariot.
Tavra Jesus qaisaniŋmagu punniviñauraq Judas-mun, Satan isiŋaruq ilaanun. Jesus uqallautiŋagaa, Piyumakkan piuŋ qilamik.
Tavra kiñaliqaa niġġiviŋñi kaŋiqsiŋitchuq summan Jesus taavrumiŋa uqallaktilaaŋanik Judas-mun.
Judas pigimmagu maniqaġviŋat, iḷaŋich isumaŋarut Jesus-mun uqallautinasugalugu, tauqsiġiaquvlugu pigiraksraġikkaġmiŋnik niqina­qikpata, naaggaqaa aitchuiyaqtuqunasugalugu iḷiappauruanun.
Tavra, aitchuusiaġianikamiuŋ punniviñauraq, tavrauvvaa Judas aniŋaruq. Unnuaguruq.
Nutauruaq PitquraqTavra Judas anianiŋman, Jesus uqallaŋaruq, Paŋmapak Iġñiŋa Iñuum kamanaqsipkaqtauruq, aasii God kamanaqsipkaqtaummiuq ilaagun.
Tavra God kamanaqsipkaqtaukpan ilaagun, God-iptauq kamanaq­sipkaġniaġmigaa Iġñiŋa Iñuum, suli kamanaqsipkaġlugu tavrauvvaa.
Miqłiqtuuraat, paŋmapak itqatigiurallakkivsi. Ivaġniaġivsiŋa. Aasii uqallausivsun Jew-guruanun paŋmapaktauq uqallautigivsi, qaiyumiñaitchusi aullaġviksrautimnun.
Aitchuġivsi nutauruamik pitquramik, ilivsi piviuttaqqutisitchi avanmun, uvaŋaptauq piviuttaqqutiqaqtuatun ilivsiññun, piviuttaqqutisitchi avanmun.
Piviuttaqqutiguvsi avanmun, iñupayaat iḷisimaniaqtut ilivsi iḷitchit­quraġitilaavsiññik uvamnun.
Jesus Uqautigigaa Piŋaiñŋaan Peter-m Piiḷaaġniŋa<TS3>(Matthew 26.31-35; Mark 14.27-31; Luke 22.31-34)Simon Peter-m apiġiŋagaa, Ataniiq sumuŋniaqpich? Jesus kiuŋagaa, Aullaġviksrautimnun malikkumiñaitkivsiŋa paŋmapak, aglaan maligutiniaqtusi aquvatigun.
Peter-m apiġiŋagaa, Ataniiq summan malikkumiñaitpigiñ paŋmapak? Itqanaitchuŋa tuqqutisukłutin.
Jesus kiuŋagaa, Itqanaipiaqpich tuqqutisukłuŋa? Iḷumutupiaġataq uqallautigikpiñ, tiŋmiaq nipanniaŋitchuq iliŋnun piiḷaaġiŋaunnaŋa piŋasuni.
Jesus Apqutauruq AapamunIsumaaluutaittitchi. Ukpiqsimaaġitchi God-mun, ukpiqsimaa­ġitchiḷu uvamnun.
Aapama igluqpaŋani iñugiaktut inillaat. Taamna tainnainŋitpan, uqallautiniaġaluaġivsi. Aullaaqsiruŋa itqanaiyaġiaġlugu iniksraqsi.
Aasii aullaġuma itqanaiyaġiaġlugu iniksraqsi, qaitqigñiaġmiuŋa aasii nayuqsiutilusi uvamnun, sumiitkuma tavranivsauq itquvlusi.
Aasii iḷisimagiksi apqutaa aullaġviksraunma.
Thomas uqallautiŋagaa, Ataniiq, nalurugut sumugniaqtilaaġnik, qanuġlugu iḷisimaniaqpisigu apqun?
Jesus kiuŋagaa, Uvaŋa apqutauruŋa, iḷumun ittuaġlu, iñuggullu. Kiñaliqaa Aapamukkumiñaitchuq aglaan uvapkun kisian.
Iḷisimaŋaguvsiŋa, iḷisimayumiñaŋagaluaġmigiksi Aapaga. Tavraŋŋaaglaan iḷitchuġigiksi suli tautuaniŋagiksi.
Philip uqallautiŋagaa, Ataniiq, tautuktittigut Aapamik aasii qat­chuġniaqtugut.
Jesus uqallautiŋagaa, Itqatigiŋagaluaġikpiñ sivisuruamik, naluviŋa suli Philip? Iñuum tautuŋaruam uvamnik tautuŋammigaa Aapa. Qanuġlutin uqallakkumiñaqpich, tautuktittigut Aapamik?
Ukpiŋitpich uvaŋa Aapamiitilaamnik suli Aapa uvamniitilaaŋanik? Uqaluich uqalugikkatka ilivsiññun uqautigilaitkitka uvaŋa ataniġnaqu­tipkun, aglaan Aapam iñuuruam uvamni pigai savaani.
Ukpiġisiŋa uqallakama Aapamiitilaamnik suli Aapa uvamniitilaaŋa­nik, naaggaunnii ukpiġisiŋa pisigilugich savaatka.
Iḷumutupiaġataq uqallautigivsi, iñuk ukpiqtuaq uvamnun piñiaġ­miuq savaanik pikkamnik, suli kamanałhaaqtuanik savaanik makku­naŋŋa ilaa piñiaqtuq, qanuq aullaaqsiruŋa Aapamun.
Sunapayaaq apiqsriaqsi atipkun, piñiaġiga, Aapa kamanaqsipkaq­tautqulugu Iġñikun.
Apiġiguvsiŋa supayaamik atipkun, piñiaġiga.
Ilitqusiġiksuaq Unniqsuqłiisauruq QaipkaġniaġnivḷuguPiviuttaġiguvsiŋa, kamagisigik pitquratka.
Aasii aŋaayyuviginiaġiga Aapa, ilaanun aitchuqulusi allamik Ika­yuqtimik nayuqtiksravsiññik isuitchuamun.
Qimaŋniaŋitkivsi kisiŋŋuġruiññaġlusi, aglaan qaiñiaqtuŋa ilivsiññun.
Sivikitchuami nunam iñuŋisa tautuaġiŋaiġñiaġaanŋa, aglaan tau­tugniaġivsiŋa, qanuq iñuuŋaiḷaiññama ilivsivsauq iñuuniaġmiusi.
Taamna uvluq tikitpan, iḷisimaniaqtusi uvaŋa Aapamniitilaamnik, suli ilivsi uvamni, aasiivsauq uvaŋa iḷuvsiññi.
Iñuk iḷisimaruaq pitquramnik kamagivlugiḷḷu piviuttaġigaaŋa. Aapama piviuttaġiniaġaa piviuttaqsriruaq uvamnik, aasiivsauq piviut­taġiniaġmigiga suli iḷisimapkaġniaqtuŋa ilaanun.
Judas Iscariot-guŋitchuaq uqallaŋaruq ilaanun, Ataniiq, qanuġlutin iḷisimapkaġniaqpich uvaptiŋnun, iḷisimapkaġaluaġnak nunam iñuŋiñun?
Jesus kiuŋagaa, Iñuum piviuttaġigumiŋa kamaginiaġai uqalutka, aasiiḷi Aapama piviuttaġiniaġaa, aasii uvaguk qaiñiaqtuguk ilaanun suli ilaa iñuuqatigilugu.
Iñuk piviuttaqsriŋitchuaq uvamnik kamaksriḷaitchuq uqalumnik, aasii uqaluich tusaakkasi uvaŋa uqalugiŋitkitka aglaan uqalugigai Aapam tilisiruam uvamnik.
Tamatkuniŋa uqautiŋagivsi itqatigiŋŋavsi-suli,
aglaan imma Ikayuqti, Ilitqusiġiksuaq, Aapam tiliñiakkaŋa uvamnik pirritqulugu, iḷisautiniaġaasi supayaanik suli itqaqtinniaġaasi iluqaiññik uqalugiŋakkamnik ilivsiññun.
Qimaaqsikavsi tutqiqugivsi. Tutqigitchi uvaptun tutqiksuatun. Nunam iñuŋi tutqiutaitchut tutqiutipiamik tutqiutiqaqtirrutiptun ittuamik. Isumaaluutaittitchi iqsiñasiḷu.
Tusaaŋagivsiŋa uqallautikavsi, aullaġniaġnivḷuŋa suli utiġniaġniv­ḷuŋa ilivsiññun. Piviuttaġipiaŋaguvsiŋa quviasugniaŋagaluaqtusi aullaġniaġnikama Aapamun, Aapakiataŋ kamanałhaaqtuq uvamniñ.
Aasii paŋmapak kilianikkivsi taŋŋiŋaiñŋaan nalaulġiñaqpan ukpiliquvlusi.
Tavraŋŋaaglaan uqaqatigipiaŋaiġñiaġivsi, qanuq Tuunġaq, atanauraŋat nunam iñuŋisa, qaigaqsiruq tigutaaqtitchukłuŋa. Suaŋŋataitka­luaqtuq payariyumiñaġluŋa.
Tuqutinniaqtuŋa. Taamna piraksriutigiŋagaa Aapam uvamnun, iḷitchuġipkaqsaġlugich iñupayaat uvamnun piviuttaġitilaaŋa Aapa. Makittitchi, aullaqta uvaŋŋa.
Jesus Iḷumun Napaaqtuayaapiatun IttuqUvaŋa iḷumun napaaqtuayaapiatun ittuŋa, aasii Aapaga qau­naksritun ittuq napaaqtuayaamik.
Qisiqsiutipayaaq uvamniittuaq siiġñiḷaiñman, ilaan piiġaa. Aasii qisiqsiutipayaaq siiġñisuuruaq nauyumiññaksaġuugaa siiġñivsaaquvlugu.
Ilivsi salummaanikkaasi uqaluich uvaŋa uqautigikkaġma ilivsiññun.
Atausiŋŋuqatigimaaqsiŋa, uvaŋaptauq atausiŋŋuqatigimaaġniaġmi­givsi. Qisiqsiun siiġñiyumiñaitchuq inmisun pituummiŋitkumi napaaq­tuayaamun, tainnatuttauq atausiŋŋuqatigimaaŋisuaġuvsiŋa piyumiñaitchusi piraksriutimnik.
Uvaŋa napaaqtuayaatun ittuŋa, ilivsiḷi qisiqsiutitun ittusi. Tavraasii siiġñiqpaŋmatun piñiaqtusi atausiŋŋuqatigimaaġuvsiŋa, qanuq atausiŋŋuqatigiŋaisuaġuvsiŋa sumik piyumiñaitchusi.
Iñuk atausiŋŋuqatauŋaitchuaq uvamnun qisiqsiutitun igitauvluni palliġuqtuatun ittuq. Palliich qisiqsiutit katitchuugaich aasii igiłługich igniġmun aasii ikirauvlutiŋ.
Ilivsi atausiŋŋuqatigimaaġuvsiŋa suli kamagituiññaġlugich uqalutka, apiqsrisitchi supayaamik pisukkavsiññik qaisauniaqtuq ilivsiññun.
Siiġñiqpakavsi satqummiġiksi Aapama kamanautaa. Tainna pikavsi, ukpiġnaqsigiksi iḷitchitqurautilaaqsi uvamnun.
Aapam piviuttaġimmaŋa piviuttaqsrisiatun piviuttaġimmigivsi. Iñuusiqaġitchiḷi piviuttaġipkaġumiñaqsiḷusi uvamnun.
Ilivsi kamagiguvsigik pitquratka, piviuttaġipkaġniaqtusi uvamnun, uvaŋaptauq kamagimmatun Aapama pitquraŋi aasii piviuttaġipkaq­łuŋa ilaanun.
Tamatkuniŋa uqautiŋagivsi, uvaŋa quviasuutiga iḷuvsiññiitquvlugu, suli quviasuurri naamatquvlugu.
Uvva uvaŋa pitquraġa, piviuttaqqutisitchi avanmun piviuttaqsriñip­tun ilivsiññik.
Kiñaliqaa kamanałhaaqtuamik piviuttaqqutaitchuq uumaŋŋa, iñuum tuqqutigimmagich avilaitqatini.
Avilaitqatigigivsi kamaksriguvsi pitquramnik ilivsiññun.
Tavraŋŋaaglaan taiŋaiġivsi kivganik, qanuq kivgaq naluruq suliqiti­laaŋanik atanini, aglaan taigivsi avilaitqatinik, qanuq iluqaiññik iḷitchuġipkaŋagivsi tusaaŋakkamnik Aapamniñ.
Uumiŋa pitqurriġivsi, piviuttaqqutisitchi avanmun.
Nunam Iñuŋi UumikłiqsutNunam iñuŋisa uumigikpasi, itqaumaruksraurusi uumigiqqaa­ŋagaanŋa uumikłiqsaŋaunnatiŋ ilivsiññik.
Ilivsi atausiŋŋuqatigimaaġuvsigik nunam iñuŋi, nakuaġinayaġaasi nakuaqsrisimiktun ilaisa iḷamiŋnik. Aglaan nunam iñuŋisa uumigi­gaasi qanuq atausiŋŋuqatigimaaŋitkisi, uvaŋa piksraqtaaġiŋavlusi iliŋiññiñ pigisukłusi uvaŋa.
Itqaumasigik uqaluich uqallautitka ilivsiññun, kivgaq kamanałhaa­ŋitchuq ataniġmiñiñ. Iliŋisa nagliksaaqtinŋakpanŋa, nagliksaaqtin­niaġmigaasivsauq. Iliŋisa kamagiŋakpatigik uqalutka, kamaginiaġmi­gaitchauq uqalusi.
Aglaan tamarra tamatkua piñiaġaich iluqaisa ilivsiññun uvaŋa pigikkavsi, qanuq ilaisa naluvlugu taamna tilisiruaq uvamnik.
Qaiŋaiḷḷuŋa uqautiŋaitkupkich pasirauyumiñaitkaluaqtut, aglaan paŋmapak pasiraurut piḷuunmikkun.
Iñuum uumikłiqsuam uvamnik uumigimmigaaptauq Aapaga.
Savaŋaitkuma savaanik akunġanni iñuum allam piŋaisaŋiñik, pasi­rauyumiñaitkaluaqtut. Aglaan paŋmapak tautuŋarut savaamnik suli uumigivlunuk uvaŋalu Aapagalu.
Taamna taŋŋiutausaġniqsuq uqaluŋmun aglausimaruamun ilaisa pitquraŋiññi, “Ilaisa uumigiŋagaanŋa patchisaiḷaakun.”
Aglaan Ikayuqti qaikpan, uvaŋa tiliñiakkaġa ilivsiññun Aapa miñ, taamna Ilitqusia iḷumun ittuam qairuaq Aapamiñ, ilaa iḷitchuġip­kaiñiaqtuq uvapkun.
Aasiivsauq ilivsi quliaqtuaġiniaġmigivsiŋa, qanuq nayuŋagivsiŋa isuaniñ-qaŋa.
Uqallausiġiŋagitka tamatkua iluqaisa ukpiġutaiquŋił̣ł̣usi.
Iñuich aninniaġaasi Jew-guruat aŋaayyuviŋiññiñ. Iḷumutun, piviksraq tikitchumaaqtuq qakugu kiapayaaq tuqutkumisi isumaniaq­tuq ilaa savaurriñasugaluni God-mik.
Aasii taamna piñiaġaat ilivsiññun qanuq iḷitchuġiŋaił̣ł̣ugu Aapa, naaggaunnii uvaŋa.
Aasiuvva tamatkua uqallausiġiŋagitka ilivsiññun, taimña piviksraq tikitpan, itqaquvlugich uqalutka ilivsiññun. Uqautiŋaitkivsi tamatkuniŋa isuaniñ-qaŋa, qanuq uvaŋa nayuqłusi.
Ilitqusiġiksuam SavaaŋaAasiuvva paŋmapak aullaaqsiruŋa tilirimnun, nallivsiunnii apiġi­ŋiñmigaaŋa sumuaqsimmagaaġma.
Pisigivlugu uqaluusiġa tamatkuniŋa ilivsiññun isumaalipiaġataqtusi.
Suŋiñmiuq, aasii uqallautigivsi iḷumun ittuamik, anniqsuutauniaqtuq ilivsiññun aullaġuma, qanuq aullaŋisuaġuma, Ikayuqtim ullaŋniaŋit­kaasi. Aglaan aullaġuma, tiliñiaġiga ilivsiññun.
Aasii qaigumi, ilaan qanuqpisiiḷḷiñiaġai nunam iñuŋi piḷuutikun nalaunŋarualiqinikullu isivġiġvikullu.
Qanuqpisiiḷḷiñiaġai piḷuutikun, qanuq ukpiŋitchut uvamnun.
Qanuqpisiiḷḷiñiaġai nalaunŋarualiqinikun, qanuq aullaqtuŋa Aapamun aasii ilivsi tautuaġiŋaiġñiaġivsiŋa.
Qanuqpisiiḷḷiñiaġai isivġiġvikun, qanuq Tuunġaq atanauraŋat mattuma nunam iñuŋisa isivġiqsauganiktuq.
Iñugiaktuanik suli uqautiksraqaġaluaqtuŋa ilivsiññun, kaŋiqsi­yumiñaitkisi paŋmapak.
Aglaan Ilitqusiata iḷumun ittuam qaigumi, kaŋiqsisaiññaqtinnia­ġaasi iluqaanik iḷumun ittuamik, qanuq ilaa uqaġniaŋitchuq ilaan ataniġnaqunmigun, aglaan sunapayaaq tusaarani uqautiginiaġaa. Aasii ilaa quliaqtuaġniaqtuq ilivsiññun sunik qaiyumaaqtuanik.
Ilaan kamanaqsiḷiġniaġaaŋa, qanuq uqautiniaġiga uqalumnik aasii ilaan qaaŋiqsinniaġaiḷḷi ilivsiññun.
Iluqaisa Aapam pigikkaŋi pigigitka. Taamna pisigivlugu uqallaŋaruŋa Ilitqusiġiksuaq uqautiniaġnivḷugu uqalumnik aasii qaaŋiqsinniaġai ilivsiññun.
Isumaaġullu QuviasuulluTautuaġiŋaiyasigivsiŋa. Aasiisuli sivikitchuami tautugniaġivsiŋa.
Iḷaŋich iḷitchitquraŋisa uqaurrutiŋarut avanmun, Sumik sivuniqaqługu uqallakpa, Tautuaġiŋaiyasiñivḷuni, aasiisuli, sivikitchuami tautug­niaġivsiŋa? Suli sumik sivuniqaqługu uqallakpa uqallakami, Qanuq aullaqtuŋa Aapamun?
Iliŋich uqallaŋarut, Sumik sivuniqaqpauŋ uqallausiġikamiuŋ sivikit­chuamiiġniñi? Nalugikput sumik uqautiqaqtilaaŋanik.
Iḷumutupiaġataq uqallautigivsi, qianiaqtusi suli kiŋuvġulusi, aglaalli nunam iñuŋi quviasugniaqtut. Isumaaqpagniaqtusi, aglaan isumaa­ŋaiġḷusi quviatchagniaqtusi.
Aġnaq iġñisuliaqsikami sivuuġasuuruq, qanuq piviksraŋa tikitchuq. Aasii iġñianikami, itqaumaŋaiġayukkaa iłuiḷḷiuġun, quviasuutinikłuni miqłiqtuni animman.
Tainnatun isumaaġutiqaqtusi paŋmapak, aglaan taututqigñiaġivsi aasii quviatchaktitaupiaġniaqtusi, suli kiapayaaq ipiqtusuliqsitchumi­ñaitkaasi.
Taivrumani uvlumi apiqsruqtuġniaŋitkivsiŋa sutigun. Iḷumutu­piaġataq uqallautigivsi, qiññuaġuvsi supayaamik Aapamiñ, aitchuuti­giniaġaa ilivsiññun uvaŋa iḷitchitquraġikavsi.
Paŋmapaŋmun-aglaan apiqsriŋaitchusi sumik atipkun. Apiqsrisitchi, aasii aitchuusiaqaġniaqtusi quviasuutiksi naamatqulugu.
Jesus AkimaruqUqautigiŋagitka tamatkua ilivsiññun uuktuutitigun. Piviksraq tikitchumaaqtuq tavraŋŋaaglaan uqaŋaiġviksraġa ilivsiññun uuktuuti­qaġluŋa, aglaan uqautilusi Aapakun kaŋiqsiñaqsiḷugu.
Taimña piviksraq tikitpan apiqsriñiaqtusi aŋaayyulusi Aapamun atipkun. Uvaŋaunnii apiqsrisiŋiḷḷuġivsi Aapamun, aitchuġumiñaġaasi,
qanuq Aapam ilaan piviuttaġigaasi ilivsi piviuttaġiŋakavsiŋa, suli ukpiliŋakavsi uvaŋa qaiŋatilaamnik God-miñ.
Qaiŋaruŋa Aapamiñ aasii nunamukłuŋa. Qimaaqsiḷgitkiga nuna utiqsaqłuŋa Aapamun.
Ilaan iḷitchitquraŋisa uqallautiŋagaat, Aaŋ, paŋmapak uqaqtutin kaŋiqsiñaqsipiaqługu uuktuutiŋiḷaatigun.
Paŋmapak iḷitchuġirugut iḷisimatilaaġnik supayaanik. Nalupqisu­ŋaiqsugut apiqsruutiksraiqsugullu. Taamna pisigivlugu ukpiqtugut ilivich qaiŋatilaaġnik God-miñ.
Jesus kiuŋagai, Paŋmapak ukpiliqpisi?
Piviksraq qairuq, iḷumun tikisaniktuq, ilivsi siamitauniaqavsi, iñullaa aimaaġviŋmiñun, aasii kisiŋŋuġluŋa. Aglaan kisimġiuŋiñmiuŋa, qanuq Aapam nayuġaaŋa.
Uqautiŋagivsi tamatkuniŋa tutqiutiqaquvlusi atausiŋŋuqatigiŋakav­siŋa. Nunami iłuiḷḷiuġutiqpaqaġniaqtusi, aglaan qapiŋairrutiqaġluata­ġitchi, uvaŋa akiiḷipiaġataŋagitka nunam iñuŋi iłuiḷḷiuqtitchiruat ilivsiññik.
Jesus Aŋaayyutigai IḷitchitquraniTavra Jesus uqautigianikamigich taapkua uqaluich, ilaa aaġlu­ŋaruq qiḷaŋmun uqallakłuni. Aapaa, ikarraq tikitchuq. Kamanaqsipkaŋŋa uvaŋa Iġñiġiñ Iġñiqpiḷḷi kamanaqsiḷiġumagaatin,
qanuq ilivich ataniġnaqusiŋagiŋma kamanałhaaġumiñaqsivḷuŋa iñu­payaaniñ. Taamna pisigivlugu iñuupkaiyumiñaqtuŋa isuitchuamun iluqaiññik qaisaġnik uvamnun.
Aasiuvva isuitchuaq iñuggun, ilaisa iḷitchuġivlutin kisivisualuk iḷumun God-autilaaġnik, suli Jesus Christ ilivich tiliŋakkan.
Iḷitchuġipkaŋagiga kamanautin iñuŋnun naatchivḷuŋa piraksriutiŋnik uvamnun nunami.
Paŋmapak Aapaa, kamanaqsipkaŋŋa sivuġaġni taavrumiŋa kama­naunmik pigiŋakkamnik piqatigivlutin nuna savaaguŋaunnagu.
Iḷitchuġipkaŋagikpiñ iñuŋnun qaisaġnun uvamnun nunam iñuŋi­ñiñ. Ilivich pigiŋagitin, aasii qaiñŋagitin iliŋich uvamnun, aasii kama­giŋagaich uqaluktin.
Paŋmapak iḷitchuġirut supayaat qaisatin uvamnun iliŋniŋŋaqtauti­laaŋannik.
Uqautiŋagitka uqaluksrirrutiŋnik uvamnun aasii iliŋisa ukpiġiŋa­gaich. Nalupqisuŋaiŋarut uvaŋa qaiŋatilaamnik iliŋniñ, ukpiliqł̣utiŋ tiliŋatilaamnik iliŋnun.
Aŋaayyutigitka. Aŋaayyutiŋitkitka nunam iñuŋi aglaan aŋaayyutigitka tamatkua qaisatin uvamnun, qanuq pigigitin.
Iluqaisa pitka pigigitin suli ilivich pisin pigigitka, aasii uvaŋa kama­nautiga iḷisimanaqsiruq ilaisigun.
Aasii paŋmapak nunamiinŋaigaqsiruŋa, aglaan iliŋich nunamiittut, aasii ullaaqsigikpiñ. Piḷuutaitchuatiin Aapa, qaunagikkich ilivich suaŋŋatipkun iñuich qaisatin uvamnun, atautchisun itqulugich atausiŋ­ŋuummatiptiktun.
Qaisatin uvamnun nayuŋŋaisa qaunagiŋagitka ilivich suaŋŋatipkun. Qaunagiŋagitka aasii atausiq-unnii tammaŋaitchuq, aglaan taamna iñuk tammaġumaaqtuaq Bible uqaluŋich nalautquvlugich.
Aasii paŋmapak qaiyasiruŋa iliŋnun, aasii tamatkua aŋaayyutigi­gitka takkuanni ukua, iliŋich quviasuutiqpaqaquvlugich quviasuutiqpaqaqtilaaptun.
Uqautiŋagitka piraksriutiŋnik iñuŋnun, aasii nunam iñuŋisa uumi­giŋagaich qanuq iliŋich iḷauŋitchut nunam iñuŋiñun, uvaptuttauq nunam iñuŋiñun iḷauŋitchuatun.
Aŋaayyuŋitchuŋa iliŋnun piiqulugich nunamiñ, aglaan qaunagit­quvlugich Tuunġaġmiñ.
Ilaaguakkich iliŋnuksriḷugich iḷitchuġipkaġlugich iḷumun ittuanik ilivich uqaluŋnik.
Ilivich tiliŋakamŋali iñupayaanun, tainnatun tiliŋammigitka iñupayaanun.
Aasii iliŋich pisigivlugich ilaaguaqtuŋa uvamnik iliŋnun tuqqutikun, iliŋitchauq ilaaguaqtautquvlugich iḷumutun iliŋnun.
Aŋaayyutiŋitkitka ukua iḷitchitquratka kisiisa, aglaallu taipkua ukpiġumaaqtuat uvamnun quliaqtuaŋannik tusaayugaaġiksuamik.
Aŋaayyutigitka iluqaġmiŋ atautchisun itquvlugich. Aapaa, atautchi­suttuq illich uvaptiŋni, ilivich uvamniinmatun uvaŋalu iliŋni. Atautchi­suttuq illich nunam iñuŋi ukpiliqsitchumiñaqsiḷugich iliŋnun tiliŋatilaamnik.
Iḷisimanaqsiŋakavich iliŋnik uvamni, tainnatulli iḷisimanaqsiŋaruŋa uvamnik iliŋiññi, iliŋich atautchisun itquvlugich, uvaptiktun atausiuruatun.
Uvaŋa ilaiññi suli ilivich uvamni, iliŋich atausiŋŋupiaġataġumaut, nunam iñuŋi iḷitchuġiyumiñaqsiyumaut iliŋnun tiliŋatilaamnik nunamun, suli piviuttaġivlugich ilivich piviuttaqsrisiktuttauq uvamnik.
Aapaaŋ, kipiġniuqtuŋa taapkua aitchuutigiŋaratin uvamnun itqatigitquvluŋa sumiitkuma, tautuqulugu kamanaqsiḷiqtauniġa. Kamanautiqaqtinŋagiŋma piviuttaġiŋavluŋa nuna savaaguŋaiñŋaan.
Nalaunŋaruatiin Aapa, nunam iñuŋisa iḷitchuġiŋaitkaatin, aglaan uvaŋa iḷisimaŋagikpiñ, suli ukua iḷitchitquratka iḷisimarut iliŋnun tiliŋatilaamnik.
Iḷitchuġipkaŋagikpiñ ilaiññun, suli iḷitchuġipkavsaaġniaġikpiñ, iliŋich puttuqsrisaiññaqtuaġumaut iliŋnun piviuttaġitilaamiŋnik piviuttaqsrisiktun uvamnik, uvaŋalu iḷumiŋniitilaamnik.
Jesus Tigurauruq<TS3>(Matthew 26.47-56; Mark 14.43-50; Luke 22.47-53)Jesus aŋaayyutigianikamigich taapkua uqaluich, ilaa aullaŋaruq iḷitchitquraniḷu ikaaqługu kuuġuuraq Kidron isiqłutiŋ napaaqtut nauviannun Gethsemane-mun.
Judas-gum, aitchuutiginniktuam ilaanik, iḷisimaŋammiñiġaa taamna ini, qanuq Jesus akulaitchuami kasimaqatigisuugai iḷitchitqurani tavrani.
Tavra Judas aullaŋaruq piqasiqł̣uni aŋuyaktinik, suli iḷaŋiññik munaqsrich tilikkaŋiññik aŋaayyuliqsiqpaich Pharisee-ḷḷu. Tavruŋaŋa­rut naniġuaqtuqłutiŋ satkuliraqłutiglu.
Tavra Jesus, iḷisimavluni supayaamik piñiaqtuamik inmiñun, saarva­ŋaruq aasii uqallakłuni ilaiññun, Kiña ivaqpisiuŋ?
Ilaisa kiuŋagaat, Jesus Nazareth-miu. Tavra Jesus uqallautiŋagai, Ilaaguruŋa. Judas, aitchuutiginniktuaq ilaanik, makitaqatauŋaruq ilaiññun.
Jesus uqallautimmatiŋ ilaagunivḷuni, taluqsratchakłutiŋ utiqqia­ŋarut aasii ulġuvlutiŋ nunamun.
Jesus apiġitqiŋagai, Kiña ivaqpisiuŋ? Ilaisa kiuŋagaat, Jesus Nazareth-miu.
Jesus kiuŋagai, Uqallautiŋasugaavsi ilaagunivḷuŋa. Tavra ivaġuvsiŋa, ukua iḷitchitquratka aullaġlich.
Taamna taŋŋiutausalgiññiqsuq uqaluŋnun Jesus uqallausiġiŋaraŋiñ­ñun aŋaayyukami, Taapkunaŋŋa aitchuutiŋniñ uvamnun tammaiŋit­chuŋa atautchimik-unnii.
Tavrani Simon Peter savikpaqaqłuni, amuŋagaa aasii anauvlugu aŋaayyuliqsiqpaich qaukłiata kivgaŋa, aasii taliqpianik siutaiqł̣ugu. Kivgam atqa Malchus.
Jesus uqallautiŋagaa Peter, Iḷḷiuŋ savikpaiñ puuŋanun. Isumavich akuqtuġniaŋiññasugalugu uvamnun nagliksaaġutiqpak Aapama sivun­niŋakkaŋa uvamnun?
Annas Apiqsruqtuġaa JesusTavra aŋuyaktit atanauraŋatalu Jew-guruat munaqsriŋisalu tiguŋagaat Jesus aasii qiḷiqsruivḷugu.
Aullautiqqaaŋagaat Annas-mun, qanuq aaparuaġimmagu Caiaphas-gum. Taamna Caiaphas aŋaayyuliqsiqpaich qaukłiat taavrumani ukiumi.
Caiaphas-gum uqallautiŋagai Jew-guruat anniqsuutaupiaġniaġniv­ḷugu iñuk atausiq tuqukpan pisilugich iñupayaat.
Peter-m Piiḷaaġigaa Jesus<TS3>(Matthew 26.69-70; Mark 14.66-68; Luke 22.55-57)Simon Peter-m allavlu iḷitchitquram maliŋagaak Jesus. Iḷitchitquraq taamna iḷisimaŋavlugu aŋaayyuliqsiqpaich qaukłiata, isiġumiña­ŋaruq piqatigivlugu Jesus siḷalliġuaŋanun inaata aŋaayyuliqsiqpaum.
Peter qikaŋaruq siḷami paami. Tavra alla iḷitchitquraq, iḷisimakkaŋa aŋaayyuliqsiqpaich qaukłiata, aniŋaruq aasii uqallautivlugu niviaqsiaq upkurriqiri, itqutiŋagaa Peter.
Niviaqsiam upkurriqirim apiġiŋagaa Peter, Iḷagiŋitkaluaqpatin uuma iñuum iḷitchitquraŋisa? Ilaa uqallaŋaruq, Iḷagiŋitkaanŋa.
Tavra kivgat munaqsriḷḷu igniqsuŋarut qanuq qiiyanaqłuni, aasii qikaġniqsut pasiaqłutiŋ. Peter iḷagiŋagaat qikaqłuni pasiaqtuaq.
Aŋaayyuliqsiqpaich Qaukłiata Apiqsruqtuġaa Jesus<TS3>(Matthew 26.59-66; Mark 14.55-64; Luke 22.66-71)Tavra aŋaayyuliqsiqpaich qaukłiata apiqsruqtuŋagaa Jesus iḷit­chitquraŋigun iḷisaurrutiŋigullu.
Summan apiqsruqpiŋa? Apiqsrukkich iñuich naalaġniritka qanuq uqaŋatilaamnik ilaiññun. Iḷisimarut uqautigiŋaramnik.
Taamna uqallausiġianiŋmagu, iḷaŋata munaqsrich qikaqtuam saniġaani patiŋagaa Jesus uqallakłuni, Tainna kiuraksraġiviuŋ aŋaayyuliq­siqpaich qaukłiat?
Jesus kiuŋagaa, Uqaŋaguma killukuaġluŋa, iḷitchuġipkaġuŋ iñuŋnun killukuaġutiga. Aasii nalaulluŋa uqaġuma, summan patikpiŋa?
Tavra Jesus qiḷiqsruiŋavlugu, Annas-gum aullaqtitkaa Caiaphas-mun aŋaayyuliqsiqpaich qaukłiannun taavrumani ukiumi.
Peter-m Piiḷaaġivsaaġaa Jesus<TS3>(Matthew 26.71-75; Mark 14.69-72; Luke 22.58-62)Tavra Simon Peter qikaŋaruq pasiaqłuni. Iñuich iḷaŋisa uqallau­tiŋagaat, Iḷagiŋitpatin iḷitchitquraŋisa taavruma iñuum? Ilaa piiḷaaŋaruq aasii uqallakłuni, Iḷauŋitchuŋa.
Iḷaŋata kivgaŋisa aŋaayyuliqsiqpaich qaukłiata, nanmiñiŋata iñuum Peter-m siutaiŋakkaŋata, apiġiŋagaa, Tautuŋaitpigiñ Jesus piqatigivlugu Gethsemane-mi?
Peter piiḷaatqiŋaruq. Aasii tavrauvvaa tiŋmiaq nipanŋaruq.
Jesus Apiqsruqtuġaa Pilate-gum<TS3>(Matthew 27.1-2, 11-14; Mark 15.1-5; Luke 23.1-5)Tavra iñuich aullautiŋagaat Jesus igluqpaŋaniñ Caiaphas isivġiġ­viŋmun igluqpaŋaniittuamun kavanam. Uvlaatchaurauŋaruq. Jew-guruat isiŋitchut isivġiġviŋmun salumaiḷisuŋił̣ł̣utiŋ niġiḷḷasukłutiŋ Itqaunmi Qulaurrusiqiviŋmun.
Tavra Pilate anniqiŋagai aasii uqallautivlugich, Sumik pasikkuti­qaqpisi uumuuna iñukun?
Ilaisa kiuŋagaat, Una iñuk pitquranik navguirauŋitpan aitchuutigi­nayaitkikput iliŋnun.
Pilate uqallautiŋagai, Pisiuŋ ilivsiññik aasii isivġiġḷugu ilivsi nanmiñiq pitquravsigun. Jew-guruat uqallautiŋagaat, Uvagut tuqutchipkaq­tauyumiñaitchugut iñuŋmik pitquraŋisigun Rome-miut.
Taamna taŋŋiutausaŋaniqsuq uqaluŋmun Jesus uqallautaanun qanutchikun tuqqutikun tuquniaqtilaamiñik.
Pilate isitqiŋaruq isivġiġviŋmun aasii ququaqługu Jesus uqallautivlugu, Ilivich Umialigivatin Jew-guruat?
Jesus kiuŋagaa, Taamna uqallausiġiviuŋ iliktuġruiññaq, naagga allat uqallautivatin uvapkun?
Pilate kiuŋagaa, Jew-gunasugiviŋa? Jew-guqativich nanmiñiq aŋaayyuliqsiqpaiḷḷu qaiñŋagaatin uvamnun. Sumik piŋavich?
Jesus kiuŋagaa, Umialguŋitchuŋa mattumuŋa nunamun. Umialgu­guma mattumuŋa nunamun, kivgatka aŋuyakkayaqtut aitchuutautqu­ŋiḷḷuŋa Jew-guruanun. Umialguŋitchuŋa nunam iñuŋiñun.
Tavra Pilate uqallautiŋagaa, Uvva umialgurutin? Jesus kiuŋagaa, Ilivich uqallaktutin umialgunivḷuŋa. Taamna pisigivlugu aniŋaruŋa. Suli qaiŋaruŋa nunamun quliaqtuaġisukługu iḷumun ittuaq. Iñupayaam ivaqłiaruam iḷumun ittuamik naalaġnigaaŋa.
Pilate apiġiŋagaa, Suuva iḷumun ittuaq?
Jesus Tuquruksraġuġaat<TS3>(Matthew 27.15-31; Mark 15.6-20; Luke 23.13-25)Taamna uqallausiġiqqaaqługu, anitqiŋaruq Jew-guruanun, aasii uqallautivlugich, Iḷitchuġiruŋa patchisiksraisilaaŋanik.Aglaan ilivsi piḷġusiqaqtusi uvaŋa tigutaaqtauŋaiqsitchitquvluŋa iñuŋmik Itqaġviŋmi Qulaurrusiqiviŋmun. Tigutaaqtauŋaiqsitchitquvi­siŋa Umialgannik Jew-guruat?
Iliŋich nipaallatqiŋarut, Ilaaniŋiḷaaq aglaan Barabbas-mik. Barabbas tigligayuktiqpauŋaruq.
Tavra Pilate tigupkaŋagaa Jesus aasii ipiġaqtuqtiłługu.
Aasiiḷi aŋuyaktit niaquġusiuŋarut kakiḷḷaġnaqtuanik qisiqsiutinik, aasii iḷivḷugu niaquanun, suli annuġaaqługu suŋauraammaġiksua­mik annuġaamik umialiktun.
Ilaisa ullakługu ilaanun kipagivlugu nanġarraqsiŋagaat, Sivisuruamik iñuuli Umialgat Jews, pattakługulu argagmiŋnik.
Pilate anitqiŋaruq aasii uqallautivlugich, Uvva, annisiniaġiga ilivsiññun iḷisimatquvlusi uvaŋa iḷitchuġiŋisilaamnik patchisiksramik ilaani.
Tavra Jesus aniŋaruq atuqłuni niaquġunmik kakiḷḷaġnaqtuanik suli suŋauraammaġiksuamik annuġaamik.
Aŋaayyuliqsiqpaiḷḷu munaqsriḷḷu tautukamirruŋ, nipaallaŋarut, Kikiaktuutili, kikiaktuutili aŋarrauramun. Pilate uqallautiŋagai, Piḷugu ilivsiññik kikiaktuuttusiuŋ, qanuq uvaŋa iḷitchuġiruŋa patchisiksraisilaaŋanik.
Jew-guruat kiuŋagaat, Pitquraqaqtugut aasii taavrumuuna pitqura­kun tuquruksraugaluaqtuq, qanuq ilaa inmiñik iḷiuqtuq Iġñiġinivḷuni God-mun.
Tavra Pilate tusaakamigich taapkua uqaluich, iqsitchavsaaŋaruq.
Isitqiŋaruq isivġiġviŋmun aasii apiġivlugu Jesus, Sumiñ qaivich? Jesus kiuŋaitkaa.
Jesus kiuŋagaa, Ataniġnaqutiqaġumiñaitkaluaqtutin qanuġumiñaġ­luŋa aitchuusiaġiŋisuaġupku ilivich God-miñ. Tavra taamna iñuk aitchuutiginniktuaq uvamnik iliŋnun piḷuusiqiłhamaaqtuq.
Taapkua uqaluich pisigivlugich Pilate-gum tigutaaqtauŋaiqsinniaŋagaluaġaa Jesus, aglaan Jew-guruat nipaallaksiññaŋarut, tigutaaqtauŋaiqsitkupku una iñuk, Caesar-m avilaitqatigiŋitkaatin. Iñupayaaq iḷiuqtuaq inmiñik umialiguqtiqłuni akiḷḷiḷiqsuutiruq Caesar-mun umial­guruamun Rome-mi.
Tavra Pilate tusaakamigich taapkua uqaluich, ilaan annisiŋagaa Jesus aasii aquviłłuni isivġiġvium aquppiutaŋiñun inimun atiqaqtuamun Uyaġagmik natilik, aasii Hebrew-tun uqaġniġmi taggisaa Gabbatha.
Taamna uvluġiŋagaa Jew-guruat itqanaiyaġmata Itqaunmik Qulaurrusiqiviŋmun, aasii uvluq qitiqqaqpalliqł̣uni. Pilate uqallautiŋagai Jew-guruat, Uvva Umialiksi.
Iliŋich nipaallaŋarut, Tuqulli. Tuqulli. Kikiaktuutilugu aŋarrauramun. Pilate uqallautiŋagai, Kikiaktuutiniaqpigu Umialiksi? Aŋaayyuliqsiqpaich uqallaŋarut, Umialgitchugut allamik, Caesar kisian.
Tavra ilaan aitchuutigiŋagaa ilaiññun kikiaktuutitquvlugu aŋarrauramun.
Jesus Kikiaktuurrauruq Aŋarrauramun<TS3>(Matthew 27.32-44; Mark 15.21-32; Luke 23.26-43)Tavra ilaisa tiguŋagaat Jesus, aasii anivḷuni iqsruŋagaa ilaan aŋarraurani, inimun taggisiqaqtuamun inaanik niaquġruam, taggisiqaqtuaq Hebrew-tun uqaġniġmi Golgotha.
Tavrani ilaisa kikiaktuutiŋagaat aŋarrauramun piqasiqł̣ugu malġugnik allaŋnik, Jesus qitqagnukługu.
Pilate suli aglaŋaruq aasii iḷivḷugu aŋarrauramun taiguaġnaqtuaq, Jesus Nazareth-miu, Umialgat Jew-guruat.
Iñugiaktuat Jew-guruat taiguaŋagaat taamna aglak, qanuq ini Jesus kikiaktuurrauvia qaninŋaruq iniqpaŋmun, suli aglaaguvluni Hebrew-tun Latin-tullu Greek-tullu.
Aŋaayyuliqsiqpaich tavrani uqallaŋarut Pilate-mun, Aglagnagu Umialgannik Jew-guruat, aglaan aglagiñ Una iñuk uqaqtuaq uvaŋa Umialguruŋa Jew-guruanun.
Pilate kiuŋagai, Aglaaġianikkaġa allaŋŋuġniaŋitchuq.
Aŋuyaktit Jesus kikiaktuutianikamirruŋ aŋarrauramun, tiguŋa­gaich annuġaaŋi aasii autaaqługich sisamaigułługich, atautchimik piḷ­ḷaayumiñaqsivḷugu aŋuyakti. Aglaan iḷagiŋaitkaat iḷulliat annuġaaŋisa kiluiḷaaq, qiḷaaq qulaaniñ anmun,
uqaqłutiŋ inmiŋnun, Aligaŋaiḷḷakput una, aglaan saaptautigilakput iḷitchuġisaġluta kimun piginiaqtilaaŋanik. Taamna taŋŋiutauniqsuq Bible uqaluannun inna,“Ilaisa autaaŋagaich annuġaatka inmiŋnun, suli annuġaaġa saaptautigiŋagaat.”
Tavra taamna aŋuyaktit piŋagaat. Aasiivsauq makitaŋarut saniġaani aŋarrauraŋan Jesus, aakaŋa, aakaŋallu aniqataa, Mary-ḷu nuliaŋa Clopas, Mary-ḷu Magdalene.
Tavra Jesus tautukamiuŋ aakani iḷitchitquraġlu ilaan piviuttaġirani makitaruak qaniłłutiŋ, uqallautiŋagaa aakani, Aġnaaq, ikka iġñiġiñ.
Aasii uqallaŋammiuq iḷitchitquramun, Ikka aakan. Tavraŋŋaaglaan iḷitchitquram nuutinŋagaa ilaan aimaaġviŋmiñun.
Jesus Tuquruq<TS3>(Matthew 27.45-56; Mark 15.33-41; Luke 23.44-49)Taavruma aquagun Jesus, iḷisimavluni supayaat paŋmapak naa­tilaaŋannik, uqallaŋaruq, Imiġuliqsuŋa. Taamna uqallausiġiŋagaa taŋ­ŋiquvlugich Bible uqaluŋich.
Tavrani napaŋaruq qattaq siḷivinŋaruaq wine-mik, tavra iḷiŋagaat ivsaktaqtuaq ivsaktilluataqługu wine-mik aasii isaaġutivlugu qiruat­chiamik qanġanun.
Jesus aitchuusiaġianikamiuŋ wine uqallaŋaruq, Naattuq. Aasii sikivlugu niaqquni aniġniġiŋaruq.
Jesus Kapigaat SaniqsuagunTavra uvluġimmagu Itqanaiyaġvium Qulaurrusiqivikun niqinaqivium, Jew-guruat apiġiŋagaat Pilate niuŋich navguġukługich, suli aul­lautitquvlugich, timit aŋarrauraniititquŋił̣ł̣ugich Jew-guruat Savaiññiŋanni. Qanuq taamna Savaiññiq nuimaruaguruq allaniñ Savaiññiġniñ.
Tavra aŋuyaktit qaiŋarut aasii navguqługik niuŋik sivullium, igḷua­talu kikiaktuurrauqatauruam Jesus-mun.
Aasii tikiññamirruŋ Jesus iḷitchuġivlugu tuquaniktilaaŋanik, navi­ŋaitkaich niuŋik.
Aglaan iḷaŋata aŋuyaktit kapiŋagaa saniqsuagun panamik, aasii tavrauvvaa maqiŋaruk auglu imiġlu.
Iñuk taamna tautuŋaruaq taavrumiŋa quliaqtuaŋaruq ilivsi ukpiliquvlusi. Ilaan quliaqtuaŋa iḷumun ittuq, suli ilaa iḷisimaruq iḷumun ittuamik uqaqtilaamiñik.
Tavra tamatkua piŋarut taŋŋiqsautquvlugich Bible uqaluŋich inna, “Atausiuraq-unnii sauniŋa naviktauniaŋitchuq.”
Aasiisuli alla Bible uqaluat uqaġmiuq, “Ilaisa qiñiġniaġaat kapiŋa­raqtiŋ.”
Jesus Iḷuvviuġaat<TS3>(Matthew 27.57-61; Mark 15.42-47; Luke 23.50-56)Taavruma aquagun Joseph Arimathea-ġmium ullakługu Pilate apiġiŋagaa pisukługu timaa Jesus. Taamna Joseph ukpiqtuaguruaq Jesus-mun aglaan nalunautchivḷuni sivuuġagivlugich Jew-guruat. Pilate-gum uqallautiŋagaa piyumiñaġnivḷugu timaa Jesus. Anivḷuni Joseph-gum aullautiyaqtuŋagaa Jesus timaa.
Nicodemus-lu, Jesus-mukpaalluŋaruaq unnuami, qaiŋammiuq qaġ­ġirrivḷuni akuvliġiiñik tivluktuaniglu tivraġiksuaniglu iḷuvviuġutinik tallimakipiatun uqumaisigiruanik.
Tavra qaniŋani ilaan kikiaktuurrauviata nauvianni napaaqtut inŋaruq nutaaq iḷuvvivik iñuum qaŋaunnii iḷuvġuvigiŋaisaŋa.
Tavra pisigivlugu uvluq sivuani Jew-guruat Savaiññiŋata, pisigivlugulu iḷuvvivium qaninniŋa, iḷiŋagaat Jesus tavruŋa.
Iñuitchuq Iḷuvvivik<TS3>(Matthew 28.1-8; Mark 16.1-8; Luke 24.1-12)Tavra Jew-guruat Itchaksriġmata Savaiññiŋat qaaŋiġman, Mary Magdalene iḷuvviviŋmuŋaruq uvlaaġuaqłuni taaŋŋaan­suli, aasii tautuŋagaa uyaġagruaq piiŋaruaq iḷuvvivium paaŋaniñ.
Tavra aqpamik aullaŋaruq Simon Peter-mun allamullu iḷitchitquramun taavrumuŋa Jesus piviuttaġikkaŋanun, aasii uqallautivlugik, Aul­lautiniġaat Ataniq iḷuvviviŋmiñ, aasii nalugikput sumun iḷisilaaŋanik.
Peter tavrani aniŋaruq piqatigivlugu alla taamna iḷitchitquraq, aasii aullaqiŋaruk iḷuvviviŋmun.
Iluqatik aqpanŋaruk, aglaan allam iḷitchitquram unitchaŋagaa Peter aasii tikitqaaqłuni iḷuvviviŋmun.
Aasii puuŋasivḷuni itchuaqami qiñiqsaqłuni, tautuŋagai qattiġiksuat ukił̣haat tamaani, aglaan isiŋitchuq.
Tavra Simon Peter tikiñŋaruq aasii isiqłuni iḷuanun iḷuvvivium. Aasii tautuŋagai qattiġiksuat ukił̣haat tamaaniittuat,
ukił̣haaġlu niaquaniinŋaruaq itqatauŋiññiqsuq qattiġiksuanun ukił̣­haanun, aglaan imulaaŋavluni inniqsuq inmigun.
Tavra alla iḷitchitquraq, tikitqaaŋaruaq iḷuvviviŋmun, isiŋammiuq aasii tautukługich ukpiliŋaruq.
Tamauŋanun-aglaan kaŋiqsiŋaitkaich Bible uqaluŋich, ilaan aŋiruk­srauniŋagun tuqqunmiñ.
Tavra iḷitchitqurak utiŋaruk aimaaġviŋmiŋnun.
Jesus Niptaqtuq Mary Magadalene-mun<TS3>(Matthew 28.9-10; Mark 16.9-11)Tavrali Mary makitaŋaruq qiavluni siḷataani iḷuvvivium, qianial­laġmi puuŋasivḷuni itchuaŋaruq iḷuvvivium iḷuanun,
aasii tautuŋaruq malġugnik isaġullaŋnik qatiqtuanik annuġaaqaq­tuaŋnik, aquppiruaŋnik timaata Jesus nallavigiŋaraani, igḷua niaquani aasii igḷua isigaŋiñi.
Iliŋikta apiġiŋagaak, Aġnaaq, summan qiavich? Ilaan kiuŋagik, Atakkiataŋimma aullautiŋaniġaat Ataniġa, aasii nalugiga sumun iliŋiññun iḷisilaaŋanik.
Tainna uqallaanikami, kiŋiaŋaruq aasii tautuŋagaa Jesus makitaruaq, aglaan iḷisaġiŋitkaa Jesus-gutilaaŋanik.
Jesus apiġiŋagaa, Aġnaaq, summan qiavich? Kiña ivaqpiuŋ? Isum­matigivlugu nunaliqiraunasugalugu, Mary uqallaŋaruq ilaanun, Iñuuk, sumun aullautiŋagupku uqallautiŋŋa sumun iḷiŋatilaaŋanik, aullautiyumagiga.
Jesus tuqłuŋagaa atqanik, Mary. Mary qiviaŋaruq aasii uqallakłuni ilaanun Hebrew-tun, Rabboni (sivuniqaqtuaq Iḷisaurrii).
Jesus uqallautiŋagaa, Tiggunaŋa qanuq mayuaniŋaitchuŋasuli Aapamun. Aglaan aullaġiñ aniqatiimnun aasii uqallautilugich, mayu­ġumaagaqsiruŋa Aapamnun Aapavsiññullu, suli God-imnun God-ivsiññullu.
Mary Magdalene aullaŋaruq aasii uqallautiŋagai iḷitchitquraŋi, Tautuŋagiga Ataniq. Suli quliaqtuaġutiŋagai Jesus uqaluŋiñik.
Jesus Niptaqtuq Iḷitchitquramiñun<TS3>(Matthew 28.16-20; Mark 16.14-18; Luke 24.36-49)Unnugiaġniŋani taavruma uvlum, tugliani uvlum Jew-guruat Savaiññiŋata, upkuat umiktuŋapkaqługich iḷitchitqurat irvianni, iqsivḷutiŋ Jew-guruanik, Jesus qaiŋaruq aasii makiłłuni akunġannun uqallautivlugich, Tutqiutiqaġitchi.
Taamna uqallausiġianikamiuŋ, ilaan maniŋagai ilaiññun argagni saniqqaniḷu. Tavra iḷitchitqurat quviatchaŋarut tautukamirruŋ Ataniq.
Jesus uqallautitqiŋagai, Tutqiutiqaġitchi. Aapavli tiliŋammaŋa, tainnatulli tiligivsi.
Taamnaasii uqallausiġianikamiuŋ, aniqsaaġvigiŋagai uqallautivlugich, Ilitqusiġiksuaq aitchuusiaġisiuŋ.
Uqallautiguvsigik iñuich God-mun suliqutigiŋaiġñiḷugich itqauma­yumiñaiġḷugich piḷuutiŋich ukpiliqpata, suliqutigiŋaiqsaurut. Aasiisuli uqallautimmiguvsigik God-mun suliqutigiŋaiŋiññiḷugich piḷuutiŋich ukpiliŋitpata, suliqutigiŋaiqsauŋitchut.
Jesus-lu Thomas-lu KasuutirukTavra Thomas, iḷaŋat qulit malġuk, taggisiqaqtuaq igḷuanik Malġim, piiñŋaruq iḷamiñi Jesus qaimman.
Tavraasii allat iḷitchitqurat uqallautiŋagaat, Tautuŋagikput Ataniq. Thomas uqallautigiññaŋagai, Tautuŋisuaġupkich argaŋiñi ikiŋich kikiagich, suli argatka iḷiḷugich ikiŋiññun kikiagich, iḷiḷugiḷḷu argatka saniġaanun, ukpiġumiñaipiaqtuŋa.
Tallimat piŋasut uvlut pianiŋmata, iḷitchitquraŋi iglumiinŋalgit­chut, aasii Thomas itqatauŋaruq. Upkuat umiktuutiqaŋarut, aasii Jesus qaiŋaruq qikaqłuni akunġannun. Uqallaŋaruq, Tutqiutiqaġitchi.
Tavraasii ilaan uqallautiŋagaa Thomas, Iḷḷiuŋ argaiñ uvuŋa suli tau­tukkich argatka, isaaġutilugiḷḷu argaktin aasii iḷiḷugich saniqsumnun. Arguasuŋaiġiñ aglaan ukpiqsimaaġiñ.
Jesus uqallautiŋagaa, Ukpiliqsutin tautuanikamŋa kisianik. Quvia­suglich iñuich tautuŋaitkaluaqłuŋa ukpiliqsuat.
Ukua Aglaagurut UkpiliquvlusiTavra Jesus takkuanni iḷitchitqurat piŋagaluaqtuq iñugiaktuanik allanik aliuġnaqtuanik nalupqinaiyautinik kiutilaamiñik aglausimaŋit­chuanik ukunani makpiġaani.
Aglaan makua aglaagurut ilivsi ukpiquvlusi taamna Jesus Christ-gutilaaŋanik, Iġñiŋa God-im, aasii ukpiliġḷusi iñuggutinnaquvlusi ilaan suaŋŋataagun.
Jesus Niptaqtuq Tallimat Malġugnun IḷitchitquranunTaavruma aquagun Jesus salapqivsaaŋaruq iḷitchitquranun Tasiani Tiberias. Aasii salapqiŋaruq inna.
Simon Peter, Thomas taggisiqaqtuaq igḷuanik Malġim, Nathanael Cana-miu Galilee-miittuami, iġñiŋiglu Zebedee-m, suli malġuk allak iḷaŋich iḷitchitquraŋisa atautchimiinŋarut.
Simon Peter-m uqallautiŋagai, Iqalliagaqsiruŋa. Ilaisa uqallautiŋagaat, Piqasiġñiaġiptigiñ. Tavra aullaŋarut aasii ikivlutiŋ umiaqpauramun. Taavrumani unnuami aŋiiññaŋarut.
Uvluq qauksrauraqsaġataġman, Jesus makitaŋaruq tatchim siñaani, aasii iḷitchitqurat iḷisaġiŋaitkaat Jesus-gutilaaŋanik.
Jesus apiġiŋagai, Katkuqsii, iqaluutiqaqpisi? Ilaisa kiuŋagaat, Naumi.
Ilaan uqallautiŋagai, Niŋitchiuŋ kuvraq taliqpiata tuŋaanun umiaqpauram aasii iqalugniaqtusi. Tavra niŋinŋagaat aasii payyaksaŋagaat nuqitchaqamirruŋ umiam iḷuanun qanuq iqaluuvaił̣ł̣uni.
Taamna iḷitchitquraq Jesus piviuttaġikkaŋa uqallaŋaruq Peter-mun. Ataniq pikka. Simon Peter-m tusaakami Atanġutilaaŋanik, ilaan ati­ŋagai annuġaani, annuġaakłiḷiŋaruaq savakkumiññaksaaqłuni, naut­kiaŋaruq immamun.
Aasiiḷi allat iḷitchitqurat tulaŋarut umiaqpauramik, kaliłługu kuvraq siḷivinŋaruaq iqaluŋnik, qanuq uŋasiŋił̣ł̣utiŋ nunamiñ, tallimakipiatun avluġaaġniqtun.
Tulakamiŋ nunamun, tautuŋarut aluatun ittuaniñ igniġmik tavrani, iqaluŋmik qaamiutaqaqłuni punniġmiglu.
Jesus uqallautiŋagai, Qaġġirrisitchi iḷaŋiññik akkupak iqaluktavsi.
Tavra Simon Peter ikiŋaruq umiaqpauramun aasii nuqiłługu kuvraq nunamun, siḷivinŋaruaq iqalukpaŋnik 153-ñik. Aasii iñugiakkaluaqtil­lugich iqaluich kuvraq aliktuŋitchuq.
Jesus uqallautiŋagai, Qaiḷusi itqutchiġiaġitchi. Nalliata-unnii iḷitchitqurat apiġisausiiñŋagaat, Kiñailivich? Iḷisimaŋagaat Atanġutilaaŋanik.
Jesus qaivḷuni tiguŋagaa punniq aasii aitchuutigivlugu ilaiññun, tainnatun suli iqaluk piŋagaa.
Tavrani piŋatchiŋagik Jesus salapqiqsitaunini iḷitchitquranun aŋip­kaqtitauganikami tuqqunmiñ.
Jesus-lu Peter-lu KasuutirukItqutchianikamiŋ, Jesus uqallautiŋagaa Simon Peter, Simon, iġñiŋa John, piviuttaġiłhaaqpiŋa ukua iḷitchitqurat piviuttaqqutaanniñ uvamnun? Aaŋ Ataniiq, ilaan kiuŋagaa, Iḷisimarutin uvaŋa nakuaġigikpiñ. Jesus uqallautiŋagaa Peter, Niġipkakkich imnaiyaatka.
Igḷuani Jesus uqallautitqiŋagaa, Simon, iġñiŋa John, piviuttaġi­viŋa? Aaŋ Ataniiq, iḷisimarutin uvaŋa nakuaġigikpiñ, Peter uqallaŋaruq. Ilaan uqallautiŋagaa, Qaunagikkich imnaitka.
Jesus uqallautiŋagaa piŋayuaŋni, Simon iġñiŋa John, nakuaġiviŋa? Peter atqunaqłuni ipiqtutchaŋaruq pisigivlugu Jesus apiqqutaa piŋayuaŋni, Nakuaġiviŋa? Tavra Peter-m uqallautiŋagaa, Ataniiq, iḷisimarutin supayaanik. Iḷisimarutin uvamnun nakuaġitilaaġnik. Jesus uqallautiŋagaa, Niġipkakkich imnaitka.
Iḷumutupiaġataq uqallautigikpiñ, nutaġaukavich iliŋnik tavsisuuru­tin aasii aullaqłutin sumugukavich. Aglaan utuqqaġuġuvich allam iñuum qiḷiqsruiñiaġaatin isaaqtillutin aasii aullautilutin ullaguŋisaġ­nun.
Jesus taamna uqallausiġiŋagaa Peter-mun iḷitchuġipkaqsaqługu qanutchikun tuqqutikun ilaanun kamanaqsiḷiġniaqtilaaŋa God. Aasii taavruma aquagun Jesus uqallautiŋagaa Peter, Maliŋŋa.
Peter-m kiŋiaqłuni tautuŋagaa iḷitchitquraq Jesus piviuttaġiraŋa maliktuaq inmiŋnun. Taamnauŋaruq iḷitchitquraq ikusiksimaaŋaruaq qaniłłuni Jesus-mi nullautchiqamiŋ aasii apiqsrivḷuni, Ataniiq, kia aitchuutiginiaqpatin?
Peter-m tautukamiuŋ, uqallautiŋagaa Jesus, Ataniiq, qanuġniaqpa­liuna?
Jesus kiuŋagaa, Uvaŋa pisuutiginiġupku ilaa iñuutqulugu qaiñim­nun-aglaan, suuva taamna iliŋnun? Maliŋŋa.
Taamna uqallaun siaminŋaruq akunġanni aniqatiit taamna Iḷitchitquraq tuquniaŋiññivḷugu. Jesus uqallaŋaitkaluaġmiuq ilaanun tuqu­niaŋiññiḷugu, aglaan uqallaŋaruaq, Pisuutiginiġupku iñuutqulugu qai­ñimnun-aglaan, suuva taamna iliŋnun?
Taamna iḷitchitquraq taamnauruq quliaqtuaqtuaq tamatkuniŋa, suli ilaaguruq aglaktuaq tamatkuniŋa, aasii iḷisimarugut ilaan quliaqtuaŋi iḷumun ittut.
Jesus piŋagaluaġmiuq iñugiaktuanik allanik sunik. Iluqaqpiuraġ­miŋ aglautiŋakpata makpiġarriuġlugich iñugiakpaiḷḷutiŋ matugaluaq­parruŋ nuna sippaqaġayaqtutsuli.
SAVAAŊICH TILIRAURUATSavaaŋich TilirauruatNakuaġiramnun Theophilus-mun. Sivulliġñi makpiġaani uqausi­ġiŋagitka iluqaisa Jesus savaaġikkaŋi iḷisaurrutiŋiḷu,
Malġukipiami uvluni tuqutauqqaaqłuni tautuktitqataŋaruq inmiñik ilaiññun iñugiaktuani, nalupqinaiqł̣ugu iñuutilaani. Ilaisa tautukkayu­ŋagaat, uqaqatigivlugiḷḷu ilaata God-im atanniqsimmataanik iñuŋnun.
Katinmata atautchimun Jesus piraksriŋagai uumiŋa, Jerusalem-miñ aullaġnasi, aglaan utaqqiyumagiksi aitchuutiksraun Aapama unniq­suqłiisaa, uqautigiŋakkaġa ilivsiññun.
Qanuq John paptaiġutiqaŋaruq imiġmik, aglaanuvva iñukitchuat uvlut pianikpata, Ilitqusiġiksuaq iḷuvsiññun iḷiñiaġiga.
Jesus Mayuurrauruq QiḷaŋmunTavra iḷitchitqurat katinnamiŋ piqatigivlugu Jesus apiġiŋagaat, Ataniiq, paŋmapak isagutipkaġniaqpiuŋ Israel-guruat umialiqaġumi­ñaqsiḷugich inmiŋni taimanisun?
Jesus kiuŋagai, Ilivsi iḷisimaraksrautigiŋitkisi uvlullu piviksrallu Aapam inillaŋaraŋi ilaan ataniġnaqunmigun.
Aglaan Ilitqusiġiksuam qaigumi ilivsiññun suaŋŋasiġñiaġaasi quliaq­tuaġumiñaqsiḷusi tusaayugaaġiksuanik uvapkun Jerusalem-mi, iluqaa­niḷu Judea-mi, Samaria-miḷu, uŋasigñiqsraŋiññullu nunam.
Tavra taapkuniŋa uqautianikkamigich takunnaqtillugich, ilaa mayuurrauŋaruq qiḷaŋmun, suli nuvuyam tautugnaiqsinŋagaa ilaiññiñ.
Tavra takunnaġataviksillugich qiḷaum tuŋaanun aullaġvianun, iññuk malġuk makitaaniŋaniqsuk saniġaanni qatiqtuanik annuġaaqaq­tuak,
aasii uqallakłutik, Galilee-ġmiuguruasii, summan makitavisi takun­naqłusi qiḷaŋmun? Taamna Jesus mayuurrauruaq ilivsiññiñ qiḷaŋmun, qaiñiaqtuq tainnatunsuli tautuusivsisun aullaġman qiḷaŋmun.
Judas SimmausiġaatTavra iḷitchitqurat utiŋarut Jerusalem-mun iġġiuramiñ atiqaq­tuamiñ Olives, half-a-mile-tun uŋasiksigiruaq iniqpaŋmiñ.
Tavra tikiññamiŋ Jerusalem-mun mayuŋarut qiḷaguamun inigikka­miŋnun, Peter-lu John-lu James-lu Andrew-lu Philip-lu Thomas-lu Bartholomew-lu Matthew-lu James-lu iġñiŋa Alphaeus, Simon-lu Zealot-guruaq, Judas-lu iġñiŋa James.
Taapkua iluqaġmiŋ katitkayuŋarut aŋaayyuqatigiikł̣utiŋ akulaił̣­ł̣ugu, piqatigivlugich aġnat, Mary-ḷu aakaŋa Jesus, aniqatiiŋiḷu.
Uvlut iñukitchuat pianiŋmata kasimaŋarut ukpiqtuat iñugiaktilaa­qaqpalliqł̣utiŋ 120, aasii Peter makinŋaruq uqaġukłuni,
Aniqatiit, Bible uqaluŋich nalauttuksrauŋarut Ilitqusiġiksuam uqaqtinmagu David, sivuniġivlugu Judas, aullarriruaq taapkunuŋa tigutaaqsiruanik Jesus-mik.
Qanuq taamna Judas iḷagiŋagikput, suli aitchuusiaqaqłuni, iḷauvluni taavrumani savaaptiŋni.
(Tavra taamna iñuk tauqsiŋaruq nunamik, akiḷiusiaŋanik piḷuusi­qiaqpaŋmi. Tavrani ilaa tuquŋaruq katakłuni, niaqquni sivulliġivlugu, aasii qaaqłuni, iluqaġmiŋ ilġaviŋi pikiaŋarut.
Suli taamna tusaaŋagaat iluqaġmiŋ iñuich Jerusalem-miittuat, taamna nuna atchiŋagaat uqausiġmiŋni Akeldama, sivuniqaqtuaq Nunaŋanik Augum.)
Peter uqavsaaŋaruq, Qanuq aglausimaruq makpiġaaŋiñi Psalms,“Ilaan aimaaġvia iñuiġḷi, suli kialiqaa iñuuviginagu.”Aglausimammiuq-suli inna,“Ilaan savaaŋa allam piḷiuŋ.”
<sup>(21-22)</sup> Tavraasii iñuum iḷaraksraġigaatigut, tautuŋaruam, quliaqtuaġu­miñaqsiŋaruavlu Ataniq Jesus aŋimman. Taamna iñuk piqatauruk­srauŋaruq uvaptiŋnun iluqaani Ataniq Jesus kukiḷuŋman piqatigivluta, isagutilġataġniŋaniñ John alġaqsruimman paptaiġunmik, uvlumunag­laan Jesus mayuurraumman uvaptiŋniñ qiḷaŋmun.
(-)
Tavra ilaisa nalunaiŋagaich malġuk. Joseph taggisiqaqtuaq Barsabbas-mik atiqaġmiruaq Justus-mik, Matthias-lu.
Tavra iliŋich aŋaayyuŋarut uqaqłutiŋ, Ataniiq, iḷisimagitin uumma­tiŋich iñupayaat. Aasii Ataniiq, nalunaiġuŋ nalliak ukuak piksraqtaa­ġitilaaŋanik iliŋnun,
inaŋiutautquvlugu Judas-mun uumani savaurriñiġmi, tiliraunikun qimakkaŋagun, aullaqłuni ilaan iniksraunmiñun.
Tavra tiguullaivḷutiŋ atiġnik piksraqtaaġiŋagaat Matthias. Tavra Matthias iḷḷatiŋagaat qulit atautchimun tilirauruanun.
Ilitqusiġiksuaq QairuqTavra uvlua Pentecost-liqivium tikiñman, iluqaġmiŋ ukpiqtuat kasimaŋarut inimi atautchimi.
Tavraŋŋatchiaq qiḷaŋmiñ qaiŋaruq sukpaluk anuqsraallaviñaqtua­tun, aasii immiŋagaa iluqaan igluqpak kasimaviat.
Tavra tautuŋarut qiññaqaqtuanik uqqatun igniġnik siamittuanik inmiŋnun, aasii iñullaa aksiuŋagaa uqqatun ittuam.
Aasii iluqaġmiŋ immiqsauŋarut Ilitqusiġiksuamik, aasii uqaaqsivḷu­tiŋ allanik uqautchiñik naluramiŋnik, Ilitqusiġiksuam suaŋŋasiġmatiŋ uqaġumiñaqsivḷugich.
Tavra Jerusalem-mi iñuuniaqtuaqaŋaruq Jew-nik, God-iliqirua­nik iñuŋnik, qairuanik nunapayauraniñ.
Kamasualavlutiŋ aliuqłutiglu uqallaŋarut, Uvvaukua iluqaġmiŋ uqaqtuat Galilee-ġmiugurut.
Aasii qanuqłutiŋ tusaavisigik uqaqtuat uvagut uqausiḷḷaaptigun?
Uvagut-uvva Parthian-miut Mede-miullu Elamite-miullu iñuŋiḷḷu Mesopotamia-m Judea-vlu Cappadocia-vlu Pontus-lu Asia-vlu,
Phrygia-miḷḷu Pamphylia-miḷḷu Egypt-miḷḷu nunaŋiñiḷḷu Libya-m qanittuam Cyrene-mun, iḷavullu piruat Rome-miñ,
iluqaġmiŋ Jew-llu, Jew-guŋitchuallu ukpiliŋaruat Jew-guruatun, iḷa­vut-suli qaiŋaruat Crete-miñ Arabia-miḷḷu. Tamarra iluqaisa tusaagivut uqaqtuat uvagut nanmiñiq uqausivsiktun, uqautigivlugich kamanaq­tuat sut God-im piŋaraŋi.
Tavra iñuich kamasuŋarullu kaŋiqsiḷḷaiŋarullu, apiqsruqtuutivlutiŋ avanmun, Sumik taamna sivuniqaqpa?
Aglaalli allat kipakłiqł̣utiŋ ukpiqtuanik uqaŋarut, Uvvaukua iñuich imiŋasiñiqsut.
Peter-m AlġaqsruutaaTavra Peter, makitqatauvluni qulit atautchimun tilirauruanun, nipatusivḷuni uqautirraqsiŋagai iñusalaich uqaqłuni, Jew-guqatitkaa, iluqavsiḷu iñuuruasii Jerusalem-mi, naalaġnisiŋa uqallautiksrautimnik.
Aŋutit ukua imiŋasiŋaitchut tainna isummatigikkasi, qanuq uvva nine o’clock-paalluktuq uvlaami.
Aglaan taamna taŋŋiutauruq uqaqtaata God-im Joel uqaluanun inna,
“God uqallaŋaruq, Tavra aqulliġñi uvluni inna piñiaqtuŋa. Kuviñiaġiga Ilitqusiġiksuaġa iñupayaanun, igñisiḷu panisiḷu uqaqtiġuġlugich uvamnun, suli nukatpiasi qiñiqtuuraaqtitauniaqtut pisuutimnik, suli utuqqanaasi siññaktuqtitaulutiŋ pisuutimnik.
Aaŋ, uvluni taipkunani siaminniaġiga Ilitqusiġiksuaġa kivgamnun, aŋutikkaluanun aġnanullu, aasii iliŋisa uqautiginiaġaat pisuutigikkaġa.
Suli qiñiqtinniaġitka nunamiittuanun tatamaatchagnaqtuat qiḷaŋmi pamani. Suli aliuġnaqtuat nalupqinaiyautit suaŋŋatiqaqtilaamnun maani nunami, auk maqipkaqtauluni, igniġlu, puyuġruaġlu.
Siqiñiq taaqsiñiaqtuq, suli tatqiq kaviqsiñiaqtuq auktun sivuani Atanġum isivġiiviksrautaata qaiñiksraŋan kamanaqtuaq, naluruuraaġnaġumiñaitchuaġlu.
Aasii kiñaliqaa ikayuqtaiḷiqiruaq Ataniġmun annaurrauniaqtuq.”
Iñuŋi Israel, tusaasigik ukua uqaluich. Ilivsiññun God-im ukpiġ­naqsiḷiŋagaa Jesus Nazareth-miu ilaan piksraqtaaġiŋatilaaŋanik, savakłuni ilaagun kamanaqtuanik, aliuġnaqtuaniglu. Taamna iḷisima­giksi, qanuq tamatkua piŋagai akunnavsiññi.
God-im ilaan pisuutigivlugu, iḷisimavluniḷu, sivunniutianiŋagaa Jesus aitchuutautquvlugu ilivsiññun. Aasii ilivsi tuqunŋagiksi, piḷuusi­qirinun kikiaktuutipkaqługu aŋarrauramun.
Aasii God-im aŋipkaŋagaa tuqqunmiñ, pilluktiłługu suaŋŋataaniñ tuqqutim, qanuq tuqqutim tigutaaqtaġiyumiñaiñŋagaa.
David aglaŋaruq Bible-ni sivuniġivlugu Jesus inna,“Iḷisimaruŋa Atanġum itqatigigaaŋa ataramik. Ił̣uiḷḷiuġniaŋitchuŋa, qanuq ilaa saniqqamniittuq taliqpiŋma tuŋaani.
Taamna pisigivlugu quviasukpaktuŋa, suli uqaluktuŋa nanġautinik ilaanun, suli uvaŋa tuquyumaaġaluaqłuŋa nalupqisuŋitchuŋa iñuutqigñiaqtilaamnik.
Qanuq ilivich God suksraaġniaŋitkiñ ilitqusiġa inaannun tuquŋaruat, naaggaunnii Piḷuutaitchuan aupkaġniaŋitkiñ.
Iḷisautiŋagiŋma apqunmik kaŋiḷḷiññaqtuamik iñuggunmun, aasii nayuqłuŋa quviasuutiqpaqaqtinniaġiŋma.”
Aniqatiit, uqaqtuksrauruŋa ilivsiññun kaŋiqsiñaqsiḷugu maŋ­ŋuptigun David-kun, ilaa tuquŋaruq, iḷuvġuruġlu, aasii iḷuvvivian nayuġaatigut uvlupaŋmun-aglaan.
David God-im uqaqtigiŋagaa, suli iḷisimaŋaruq God-im unniqsuqłii­saanik inmiñun. God-im unniqsuqłiiŋagaa David iḷaŋat kiŋuniŋisa umialiguqtinniaġnivḷugu ilaatuttauq.
David puttuqsripkaqtauŋaruq qanuq piyumaaqtilaaŋanik God-im, aasii uqallausiġiŋagaa aŋiyumaaqtilaaŋa Christ, aasii uqallaqłuni inna, “Ilaa suksraaqtauniaŋitchuq nunaŋannun tuquŋaruat. Ilaan timaa auniaŋitchuq.”
Taamna Jesus God-im aŋipkaŋagaa, aasii taavrumuuna uvagut ilu­qata ukpiqtuat iḷisimaraurugut.
Ilaa mayuurrauŋaruq taliqpiata tuŋaanun God-im, aitchuusiaqaq­łuni ilaaniñ Ilitqusiġiksuamik, Aapami unniqsuqłiisaatun. Aasii taamna paŋmapak tautukkaqsi tusaakkaqsiḷu ilaan aitchuutaa, kuvik­kaŋa uvaptiŋnun.
David mayuurrauŋaitchuq qiḷaŋmun Christ-tun, aglaan inmiñik uqallaksiññaŋaruq inna,“Ataniq uqallaŋaruq Atanimnun, Aquvittin uvuŋa taliqpiŋma tuŋaanun
uumigiritin uvamnun akiiḷitchiaġilugich.”
Tavra iñuich tusaakamirruŋ taamna qanuqpisiiḷḷirauŋarut, aasii uqallakłutiŋ Peter-mun iḷitchitquranullu tilirauruanun, Aniqatiit, suniaqpisa?
Tavra Peter-m uqallautiŋagai, Isumalitqigitchi, paptaiqsaulusiḷu ilu­qapayauravsi, atqagun Jesus Christ, God-im suliqutigiŋaiġumagai piḷuutisi itqaumayumiñaiġḷugich, aasii aitchuusiaqaġniaqtusi ilaan ait­chuutaanik Ilitqusiġiksuamik.
Qanuq God unniqsuqłiiŋaruq taavrumiŋa ilivsiññun, miqłiqtuvsiñ­ñullu, iluqaiññullu uŋasikpakkaluaqtuanun, iñupayaanun Atanġum God-ipta ququaqtaŋiñun inmiñun.
Peter-m piyumasaapiaŋagai allaniglu uqaluŋnik, siḷġiqsuqłu­giḷḷu, uqaqłuni, Annaksaġitchi tatavsausiaksrautaanniñ ukua piḷuktuat iñuich.
Tavra tamatkua ukpiqtuat Peter-m uqaluanik paptaiqsauŋarut, aasii iḷḷatiruat taavrumani uvlumi 3,000 iñuich.
Aasii taapkua iñuich atuŋagaat piviksraqtiŋ iḷisaqłutiŋ tiliraunikun iḷitchitqurauruaniñ, piqatauvlutiŋ kasimammata, niġimmatalu Atan­ġum nullautchiġviani, aŋaayyummatalu.
Ukpiqtuat IñuuniaġusiatTavra iḷitchitqurat piŋarut iñugiaktuanik aliuġnaqtuanik nalup­qinaiyautinik God-mun tiliŋatilaamiŋnik. Aasii iñupayaat qiksiksrauti­qaŋarut.
Suli iluqaġmiŋ ukpiliqsuat atautchimiinŋarut, supayaatiŋ pigivlu­gich atunim.
Suli tuniuqqaŋagaich nunatiŋ suġauttatiglu, aasii autaaqługich ilu­qaiññun ukpiqtuanun, kiñapayaaq piqaqtuksraġuġaġimman.
Suli uvlumiñ uvlumun aŋaayyuliaqtaqatigiikł̣utiŋ aŋaayyuvikpaŋ­mun, suli niġiqatigiikł̣utiŋ atautchimi aimaaġviḷḷaamiŋni, niġivḷutiŋ quyyatiqaqłutiŋ, killuqsrautaił̣ł̣utiglu,
nanġaqługu God suli iviġaumakkutiqaqłutiŋ iñupayaallu. Aasiiñ Atanġum uvlutuaġman iñugiaksiḷaaġaġigai iḷḷativlugich tamatkua annaurrausaqtuat.
Pisualaitchuaq Iñuk IłuaqsirauruqTavra Peter-lu John-lu aŋaayyuvikpaŋmuŋaruk aŋaayyunaqsim­man piŋasunuŋman.
Tavra tavrani aŋaayyuvikpaum paaqpaŋani atiqaqtuam Piññaġnaq­tuamik iñuk inŋaruq pisualaitchuaq aniñiġmiñiñ-qaŋa. Uvlutuaġman akigaġayuŋniġaat taavrumuŋa paaqpaŋmun maniŋñik piatchiaqtaquv­lugu isiqtuaniñ aŋaayyuvikpaŋmun.
Tautukługik Peter-lu John-lu isiqsaqtuak aŋaayyuvikpaŋmun, apiq­sriŋaruq nagliktuusiaqsranik.
Tavra iluqatik takunnaŋagaak, aasii Peter-m uqallautiŋagaa, Qiñiqti­guk.
Tavra takunnaŋagik niġiukłuni aitchuusiaksramiñik iliŋiŋniñ.
Tavra Peter-m uqallautiŋagaa, Maniitchuŋa suuramik-unnii, aglaan aitchuġniaġikpiñ pigikkamnik, ataniġnaqutaagun Jesus Christ Nazareth-mium pisuaqugikpiñ.
Tavra Peter-m tiguŋagaa taliqpiagun, aasii makitiłługu. Tavra tav­rauvvaa isigaŋi siŋiġñiŋiḷu suaŋŋasiqsauŋarut.
Aasii minŋiqłuni makinŋaruq, pisuaqłuniḷu, aasii isiqasiqł̣ugik aŋaayyuvikpaŋmun, pisuaqłuni minŋiqtaqłuniḷu, suli nanġaqługu God.
Tavra iñupayaat tautuŋagaat pisuaqługu, nanġaġmagulu God,
iḷisaġivlugulu taimña aquppisuuruaq nagliktuusiaksrat pisigivlugich Piññaġnaqtuami, Paaqpaŋani aŋaayyuvikpaum, suli iliŋich kamasu­piaġataŋarut iłuaqsiraumman.
Peter Alġaqsruiruq AŋaayyuvikpaŋmiIñuk iłuaqsirauruaq tigummipkaqtillugu Peter-miglu John-miglu iñuich iluqaġmiŋ kamasualavlutiŋ aqpamik katinŋarut ilaiññun, taġġi­simaaġviŋmi atiqaqtuami Solomon pianik.
Tavra Peter-m tautukkamigich iñuich, uqallautiŋagai, Iñuich Israel­guruasii, Summan kamasuuttaġivisiuŋ taamna? Summan takunnaqpi­sigut? Isumavisi uvaguk suaŋŋatiptiŋnun naagga god-tiliqiniptiŋnun una iñuk pisuallasipkaġasugalugu?
God-tiŋata Abraham Isaac-guvlu Jacob-lu, God-iŋata maŋŋuupta kamanaqsiḷiŋagaa kivgani Jesus. Ilivsi aitchuutigiŋagiksi ataniġnaquti­qaqtuanun, pisuŋił̣ł̣ugulu Pilate takkuani, ilaan tigutaaqtauŋaiqsit­chukkaluaġmagu.
Aasii ilivsi piiḷaaġiŋagiksi Jesus Piḷuutaitchuaq, Nalaunŋaruaġlu, aasii apiqsriaġiłhaaqługu Pilate-mun iñuaqti tigutaaqtauŋaiqsitquv­lugu.
Aasii ilivsi iñuktaġivlugu Iñuggutiqaqtitchiruaq. Aglaan God-im aŋipkaŋagaa tuqqunmiñ. Aasii uvagut tautuŋavlugu quliaqtuaġigik­put.
Taamna Jesus taamnauruq ukpiġivlugu ataniġnaqutaa uqautigik­kaqput. Ilaan iłuaqsiŋagaa una iñuk iḷisimakkaqsi. Qanuq taamna iñuk ukpiliŋaruq Jesus-mun, aasii ukpiġutaata iłuaqsipkaġaa surruiq­ł̣ugu, aasii iluqasi tautukkiksi.
Aasii paŋmapak aniqatiit, iḷisimaruŋa taamna pikkaqsi Jesus-mun, ilivsiḷu umialiŋnasiḷu piŋagiksi naluvlusi.
God-im, sivuani taamna piŋaiñŋaan, uqautigiŋagaa uqaqtimigun iluqaisigun ilaan Christ-ni nagliksaaqtuksraunivḷugu, aasii ilaan taŋ­ŋiqsinŋagaa tainna.
aitchuusiaqaġumausi Ataniġmiñ ilitqutchivsi suaŋŋatiksraŋanik, quviasuunmiglu, suli ilaan tiliyumagaa Jesus Annaurriksraqtaani iliv­siññun.
Taamna Jesus qiḷaŋmiinniaqtuq tikitchiaġilugu supayaat nutaaġuġ­niksraŋat, God-im uqausiatun sivuani ilaaguaqtauŋaruatigun uqaqti­migun iŋiḷġaan.
Moses uqallaŋaruq inna, “Ataniq God-iksi tilisiñiaqtuq ilivsiññun, uqaqtimik aniqatiivsiññiñ uvamniktauq tilisiŋammatun. Ilivsi naalaġ­niraksraġigiksi supayaanik uqallautikpasi.
Aasii kiñaliqaa naalaġniŋitchuaq taavruma uqaqtaata God-im uqa­luŋiñik piiqsauniaqtuq God-im iñuŋiñiñ, aasii suksraunġiqsauluni.”
Aasiivsauq uqaqtiŋi God-im, taputivlugich Samuel-lu taipkualu iñuuruat aquagun, iluqaġmiŋ uqaluksraqaŋaruat uqautigiŋammigaich makua paŋmapak uvlut.
God-im unniqsuqłiisiŋi uqaqtimigun ilivsiññun ittut, aasii iḷaŋiutiv­lusi sivunniuġutiŋiñun God-im maŋŋuuvsiññun, uqallausiġmisun Abraham-mun inna, “Ilivich kiŋunipkun uvaŋa anniqsuġniaġitka iñu­payaurat nunami.”
Tavraasii God piksraŋaruq, aasii tilivḷugu kivgani ilivsiññun, sivulli­ġivlusi anniqsuġukłusi iluqasi isumalitqiksillusi piḷuktuaniñ piḷġusivsiñ­ñiñ.
Peter-lu John-lu Apiqsruqtuġaich UqaqsitaaġviŋmiTavra Peter-lu John-lu uqaġataviksillugik iñuŋnun aŋaayyuliqsiq­paich, atanauraŋallu aŋaayyuvikpaum munaqsriŋisa, Sadducees-lu ullaŋagaich,
qanuqpaaŋavlutiŋ pisigivlugu iḷisaurriñiŋat iñuŋnik quliaqtuaġivlugu Jesus aŋiñivḷugu tuqqunmiñ, ukpiġnaqsivḷugu iñuich aŋipkaqtauniaġ­niŋat tuqqunmiñ.
Tavra tigutaaŋagaich, suli inillakługik tigutaaġviŋmun uvlaakut­chiaqsaqługu, unnugruiññaġman.
Aglaalli tamatkua iñugiaktuat tusaaruat uqaluŋmik ukpiliŋarut, aasii iñugiaktilaavalliat iñuich ukpiliqsuat 5,000.
Uvlaakumman Jew-guruat atanauraŋiḷḷu, umialiŋnaŋiḷḷu, iḷisaur­riḷḷu pitquranik katinŋarut atautchimun Jerusalem-mi,
kasimaqatigivlugich aŋaayyuliqsiqpaich qaukłiat Annas, Caiaphas-lu John-lu Alexander-lu, allallu iḷauruat aŋaayyuliqsiqpaich qaukłiata nanmiñiq iḷaŋiñun.
Tavra inillaanikamisigik Peter-lu John-lu sivuqqamiŋnun apiġiŋa­gaich, Qanuqłutik taimña iñuk iłuaqsiŋavitku? Sumik suaŋŋatiqaqpi­sik? Kia ataniġnaqutaagun taamna piŋavitku?
Tavra Peter, Ilitqusiġiksuam aŋalałługu kiuŋagai, Atanaurauruasii, iñuŋnun umialiŋnauvlusiḷu,
uvaguk qanuqitilaaqtaugumnuk uvlupak pisigilugu savaaġiksuaq pirauruaq pisualaitchuamun iñuŋmun qanuġlu iłuaqsirautilaaŋa,
iḷisimaruksraurusi iluqasi, iluqaġmiglu iñuich Israel-guruat iḷisima­ruksraummiut, una iñuk makitaruaq sivuqqavsiññi iłuaqsiraupiaġata­ŋaruq suaŋŋataagun Jesus Christ Nazareth-mium, ilivsi kikiaktuuti­ŋakkaqsi aŋarrauramun, aasiiḷi God-im aŋipkakkaŋa tuqqunmiñ.
Jesus uyaġagruatun ittuq Bible uqautigikkaŋat inna,“Kaŋiġalluŋmi uyaġagruaq, piitchuiññiqsrapiaq igluqpiñiġmi, ilivsi igluqpirit iginŋagiksi.”
Iñuitchuq allamik annaurriksraptiŋnik, qanuq allamik iñuitchuq iluqaani nunami God-im atchiŋakkaŋanik uvagut annaurrigiyumiñak­kaptiŋnik.
Tavra uqaqsitaaqtitchirit iḷitchuġikamiŋ Peter-lu John-lu taluq­sraŋisilaaŋaŋnik, suli iḷisaŋaisilaaŋaŋnik iñugruiññauvlutiglu, kamasu­liŋarut. Tavra iḷitchuġiŋarut piqatauŋatilaaŋaŋnik Jesus-mun.
Tavra tautuaġivlugu iñuk iłuaqsirauŋaruaq makitaruaq saniġaaŋni, akiḷḷiḷiqsuutiksraiñŋarut.
Tavra aqpigiqqaaqługik uqaqsitaaġviŋmiñ uqaqatigiirraqsiŋarut avanmun,
uqaqłutiŋ, Qanuġniaqpisigik apkuak iññuk? Qanuquvva iñupayaat iñuuruat Jerusalem-mi iḷisimagaat suqpauruaq aliuġnaqtuaq savaaŋak taamapkuak, aasii piiḷaaġiyumiñaitkikput.
Aglaan siamitinŋaiqsaġlugu iñuŋnun tavraŋŋaaglaan kiliglavut sivuuġasaaġlugik uqautigiŋaiqulugu Jesus iñuŋmun kimulliqaa.
Tavra ququatqiŋagaich, aasii piraksriqł̣ugik suuramikunnii uqaŋai­quvlugik, iḷisaurriŋaiġḷugiglu Jesus-kun.
Tavra Peter-vlu John-lu kiuŋagaich, Ilivsiññik isivġiqsiuŋ nalliak nalaunŋatilaaŋa God-im takkuani kamaksrigumnuk, ilivsiññik naagga God-mik.
Qanuq uqautigiŋaiġumiñaitkikput uvagut uvaptiŋnik tautuŋakkaq­put, tusaaŋakkaqpullu.
Tavra uqaqsitaaqtitchirit sivuuġasaavsaaqqaaqługik Peter-lu John-lu aullaqtinŋagaich. Iliŋich iḷitchuġiŋaitchut tatavsautauyumiñaqtuamik iliŋiŋnun, qanuq iñupayaat nanġaŋagaat God taavrumuuna piruakun.
Taamna iñuk iłuaqsirauruaq aliuġnaqtuakun ukiuqaŋaruq sippiq­ł̣ugu malġukipiaq.
Tavra tusaakamirruŋ taamna, iluqaġmiŋ aŋaayyuqatigiirraqsiŋarut God-mun, uqallakłutiŋ, Sapiġñaqtuaq Ataniq, savaŋaruatiin qiḷaŋmik, nunamiglu, taġiumiglu, suli supayaanik imaġikkaŋiññik,
ilivich David kivgan maŋŋuqput ilitqusiġiksuakkun uqaqtinŋagiñ uqallaŋman inna,“Summan Jew-guŋitchuat makivsaallakpat akiḷḷiḷiutivlutiŋ Ataniġmun, isumavlutiŋ akiḷḷiḷiqsuutitiŋ taŋŋiġñiaġasugalugich pivigiruaguŋitchullu?
Umialgiḷḷu atanaurallu nunami kasimasuurut atautchimi itqanaiyaqłutiŋ akiḷḷiḷiqsuġuqługu Ataniq Christ-ŋalu.”
Tavra tainnatun iḷumun Herod-lu Pontius Pilate-lu kasimaŋaruk atautchimi uumani iniqpaŋmi, piqatigivlugich Jew-guŋitchuallu Israel-guruallu akiḷḷiḷiqł̣ugu Jesus, Piḷuutaitchuaq kivgan, Christ-guqtinŋa­ran.
Katinŋarut atautchimun pisukłutiŋ, nalugaluaŋŋaan ilivich suaŋŋa­tipkun pisuutipkullu sivunniutigianiŋakkan piyumaaqługu.
Aasii paŋmapak, Ataniiq, naluruuraaġnagu sivuuġasaaġutaat, aasii taluqsraŋaiġḷuta uvagut ilivich kivgatin uqaġumiñaqsiḷuta ilivich uqa­luŋnik.
Iliviḷḷi Ataniiq, suaŋŋatipkun iłuaqsiḷugich naŋittuat, suli aliuġnaq­tuat nalupqinaiyautauruat uqalupta iḷumun itilaaŋannik pipkaġlugich ataniġnaqutaagun piḷuutaitchuam kivgaqpich Jesus.
Tavra aŋaayyuaniŋmata ini kasimaviat aulaŋaruq, suli iluqaġmiŋ immiqsauŋarut Ilitqusiġiksuamik suli uqautigiŋagaat uqalua God-im taluqsraŋaiqł̣utiŋ.
Atunim Pigigaich SupayaatTavra atautchiiŋŋuqtuat piqatigiiksiłłutiŋ ukpiqtuat atipiaġata­ŋarut supayaakun. Kiñaliqaa uqallaŋaitchuq sunapayaaq ilaan piñi pimaaqtuġlugu, aglaan piqaŋarut supayaanik atunim.
Tavra kamanaqtuakun suaŋŋatikun tiliraunikun iḷitchitqurat quliaqtuaġiŋagaat aŋiñiŋa Atanġum Jesus, suli God-im atqunaqługu ikayuŋagai iluqaisa.
Iñuiñŋaruq piiḷḷiuqtuamik iñuŋmik akunġanni, qanuq iñugiaktilaa­miktun nunaqaŋaruat naagga igluqpaqaŋaruat tuniŋagaich, aasii qaġ­ġisivlugich akiŋich tuniamiŋ,
aasii qaił̣ł̣ugich tiliraunikun iḷitchitquranun, aasii autaaġaġigaich iñullaanun piqaqtuksraġuġaġimmata.
Tavra Joseph, Levite-guruaq aniŋavluni Cyprus-mi, tiliraunikun iḷitchitqurat atchiŋaraŋat Barnabas-mik (sivuniqaqtuamik qapiŋai­saaqtimik),
tunisiŋaruq nautchiaqaġviŋmiñik, aasii maniich qaił̣ł̣ugich tilirauni­kun iḷitchitquranun.
Ananias-lu Sapphira-luIñuglivsauq atiqaqtuaq Ananias-mik piqatigivlugu nuliani Sapphira tunisiŋaruk nunaviñiġmik iliŋikta pimiŋnik,
aasii nuliani iḷisimapkaqługu tutquqsiŋaruq iḷaŋanik akiata, aasii qaġġirrivḷuni iḷałhiñaŋiñik akiŋata tiliraunikun iḷitchitquranun.
Tavra Peter-m uqallautiŋagaa, Ananias, summan Satan-mun aŋala­titpich saglutquvlutin Ilitqusiġiksuamun, tutquqtaqaquvlutin iḷaŋanik akiata nunam?
Tuniŋaiñŋaan nunan ilivich pigiŋagiñ. Suli tunianikkaluaqapku maniich ilivich pigimmigitin. Summanaasii isummiŋavich tainna pisuk­łutin? Sagluqiŋaitkitin iñuich, aglaan sagluŋarutin God-mun.
Tavra Ananias tusaapqauraqamigich taapkua uqaluich nusiḷiŋaruq. Suli iñuich iluqatiŋ tusaaruat taavrumiŋa iqsitchaŋarut.
Nukatpiat isiŋarut, aasii nimmaaqqaaqługu timaa annisiŋagaat, aasii iḷuviqługu.
Pianikpalliġmata ikarraich piŋasut, nuliaŋa isiŋaruq naluvluni sutilaamik.
Tavra Peter uqallaŋaruq ilaanun, Uqallautiŋŋa tunigaluapiaqtilaaŋa­nik nuna tainnatun. Aġnaq uqallaŋaruq. Aaŋ, tavra tainnatun.
Tavra Peter uqallaŋaruq ilaanun, Qanuqimña atisivḷutik atunim uuk­tuqpitku Ilitqusiġiksuaŋa Atanġum. Naalaġniiñ, sukpaluat qaŋma isi­gaŋisa iḷuvviuqtuat uigñik, paamuktut, aasii annisiniaġmigaatin tain­natun.
Tavrauvvaa aġnaq ulġuŋaruq sivuġaanun Peter-m, aasii tuquvluni. Nukatpiat isiqamiŋ tautuŋagaat tuquaniktuaq, aasii akigaqługu iḷuvi­ŋammigaat saniġaanun uiŋata.
Tavra iluqaġmiŋ aŋaayyuliqiruat allallu iluqaġmiŋ tusaaruat iqsit­chapiaġataŋarut.
Kamasautit AliuġnaqtualluTavra akunġanni iñuich tiliraunikun iḷitchitqurat piŋarut iñu­giaktuanik aliuġnaqtuanik nalupqinaiyautauruanik uqaluŋmiŋ iḷumun itilaaŋanik. Tavra iluqaġmiŋ ukpiqtuat kasimaŋarut atautchimi Taġġi­simaaġviŋmi Solomon atqanik atiqaqtuami.
Nalliatunnii iñuich iḷaliqsuutisausiiñŋaruq ilaiññun, iñuŋnun uqau­tigilluataġaluaqtillugich.
Aglaan iñugiaksisaiññaŋarut iñuich iḷaliutiruat ukpiqtuanun, aŋuti­salaiḷḷu aġnallu ukpiliqsuat Ataniġmun.
Pisigivlugu tiliraunikun iḷitchitqurat savaaġikkaŋat naŋittuat iñuich akigaŋagaich apqutinun, aasii inillakługich siñigviŋñun ikuvġanullu, Peter tamaunnaaqpan taġġaŋanun-unnii nalautquvlugich iḷaŋich.
Tiliraunikun Iḷitchitqurat NagliksaaqtitaurutTavra aŋaayyuliqsiqpaich qaukłiat piqatiniḷu iluqaġmiŋ iḷauruat Sadducees-nun suammautiŋagaich killuġivlugich tiliraunikun iḷitchit­qurat. Tavra sivunniŋarut qanusiġaġukługich.
Tavra tigutaaŋagaich tiliraunikun iḷitchitqurat aasii iḷivḷugich tigu­taaqsivikaamun.
Taavrumani unnuami isaġulgan Atanġum upkuiŋagai tigutaaġvium paaqpaŋi, aasii annisikamigich tiliraunikun iḷitchitqurat uqallautiŋa­gai,
Aullaġitchi, aasii makillusi aŋaayyuvikpaŋmi uqautiyaqtuqsigik iñuich mattumuuna nutauruakun iñuggutikun.
Tavra tilirauruat kamaksriŋarut, aasii qausaġataġman isiŋarut aŋaayyuvikpaŋmun, aasii iḷisaurriŋarut. Tavra aŋaayyuliqsiqpaich qaukłiata piqatiniḷu ququaŋagaich Jew-guruat umialiŋnaŋich kasimay­yaquvlugich. Aasii tilisiŋarut uqaluŋmik tigutaaġviŋmun tilirauruat qaġġisitquvlugich inmiŋnun.
Tavra aŋuyaktit atanauraŋich qaikamiŋ, paqinŋaitkaich tigu­taaġviŋmi, aasii uqaqsitaaqtitchiriñun utiqłutiŋ quliaqtuaŋarut.
Paqinŋagikput tigutaaġvik pitchiġiiyautiqapiaqługu, suli qaunaksrit qikaqługich upkuani, aasii aŋmaqaptigu paqinŋitchugut iñuŋmik iḷuani.
Tavra atanauraŋata munaqsrich aŋaayyuvikpaŋmik aŋaayyuliqsiq­paiḷḷu tusaakamiŋ taapkuniŋa qanuqsausiiñŋarut, isumaaluutigivlugu sumun taavruma tikiutiniksraŋa.
Tavra iñuum qaivḷuni uqallautiŋagai, Iñuich tigutaaġviŋmuŋakkasi makitarut aŋaayyuvikpaŋmi iḷisaurrivḷutiŋ iñuŋnik.
Tavra atanauraŋata munaqsrich piqasiqł̣uni iñuŋmiñik qaġġisiŋagai tilirauruat, aglaan piaqłuktaqsaiḷivḷugich, anayasukłutiŋ uyaġaŋnik miḷḷuuġniaġasugalutiŋ iñuŋnun.
Tavra qaġġisikamisigik inillaŋagaich sivuġaannun uqaqsitaaqtit­chirit. Aasii aŋaayyuliqsiqpaich qaukłiata apiqsruqtuŋagai.
Tavra uqallautiŋagai, Piraksripiaġataŋagaluaġivsi iḷisaurritquŋił̣ł̣usi taavrumuuna Jesus-kun, naaggauvva ilivsi siaminŋagiksi iḷisaurrutiksi iñupayaanun Jerusalem-mi, aasii patchisaupkaqsaqłuta tuqutauniŋa­gun.
Tavra Peter-m tilirauruallu kiuŋagaich, Kamagiraksraġipiaġikput God kamaksriñiġmiñ iñuŋnik.
God-iŋata maŋŋuupta aŋipkaŋagaa Jesus tuqqunmiñ, ilivsi tuquta­nikavsiuŋ kikiaktuutivlugu aŋarrauramun.
God-im kamanaqsipkaŋagaa inillakługu taliqpiŋmi tuŋaanun Aul­larriġuqługu Annaurriġuqługulu, iñuich Israel-guruat isumalitqikku­miñaqsivḷugich, piḷuutitiŋ suliqutigiŋaiqsaupkaġlugich itqaumayumi­ñaiġḷugich.
Aasii uvagut iḷisimavlugich iḷumun itilaaŋat quliaqtuaġigivut, uva­gullu Ilitqusiġiksuavlu, God-im aitchuutaata tamatkunuŋa kamaksri­ruanun inmiñik.
Uqaqsitaaqtitchirit tusaakamirruŋ taamna, qinnalipiaġataŋarut, suli tuqutchuŋagaich tilirauruat iḷitchitqurat.
Aglaan iḷaŋat Pharisee-guruaq kasimmarririni, atiqaqtuaq Gamaliel-mik, iḷisaurri pitquranik, isumakkusiaqaġluataqtuaq iñupayaaniñ, makinŋaruq aasii piraksriivḷuni tilirauruat annisitquvlugich.
Aasii uqallautiŋagai uqaqsitaaqtitchirit, Israel-guruasii, qaunagisit­chi qanuq aŋalatchisilaavsiññik taapkuniŋa iñuŋnik.
Qanuq sivuanni makua uvlut Theudas iñukpalliŋaruq kamanaqsi­ḷiqłuni inmiñik. Aasii 400-guvalliqsuat iḷḷatiŋarut ilaanun. Tuqutauŋa­ruq, suli iluqaġmiŋ maliġuaqtiŋi siaminŋarut suuŋaiqł̣utiŋ.
Aquagun-suli Judas Galilee-ġmiu iñukpalliŋammiuq kisitchipkaqłu­gich iñuŋnik, aasii maliksuktitchivḷuni iḷaŋiññik iñuich inmiñun. Ilaap­tauq tuqutauŋammiuq, iluqaġmiglu maliġuaqtiŋi siaminŋarut.
Tavraasii paŋmapak piruakun uqallautigivsi. Qanuqsaanagich taap­kua iñuich. Iḷaksianagich. Taamna sivunniuġun savaaŋallu iñuŋniñ piruagugumi piiġñiaqtuq.
Aglaan God-miñ piruagukpan, akiiḷiyumiñaipiaġisi. Ilivsiunnii iḷaanni paqitaaguniaqtusi aŋuyaglugu God.
Tavra uqaqsitaaqtitchirit kamagiŋagaat Gamaliel piraksriutaa. Aasii ququaqqaaqługich tiliraunikun iḷitchitqurat, ipiġaqtuqtinŋa­gaich, suli piraksriqł̣ugich uqaquŋił̣ł̣ugich suuramikunnii quliaqtuaġi­lugu Jesus, aasii anipkaqługich.
Tavra iliŋich qimautiŋarut uqaqsitaaqtitchiriniñ, quviasukłutiŋ God­im nalliummatirualiyumiñaġniġmatiŋ nagliksaaġutigiyumiñaqługu kanŋunaqtuakun Jesus.
Suli uvlutuaġman aŋaayyuvikpaŋmi, iñuiḷḷu aimaaġviŋiññi, iḷisaur­riŋarut alġaqsruivḷutiglu tusaayugaaġiksuanik Jesus-kun Christ-gurua­kun.
Tallimat Malġuk Iñuich IkayuqtitTavra taipkunani uvluni ukpiqtuat iñugiaksimmata, Greek-tun uqausiqaqtuat Jews uqamayuutiqaŋarut Jew-guruanun, uqaqłutiŋ uiḷgaŋaruatiŋ mitchugisuunivḷugich uvlutuaġman autaaġmata.
Tavra qulit malġuk tiliraunikun iḷitchitqurat ququaŋagaich atautchi­mun ukpiqtuat, aasii uqallakłutiŋ, Nalaunŋaitchuq uvagut aġiuguptigu alġaqsruiñiq uqaluanik God-im autaaqtausugluta niqinik.
Tavraasii aniqatiit, piksraġitchi tallimat malġuŋnik aŋutinik uqautik­kusiaqaġluataqtuanik, aŋalatittuanik Ilitqusiġiksuamun isumattun­mullu, savaakkigaksraptiŋnik taavrumiŋa.
Tavra uqallautaata iviġaŋagaich iluqaisa iñusalaich, aasii piksraqtaa­ġiŋagaat Stephen, suaŋaruaq ukpiġunmiñi aŋalatiłłuniḷu Ilitqusiġiksua­mun. Piksraqtaaġiŋammigaich Philip-lu Prochorus-lu Nicanor-lu Timon-lu Parmenas-lu Nicolaus-lu Antioch-miu, Jew-guŋitchuaq ukpi­liŋaruaq Jew-guruatitun.
Taapkua inillaŋagaich sivuġaannun tiliraunikun iḷitchitqurat, aasii aŋaayyutiŋagaich iḷivḷugiḷḷu argatiŋ ilaiññun.
Tavra uqalua God-im siaminŋaruq, suli ukpiqtuat Jerusalem-mi iñu­giaksisaiññasugruŋarut, suli iñugiapiaġataqtuat aŋaayyuliqsiqpaich ukpiliŋarut.
Stephen TigutaaqtauruqTavra Stephen, ikayuqpakługu God-im suaŋŋanmik, akunġanni iñuich savaŋaruq kamanaqtuanik aliuġnaqtuanik nalupqinaiyautinik alġaqsruiñiŋan iḷumun itilaaŋanik.
Tavra iñuich iḷaŋisa akiḷḷiḷiŋagaat iḷauruat aŋaayyuviŋmun taggisi­qaqtuamun Atanġiqsitauruat Iñuich. Taapkua Jews qaiŋarut Cyrenia-miḷḷu Alexander-miḷḷu, allallu Jews qairuat Cilicia-miñ Asia-miḷḷu qapiqtaġniaŋagaat Stephen.
Tavra Ilitqusiġiksuam isumattusiŋagaa Stephen uqaġman, aasii ili­ŋisa qapiqtalguiñŋagaat.
Tavra akiḷiqł̣ugich iñuich iḷaŋich nalunautchivḷutiŋ kiaqsruŋagaich uqaquvlugich inna, Tusaaŋagikput uqaġman uqamaqłuutinik Moses-kun God-tikullu.
Tavra ilaisa tainnaqłutiŋ aŋalayyauŋagaich iñuich, umialiŋnallu, iḷi­saurriḷḷu pitquranik. Tavra Stephen ullakługu tigguġluŋagaat, aasii qaġġisivlugu uqaqsitaaqtitchiriñun.
Suli qaġġiriŋarut iñuich iḷaŋiññik saglutiginniktuksranik Stephen-mik uqaquvlugich inna, Una iñuk uqaŋaiyuitchuq uqaluŋnik paaqsaa­ŋaruanik uumuŋa aŋaayyuvikpaptiŋnun, pitquranullu qaisauŋaruanun Moses-kun.
Qanuq tusaaŋagikput uqallaŋman taamnagguuq Jesus Nazareth-miu suksraunġiiñiaqtuaq uumiŋa aŋaayyuvikpaŋmik, suli allaŋŋuġlu­gich piraġautchich Moses piraksriutiŋi uvaptiŋnun.
Tavra takunnapiaġataqługu, iluqaġmiŋ aquppiruat kasimmarriruani tautuŋagaat Stephen kiiñaŋa iḷiruaq isaġulgum kiiñaŋatun.
Stephen AlġaqsruiruqTavra aŋaayyuliqsiqpaich qaukłiata apiġiŋagaa Stephen uqallak­łuni, Taamna pasikkusian iḷumun itpa?
Tavra Stephen uqallaŋaruq, Aniqatiit umialiŋnallu, naalaġnisiŋa. Kamanaqtuaq God niptaŋaruq maŋŋuptiŋnun Abraham-mun iñuum­man Mesopotamia-mi, nuunŋaiñŋaan Haran-mun.
Aasii uqallautiŋagaa Abraham, Aullaġiñ nunaŋniñ iḷaŋniḷḷu, aasii aullaġlutin nunamun iḷitchuġipkaġniakkamnun iliŋnun.
Tavra Abraham aullaŋaruq nunaŋanniñ Chaldea-ġmiut, aasii iñuu­niarraqsivḷuni Haran-mi. Aasii Abraham aapaŋa tuquaniŋman, God-im nuutinŋagaa tavraŋŋa mattumuŋa nunamun paŋmapak iñuuvigik­kavsiññun.
Naaggauvva ilaan aitchuŋaitkaa kiŋuvaannaktaksramik tavrani, isi­gagniqtutilaatun-unnii taktilaaqaqtuamik nunamik, aglaan unniqsuq­łiivḷugu aitchuutiginiaġnivḷugu ilaanun piġġaktaaġipkaġlugu kiŋuniiŋi­ñullu aquagun. Tavrani God-im unniqsuqłiimmagu Abraham miqłiq­tuiñŋaruq.
Innauvva God-im uqallautiŋagaa, Kiŋuniitin tuyuġmiaguniaqtut allami nunami. Tavrani savaktauniaqtut nagliksaaqtitauqpaglutiglu 400 ukiuni.
Aglaan tatavsaġniaġitka iñuich savautikkaŋich. Suli taavruma aqua­gun aullaġniaqtut taavrumaŋŋa nunamiñ, aasii aŋaayyuvigiluŋa uumani inimi. God tainna uqaŋaruq.
Aasii God-im unniqsuqłiikamiuŋ Abraham, piraksriŋagaa nalunaiñ­ŋutchiquvlugich timiŋisigun kiŋuniiŋi iḷisimanaqsisaġlugu iliŋiññun akuqtuqtilaaŋanik taamna unniqsuqłiisaa. Tavraasii Abraham nalu­naiñŋutchiŋagaa Isaac animman, tallimat piŋasunik uvlianiŋman. Aasii Isaac-gum nalunaiñŋutchiŋagaa Jacob, aasiiḷi Jacob-gum nalu­naiñŋutchiŋagai qulit malġuk iġñini maŋŋuuvut.
Tavrali maŋŋuliutiruat killuġivlugu Joseph, tuniŋagaat savaktaut­quvlugu Egypt-mi, aglaan God-im itqatigiŋagaa.
Suli annautiŋagaa iluqaiññiñ iłuiḷḷiuġutiŋiñiñ. Tavra Joseph Pharaoh-muurraumman umialganun Egypt, God-im iviġaumakkusiamik isumattunmiglu piqaqtinŋagaa. Tavra Pharaoh-m Joseph kavanaliuti­ŋagaa Egypt-mun, iluqaiññullu igluqatimiñun.
Tavra niqaiḷḷiurraqsiŋarut nagliksaaġnapiaġataqtuamik iluqaani Egypt-miḷu Canaan-miḷu, aasii maŋŋuuvut paqillaiŋarut niqiksramik.
Tavra Jacob tusaakami niqiksraqaqtilaamik Egypt-mi, tiliŋagai maŋŋuuvut sivulliġmi tavruŋa.
Aasii ullautitqigmata Joseph iḷitchuġipkaŋaruq inmiñik aŋayuumi­ñun, suli Pharaoh-m iḷitchuġiŋagai Joseph iḷaŋi.
Tavra Joseph qanniŋagaa aapani Jacob, uqallautivlugu qitunġaniḷu qaitquvlugich Egypt-mun, iñugiaktilaaŋat 75 iñuich.
Tavra Jacob qitunġaniḷu Egypt-muŋarut. Tavrani aasii tuquŋaruq, maŋŋuuvullu tuquŋammiut.
Aasii timiŋich nuunŋagaich Shechem-mun, aasii iḷuviqługich Abraham tauqsiaŋanun maniŋmiaqługu maŋŋuqaqtuaniñ Hamor-mik.
Tavra God-im unniqsuqłiisini Abraham-mun taŋŋiyasiaqsim­mauŋ, maŋŋuuvut iñugiaksiŋarut Egypt-mi.
Tavra umiallitqiŋarut Egypt-mi naluruamik Joseph-mik.
Tainnaiḷimman Moses aniŋaruq. Iglignaŋaruq miqłiqtuq. Tavra iñukkuksaqtauŋaruq piŋasuni tatqiñi aapami igluani.
Tavra anitaumman aimaaġviŋmiñiñ, paniata Pharaoh-m tiguaŋa­gaa, aasii iñukkuksaqługu nanmiñiq iġñiġiruatun.
Suli Moses iḷisaurrusiaqaŋaruq iluqaagun isumattutaatigun Egypt-miut, suli sapiġñaqsiŋaruq uqaluŋmiñi savaamiñiḷu.
Tavra malġukipiamik ukiunikami sivunniŋaruq takusukługich Israel-guqatini.
Tavra tautukługu iḷaŋata Egypt-mium pimaqłuktakkaŋa Israel-guruaq, ikayuġiaŋagaa payyaksaqtuaq, aasii akisautikamiuŋ Egypt-miu tuqunŋagaa.
Ilaan isummatigiŋagai aniqatiini kaŋiqsiñasugalugich God-mun atanġiqsinniaġasugalugich inmigun, aasii kaŋiqsiŋiññiqsut.
Tavrasuli uvlaakumman Moses tautuŋagik malġuk Israel-guruak piyuutiruak, atisitquyumaŋagik uqaqłuni, Aŋutiik, Aniqatigiiksutik. Summan piyuutivisik avanmun?
Taavruma pimaqłuktairuam igḷumiñik asivaqtinniaqtuŋagaa Moses uqallautivlugu, Kia atanauraliutivatin isivġiqsiġuqłutillu uvaptiŋnun?
Tuqutchukpiŋa iñuaġusiqsun Egypt-miumik ikpaksraq?
Moses tusaakami taavrumiŋa pigruŋaruq Egypt-miñ. Suli iñuuniar­raqsivḷuni nunami Midian-mi. Tavrani malġugnik iġñiniŋaruq.
Tavra malġukipiat ukiut qaaŋiġmata, isaġulik niptaŋaruq Moses-mun igniġmi ikualaruami uqpiŋñi, nunagluktuaŋani Iġġim Sinai-m.
Moses tautukamiuŋ allayuaġiŋagaa tautuani. Tavra qalliḷaaqsaġata­viksillugu uqpiŋñun qiñimmaġiksaaġukługu, tusaaŋagaa Ataniq uqal­laktuaq.
“Uvaŋa God-auruŋa maŋŋuvsiññun, God-iŋa Abraham Isaac-guvlu Jacob-lu.” Tavra Moses uuliksiŋaruq iqsitchakłuni, suli qiñiq­sausiiŋagaa.
Tavra Atanġum uqallautiŋagaa, “Atuqalukkiñ piikkik isigaŋniñ, qanuq ini qikaġviiñ God-im nunagigaa.
Iḷumutun tautuŋagiga pimaqłuktausiaŋat iñuŋma Egypt-miittuat, suli tusaaŋagiga iiqtuaġutaat, aasii atqaŋaruŋa annautiyaqtuqługich. Aasii paŋmapak qaġġiiñ. Tiliñiaġikpiñ Egypt-mun.”
Taamna Moses pigisuŋisaŋat iñuich Israel-guruat uqaqłutiŋ, Kia atanauraġuqpatin isivġiqsiġuqłutillu uvaptiŋnun? God-im tiliŋagaa atanauraġuqługu annaurriruaġuqługulu ikayuqługu isaġulgum tautu­ŋakkaŋata ikualaruani uqpiŋñi.
Ilaan aullatiŋagai iñuich annisivlugich Egypt-miñ, savakłuni aliuġ­naqtuanik nalupqinaiyautinik God-mun itqatigitilaamiñik Egypt-miḷu Red Sea-miḷu nunagluktuamiḷu malġukipiani ukiuni.
Taamnauruq Moses uqaŋaruaq Israel-guruanun, God-im tiliñiaġaa ilivsiññun uqaqtini aniqatiivsiññiñ uvamniktauq tilisimmatun.
Taamna Moses itqatauŋaruq iñuŋnun Israel-guruanun kasimam­mata nunagluktuami. Ilaa tavraniitqatauŋaruq maŋŋuuptiŋnun isaġu­liŋmullu uqaurrimiñun Iġġimi Sinai-mi. Ilaa aitchuusiaqaŋaruq God-miñ qaaŋiqsitaksranik uvaptiŋnun qanuq iñuuruksrautilaaptiŋnik.
Uvagut maŋŋuupta kamagisuŋiñŋagaat, asivaqsiññaqługu utiġu­maliŋarut Egypt-mun.
Tavra uqallautiŋagaat Aaron, god-iliuqtigut sivulliuqtiksraptiŋnik, taimña Moses aullarriruaq uvaptiŋnik nunaŋaniñ Egypt nalugikput sutilaaŋanik.
Tavra iñuuraqpaliŋarut qiññaqaqługu immulivium nuġġaŋatun, aasii aitchuivḷutiŋ ikipkaunmik taavrumuŋa, suli quviasuuttaġiqpaŋa­gaat ilimiŋ savaaqtiŋ.
Tavrali God-im iḷatchiḷiŋagai, aŋaayyuyumiñaqsivḷugich uvluġianun qiḷaŋmi. Iñugiaktuat ukiut pianiŋmata uqaqtaa God-im aglaŋaruq uqautigivlugich taapkua iñuich,“Iñuich Israel-guruasii, uvaŋa pisiluŋa tuqutchiŋaitchusi ikipkaiḷusiḷu niġrutinik, nunagluktuami malġukipiani ukiuni.
Kukiḷuutiŋagisi tupauraqtuummaisa god-iŋŋuat Moloch, tamatkualu iñuuraqpaŋŋuat uvluġianiñ god-igikkavsiññik Rephan-mik. Tamatkua iñuuraqpauŋarut, ilivsi savaasi aŋaayyuvigisukługich. Tavraasii aullautipkaġniaġivsi qaaŋiġḷugu Babylon.”
Tavra Stephen uqavsaaŋaruq. Maŋŋuuvut piqaŋarut tupqanik God-im nayuqłiataata nunagluktuami, God-im savaqutaatun Moses-mun savaaguŋaruq tuvraqługu tuvraaksriun iḷisaurrusiani.
Aquvatigun maŋŋuuptali kiŋuvaaġiŋagaat taamna tupiq aapamiŋ­niñ. Aasii ilaisa saagaŋagaat aullaqatigikamirruŋ Joshua piññaktaaġi­kamirruŋ nuna allaniñ nunauruaniñ God-im uŋutaŋiñiñ sivumiŋni. Aasii taamna tupiq napaŋaruq David-munaglaan.
David iviġaumagiŋagaa God-iŋata Jacob, aasii ilaan apiġiŋagaa igluqpisukługu.
Aglaan Solomon-gum igluqpiŋagaa.
Aglaattauq kamanaġniqsrauruaq God iñuuviqaŋitchuq igluq­paŋnik iñuich savaaŋiññik uqaqtiŋata God-im uqallausiatun,
Uvaŋa uvamnik savaŋaitpik tamatkua iluqaisa?”
Ilivsi uqaqtuvlu atiruasii iñuich, qanutun ukpiġutaisigirusi uum­manmi. Qanutun tusaalaisigirusi God-im uqaluŋiñik maŋŋuuvsisun inmiusi. Ilivsivsauq ataramik paaqłaktaġiksi Ilitqusiġiksuaq.
Atausiq-unnii uqaqtaa God-im maŋŋuuvsi nagliksaaqtinŋaiñŋit­kaat. Suli tuquġaŋagaich God-im kivgaŋi uqaluqaqtuat sivuani qaiñik­sraŋanik Nalaunŋaruam Kivgaŋata, ilaa ilivsi paŋmapak aitchuutigia­niŋagiksi, suli tuqułługu.
Ilivsiuvva aitchuusiaqaŋaruasii God-im pitquraŋiñik isaġulgich ait­chuutigiŋakkaŋiññik, naaggauvva kamagiŋaitkisi.
Stephen Tuqutkaat Miḷḷuuqługu UyaġaŋnikTavra iḷauruat uqaqsitaaqtitchiriñun naalaġniruat Stephen-mik, qinnalipiaġataŋarut kigutitiŋ kiggisilaallaisa.
Tavrali Stephen, aŋalałługu Ilitqusiġiksuam, takunnaŋaruq qiḷaŋ­mun, aasii tautukługu qaumanġa God-im, suli Jesus makitaruaq taliq­piata tuŋaani God-im.
Suli uqallaŋaruq, Tautuksiuŋ, tautukkiga qiḷak aŋmaqtuaq, suli Iġñiŋa Iñuum makitaruaq taliqpiata tuŋaani God-im.
Tavra iliŋich nipaallaŋarut nipatusivḷutiŋ, suli siutitiŋ matuuqłu­gich, upaktuŋagaat atautchikun.
Tavrani annisiñiqłaŋagaat iniqpaŋmiñ, aasii uyaġaŋnik miḷuqtuq­ługu. Saglutiginniktuat ilaanik mattaŋagaich qalliich annuġaatiŋ qau­nagitquvlugich nukatpiamun atiqaqtuamun Saul-mik.
Aasiiḷi miḷuqtuipkaqługich Stephen-mik ilaa aŋaayyuŋaruq, Ataniiq Jesus, akuqtuġuŋ ilitqusiġa.
Tavra Stephen sitquŋaruq, aasii nivliŋaruq nipatuvluni, Ataniiq, pasiñagich taavrumuuna piḷuutikun. Tavra taamna uqallausiġianika­miuŋ, tuquŋaruq.
Tavra Saul-gum iviġagiŋagaa tuqutauniŋa.
Saul Nagliksaaqtitkai AŋaayyuliqiruatTavra taavrumani uvlumi aŋaayyuliqiruat Jerusalem-mi nagliksaaq­titaurraqsiŋarut. Iluqaġmiŋ ukpiqtuat siaminŋarut iluqaiññun nunaaq­qiŋiñun Judea-m Samaria-vlu kisiŋŋuqługich tiliraunikun iḷitchitqurat.God-iliqiruaguruat iñuich iḷuviŋagaat Stephen, suli atqunaq kiŋuvġu­ŋagaat.
Tavra Saul nagliksaaqtiqpaŋagai aŋaayyuliqiruat, suli isauġiqł̣ugich iglut, piaqłuktaqługich aullautiŋagai aŋutillu aġnallu tigutaaġviŋmuk­simmaisa.
Tusaayugaaġiksuat Alġaqsruutigigaich Samaria-miTavrali tamatkua ukpiqtuat siamitauruat kukiḷuŋarut alġaqsruu­tigivlugu tusaayugaaġiksuaq.
Philip aullaŋaruq iniqpaŋmun Samaria-mun, aasii quliaqtuaġutivlu­gich iñuich Christ-mik.
Tavra iñusalaich atisivḷutiŋ naalaġniŋarut uqaluŋiñun Philip. Naa­laġniŋarut iluqatiŋ tautukługiḷḷu aliuġnaqtuat savaaŋi.
Qanuq ilitqusiqł̣uich aniŋarut iñugiaktuaniñ ilitqusiqł̣uqaqtuaniñ nipaalavlutiŋ, suli iñugiaktuat avatiŋich tuquŋaruat tusiattuallu iłuaq­sirauŋarut.
Tavra iñuich quviasupiaġataŋarut Samaria-mi.
Aglaattauq iniqpaŋmi iñuqaŋaruq atiqaqtuamik Simon-mik. Sivuani kamanniuqtitkayuŋniġai aŋatkiqivluni Samaria-ġmiut, inmiñik kamanaqtualivḷuni.
Aasii iluqaġmiŋ iñuich iniqpaŋmi, kamanaiññiqsramiñ kamanaġ­niqsramun, naalaġnipiaŋagaat, uqaqłutiŋ, Una iñuk suaŋŋasiqsuġaa God-im, iḷisimanaqtuam kamanaqtuamik suaŋŋatiqaqtuam.
Aasii naalaġnisiqaŋarut ilaanun, qanuq sivisuruamik ilaan kaman­niuqtinŋagai aŋatkumiñik.
Tavraasii ukpiġiliqamirruŋ Philip alġaqsruutaa tusaayugaaġiksuaq atanniqsimmataagun God-im, Jesus-lu Christ-gutilaaŋa, iliŋich pap­taiqsauŋarut, aŋutillu aġnallu.
Simon-unnii ilaa ukpiliŋaruq, aasii paptaiqsauqqaaqłuni Philip nayuŋagaa. Suli qiñiqługich kamanaqtuat aliuġnaqtuat Philip piraŋi, ilaa kamanniuŋaruq.
Tavra tiliraunikun iḷitchitqurat Jerusalem-miittuat tusaakamiŋ Samaria-ġmiunun akuqtuġnivḷugu uqalua God-im, tiliŋagaich taa­muŋa Peter-lu John-lu.
Taapkuak tikiññamiŋ aŋaayyutiŋagaich ukpiqtuat aitchuusiaqaquv­lugich Ilitqusiġiksuamik.
Qanuq Ilitqusiġiksuaq iḷuannuŋaitchuq nalliataunnii, aglaan pap­taiqsaugiññaŋaniqsut atqagun Atanġum Jesus.
Tavra Peter-vlu John-lu iḷiŋagaich argatiŋ ilaiññun, aasii iliŋich aŋa­larraqsiŋagai Ilitqusiġiksuam.
Tavra Simon, tautukamiuŋ Ilitqusiġiksuam aŋalattaġillaniġma­gich iñuich tiliraunikun iḷitchitqurat iḷimmatigik argatiŋ, ilaan mannit­chuumaŋagik Peter-lu John-lu,
Tavra Peter-m uqallautiŋagaa, Manikpich suksrauqatigilisin, qanuq isumaŋaniqsutin piññaktaaġiyumiñaġasugalugu maniŋñik aitchuutaa God-im.
Iḷauyumiñaitchutin uumani savaaptiŋni, qanuq nalaunŋasipiaŋait­chutin iḷuŋni sivuġaani God-im.
Isumalitqigiñ taavrumaŋŋa pigiitchuamiñ sivunniutiŋniñ, aŋaayyu­lutillu Ataniġmun, ilaanun suliqutigiŋaiqulugu pigiitchuakun sivuni­qaġniġiñ.
Qanuq iḷitchuġigikpiñ siġmaaġutiqaqtilaaġnik killuqsraunmik, suli piḷuutim aŋalattaġigaatin.
Tavra Simon kiuŋagik Peter-lu John-lu, Aŋaayyutisiñŋa Ataniġ­mun, nalliiŋich-unnii uqallautiptik taŋŋiŋitchumaut uvamnun.
Tavra uqalugaaġutigianikamitku uqautigivlugulu uqalua Atan­ġum, Peter-lu John-lu utiŋaruk Jerusalem-mun. Alġaqsruutigiŋagaak tusaayugaaġiksuaq iñugiaktuanun nunaaqqiŋiññun Samaria-ġmiut.
Philip-lu Suġautchiqirilu Ethiopia-ġmiuTavrali isaġulga Atanġum uqallaŋaruq Philip-mun, Itqanaiġiñ aullaġuglutin uŋallam tuŋaanun apqutinun Jerusalem-miñ Gaza-mun. Taamna apqun nunagluktuakun.
Tavra Philip itqanaiyaqłuni aullaŋaruq. Ethiopia-ġmiu eunuch-gu­ruaq, suġautchiqiri iglauniqsuq aiñmun. Taamna iñuk naumaruaq ata­nauraq qaunaksrivḷuni suġaliŋiñik aġnam umialgum, taggisiqaqtuaq Candace-mik Ethiopia-mi. Ilaa Jerusalem-muŋaniqsuaq aŋaayyusuk­łuni God-mun,
aasii aisaġniqsuaq tuttuqpiraunmiñi aksraliktuani usiaqsiqł̣uni. Usiaqsiḷḷaġmi taiguaġniqsuaq uqaqtaata God-im Isaiah-m makpiġaaŋi­ñiñ.
Tavra Ilitqusiġiksuam uqallautiŋagaa Philip, Ullaguŋ piqasiuttuiñ uumuŋa tuttuqpirautinik aksraliktuaġaqtuamun.
Tavra Philip aqpanŋaruq, aasii tusaavlugu taiguaqtuaq makpiġaaŋi­ñiñ Isaiah-m uqaqtaata God-im. Tavra ilaan apiġiŋagaa, Kaŋiqsivich taiguakkaġnik?
Ilaan kiuŋagaa, Qanuġluŋa kaŋiqsiñiaqpik iñuum iḷisautiŋisuaq­paŋa? Tavra aiyugaaŋagaa Philip mayuġlugu aquptaaqatigitquvluni.
Tavra uqaluuraq Bible uqaluat taiguaġinikkaŋa uumiŋauniqsuq,“Imnaisun tasikuaqtauruatun tuqutchiviŋmun naagga imnaiyaatun sivuġaani salirimi nivliḷaitchuatun, ilaaptauq uqallaŋaiñmiuq.
Ilaa pimaqłuktaqtauŋaruq, aasii saglutigivlugu pasiŋagaat. Kia quliaqtuaġiyumiñaqpagich iñuumman iñuuqatiŋisa pigiisilaaŋat, qanuq ilaa tuqutauŋaruq.”
Tavra suġautchiqirim uqallautiŋagaa Philip, Uqautiŋŋa kimik uqaqtaa God-im uqautiqaqpa? Uqautigiva inmiñik, naagga alla iñuk uqautigivauŋ?
Tavra Philip uqarraqsiŋaruq, aasii aullaqisaaġivlugu taamna Bible uqaluat ilaan quliaqtuaġutiŋagaa tusaayugaaġiksuanik Jesus-kun.
Tavra iglauniallaġmiŋ apqutitigun tikiñŋaruk imaqsuŋmun, aasii suġautchiqiri uqallaŋaruq, Tautuguŋ, uvva imiq. Sumik piñaiḷutaqaġu­miñaqpik paptaiqsauniksrapkun?
[Tavra Philip uqallaŋaruq, Ukpiġuvich iluqaaniñ uummatiŋniñ pap­taiqsauyumiñaqtutin. Aasii ilaan kiuŋagaa uqallakłuni, Ukpiqtuŋa Jesus Christ Iġñiġitilaaŋanik God-mun.]
Tavra suġautchiqirim nutqaqtitquŋagai tuttuqpirautit aksralik­tuani, aasii iluqatik atqaqłutik imiġmuŋaruk Philip-lu suġautchiqirilu, aasii Philip-gum paptaiŋagaa.
Tavra qakimmaŋnik imiġmiñ Ilitqusiġiksuaŋata Atanġum aullauti­ŋagaa Philip, aasii suġautchiqirim taututqiŋaitkaa tavraŋŋa, aasiiḷi suġautchiqiri aullaŋaruq iglauyaamigun quviasukpakłuni.
Tavra Philip iḷitchuġikami Ashdod-mi itilaamiñik, tamaunnaaqami alġaqsruutigiŋagaa tusaayugaaġiksuaq nunaaqqipayaanun tikiḷġataq­łuni Caesarea-mun.
Saul Isumalitqiksuq<TS3>(Acts 22.6-16; 26:12-18)Tavra Saul sivuuġasaaqłipiaŋaruq-suli tuquġaaġukługich ukpiq­tuat Ataniġmun. Tavra ilaa aullaŋaruq aŋaayyuliqsiqpaich qauk­łiannun,
aasii apiqsrivḷuni tuyuutinik, iḷitchuqqutiksranik kiutilaamiñik Jew­guruat aŋaayyuviŋiññi Damascus-mi. Iḷaanni paqitkumi ukpiqtuanik Ataniġmun taamani tigutaaġumiñaġuqługich, aŋutikkaluat aġnakka­luallu, aasii utqutilugich Jerusalem-mun.
Tavra iglauniaqtillugu qallivḷuni Damascus-mun, tavraŋŋatchiaq qaummaq qiḷaŋmiñ qaummaatinŋaruq avataanun.
Aasii Saul ulġuŋaruq nunamun, suli tusaaŋaruq nipimik uqallaktua­mik inmiñun, Saul, Saul, summan nagliksaaqtitpiŋa?
Tavra Saul apiqsriŋaruq, Kiuvich ququularuatin uvamnik? Aasiiḷi ilaan kiuŋagaa, Uvaŋa Jesus-guruŋa, nagliksaaqtitan. [Nagliksautik­sriuqsiññaqtutin iliŋnun akiḷḷiḷiqsuqamŋa.]
Makittin, aasii aullaġlutin iniqpaŋmun, uqallautiniaġaatin suruk­srautilaaġnik.
Aŋutit iglauqatiŋi Saul makitaŋarut nutqaŋavlutiŋ uqallaġniaġnatiŋ, tusaqsraġivlugu nipi aglaan tautulaił̣ł̣utiŋ iñuŋmik.
Saul makinŋaruq nunamiñ, aasii uiññami tautuksiḷaiñŋaruq sumik. Tavra tasirriutiŋagaat aasii tikiutivlugu Damascus-mun.
Tavra ukpiqtuaq inŋaruq Damascus-mi atiqaqtuaq Ananias-mik. Atanġum tuqłuŋagaa atqanik qiñiqtuuraakun, Ananias. Aasii ilaan kiuŋagaa, Uvaniittuŋa, Ataniiq.
Tavra Atanġum uqallautiŋagaa, Makillutin aullaġiñ apqugaatchia­nun atiqaqtuanun Sivukkiruanik, aasii apiqsriḷutin igluani Judas iñuŋ­mik Tarsus-miumik, atiqaqtuamik Saul, qanuq ilaa aŋaayyuuqtuq.
Aasii qiñiqtuuraakun tautuaniŋagaa iñuk atiqaqtuaq Ananias-mik isiqtuaq, aasii iḷivḷugich argaŋni ilaanun ilaa tautullasitqiquvlugu.
Tavra Ananias-gum kiuŋagaa, Ataniiq, tusaaŋaruŋa iñugiaktuaniñ iñuŋniñ taavrumuuna iñukun, qanutun pigiisigiruamik savaaġiŋakka­ŋanik ukpiqtuanun Jerusalem-mi.
Aasii qaiŋaruq Damascus-mun ataniġnaqusiraqłuni aŋaayyuliqsiq­paŋniñ qiḷiqsruiyumiñaġukługich iluqaisa ukpiqtuat iliŋnun.
Tavra Ataniq uqallaŋaruq ilaanun, Aullaġiñ, qanuq uvaŋa piksraq­taaġiŋagiga savautitquvluŋa, iḷitchuġipkaquvluŋa Jew-guŋitchuanun, umialiŋnullu, Israel-guruanullu.
Qanuq iḷisautiniaġiga qanutupayauraq nagliksaaqtuksrautilaaŋa pisigiluŋa.
Tavra Ananias aullaŋaruq, aasii isiqłuni iglumun. Aasii iḷiŋagai argaŋni Saul-mun uqallakłuni, Aniqaan Saul, Atanġum Jesus niptaŋa­ruam iliŋnun apqunmi qaġġiviŋñi, tiliŋagaaŋa qiñillasitqiquvlutin, suli paŋmapaŋmiñ-aglaan Ilitqusiġiksuamun aŋalatquvlutin.
Aasii tavrauvvaa sutkiaq kavitchisun ittuat kataŋarut Saul-gum irraŋniñ, aasii qiñillasitqiŋaruq. Tavra makinŋaruq aasii paptaiqsauv­luni,
suli niġiŋaruq aasii sayanitqikł̣uni. Tavra iñugiaktuani uvluni piqati­giŋagai ukpiqtuat Damascus-mi.
Saul Alġaqsruiruq Damascus-miTavra Saul aŋaayyuliaqsautigillaan piŋaruq Jew-guruat aŋaay­yuviŋiññun. Aasii alġaqsruutigirraqsiŋagaa Jesus, Iġñiġinivḷugu God-mun.
Tavra iluqaġmiŋ tusaaruat ilaanik niġiiḷḷaqtauŋarut, aasii uqaqłutiŋ, Taimñauŋitpauna iñuk Jerusalem-mi tuquġairuaq ukpiqtuanik Jesus-mun? Aasii qaiŋaruq mauŋa sivuniġivlugu tigutaaġlugich ukpiqtuat utqutisukługich aŋaayyuliqsiqpaŋnun.
Tavra Saul alġaqsruiŋaruq suaŋasisaiññaqługu alġaqsruutini. Aasii ilaan ukpiġnaqsilġutiŋi Jesus Christ-guniŋagun suaŋavaił̣ł̣utiŋ Jew-guruat Damascus-miittuat kiumalaiñŋagaat.
Iñugiaktuat uvlut qaaŋianiŋmata, Jew-guruat katinŋarut sivunniuq­łutiŋ tuqutchukługu Saul.
Tavra sivunniuġutaat iḷitchuġiŋagaa Saul-gum. Aasii taapkua iñua­ġuktuat qaunagiŋagaich paaqpaich uvlumi unnuamiḷu, tuqutchukługu Saul.
Tavra unnuat iḷaŋanni, ukpiliqsuat Saul alġaqsruimman, niŋinŋa­gaat Saul siḷataatigun katchich niŋirrusiqł̣ugu aguummakpaŋmik.
Saul Jerusalem-miittuqTavra Saul aullaŋaruq Jerusalem-mun, aasii iḷḷatisaŋagaluaqtuq ukpiqtuanun. Iliŋisa arguagiŋagaat ukpiqtuaġuqtilaaŋa, suli iluqaġmiŋ iqsigiŋagaat.
Tavra Barnabas qaivḷuni ikayuŋagaa Saul, aasii tiliraunikun iḷitchit­quranuutivlugu. Ilaan quliaqtuaġutiŋagai Saul-mun tautuŋatilaaŋanik Ataniq apqunmi, qanuġlu Atanġum uqaŋatilaaŋanik Saul-mun. Barnabas quliaqtuaġutiŋammigai qanutun qikkisaił̣ł̣uni Saul alġaqsruiŋati­laaŋanik alġaqsruutigivlugu Jesus Damascus-miuni.
Tavra Saul nayuŋagai, aasii kukiḷukłuni iluqaani Jerusalem-mi,
alġaqsruutigivlugu Ataniq qikkisaił̣ł̣uni. Suli uqaaqatigivlugich Greek-gich uqausiqaqtuat Jew-guruatun, ilaisaliasii tuqurviksraqsiuŋa­gaat.
Tavra aniqatit iḷitchuġikamiŋ taavrumiŋa, aullautiŋagaat Saul Caesarea-mun, aasii tavraŋŋa aullaqtiłługu Tarsus-mun.
Tavra aŋaayyuliqiruat iluqaani Judea-mi Galilee-miḷu Samaria-miḷu tutqiksiŋarut, suli aŋaayyuliqiruat suaŋasisaiññaŋarut iñugiaksisaiñ­ñaqłutiglu iñuuvlutiŋ qiksigivlugu Ataniq, quviasaaġutaaniḷu Ilitqusi­ġiksuam.
Peter Lydda-muŋaruq Joppa-mulluTavra Peter iglauŋaruq sumulliqaa, aasii iḷaanni ullaŋagai God-im iñuŋi iñuuruat Lydda-mi nunaaqqimi.
Tavrani kasuŋagaa iñuk atiqaqtuaq Aeneas-mik, makitilaiñŋaniq­suaq tallimat piŋasuni ukiuni avatiŋi tuquŋavlutiŋ.
Tavra Peter-m uqallautiŋagaa, Aeneas, Jesus Christ iłuaqsigaatin. Makittin iłuaqsakkich tuŋiutitin. Tavra tavrauvvaa makinŋaruq.
Tavra iluqaġmiŋ iñuuruat Lydda-mi Sharon-miḷu tautuŋagaat, aasii iliŋich ukpiliŋarut Ataniġmun.
Tavra Joppa-miinŋaruq ukpiqtuaq aġnaq atiqaqtuaq Tabitha-mik. Atqa Greek-tun Dorcas sivuniqaqtuaq tuttumik. Iluqaan pivik­srani atuŋaniġaa nakuurualiqivluni ikayuqługiḷḷu iḷiappauruat.
Taipkunani uvluni naŋiliŋaruq aasii tuquvluni, tavraasii timaa ivvaanikamirruŋ iḷiŋagaat qiḷaguamun.
Tavra Joppa qaninman Lydda-mun, ukpiqtuat Joppa-mi tusaaŋarut Peter Lydda-miitilaaŋanik. Tavra tilisiŋarut malġugnik iññuŋnik Peter-mun uqaluksriqł̣ugik inna, Qilamik ullaktigut.
Tavra Peter-m aninŋagai iluqaisa, aasii sitquqłuni aŋaayyuŋaruq. Tavraasii qiviaqługu timaa uqallaŋaruq, Tabitha, makittin. Tavra uiñ­ŋaruq, aasii Peter tautukamiuŋ aquvinŋaruq.
Tavra Peter-m isaaqłuni ikayuŋagaa makinman. Tavraniasii ququaq­ługich ukpiqtuallu uiḷgaŋaruallu, ilaan qaiñŋagaa iñuuvlugu.
Tavra taamna iḷitchuġirauŋaruq iluqaani Joppa-mi, suli iñugiaktuat iñuich ukpiliŋarut Ataniġmun.
Tavra Peter uvliuŋaruq Joppa-mi, tukkuġivlugu Simon qitummairi ammiñik.
Peter-lu Cornelius-luCaesarea-mi iñuqaŋaruq atiqaqtuamik Cornelius-mik, atanau­rauniqsuaq Rome-miut aŋuyaktiŋiññun, taggisiqaqtuanun Italian-nik aŋuyaktauqatigiiñik.
Taamna Cornelius god-iliqiruaguruaq, suli ilaalu qitunġaniḷu qiksi­givlugu God. Ilaa ikayuiŋaruq atqunaq Jew-guruat iḷiappaŋiññik, suli ataramik aŋaayyuvluni God-mun.
Piŋasunukpalliġman qiñiqtuuraaŋaruq tautupiaġataqłuni isaġulganik God-im isiqtuamik, aasii ququaqługu, Cornelius.
Tavra takunnaakkiutiŋagaa isaġulik iqsiḷḷaġmi, aasii uqallakłuni, Suna Ataniiq. Isaġulgum kiuŋagaa, God-im akuqtuŋagai aŋaayyutitin, savaatillu nagliktuiñikun, suli itqaŋagaatin.
Aasii paŋmapak tilisiiñ iñuŋnik Joppa-mun, aasii qaġġisipkaġlugu Simon atiqaqtuaq Peter-mik.
Ilaa amma tukkumaruq Simon-mi qitummairimi ammiñik, igluqaq­tuaq taġium siñaani.
Isaġulik uqaurriñi aullaaniŋman, Cornelius ququaŋagik malġuk kiv gami iḷaŋich, god-iliqiruaguruaġlu aŋuyakti akunġanniñ tamatkua savaurriruat inmiñik,
aasii quliaqtuaġutianikamigich supayaamik, ilaan tiliŋagai Joppa-mun.
Uvlaakumman qitiqqaqpalliġman, iglaupkaqtillugich qallivḷutiŋ Joppa-mun, Peter mayuŋaruq iglum qaaŋanun aŋaayyuyaqtuqłuni.
Tavra Peter kaaliqł̣uni niġisuliŋaruq. Tavra niqłiuġataviksillugich ilaa qiñiqtuuraaŋaruq.
Aasii tautukługu qiḷak aŋmaqtuaq, sunalu niŋiruaq qiññaqaqłuni ukił̣haaqpaktun, niŋitaŋat sisamatigun kaŋiġalluŋisigun nunamun.
Iḷuani imaġiniġai qanusipayaat nunam niġrutiŋi paamġuqtuallu tiŋ­miallu.
Tavra nipim nivliutiŋagaa, Peter makittin. Tuqutchiḷutin niġġiiñ.
Tavra Peter uqallaŋaruq, Naagga Ataniiq. Niġiŋaitchuŋa qaŋaunnii supayaamik God-im salumaiññiraŋanik pitqurani.
Tavra nipim nivliutitqiŋagaa igḷuani, Sut God-im salummaanikkaŋi, isummatiginagich salumaitchuagulugich.
Taamna niŋiraġaŋaruq piŋasuiqsuaqłuni, aasii taamna mayuurrau­ŋaruq tavrauvvaa qiḷaŋmun.
Tavra Peter isumalġataviksillugu sumik sivuniqaġniaqtilaaŋanik qiñiqtuuraani, taapkuali iñuich tilirautiŋi Cornelius, apiqsruqtuiq­qaaqłutiŋ Simon iglua sumiitilaaŋanik, makitaŋarut sivuġaani paaq­paum.
Quqquaŋarut tatqamuŋa apiqsrivḷutiŋ Simon taggisiqaqtuaq Peter-mik tukkumammagaan tavrani.
Tavra Peter isumalaaġutiqaqtillugu qiñiqtuuraamik, Ilitqusiġiksuam uqallautiŋagaa, Iñuich qaŋma piŋasut ivaġaatin.
Makillutin atqaġiñ, tuvaaqasikkich piñatchiasuŋaġnak, qanuq uvaŋa tiliŋagitka.
Tavra Peter atqaŋaruq, aasii uqallautivlugich, Uvaŋauruŋa ivak­kaqsi. Suvlusi qaivisi?
Iliŋisa kiuŋagaat, Cornelius aŋuyaktit atanauraŋata tiliŋagaatigut. Ilaa iñulluatauruq aŋaayyusuuvluni God-mun, suli qutchiksuakun isummatigisuuvlugu Jew-guruat. Iḷaŋata God-im isaġuliŋisa uqallauti­ŋagaa aiyugaaquvlutin igluanun, tusaatquvlugu uqautiŋnik.
Tavra Peter-m isiquŋagai tuyuġmiaġisukługich. Uvlutqiŋman makinŋaruq, aasii aullaqatigivlugich, suli iḷaŋisa aniqatit Joppa-miñ tuvaaqasiŋagaat.
Uvlutqiḷgiñman tikiñŋarut Caesarea-mun. Cornelius iglaaksrani niġiugivlugich katitinŋagai atautchimun ilaan nanmiñiq iḷani, avilait­qatimmaġikkaniḷu.
Tavra Peter isiaqsimman Cornelius-gum paaŋagaa, aasii purvigiŋa­gaa qiksiqsrautikun.
Tavra uqaqatigillaan isiŋaruk, aasii tautuŋagai iñugiaktuat iñuich kasimaruat.
Tavraasii Peter-m uqallautiŋagai, Ilivsivsauq iḷisimalluataqtusi qanuq nalaunŋaisilaaŋanik pitquratigun Jew-guruaq piqasiqsuutikpan naagga isiqattaaqpan Jew-guŋitchuamun, aglaan uvva God-im iḷisauti­ŋagaaŋa isummatigitquŋił̣ł̣ugu iñupayaaq salumaiḷḷugu suuvigruaŋiñ­ñiḷugulu.
Tavra qanniġñiqamŋa, qaiŋaruŋa qapiŋŋataił̣ł̣uŋa, aasii apiġigikpiñ paŋmapak, suna pisigivlugu qanniqpiŋa?
Tavra Cornelius uqallaŋaruq, Piŋasut uvlut pianiktut, ikarraq tainnaiḷivalliġman aŋaayyuruaŋaa iglumni. Tavrauvvaa iñuk makinŋa­ruq sivuqqamnun qaummaġiksuanik annuġaalik,
uqallakłuni, Cornelius, aŋaayyutin God-im tusaaŋagaa, suli itqaqłu­gich savaatin nagliktuutit.
Tilisiiñ iñuŋmik Joppa-mun, aasii apiqsriaġilugu Simon taggisiqaq­tuaq Peter-mik. Tukkumaruq amma taġium siñaaniittuami igluani Simon qitummairim ammiñik.
Tavra aipkaŋagikpiñ tavrauvvaa, aasii nagliktauvlutin qairutin. Paŋmapak uvva iluqata uvaniittugut takkuani God-im, naalagukłuta iluqaiññik uqaluksriusiaġnik Ataniġmiñ.
Peter AlġaqsruiruqTavra Peter uqarraqsiŋaruq, Paŋmapak puttuqsriruŋa God iḷu­mutun ativlugich iñupayaat aŋalatkai.
Nunauruapayaani kiñaliqaa qiksiksrautiqaqtuaq ilaanik, suli nalaunŋarualiqivluni, God-im akuqtullagaa.
Nalupqisuŋitchuŋa tusaaŋatilaavsiññik tusaayugaaġiksuanik sivuni­qaqtuanik Israel-guruanun, ilaan piksraqtaaġivluta alġaqsruutigitquv­lugu tutqiutiqaġumiñaqtilaaŋat God-mun Jesus Christ-guruakun, Atanġuruakun iñupayaanun.
Iḷisimarusi taamna tusaayugaaġiksuaq siaminŋaruq iluqaani Judea-mi, isagutivluni Galilee-miñ John Paptaiqsi alġaqsruiganiŋman.
Iḷisimammiusi Jesus Nazareth-miukun, God-im suaŋŋasikkaŋagun kuvivḷugu Ilitqusiġiksuani ilaanun. Iḷisimammiusi Jesus kukiḷuŋaniv­ḷugu nakuurualiqivluni, iłuaqsivḷugiḷḷu iluqaisa iłuiḷḷiuqtitaŋi Tuun­ġaum, God-im itqatigivlugu.
Aasii uvagut iḷisimavluta quliaqtuaġigivut iluqaisa Jesus savaaŋi nunaŋanni Jew-guruat Jerusalem-miḷu. Ilaisa tuqunŋagaat kikiaktuu­tivlugu aŋarrauramun.
Aasii God-im aŋipkaŋagaa tuqqunmiñ piŋayuaŋni uvluk, aasii tau­tuktiłługu uvaptiŋnun.
Iñupayaanun tautuktinŋiñmigaa, aglaan uvagut tautuŋagikput God-im piksraqtaaġiŋaraŋatigut quliaqtuaġitquvlugu. Uvagut niġiqatigiŋa­gikput imiqatigivlugulu God-im aŋipkaaniŋmagu tuqqunmiñ.
Aasii ilaan piraksriŋagaatigut alġaqsruitquvluta tusaayugaaġiksua­nik iñuŋnun, suli uqalugaaġitquvlugu ilaagutilaaŋanik piksraqtaaŋa God-im isivġiquvlugich iñuuruallu tuquŋaruallu.
Iluqaġmiŋ uqaqtiŋisa God-im uqautigiŋagaat Jesus, uqaqłutiŋ, Iñu­payaagguuq ukpiqtuaq ilaanun piḷuutiŋi suliqutigiŋaiqsauniaqtut itqaumayumiñaiġḷugich Jesus pisigilugu.
Jew-guŋitchuat Aitchuusiaġigaat IlitqusiġiksuaqPeter taavrumiŋa uqaqtillugu-suli, Ilitqusiġiksuaq atqaŋaruq ilu­qaiññun naalaġniruanun uqaluŋmik.
Jew-guruat ukpiqtuat, Peter-m qaiqatiŋi Joppa-miñ, niġiiḷḷaqtauŋa­rut God-im kuvimmagu aitchuutini Ilitqusiġiksuaq Jew-guŋitchuanun­unnii.
Qanuq tusaaŋagaich uqaġmata nalukkamiŋnik allakanik uqautchi­ñik, nanġaqługu God.
Tavra Peter uqallaŋaruq, Ukua iñuich aŋalatkai Ilitqusiġiksuam uvaptiktuttauq. Kia iñuum paptaiqsaiḷiraġniaqpagich imiġmik?
Tavra Peter piraksriiŋaruq paptaiqsautquvlugich atqagun Jesus Christ. Tavrani apiġiŋagaat uvliuqtuallaquvlugu piqatigilutiŋ.
Peter-m Quliaqtuaġutigai Piruanik Aŋaayyuliqiruat Jerusalem-miTavra tiliraunikun iḷitchitqurat, aniqatiillu iluqaani Judea-miit­tuat, tusaaŋarut Jew-guŋitchuattauq ukpiliġñivḷugich uqaluanik God-im.
Tavra Peter Jerusalem-muŋman, pisaaŋaŋagaat Jew-guruat isuma­qaqtuat Jew-guŋitchuat ukpiqtuat nalunaiñŋutchigaksrauvlugich timi­mikkun,
uqaqłutiŋ, Summan tuyuġmiaġuŋavich Jew-guŋitchuat aimaaġvianni niġiqatigivlugiḷḷu?
Tavra Peter-m quliaqtuaġutiŋagai supayauranik piruanik isuaniñ­qaŋa.
Iniqpaŋmi Joppa-mi aŋaayyuuŋaruŋa, aasii qiñiqtuuraaqłuŋa. Atqaqtuamik ukił̣haaqpaktun niŋitauŋaruq qiḷaŋmiñ sisamatigun kaŋiġalluŋisigun, aasii nutqaqłuni saniqqamnun.
Takunnaakkiutikapku tautuŋaruŋa niaġrutinik niaġrułłuŋniglu paamġuqtuaniglu tiŋmianiglu.
Aasii tusaaŋaruŋa nipimik uqallaktuamik uvamnun, Peter makittin. Tuqutchiḷutin niġġiiñ.
Tavra nipi uqallatqiŋaruq qiḷaŋmiñ, Suna God-im salummaanik­kaŋa, isummatiginagu salumaitchuagulugu.
Taamna piŋaruq piŋasuiqsuaqłuni, aasii nuqitautqikł̣uni qiḷaŋmun.
Tavrauvvaa aŋutit piŋasut tikiñŋarut iglumun irvimñun, tilirauruat uvamnun Caesarea-miñ.
Tavra Ilitqusiġiksuam uqallautiŋagaaŋa aullaqatigitquvlugich taqi­ŋaŋaiġḷuŋa. Ukua uvva itchaksrat aniqatiit aullaqasiŋagaanŋa Caesarea-mun, aasii iluqata isiqłuta igluanun Cornelius.
Aasii Cornelius quliaqtuaġutiŋagaatigut tautuŋnivḷuni isaġuliŋmik makitaruamik iglumiñi suli uqallautivlugu, Tilisiḷutin Joppa-mun qait­quuŋ Simon taiguutiqaqtuaq Peter-mik.
Ilaan quliaqtuaġutiniaġaatin uqaluŋmik annautigiyumiñakkaġnik, iliviḷḷu igluqatitillu.
Uqaqsaġataaqsimmiuŋalu Ilitqusiġiksuam atqaġvigiŋagai uvaptik­tupiaġataq isagutisaami.
Aasii itqaŋagitka uqaluŋi Atanġum uqallaŋaruaq, John paptaiġuti­qaŋaruq imiġmik, aglaan Ilitqusiġiksuaq iḷirauniaqtuq iḷuvsiññun.
Tavraasii nalupqinaitchuq God-im aitchuŋammigai Jew-guŋitchuat Ilitqusiġiksuamik aitchuunmisun uvaptiŋnun ukpiqtuaġuqapta Ataniġ­mun Jesus Christ-mun, Suuvik uvaŋa piñaiḷutaġumiñaġlugu God?
Taamna tusaakamirruŋ pisaaŋaŋaiŋagaat, aasii nanġaqługu God uqaqłutiŋ, Tavraptauq Jew-guŋitchuat God-im isumalitqigviksraqaq­tinŋagai iñuutquvlugich isuitchuamun.
Aŋaayyuliqiruat Antioch-miTavra ukpiqtuat siamitauŋarut pisigivlugu nagliksaaqtitauniq isagutiruaq Stephen-qaŋa tuqutaumman. Iḷaŋich aullaŋarut ayuuqti­givlutiŋ Phoenicia-mun Cyprus-mullu Antioch-mullu, quliaqtuaġivlu­gich tusaayugaaġiksuat Jew-nun kisiiññun.
Aglaattauq iḷaŋich ukpiqtuat aŋutit Cyprus-miñ Cyrene-miḷḷu Antioch-muŋarut, aasii quliaqtuaġutivlugich Jew-guŋitchuat, alġaq­sruutigivlugich tusaayugaaġiksuat Atanikun Jesus-kun.
Suli Atanġum suaŋŋataata ikayuŋagai, suli iñugiapiaġataqtuat ukpi­liŋarut Ataniġmun.
Tusaayugaat taavrumuuna tusaaŋagaich aŋaayyuliqiruat Jerusalem-mi, aasii tiliŋagaat Barnabas Antioch-mun.
Tikiññami iḷitchuġikami God-im quviasaaġniġmagich iñuich, ilaa quyatchaŋaruq, suli qapiŋaisaaŋagai iluqaisa ukpiġnaqtuagutquvlu­gich iḷumullu illutiŋ Ataniġmun iḷumiŋniñ.
Qanuq Barnabas iñulluatauŋaruq, aŋalatiłłuni Ilitqusiġiksuamun, ukpiqtuagupiaqłuniḷu. Suli iñugiaktuat iñuich ukpiliqsitauŋarut Ata­niġmun.
Tavraasii Barnabas aullaŋaruq Tarsus-mun ivaġiaqługu Saul.
Aasii paqitanikamiuŋ, ilaan qaġġisiŋagaa Antioch-mun. Tavra ukiuq naalġataqługu iliŋikta piqatigiŋagaich aŋaayyuliqiruat, iḷisautiv­lugiḷḷu iñusalaich. Aasii Antioch-mi ukpiqtuat tairauqqaaŋarut Christ-miunik.
Tavra tamatkunani uvluni iḷaŋich uqaqtiŋisa God-im ullautiŋarut Jerusalem-miñ Antioch-mun.
Aasii iḷaŋat atiqaqtuaq Agabus-mik makiłłuni aŋalałługu Ilitqusi­ġiksuam uqaŋaruq piyumaaqtuamik kamanaqtuaq kaaksiunaq piñiaġ­nivḷugu nunami iluqaani. Taamna nalaunŋaruq Claudius umialgum­man Rome-mi.
Tavra ukpiqtuat sivunniiŋarut iñupayaaq aitchuiyumiñaqtilaamisun tuyuquvlugu ikayuutiksranik aniqatiinun iñuuruanun Judea-mi.
Aasii tainna piŋarut, tuyuġivlugich maniich aŋaayyuliqiruat umia­liŋnaŋiññun Barnabas-kullu Saul-kullu.
Ukpiqtuat NagliksaaqtitauvsaaqtutTavraptauq tainnaiḷivalliġman umialgum Herod nagliksaaqtir­raqsiŋagai iḷaŋich aŋaayyuliqiruat.
Ilaan tuqutinŋagaa savikpaŋmik James aniqataa John.
Aasii iḷitchuġikami iviġagniqamigich Jews nagliksaaqtitchivsaaŋa­ruq, aasii Peter tigutaaqtiłługu. Taamna piŋaruq uvluŋiñi itqautim Qulaurrusiqiviŋmun.
Tiguanikamirruŋ Peter iḷiŋagaat tigutaaġviŋmun, aasii aitchuutigiv­lugu qaunagitquvlugu akimiaq atautchimun aŋuyaktinun. Herod sivunniŋaruq isivġiġukługu Peter takkuanni Jew-guruat Qulaurrusiqia­nikpata.
Tavra Peter tigutaaġviŋmiinŋaruq, aglaattauq aŋaayyuliqiruat aŋaay­yutiŋammigaat God-mun qapiŋaił̣ł̣utiŋ.
Peter Annirrauruq TigutaaġviŋmiñTaavrumani unnuami Herod annisiyumaalliġmagu Peter uvluq­pan iñuŋnun, Peter siñiŋaruq akunġaŋni malġuk aŋuyaktik, pituqaq­łuni malġuiñik kalimñanik, aasii munaqsrich munaqsriŋarut tigutaaġ­vium paaqpaŋani.
Tavraŋŋatchiaq isaġulga Atanġum makinŋaruq tavruŋa, suli qaum­maq qaummaġiksiŋaruq tigutaaġviŋmi, aasii isaġulgum saqiñŋagaa Peter tuiqqaŋagun, aasii itiqsaqługu, uqallakłuni, Makittin qilamik. Suli tavrauvvaa kalimñat kataŋarut tayaġniŋiñiñ.
Tavra Peter-m maliŋagaa tigutaaġviŋmiñ, aglaan iḷisimaŋaitchuq taamna savaaġikkaŋa isaġulgum iḷumun itilaaŋanik, aglaan isumaŋa­ruq siññaktuġasugaluni.
Tavra qaaŋianikamisigik sivulliigḷu tugliŋiḷḷu munaqsrich, tikiñŋa­ruk savił̣hamun upkuaqpaŋmun, anisaġiamun iniqpaŋmun. Taamna upkuaqpak aŋmaŋaruq inmisun, aasii aniŋaruk. Tavraasii pisuaŋaruk apqutitigun, aasii tavraŋŋatchiaq isaġulgum qimaŋagaa Peter.
Tavra Peter qaurimmaġiksiŋaruq aasii uqallakłuni, Paŋmapak nalupqisuŋaiqsuŋa Atanġum tiliŋagaa isaġulini, aasii annautivluŋa Herod-gum suaŋŋataaniñ, suli iluqaiññiñ Jew-guruat niġiukkutaanniñ uvapkun.
Isumalaallakkaluaqami aullaŋaruq igluanun Mary-m, aakaŋata John Mark. Tavrani iñugiaktuat kasimaŋarut atautchimi aŋaayyuvlu­tiŋ.
Tavra Peter tigluktuġman siḷataani upkuam, niviaqsiaq atiqaqtuaq Rhoda-mik kiuriyyaŋaruq.
Iḷisaġikamiuŋ Peter-m nipaa, quviatchakpaił̣ł̣uni upkuiġutigaluaġ­nagu aqpamik isiŋaruq, aasii uqallautivlugich Peter makitanivḷugu paam siḷataani.
Ilaisa uqallautiŋagaat, Kinnaġuqtutin. Aasii ilaa qapiŋaiñŋaruq iḷu­mun innivḷugu. Ilaisa kiulgitkaat, Isaġulik qaŋma qaunaksriŋa piuq.
Tavra Peter tigluktuqtuiññaŋaruq. Kiisaimmaa upkuiġutivaat, aasii tautukkamirruŋ niġiiḷḷaqtauŋarut.
Tavra urriqavluni argaŋmiñik nipaiquŋagai, aasii quliaqtuaġutiŋa­gai qanuq Ataniġmun annisisilaamiñik tigutaaġviŋmiñ. Tavra uqalla­ŋaruq, Quliaqtuaġiyumagiksi taamna James-mun, aniqatiinullu. Tav­raniasii ilaa aullaŋaruq allamun inimun.
Tavra uvluġmagu piallapiaġataŋarut aŋuyaktit qanuqtilaaŋagun Peter-m.
Tavra Herod piraksriiŋaruq ivaqłiatquvlugich Peter-mik, aglaan paqilaiñŋagaat. Tavra ilaan apiqsruqtuqtitqaaqługich munaqsrich, piraksriiŋaruq tuqutquvlugich. Taamna pianiŋman Herod aullaŋaruq Judea-miñ, aasii Caesarea-miitkaqsivḷuni.
Herod TuquruqTavra Herod qinnautipiaġataŋagai iñuich Tyre-miḷu Sidon-miḷu ittuat. Aasii ilaisa ullaŋagaat Herod piqatigiikł̣utiŋ. Iḷaaluksraqtaaġiq­qaaqługu Blastus, Umialgum igluqpaŋata qaunaksriŋa, ullaŋagaat Herod apiqsrisukłutiŋ aŋuyautairrunmik, qanuq ilaisa nunaŋat niqik­sraqtuġviqaqłuni umialgum nunaŋaniñ.
Nalunaiqsauŋaruami uvlumi Herod atiŋagai umialguniġmigun annuġaani, aquvinŋaruq umialgum aquppiutaŋiññun, aasii uqaqłuni ilaiññun.
Tavra iñuich nipaallaŋarut, Nipaa God-im. Iñugruiññaq uqaŋit­chuq.
Tavraŋŋatchiaq isaġulgata Atanġum tuqupkaŋagaa Herod, qanuq kamanaqsiḷiŋaitkaa God. Tavra ilaa qupilġunikłuni iḷumiñi tuquŋaruq.
Aglaan God-im uqalua nauŋaruq, siamiłłuniḷu.
Tavra Barnabas-lu Saul-lu naatchikamiŋ piraksraunmiŋnik, utiŋa­ruk Jerusalem-miñ, piqatigivlugu John Mark.
Barnabas-lu Saul-lu Piksraqtaaguvlutik TiliraurukTavra aŋaayyuliqiruani Antioch-mi, iḷaŋich uqaqtiŋi God-im inŋarut, iḷisaurriḷḷu, Barnabas-lu Simeon-lu taiguutiqaqtuaq Taaqsipaŋmik, Lucius-lu Cyrene-miu, Manaen-lu iñuguqatiqaŋaruaq Herod-mik kavanauruamik, Saul-lu.
Aŋaayyupkaqtillugich Ataniġmun niġiḷaił̣ł̣utiŋ, Ilitqusiġiksuam uqal­lautiŋagai, Ilaaguaqsisiŋa Barnabas-miglu Saul-miglu savaaksramun ququaqtauviaŋnun uvamniñ.
Tavra niġiḷaitqaaqłutiŋ aŋaayyuanikamiglu, iḷiŋagaich argatiŋ iliŋiŋ­nun aasii aullaqtiłługik.
Cyprus-muktukTavra Barnabas-lu Saul-lu tilimmatik Ilitqusiġiksuam aullaŋaruk Seleucia-mun, aasii tavraŋŋa tiŋilġaqsiqł̣utiŋ qikiqtamun Cyprus-mun.
Tikiññamik Salamis-mun, alġaqsruutigiŋagaat God-im uqalua aŋaayyuviŋiññi Jew-guruat. Suli John Mark-mik ikayuqtiqaŋaruk.
Ikaaŋagaat iluqaan qikiqtaq Paphos-munaglaan. Tavrani kasuŋagaat aŋatkuqatiqaqtuaq Bar-Jesus-mik, Jew-guvluni uqaqtauniruaq God­mun.
Ilaa avilaitqatauŋaruq kavanauruamun qikiqtami Sergius Paulus-mun, puqiksuaguruamun. Kavanauruaq aiyugaaqłiŋaruq Barnabas-mik Saul-miglu tusaasukłuni uqaluanik God-im.
Tavra aŋatkum Elymas, Greek-tun taigutaa, akiḷḷiḷiqsuŋagik, ukpiq­taiḷivḷugu kavanauruaq.
Tavra Saul-gum, taggisiqaġmiruaptauq Paul-mik, Ilitqusiġiksuam aŋalałługu takunnaakkiutiŋagaa aŋatkuq,
aasii uqallautivlugu, Ilivich iġñiŋa Tuunġaum, uumikłiqsuatiin ilu­qaanik nakuuruamik, ataramik sagluqivlugich iñuich ilivich pisaasuġ­miaġutiŋnik, suli ataramik sagluġuqtinniatakługich Atanġum iḷumun ittuat uqaluŋi.
Aasii uvva paŋmapak Atanġum tatavsaġniaġaatin, ayauniaqtutin, suli tautulaisaallagniaġiñ qaummaq. Tavraŋŋatchiaq niptaniġluksisiŋa­gaa, suli taaqsisiŋagaa, aasii saptalaaqsiŋaruq ivaqłiavluni tasiuqtiksra­miñik.
Tavrani kavanauruaq ukpiliŋaruq, tautukamiuŋ taamna piruaq, qanuq kamanniupiaġataŋaruq iḷisaurrutinik Atanikun.
Tavra igliġiññaŋarut Perga-miñ, aasii tikił̣ł̣utiŋ Antioch-mun Pisi­dia-miittuamun. Aasii Jew-guruat Savairvianni, aŋaayyuliaqamiŋ Jew­guruat aŋaayyuvianni, aquptaaŋaruk.
Taiguaganiŋmata aglaaŋiñiñ Moses, uqaqtiŋisalu God-im, umialiŋ­naŋi aŋaayyuvium uqallaurriŋarut, Aniqatiit, uqaluksraqaġuvsi siḷġiq­suutinik iñuŋnun, uqaġitchi.
Tavra Paul makinŋaruq, aasii urriqavluni argaŋmiñik uqarraqsi­ŋaruq, Israel-guqatiimaaŋ, iluqasiḷu Jew-guŋitchuasii, uvani qiksik­srautiqaqtuasii God-mun, naalaġnisiŋa.
God-iŋata ukua iñuich Israel-guruat piksraqtaaġiŋagai maŋŋuuvut, aasii kamanaqsipkaqługich iñuummata tuyuġmiaguvlutiŋ Egypt-mi. God-im annisiŋagai Egypt-miñ kamanaqtuakun suaŋŋanmigun.
Aasii malġukipiani ukiuni iglaummata nunagluktuami, ilaan igḷutu­ŋagai.
Tavra ilaan suksraunġianikamigich tallimat malġuk nunauruat Canaan-mi, ilaan aitchuutigiŋagaa nunaŋat iñuŋmiñun.
Isagutivlugu tavraŋŋa 450-mik ukiivḷutiŋ iñuuniŋanun-aglaan Samuel uqaqtaa God-im, God nalunaiqsiraġaŋaruq isivġiqsinik atan­niqsimaraġaquvlugich Israel.
Tavraasii iliŋich apiqsriŋarut umialiqaġukłutiŋ, aasii God-im aitchu­ŋagai Saul-mik iġñiŋanik Kish, maŋŋuqaqtuamik Benjamin-miñ, umialigitquvlugu malġukipiani ukiuni.
God-im piiganikamiuŋ Saul, David umialliutiŋagaa iliŋiññun. Innauvva God-im uqallausiġiŋagaa ilaa, Iḷitchuġigiga David iġñiŋa Jesse-m iviġaumanaqtuaguvlugu uvamnun, piyumiñaqłuni iluqaiññik pit­qutimnik ilaanun.
Iḷaŋat David kiŋuniŋisa, Jesus, God-im unniqsuqłiisigiŋagaa annaurrigitquvlugu Israel-guruanun.
Qaiŋaiñŋaan Jesus, John alġaqsruiŋaruq iñupayaanun Israel-nun isumalitqiksuksraunivḷugich, aasii paptaiqsaulutiŋ.
Aasii John naatchiyasikami savaamiñik, ilaa uqallaŋaruq iñuŋnun, Kiunasugaluŋa isummatigivisiŋa? Taamnauŋitchuŋa niġiugikkaqsi. Aglaan iñuk imma qairuq aqupkun, aluġutik-unnii isigaŋisa nallium­matiŋitchuŋa siŋiiġumiñaġlugik.
Aniqatiit, kiŋunġuruasii Abraham-mun, iluqasiḷu Jew-guŋitchuat qiksiksraqtuat God-mik, uvaptiŋnun tilirauŋaruq tusaayugaaġiksuaq annautauyumiñaqtuaq.
Taipkua iñuuruat Jerusalem-mi umialiŋnaŋisalu, akuqtuŋił̣ł̣ugu annaurrigitilaaŋanik, kaŋiqsiŋił̣ł̣ugiḷḷu uqaluŋich uqaqtiŋisa God-im, taiguaġuukkaŋich Savaiññipayaaŋiññi, nalautinŋagaich God-im uqaq­tiŋisa uqaluŋich suksraunġiqł̣ugu Jesus.
Patchisiksraitkaluaŋŋaġmiŋ sumikunni ilaanun tuqurrutauyumi­ñaqtuamik, apiġiŋagaat Pilate tuqutitquvlugu.
Tavraasii nalautitanikamisigik iluqaisa Bible uqaluŋich ilaagun, atqaŋagaat aŋarrauramiñ, aasii iḷuviqługu iḷuvviviŋmun.
Tavra God-im aŋipkaŋagaa tuqqunmiñ.
Aasii uvluni iñugiaktuani taamna Jesus tautuktitqataŋaruq tamat­kunuŋa qaiqatauŋaruanun inmiñun Galilee-miñ Jerusalem-mun. Aasii tamatkua iñuich tautuktuat ilaanik quliaqtuaŋarut Israel-guruanun.
Aasii tusaayugaaġiksuanik qaġġirrigivsi tamatkua God-im unniq­suqłiisigiŋakkaŋich maŋŋuuptiŋnun piñiaġnivḷugich,
pianiŋagai uvaptiŋnun kiŋunġuruanun, aŋipkaqługu Jesus. Aglausi­maruq second Psalm-mi inna, “Ilivich Iġñiġigikpiñ. Uvlupak Aapagi­liutigiŋma.”
Qanuq God unniqsuqłiiŋaruq aŋipkaġniaġnivḷugu tuqutqikkumi­ñaiġḷugu. Una uqaluuruq Bible-ni inna, “Pisiniaġikpiñ aliuġnaqtua­mik unniqsuqłiisigiŋaramnik David-mun.”
Allami-suli Psalm-mi God-im kaŋiqsiñaqsiḷaavsaaŋagaa uqallak­łuni, “God-im aupkaġniaŋitkaa Ilaan Piḷuutaitchuani.”
Qanuq David tuquŋaruq, savaaġianikamiuŋ piraksriutaa God-im ilaan iñuuqanmiñi, aasii iḷuviqatauvluni maŋŋuumiñun, aasii timaa auvluni.
Aglaan taamna iñuk Jesus God-im aŋipkaŋaraa tuqqunmiñ, auŋait­chuq timaa.
Aniqatiit, iluqasi iḷisimaruksraupiaqtusi, taavrumuuna Jesus-kun God-im suliqutigiŋaiġumiñaġai piḷuutisi itqaumayumiñaiġḷugich.
Aasii kiñaliqaa ukpiqtuaq ilaanun annaktitauruq piḷuutipayaura­miñ, aasii nalaunŋarualirauvluni. Tainna iñuk iḷiyumiñaitchuq kama­gilugich pitqurat aitchuutauŋaruat Moses-kun.
Qaunagisitchiasiiñ, iḷaanni uqaluŋich uqaqtiŋisa God-im nalaut­piaqtut ilivsiññun, uqaqtut inna,
“Naalaġnisitchi, ilivsi kipakłiqsiich. Aliuġlusi tuqusitchi. Qanuq savaaġikkaġa uvluvsiññi, ilivsi ukpiġisuŋitkiksi, iñuum-unnii sivunniuġutigaluaqpasi uqaluŋnik.”
Tavra anisaġmaŋnik iñuich apiġiŋagaich Paul-lu Barnabas-lu uqau­tivsaaquvlutiŋ Savaitqikpata.
Savaitqiŋmata iluqakavsaŋmiŋ iniqpaum iñuŋi qaiŋarut naala­giaqłutiŋ uqaluanik God-im.
Tavrali Jew-guruat tautukamisigik iñusalaich, killuqsraliŋarut, aasii qapiqtaqługich sut uqautigikkaŋi Paul-gum, suli uqamaqłuutivlugu.
Tavra Paul-lu Barnabas-lu uqaŋaruk iqsiŋaiqł̣utik, uqaqłutik, God-im uqalua uqautigiraksraupiaqtuq ilivsi sivulliġilusi Jews. Aasii ayya­kavsiuŋ, sivunniqsusi ilivsiññik iñuusuŋił̣ł̣usi isuitchuamun. Iḷisimatit­chi. Aullaġniaqtuguk Jew-guŋitchuanun.
Qanuq Atanġum piraksriŋagaatigut Bible-ni, uqaqłuni,“Inillaŋagivsi qaummatauruatun itquvlusi Jew-guŋitchuanun, alġaqsruutigitquvlugu annaun iñupayauranun.”
Tavra Jew-guŋitchuat tusaakamirruŋ taamna quviatchaŋarut, suli nanġaŋagaat Ataniq uqalua pisigivlugu, aasii ukpiliŋarut iñugiaktilaa­miktun piksraqtaaguŋaruat iñuggutiqaquvlugich isuitchuamun.
Tavra uqalua Atanġum siaminŋaruq iluqaiññun nunaaqqiñun tamaaniittuanun.
Tavrali Jew-guruat maqulluksaiŋarut Jew-guŋitchuanik aġnanik qaukłiuruaniglu aŋutinik iniqpaŋmi ukpiqtuanik God-mun. Ilaisa nag­liksaaqtinniarraqsiŋagaich Paul-lu Barnabas-lu, aasii uŋułługik nunaaqqimiŋniñ.
Tavra piiyaŋagaak nunam avyua isigagmiŋniñ kiliktuutausaqługu ilaiññun ayyaiñiŋatigun, aasii aullaqłutiŋ Iconium-mun.
Tavra ukpiqtuat Antioch-mi quviasupiaġataŋarut aŋalatiłłutiglu Ilitqusiġiksuamun.
Iconium-miTainnatun suli piŋammiuq Iconium-mi. Paul-lu Barnabas-lu Jew-guruat aŋaayyuviannun aŋaayyuliaŋaruk, aasii uqaurrivḷu­tik iñuŋnik ukpillasivḷugich iñugiapiaġataqtuat Jew-guruallu Jew-guŋitchuallu.
Aglaan ukpiŋitchuat Jew-guruat piallaktinŋagaich Jew-guŋitchuat, suli isumanŋutchautiqallasivḷugich aniqatiinun.
Tavra iliŋik nayuutiŋaruk sivisuruamik. Alġaqsruutigiŋagaak Ataniq iqsisaił̣ł̣utiŋ, ukpiġnaqsiḷiġiruaq uqaluŋmiŋnik annautikun, iḷumun iti­laaŋanik suaŋŋasiqługik aliuġnaqtuanik piyumiñaqsivḷugik.
Tavra iñuŋi iniqpaum malġuigunŋarut, iḷaŋich iḷaalliutivlutiŋ Jew-guruanun, aasiiḷi iḷaŋich tiliraunikun iḷitchitquranun.
Tavra qanuqsaġummanmik aŋalatchisaġmata iluqatiŋ Jew-guŋit­chuallu Jew-guruallu, piqatigivlugich umialiŋnatiŋ, sivunniŋarut piaq­łuqtaġukługich tiliraunikun iḷitchitqurat uyaġaŋniglu miḷḷuuġlugich.
Tilirauruak iḷitchuġiŋagaak taamna, aasii pigruqłutik Lystra-mun Derbe-mullu, iniqpaaŋnun Lycaonia-miittuaŋnun, avataaŋnullu nunaaqqiñun.
Aasii tamatkunani nunaaqqiñi alġaqsruutigivlugu tusaayugaaġik­suaq.
Lystra-miTavra Lystra-mi iñuqaġniqsuq pisualaitchuamik, pisualaiñŋaniq­suq anikami-qaŋa.
Ilaa naalaġniŋaruq Paul-mun uqaqtuamun. Aasiivsauq Paul-gum qiñipiaġataqługu, iḷitchuġivlugu ukpiġutiqaqtilaaŋa iłuaqsirauyumi­ñaqłuni,
uqallautiŋagaa nipatusivḷuni, Makittin Ilaa maksriŋaruq aasii pisuarraqsivḷuni.
Tavrali iñusalaich tautukamirruŋ Paul-gum savaaŋa, nipiriŋ aninŋa­gaat uqaqłutiŋ Lycaonia-ġmiutun, Atqaqigaatigut god-ipta iḷivḷutiŋ iñuktun.
Barnabas atchiŋagaat Zeus-mik, aasiiḷi Paul atchiqł̣ugu Hermes-mik pisigivlugu uqałhamaaġniŋa.
Tavra god Zeus-gum aŋaayyuliqsiqpaŋa, aŋaayyuviat sivuġaani iniqpaum iłłuni, qaġġirriŋaruq immuliviich aŋusalluŋiññik nautchia­niglu paaqpaŋiñun, aasii ilaa iñuiḷḷu aitchuisuaqsivḷutiŋ ikipkautinik tiliraunikun iḷitchitquraŋnun.
Tavrali Barnabas-lu Paul-lu tusaakamitku taamna aliktuŋagaich annuġaatiŋ, aasii upaktuutivlutiŋ akunġannun iñusalaich nipimikkun,
Aŋutiit, summan tainna pivisi? Uvaguktauq uvva aŋutik iñugruiñ­ñaak irrusiqaqtuak ilivsisuttauq. Aasii maaniittugut alġaqsruutigisuk­ługu tusaayugaaġiksuaq, mumiquvlusi tamatkunaŋŋa taŋiġitchuaniñ suniñ, iñuuruamun God-mun savaŋaruamun qiḷaŋmiglu nunamiglu taġiumiglu imaġikkaŋiñiglu.
Qaaŋianiŋaruani kiŋuniġiiñi God-im iḷatchiŋagai iñupayaurat iñuupkaqługich ilaisa sivuniġmikkun.
Aglaattauq inmiñik iḷisimanaqsisuummiuq nakuuruatigun savaami­gun, aitchuqłusi sialuŋmik qiḷaŋmiñ niqiksraniglu nauruanik piviksra­kun, niqaiḷḷisaaŋiḷḷusi quviasuquvlusi.
Tamatkuniŋa uqaluŋnik Barnabas-lu Paul-lu qapiqtipqauraŋagaich iñuich aitchuiñiksraŋanniñ ikipkautinik inmiŋnun.
Tavra Jew-guruat qaiŋarut Antioch-miñ Pysidia-miittuamiñ Iconia-miḷḷu, aasii maliksuktitchivḷutiŋ iñuŋnik, uyaġaŋnik miḷuqtuŋagaat Paul, aasii kaliksraqługu annisivlugu iniqpaŋmiñ, isumavlutiŋ tuquniv­ḷugu.
Tavra iḷitchitqurat iḷḷuaġutimmanni, Paul makinŋaruq, aasii utiqłu­tiŋ iniqpaŋmun, aasii uvlaakumman ilaalu Barnabas-lu aullaŋaruk Derbe-mun.
iliŋikta suaŋasiḷaaŋagaich ukpiqtuat ukpiġutiŋich, qapiŋaisaaqłu­gich kiikaa ukpiqsimaaquvlugich God-mun, uqautivlugich inna, Uva­gut nalautchiruksraupiaqtugut iñugiaktuanik iłuiḷḷiuġutinik isiġumi­ñaqsisugluta God-im atanniqsimavianun.
Tavra aŋaayyuliqiruallaani umialiŋnaksrallaaŋagaich, suli aŋaay­yuuqqaaqłutiŋ niġiḷaił̣ł̣utiŋ, qiññuaġutiŋagaich Ataniġmun ukpiġivigi­ŋakkaŋannun qaunagitquvlugich.
Tavra Paul-lu Barnabas-lu iglauvlutik nunaaqqisigun Pysidia-mi tikiñŋaruk Pamphylia-mun.
Tavra alġaqsruutigianikamitku tusaayugaaġiksuaq Perga-mi, aulla­ŋaruk Attalia-mun.
Aasii tavraŋŋa tiŋinnaaqłutiŋ utiŋarut Antioch-mun aullaġataġviŋ miŋnun. Tavraŋŋa aullaŋaruak ukpiqtuat aŋaayyutianiŋmatik God-mun qaunagitquvlugik. Tavrani naatchiŋaruk iglaukkaġmiŋnik.
Aasii tikiññamik Antioch-mun, katinŋagaich aŋaayyuliqiruat ataut­chimun, aasii quliaqtuaġutivlugich iluqaiññik God-im ikayuqługik piramikkun, qanuġlu God-mun ukpiġumiñaqsipkaqtilaaŋannik Jew-guŋitchuat.
Tavra iliŋik nayuutiksraaġiŋaruk piqatigivlugich ukpiqtuat.
Kasimaruat Jerusalem-miTavra iñuich iḷaŋich qaiŋarut Judea-miñ Antioch-mun, aasii iḷi­sautirraqsivḷugich aniqatit uqaqłutiŋ, Nalunaiñŋutchiqsauŋisua­ġuvsi timivsigun nalaullugich pitqurat qaisauruat Moses-kun annaur­rauyumiñaitchusi.
Tavra Paul-lu Barnabas-lu siimmaqatigivlugich qapiqtaiḷiqatigiŋa­gaich taavrumuuna. Tavraasii sivunniŋarut Paul-lu Barnabas-lu iḷaŋiḷḷu allat Antioch-miittuat aullaqtuksrivḷugich Jerusalem-mun, tiliraunikun iḷitchitquranun umialiŋnanullu taavrumuuna iḷitchuġiyaqtuġlutiŋ.
Tavra tilimmatiŋ aŋaayyuliqiruaŋisa, iglauŋarut Phoenicia-kun Samaria-kullu, quliaqtuaġutivlugich Jew-guŋitchuat ukpiliqsilaaŋan­nik God-mun, aasii taavruma tusaakkaŋata quviatchaŋagai iluqaisa aniqatit.
Tikiñmata Jerusalem-mun, paġlaŋagaich aŋaayyuliqiruat tilirauni­kullu iḷitchitqurat umialiŋnallu, aasii quliaqtuaŋaruk iluqaiññik God-im ikayuqługik piramiŋnik.
Aglaattauq iḷaŋich ukpiqtuat iḷauruat Pharisee-ñun makinŋarut, aasii uqallakłutiŋ, Jew-guŋitchuat ukpiliqsuat nalunaiñŋutchiqsitaksrau­piaqtut timimikkun, suli kamagitqulugich pitqurat qaisauruat Moses-kun.
Tiliraunikun iḷitchitqurat umialiŋnallu katinŋarut atautchimun isum­matigisukługu taamna.
Tavra uqavaaganisugruŋmata, Peter makinŋaruq, aasii uqallautivlu­gich, Aniqatiit, iḷisimarusi iŋiḷġaan God-im piksraqtaaġiŋagaaŋa akun­navsiññiñ, alġaqsruitquvluŋa tusaayugaaġiksuanik Jew-guŋitchuanun, tusaalutiŋ ukpiliquvlugich.
Aasii God iḷisimaruaq iñuich isumaŋiññik, iḷisimanaqsiŋagaa iviġau­matilaani aitchuutigivlugu Ilitqusiġiksuaq Jew-guŋitchuanun, uvaptiŋ­nuttauq piḷġusiġmisun.
Suli ilaa allakaaġiiksualiŋaitchuq uvaptiŋniglu iliŋiññiglu, ilaan suli­qutigiŋaiqł̣ugich itqaumayumiñaiqł̣ugich piḷuutiŋich ukpiliġmata.
Paŋmapak aasii summan uuktuġniaqpisiuŋ God, Jew-guŋitchuat kamaksripkaġniaġlugich pitquranik nallivsaunnii maŋŋuuptali uva­gullu kamagilluatapialaisaptiŋnik?
Aglaan ukpiqtugut uvagut annaurrauniaqtilaaptiŋnik nagliktuutiq­paŋagun Atanġum Jesus, tainnatuttauq iliŋich annaurraummiut.
Tavra iluqaġmiŋ kasimaruat nipaiñŋarut, naalaqtuaqługik Barnabas-lu Paul-lu quliaqtuaqtillugik qanutchisigun aliuġnaqtuatigun ukpiġnaqsiḷiġutitigun God-im savaaŋigun ilimikkun akunġanni Jew-guŋitchuat.
Tavra uqaaniŋmata, James uqallaŋaruq, Aniqatiit, naalaġnisiŋa.
Simon quliaqtuaŋaruq qanuq God-mun ukpiqtitqaaġnivḷugich Jew-guŋitchuat, ilaaguaqsisaqłuni akunġanniñ iñuksramiñik.
Aasii taamna uqaluŋisa uqaqtiŋisa God-im atiqatigiŋagaat, aglausi­marut Bible-ni uqaluŋi inna,
“Aquatigun taipkua taimani piŋaruat, uvaŋa God-auruaŋaa utiġniaqtuŋa ikayuġiaġlugich David kiŋuniŋi. David umialguniŋa akiiḷiŋagaluaqtillugu, kiŋuniŋa umialliutiniaġiga,
iñuich iluqaġmiŋ ivaqłiayumiñaqsiḷugich Ataniġmik, iluqaġmiŋ tamatkua ququaŋakkatka nunauruaniñ uvaŋa iñugisukługich.
Tainna Ataniq uqaqtuq, iḷitchuġipkairuaq tamatkuniŋa iŋiḷġaan.”
Aasiuvva sivunniutiga, uvagut iḷaksiaŋaiḷḷavut tamatkua Jew-guŋitchuat mumiksuat God-mun.
Aglaan tuyugaksraġigivut uqautilugich niġitquŋiḷḷugich niqinik ilaa­guaqtauruanik iñuuraqpaŋnun, allatuquŋiḷḷugiḷḷu, niġitquŋiḷḷugiḷḷu niġrutinik auŋich maqiŋaitchuanik, auktuquŋiḷḷugiḷḷu.
Qanuq pitqurat qaisauruat Moses-kun taiguaġuugaich qaŋapak Jew-guruat aŋaayyuvianni Savaisuaġmata, uqaluŋiḷu alġaqsruutauvlutiŋ nunaaqqipayaani.
Tuyuutit Jew-guŋitchuanun UkpiqtuanunTavra tiliraunikun iḷitchitqurat umialiŋnallu iluqaġmiglu aŋaay­yuliqiruat sivunniŋarut piksraġukłutiŋ iñuŋnik iḷamiŋnik, aasii tiliḷu­gich Antioch-mun piqatigilugik Paul-lu Barnabas-lu. Tavra piksraqtaa­ġiŋagaich Judas-lu taggisiqaqtuaq Barsabbas-mik, Silas-lu, iññuk isu­makkusiaqaġluataqtuak aniqatiniñ.
Tusaaŋarugut iñuich iḷaŋiññun, uvaptiŋniñ aullaqtuanun, nalupqit­chaktinnivḷusi uqaluanun, uvaptiŋnun qaitchiŋaitkaluaqtillutiŋ tainna pitqutinik.
Aasiuvva kasimaŋarugut atautchimi, aasii iluqata atisivḷuta piksra­ŋarugut aŋutinik, aasii aullaqtillugich ilivsiññun, piqatigilugik piviut­taġikkavut Barnabas-lu Paul-lu,
iññuk anayanniuqtitchiŋaruak iñuggunmiŋnik savautivlugu Ataniq­put Jesus Christ.
Tavraasii tiliŋagivut Judas-lu Silas-lu, inmiŋnik uqautiniaġmigaasi tainnatuttauq tuyuutiptiktun.
Qanuq Ilitqusiġiksuam uqallautiŋagaatigut, uvaguttauq-aasii ivi­ġaumagivlugu aitchuġuŋił̣ł̣usi pitquravsaanik siġḷiġnaqtuanik kamagi­niaqtuni, ukuniŋałhiñaq piraksriġivsi,
ilivsi niġiñasi niqinik ilaaguaqtauruanik iñuuraqpaŋnun, auktuġna­siḷu, suli niġiñasi niġrutinik auŋich makinŋaitchuanik, allatuġnasiḷu. Ilivsiññik qaunagiguvsi taapkunaŋŋa piḷḷuataġniaqtusi. Kutpaiġivsi.
Tavra aullaqtitaukamiŋ Antioch-muŋarut, aasii katitanikamisi­gik ukpiqtuat atautchimun, qaiñŋagaich tuyuutit.
Aasii taiguaganiŋmatigik, quviasuŋarut qapiŋaisaaġusiamikkun.
Tavra Judas-lu Silas-lu, iliŋiktauq uqaqtauvlutiŋ God-mun, uqauti­ŋagaich aniqatit sivisuruamik qapiŋaisaaqługich, suaŋasiḷaaqługiḷḷu ukpiġutaatigun.
Tavra tavraniisugruaniŋmaŋnik, aullaqtinŋagaich tutqiunmi aniqa­tit taamapkunuŋa tiliriŋiññun.
Aglaan Silas sivunniŋaruq tavraniitchukłuni.
Tavra Paul-lu Barnabas-lu Antioch-miinŋaruk, iḷisaurrivḷutik piqa­tigivlugich allat iñugiaktuat alġaqsruutigiŋagaat Atanġum uqalua.
Paul-lu Barnabas-lu PiqatigiiŋaiqsukUvliuganikamiŋ, Paul uqallaŋaruq Barnabas-mun, Utaqqiḷavuk takulugich aniqatiit iniqpapayaani alġaqsruivigiŋakkaptiŋni uqaluanik Atanġum, aasii iḷitchuġilugich qanuqtilaaŋannik.
Tavra Barnabas piqatigisuaqsiŋagaa John Mark maliquvlutik.
Paul isumaniqsuġli iłuałhaaġasugalugu maliŋitpatik, utiqsaŋamman inmiŋniñ Pamphylia-mi naatkaluaqtinnagu alġaqsruiñiqtiŋ.
Tavra qapiqtaiḷirrapiaŋaruk avanmun isummatillaamiŋnik piqatigii­ŋaiqsaallaġmiŋ, Barnabas-li piqasiutiŋagaa Mark, aasii tiŋinnaaqłutiŋ Cyprus-mun.
Paul-li piksraqtaaġiŋagaa Silas aasii aullaqłutiŋ, aŋaayyutiqqaaqtil­lutiŋ aniqatinun, God-mun qaunagitquvlugik.
Aasii iliŋik iglauŋaruk Syria-kun Cilicia-kullu, aasii Paul suaŋasiḷi­ŋagai aŋaayyuliqiruat ukpiġutiŋich.
Timothy-m Piqasiġik Paul-lu Silas-luTavra Paul-kut tikiñŋarut Derbe-mun Lystra-mullu. Ukpiqtuaq tavraniinŋaruq atiqaqtuaq Timothy-mik, iġñiŋa Jew-guruam aġnam ukpiqtuaguruam, aglaan aapaŋa Greek-guvluni.
Ilaa uqautigilluataŋagaat iluqatiŋ aniqatit Lystra-mi Aichonia-miit­tuallu.
Paul-gum Timothy maliquŋagaa inmigun. Tavra Paul-gum nalunaiñ­ŋutchiŋagaa timaagun Timothy Jew-guqtirrunmik. Taamna piŋagaa pisigivlugich iluqaisa Jew-guruat iñuuruat tamaani iḷisimaruat Timothy-m aapaŋa Jew-guŋisilaaŋanik.
Tavra iglaullaġmiŋ iniqpaktigun, aitchuutigiraġaŋagaich sivunniutit ukpiqtuanun inillakkaŋich tiliraunikun iḷitchitqurat umialiŋnallu Jerusalem-miittuat, uqautivlugich kamagitquvlugich tamatkua piraksriutit.
Tavra aŋaayyuliqiruat suaŋasiḷaaqtauŋarut ukpiġunmiŋni, suli iñu­giaksisaiññaŋarut uvlutuaġman.
Troas-mi Paul QiñiqtuuraaqtuqTavra kukiḷuŋarut nunaŋigun Phrygia-m Galatia-vlu. Ilitqusiġik­suam alġaqsruitquŋaitkai tusaayugaaġiksuamik nunaaqqiŋiñi Asia-m.
Tavra akiŋiqamirruŋ nuna Mysia, iglausaġaluaŋarut nunaaqqiŋiñun Bithynia-m, aasii Jesus Ilitqusiġiksuaŋata pipkaŋaitkai.
Tavraasii qaaŋiqł̣ugu Mysia, Troas-muŋarut.
Tavra Paul qiñiqtuuraaŋaruq unnuami, tautukługu Macedonia-ġmiu makitavluni qaitquuqłiqsuaq inmiñik, uqaqłuni, Qaiḷutin Macedonia-mun ikayuġiaqtigut.
Tavra Paul qiñiqtuuraaganipqaġman, tavrauvvaa itqanaiyaŋarugut aullaġukłuta Macedonia-mun, sivunniqł̣ugu God-mun ququaġnivḷuta alġaqsruitquvluta tusaayugaaġiksuamik iñuŋnun taamani.
Philippi-mi Lydia UkpiqtuaġuqtuqUmiaqpagaqłuta aullaŋarugut Troas-miñ, aasii tiŋinnaaqłuta nalimun ikaaqłuta Samothrace-mun, aasii uvlutqiŋman Neapolis-mun.
Tavra Jew-guruat Savaiññiŋanni, siḷataanuŋarugut iniqpaum kuu­gum siñaanun, isumavluta Jew-guruat aŋaayyuliaġuunasugalugich tav­ruŋa. Aasii aquptaaqłuta uqaqatigiŋagivut aġnat katittuat tavruŋa.
Iñuich iḷaŋat tusaarikput aġnaq atiqaŋaruq Lydia-mik, iniqpaŋaniñ Thyatira-m, tuniuqqairi suŋauraammaġiksuanik ukił̣haanik, aŋaayyu­rauruaq God-mun. Atanġum puttuqsripkaŋagaa akuqtuġumiñaqsivḷu­gich uqaluŋi Paul.
Tavra ilaalu igluqatiniḷu paptaiqsauŋarut. Tavrani ilaan aiyugaaŋa­gaatigut uqaqłuni, Isummatigiguvsiŋa iḷumun ukpiqtuaġuġniḷuŋa Ata­niġmun, qaisitchi iglumnun aasii tukkulusi. Tavra kamagiŋagikput.
Paul-lu Silas-lu Tigutaaġaich Philippi-miIḷaanni aullalgiññapta aŋaayyuliaġvikaamun paaŋagaatigut kiv­gam niviaqsiam ilitqusiqł̣uqaġniqsuam nalautchaġuuvluni sunik piyu­maaqtuanik. Ilaan pigirini maniññakpautisuunikkaŋi nalautchuġaq­łuni.
Ilaan maliġuaŋagaa Paul uvagullu nipałłuni, Uvvaukua aŋutit kiv­gaŋi kamanaġniqsrauruam God-im uqautigaasi qanuġlusi annallasi­ñiaqtilaavsiññik.
Tainna nipanŋaruq uvluni iñugiaktuani. Tavra Paul-gum aġiuvlugu kiŋiaqługu uqallautiŋagaa ilitqusiqł̣uk, Ataniġnaqutaagun Jesus Christ piraksriġikpiñ anitquvlutin ilaaniñ. Tavrauvvaa ilitqusiqł̣uk aniŋaruq ilaaniñ.
Tavra pigiriŋisa iḷitchuġikamiŋ maniññagniutigikkaqtiŋ piiġñiġman, tigguġluŋagaich Paul-lu Silas-lu, aasii kaliksraqługik kasimmaviŋmuu­tiŋagaich sivuġaannun atanaurat.
Tavra qaġġisiŋagaich sivuġaannun Rome-miut atanauraŋisa, aasii uqallakłutiŋ, Ukua uvva aŋutit Jew-guruat aŋalayyakkaich iñuich iniq­paptiŋni.
Iliŋich iḷisaurrirut paaqsaaŋaruanik pitquraptiŋnun. Uvagut Rome-miuguruaguut kamagiyumiñaitkivut tamatkua piḷġutchich iḷisaurruti­ŋich.
Iñusalaich tapiġiiksinŋarut piyuaqłiqł̣utiŋ iliŋiŋnik, suli atanaurau­ruat aliktuŋagaich annuġaaŋik Paul-lu Silas-lu, aasii piraksriivḷutiŋ anaumiquvlugik.
Tavra anaumianisugruanikamisigik, tigutaaġviŋmuŋagaich pirak­sriqł̣ugu tigutaaqtanik munaqsri qaunagipiaġataquvlugik.
Kamagivlugu taamna piraksriusiani, munaqsrim iḷulliġmun tigu­taaġviŋmun isiŋagik, aasii payaŋaiyaqługik siŋiġñiŋikkun qiruŋnun tigutaaġutinun.
Tavra unnuaq qitiqqaqpalliġman Paul-lu Silas-lu aŋaayyuŋaruk, suli nanġautinik atuqłutik God-mun, aasii tigutaaqtat naalaktuaŋa­gaich.
Tavra tavraŋŋatchiaq nuna aulaqpaŋaruq, maŋŋuŋiunnii tigutaaġ­vium aulayyaktaallaisa. Tavraŋŋatchiaq iluqaġmiŋ upkuat upkuiŋarut, suli iñupayaam tigutaaqsimmatiŋi kalimñat kataŋarut tigutaaqtaniñ.
Tavrali tigutaaqtanik munaqsri itiqami, tautukamigich tigutaaġ­vium upkuaŋi aŋmaruat, isumaliŋaruq iluqaisa tigutaaqtat pigruġasu­galugich, tavraasii amuŋagaa savikpani tuqutchaqsaqłuni inmiñik.
Tavra Paul nivliŋaruq nipatutilaamisun, Anniaġnak iliŋnik, qanuq uvaniittugut iluqata.
Tavra tigutaaqtanik munaqsri qaummatiksramik qiññuaŋaruq, suli isiniqłakłuni uullaġruaqtun iqsim punŋaruq sivuġaaŋnun Paul-lu Silas-lu.
Tavra annisivlugik apiġiŋagik, Aŋutiik, sumik piruksrauvik annaur­rausugluŋa?
Iliŋik uqallaŋaruk, Ukpiġiñ Ataniġmun Jesus-mun aasii annaurrau­niaqtutin, iliviḷḷu igluqatitillu.
Tavra iliŋikta quliaqtuaġiŋagaak uqalua Atanġum ilaanun, iluqaiñ­ñullu igluaniittuanun.
Tavra ilaan piŋagik taavrumani unnuam ikarraŋani, aasii iqaġivlu­gich kiḷḷiaġniŋik, suli ilaa qitunġaniḷu paptaiqsauŋarut tavrauvvaa.
Tavra ilaan Paul-lu Silas-lu iglumiñuutiŋagik, aasii niqłiqsuqługik. Tavra ilaa igluqatiniḷu quviasupiaġataŋarut pisigivlugu ukpiliġñiqtiŋ God-mun.
Tavra uvlaami Rome-miut atanauraŋisa tiliŋagaich piliisimat uqaqłutiŋ, Taamapkuak aŋutik aullaqtitchigik.
Tavra tigutaaqtanik munaqsrim uqallautiŋagaa Paul, Atanaurat tili­siŋarut aullaqtitquvlutik, iliviḷḷu Silas-lu tigutaaqtauŋaiġḷutik. Aullaġu­miñaqtutik tuaksruiḷaakun.
Tavra Paul-gum uqallautiŋagai piliisimat atanauraŋich, Anaumiŋa­sugaaptiguk iñuich takkuanni, isivġiqsauŋaiḷaak patchisiqaqtilaaġlu­nuk, iññuk Rome-miunun iḷauruaguuk, suli isiqtaġivlunuk tigutaaġviŋ­mun. Paŋmapak aasiiñ aullaqtinniaqpatiguk nalunautchiḷutiŋ? Naumi, qaiḷutiŋ ilimiŋnik annisiyaqtuġlisiguk.
Piliisimat quliaqtuaġiŋagaich taapkua uqaluich atanauranun, aasii tusaakamasigik Paul-lu Silas-lu Rome-miunun iḷautilaaŋaŋnik iqsiḷiŋa­rut.
Tavra qaivḷutiŋ nunuuraġvigiŋagaik. Aasii annisivlugik apiġiŋa­gaich aullaquvlugik iniqpaŋmiñ.
Tavra Paul-lu Silas-lu aniŋaruk tigutaaġviŋmiñ, aasii isiqłutik Lydia-m igluanun. Tavrani kasuŋagaich aniqatit, aasii uqautiqqaaqłu­gich qapiŋaisaaġutinik, aullaŋaruk.
Thessalonica-miTavra Paul-lu Silas-lu iglauŋaruk nalaułługik Amphipolis-lu Apollonia-lu, aasii tikił̣ł̣utik Thessalonica-mun, aŋaayyuviqaġ­niqsuanun Jew-nun.
sivunniuġutivlugich, iḷumun itilaaġutivlugiḷḷu, Christ nagliksaaqtuk­sraupiaġnivḷugu suli aŋiḷuni tuqqunmiñ, uqaqłuniḷu, Taamna Jesus quliaqtuaġikkaġa ilivsiññun Christ-guruq.
Tavra iḷaŋich maliksuktitauŋarut, aasii iḷḷativlutiŋ Paul-mullu Silas-mullu, iñugiaktuallu Greek-gich ukpiliŋaruat God-mun, suli iñugiak­tuat naumaruat aġnat iḷḷatiŋammiut.
Tavra Jew-guruat killuqsraliŋarut, aasii iñuksraqłutiŋ anniqsuu­tauŋitchuanik iḷatchiqsiñik iñugiaksiŋagaich. Tavra iniqpaum iñuŋi tuavaallaktinŋagaich aasii piyuksraġiŋagaat iglua Jason, Paul-lu Silas-lu paqinniatakługik iñuŋnuutisukługik.
Tavra paqinŋiññamisigik, kaliksraŋagaat Jason aniqatillu iḷaŋich sivuġaannun iniqpaum atanauraŋisa, pasivḷugik Paul-lu Silas-lu uqaq­łutiŋ, Taipkuak iññuk tuavaalatchiññiktuk iñuŋnik sumiḷḷiqaa, aasiuvva iniqpaptiŋnuŋmiuk.
Aasii Jason tukkuliŋagik iglumiñun. Iluqaġmiŋ piḷġusiqaqtut paaq­łakługich pitquraŋi Caesar-m, Rome-miut umialgata, uqaqłutiŋ umiali­qaġnivḷugu allamik, atiqaqtuamik Jesus-mik.
Tamatkuniŋa uqaqłutiŋ iñusalaiḷḷu atanauraŋiḷḷu iniqpaum tuavaal­laktinŋagaich.
Tavra atanaurat akiḷiipkaŋagaich Jason-lu allallu maniŋñik annisiq­siłługich, aasii aullaqtinŋagaich.
Berea-miUnnupqauraġman, aniqatit tavrauvvaa aullaqtinŋagaich Paul-lu Silas-lu Berea-mun, aasii tikiññamik aŋaayyuliaŋaruk Jew-guruat aŋaayyuviannun.
Iñuich tavrani uqautisuġnapayaaŋarut iñuŋniñ Thessalonica-miittuaniñ, qanuq ilaisa naalaġniŋagaat uqaluk kipiġniuqłutiŋ. Aasii uvlu­tuaġman iḷisaŋagaich Bible uqaluŋich iḷitchuġiniaqłutiŋ Paul-gum uqa­luŋi iḷumun itilaapiaŋannik.
Iñugiaktuat tavrani ukpiliŋarut, suli iñugiaktuat Greek-guruat aġnat naumaruat, allallu iñugiaktuat Greek-guruat aŋutit, ukpiliŋammiut.
Tavra Jew-guruat Thessalonica-mi tusaakamiŋ Paul alġaqsruiñiv­ḷugu uqaluanik God-im Berea-mi tavruŋaŋarut, aasii tuavaalatchiññik­łutiŋ iñuŋnik tavrani.
Tavra aniqatit tavrauvvaa aullaqtinŋagaat Paul iglauyaaksraŋanun taġiukun, aglaan Silas-lu Timothy-lu qimaktinŋaruk Berea-mun.
Taapkua aullaqtitchiruat Paul-mik qaniŋagaat Athens-munaglaan, aasii utiqłutiŋ Berea-mun. Paul-miñ piraksriusiaqaŋaruk Silas-lu Timothy-lu qaiñasuaquvlugik inmiñun.
Athens-miTavra Paul utaqqiḷḷaagnik Silas-lu Timothy-lu Athens-mi, tau­tukłuni iñugiaktuanik iñuuraqpaŋnik isumaalutchaŋaruq atqunaqłuni.
Tavra ilaan uqaaqatigiŋagai Jew-guruat aŋaayyuvianni, Jew-guruallu Jew-guŋitchuallu ukpiliŋaruat God-mun, suli uvlutuaġman kasimmaviŋñi uqaqatigivlugich iñuich nalaurrutiruat.
Iñuitchauq iḷaŋich Epicurean-guruat Stoic-guruallu iḷisaurrit qapiq­taŋagaat Paul. Aasii iḷaŋich uqallaŋarut, Sumik una uqavalari uqaġni­ḷuksaava? Allalli uqaŋarut, Ilaa qiññaqaqtuq alġaqsruirisun allayuqqa­nik god-tinik. Tainna uqaŋarut pisigivlugu Paul alġaqsruimman Jesus-mik aŋŋiñmiglu.
Tavra ilaisa Paul tiguŋagaat aasii qaġġisivlugu sivuġaannun kasima­ruat Areopagus-mi uqaqłutiŋ, Iḷisimasukkaluaqtugut taavrumuuna nutauruakun iḷisaurrutigikkapkun.
Qanuq uvva tusaakkapta iḷaŋich allayuaġigivut, aasii iḷitchuġisuk­kaluaqtugut sumik tamatkua sivuniqaqtilaaŋannik.
Tavra iluqaġmiŋ Athens-miut, imaŋŋaqtallu iñuuruat tavrani, atu­ġaġniġaat piviksraqtiŋ suuŋiḷanun, quliaqtuaqsiññaqłutiŋ naagga tusaaniaqłutiŋ sunik nutauruanik.
Tavra Paul, makiłłuni sivuġaannun kasimaruat Areopagus-mi uqallaŋaruq, Iñuich Athen-miut, puttuqsriruŋa ilivsi qanusipayaakun piraġausikun ukpiqtauniqsusi.
Qanuq pisuaqtuallaġma qiñiqtuaqługich init iñuuraqpaŋnun aŋaay­yuvigikkasi, paqinŋammiuŋa ikipkaiviŋmik ukuniŋa aglaqaqtuamik, Nalukkaptiŋnun god-mun. Taamnaasii aŋaayyuvigikkaqsi nalullaan quliaqtuaġiniaġiga paŋmapak ilivsiññun.
God savaŋaruaq nunamik suli supayaanik imaġikkaŋiñik, Atanġu­ruq qiḷaŋmullu nunamullu, iñuuviqapiaġniaqtuksrauŋitchuq ininik iñuich savaaŋiññik.
Naaggaunnii ilaa piqaqtuksraupiaġniaŋitchuq iñuich piḷiuġumiñak­kaŋiññik ilaa savautilugu, qanuq ilaan inmiñik aitchuutigigai iñuggullu aniġniġlu supayaallu iñupayaanun.
Suli ilaan savaŋagai atautchimiñ iñuŋmiñ, iñupayaurat nunami iñuutquvlugich iluqaani nunami. Ilaan sivunniutiŋagai sivuani iñuul­laaniksraŋich suli killiksraŋich iñuuniaġviḷḷaaŋisa.
Tainna God piŋaruq iñuŋnun ivaquyumagaluaqłuni, iḷaanni paqin­nasugaluni ivaqtuiññaqpanni, God qanitkaluaqtuq iluqaptiŋnun.
Qanuq ilaa kaŋiutauruq iñuusipayauraptiŋnun. Iḷaŋitchauq taigua­lirivsi uqallaŋammiut,“Uvaguttauq ilaan miqłiqtuġigaatigut.”
Tavra God-im miqłiqtuġiniġmatigut, isumaruksrauŋitchugut God-im irrusia innasugalugu iñuuraqpaktun kaviqsuamiñ maniŋmiñ, naagga qatiqtuamiñ maniŋmiñ, naagga uyaġagmiñ, savaaŋisun sanatu­ruat iñuich.
Qaŋapak taimani God-im iḷatchiŋagai iñuich naluŋŋaisa, aglaan paŋmapak ilaa pitqurriiŋaruq iñupayaat sumipayaaq isumalitqiquvlu­gich.
Qanuq ilaa nalunaiqsiŋaruq uvlumik, taivrumani ilaan isivġiġñiaqłu­gich nunam iñupayauraŋi nalaunŋaruakun, piriqaġluni iñuŋnik ilaan piksraqtaamiñik. Ilaan nalupqinaiyaŋagaa iñupayaanun piksraqtaani aŋipkaqługu tuqqunmiñ.
Tavra Paul aniŋaruq kasimaruaniñ.
Aasiivsauq iñuich iḷaŋich iḷḷatiŋarut ilaanun ukpiliqł̣utiŋ, iḷagiŋa­gaat Dionysius iḷauruaq Ariopagus-nun, aġnaġlu atiqaqtuaq Damaris-mik, allallu iñuich.
Corinth-miTaavruma aquagun Paul aullaŋaruq Athens-miñ aasii Corinth-mukłuni.
Tavra ilaan kasuŋagaa Jew-guruaq atiqaqtuaq Aquila-mik, aniŋa­ruaq Pontus-mi, qaiqqammiqsuaq Italy-miñ piqatigivlugu nuliani Priscilla, qanuq umialik Claudius pitqurriiŋaruq Jew-payaurat aullaquvlu­gich Rome-miñ. Tavra Paul-gum tautugiaŋagik.
Aasii atiruamik savaaqaġniqamiŋ tuppiuqtauvlutiŋ, ilaan nayuŋagik.
Tavra Paul uqaaġaqtuq Jew-guruat aŋaayyuvianni Savaiññipayaani, ukpiliqsinniaqługich Jew-guruallu Greek-giḷḷu.
Tavra Silas-lu Timothy-lu tikiñŋaruk Macedonia-miñ, Paul apta­tiqaŋaruq alġaqsruiñiġmik, uqaluktuaġivlugu Jew-guruanun Jesus Christ-gunivḷugu.
Tavraasii akiḷḷiḷiqsuġmanni uqamaqłuutivluniḷu, ilaan ivsuktuŋagai annuġaani aasii uqallautivlugich, Annaurrauŋitkuvsi ilivsiññik pasi­ruksraurusi. Uvaŋa patchisauŋitchuŋa. Paŋmapaŋmiñ alġaqsruiñiaq­tuŋa Jew-guŋitchuanun.
Tavra Paul qimaŋagai aasii aullaqłuni igluanun Jew-guŋitchuam ati­qaqtuam Titus Justus-mik, aŋaayyusuuruaq God-mun. Ilaan iglua siḷalliuŋaruq Jew-guruat aŋaayyuviannun.
Crispus umialiŋnauruaq aŋaayyuviŋmi ukpiliŋaruq Ataniġmun, piqatigivlugich igluqatipayaani. Suli iñugiaktuat allat iñuich Corinth-miittuat tusaavlugu uqaluk, ukpiliŋarut suli paptaiqsauvlutiŋ.
Unnuat iḷaŋanni, Paul qiñiqtuuraaŋaruq. Tavrani Atanġum uqal­lautiŋagaa, Iqsiñak, aglaan alġaqsruivsaaġiñ, nikatchaŋnak,
qanuq itqatigigikpiñ, iñuum kialiqaa anniaqsaayumiñaitkaatin, qanuq ittut iñugiaktuat iñutka uumani iniqpaŋmi.
Tavra Paul tavraniinŋaruq ukiuq iḷavlugu avvaġmik, iḷisautivlugich iñuich God-im uqaluanik.
Tavra Gallio kavanaupkaqtillugu Greece-mi, Jew-guruat katin­ŋarut, aasii tigguġlukługu Paul qaġġisiŋagaat uqaqsitaaġviŋmun,
uqaqłutiŋ, Iñuk una maliksuktitchiñiaqsaaruq iñuŋnik aŋaayyut­quvlugich God-mun, paaqłaglugich pitqurat.
Tavra Paul uqallaksaaqsimmiuġlu, Gallio-m uqallautiŋagai Jew-guruat, Iñuk taamna piŋakpan sumik pigiitchuamik pitqurallu kamagiŋiḷ­ḷugich, uvaŋa manimmiyumiñaġaluaġivsi Jew-guruasii.
Aglaan pasiñiqavsiuŋ uqaluktigullu iñuiḷḷu atiŋisigun ilivsiḷu pitqu­ravsigun, ilivsiññik iłuaqsruġumiñaġiksi. Tamatkunuuna isivġiqsaunia­ŋitchuŋa.
Tavra ilaan aninŋagai uqaqsitaaġviŋmiñ.
Tavra iluqaġmiŋ tigguġluŋagaat Sosthenes, umialiŋnaŋa Jew-guruat aŋaayyuviata, aasii anaumiaqsivḷugu sivuġaani uqaqsitaaġvium. Taamna suliqutigiŋiñmigaa Gallio-m suuramikunnii.
Utiqtuq Antioch-munTaavruma aquagun Paul iñugiaktuanik uvliuqqaaqłuni Corinth-mi, qimaŋagai aniqatit tiŋilġaivḷuni Cyria-mun, piqatigivlugik Priscilla-lu Aquila-lu. Cenchreae-miinŋaġmi, niaquni mitquiŋagaa piḷġusiati­tun Jew-guruat unniqsuqłiivḷuni God-mun.
Tavra tikiñŋarut Ephesus-mun, aasii Paul-gum qimaŋagik Priscilla-lu Aquila-lu tavruŋa. Ilaa aŋaayyuliaŋaruq Jew-guruat aŋaayyuvian­nun, aasii tavrani uqavaaqatigiŋagai Jew-guruat.
Iliŋisa apiġimmanni nayuqtuallaquvlutiŋ sivisuuraqtuami, ilaa pisu­ŋiñŋaruq.
Aglaan qimaksaqamigich uqallautiŋagai, Pisuutigikpagu God-im, utaqqiñiaġmigivsi. Tavra tiŋinnaaqsaŋaruq Ephesus-miñ.
Tavra tikiññami Caesarea-mun, aullaŋaruq Jerusalem-mun, aasii paġlaŋagai aŋaayyuliqiruat, aasii aullalgił̣ł̣uni Antioch-mun.
Tavraniittuallaqqaaqłuni aullaŋaruq aasii kukiḷukłuni nunaaqqiñun Galatia-mi Phrygia-miḷu, suaŋasiḷiqługich ukpiġutiŋich ukpiqtuat.
Apollos Ephesus-miḷu Corinth-miḷuTavra Jew-guruaq atiqaqtuaq Apollos-mik, iñuguŋaruaq Alexandria-mi, tikiñŋaruq Ephesus-mun. Ilaa uqaqtuayuruaq iḷisimma­ġikł̣uni Bible uqaluŋiññik.
Iḷisausiaqaŋaniqsuq Atanikun, aasii qapiŋaił̣ł̣uni uqaŋaruq iḷisaur­rivḷuniḷu nalaupiaqługich sut sivuniqaqtuat Jesus-mik. Aglaan iḷisima­tualuŋniqsuq paptaiġutaanik John.
Ilaa uqarraqsiŋaruq taluqsrautaił̣ł̣uni Jew-guruat aŋaayyuvianni. Tavra Priscilla-vlu Aquila-vlu naalaktuaqqaaqługu aggisiŋagaak, aasii iḷisautimmaġiksaagaqsivḷugu God-im annaurriḷḷatilaaŋanik iñuŋnik.
Tavra Apollos sivunniġman aullaġukłuni Greece-mun aniqatit Ephesus-mi ikayuŋagaat, tuyuqłutiŋ aniqatimiŋnun Greece-miittuanun paġlatquvlugu tikitpan. Tikiññami, Apollos ikayuŋagai tamatkua ukpiliŋaruat God-im nagliktuutiqpaŋagun.
Paul Ephesus-miTavra Apollos Corinth-miitillugu, Paul iglauŋaruq nunatigun aasii tikił̣ł̣uni Ephesus-mun. Tavrani kasuŋagai iḷaŋich ukpiq­tuat.
Aasii ilaan apiġiŋagai, Aitchuusiaġiŋavisiuŋ Ilitqusiġiksuaq ukpili­qavsi? Aasii kiuŋagaat, Naagga, qaŋaunnii tusaaŋaitchugut Ilitqusiġik­suaqaqtilaamik.
Tavra Paul apiġivsaaŋagai, Qanuqłusi paptaiqsauŋavisi? Iliŋisa kiu­ŋagaat, Paptaiqsauŋarugut John piraksriutaagun.
Tavra Paul uqallaŋaruq, John paptaiŋagai iñuich isumalitqiŋmata, uqautivlugich iñuich Israel-guruat ukpiliquvlugich iñuŋmun qaiyu­maaqtuamun aqumigun, taavrumuŋa Jesus-mun.
Taamna tusaakamirruŋ, paptaiqsauŋarut atqagun Atanġum Jesus.
Taavruma aquagun, Paul iḷimmagich argaŋni ilaiññun, Ilitqusiġik­suam aŋalarraqsiŋagai, aasii iliŋich uqaŋarut allakanik uqautchiñik nalukkamiŋnik, suli uqaqłutiŋ kaŋiqsiñaqsivḷugich God-im uqaluksriu­tiŋi.
Iñugiaktilaaġivalliŋagaat qulit malġuk aŋutit.
Tavra Paul aŋaayyuliaqtaŋaruq Jew-guruat aŋaayyuviannun, aasii piŋasuni tatqiñi uqaqłuni taluqsraŋił̣ł̣uni, uqaaqatigivlugich ukpiqtinniaqługich God-im atanniqsimmataagun iñuŋnun.
Aglaan iḷaŋich uqayunaiñŋarut ukpiġuŋiñŋarullu, suli uqautigimaq­łukługulu Ataniq takkuanni iñuich kasimaruat. Tavra Paul qimaŋagai, aasii piqasiutivlugich ukpiqtuat, aasii uvlutuaġman uqautivlugich igluqpaŋmi iḷisaurriviani Tyrannus-gum.
Paul tainna piŋaruq ukiuŋni malġuŋni, iñupayaurat iñuuruat nunaaqqiŋiññi Asia-m Jew-gugaluaqtuat Jew-guŋitkaluaqtuallu tusaa­ŋarut uqaluŋiñik Atanġum.
Sceva-m IġñiŋiTavra God-im savaktinŋagaa Paul naumaruanik aliuġnaqtuanik.
Kakkiiyautikkaluat-unnii saaġuallu atuŋakkaŋi Paul naŋittuanuuti­raġaŋagaich, aasii naŋirrutiŋich piiġaqtut, ilitqusiqł̣uiḷḷu anivḷutiŋ ili­ŋiññiñ.
Tavra kukiḷuktuat iḷaŋich Jew-guruat ilitqusiqł̣uiyairuat atuqsaaŋa­gaat atqa Atanġum Jesus tamatkunuŋa ilitqusiqł̣uqaqtuanun. Uqallau­tiŋagaich ilitqusiqł̣ugich inna, Piraksriġivsi anitquvlusi atqagun Jesus, Paul alġaqsruutigikkaŋata.
Tainna piŋaniqsut tallimat malġuk iġñiŋi Jew-guruam aŋaayyuliq­siqpaich qaukłiata atiqaqtuam Sceva.
Tavra ilitqusiqł̣uum kiuŋagai, Jesus iḷisimagiga, Paul iḷisimammi­giga, aglaan ilivsi kitkuuvisi?
Tavra iñuum ilitqusiqł̣uqaqtuam piyuarraqsiŋagai piaqługivlugich, aasii payarivḷugich. Tavra iluqaġmiŋ pigruŋarut iglumiñ annuġaiḷat kiḷ­ḷiaqtat.
Tavra taamna tusaaŋagaat iluqaġmiŋ Jew-guruat Jew-guŋitchuallu iñuuruat Ephesus-mi aasii iqsitchaŋarut iluqaġmiŋ, aasiiḷi atqa Atan­ġum Jesus kamanaqtuaġiŋagaat iñuich.
Iñugiaktuat ukpiqtuaġuqtuat qaiŋarut, aasii quliaqługich takkuanni iñuich sut savaaġisuuratiŋ,
iḷaŋisa savaaqaġuuŋaruat aŋatkiqiniġmik qaġġisiŋagaich makpiġaa­tiŋ atautchimun, aasii ikipkaqługich takkuanni iñupayaat. Aasii akisu­tilaaġmatigik makpiġaat iḷitchuġiŋagaich katiłługich akisutilaaŋat 50,000 taalatun.
Tavra iñuvsaat ukpiġiliŋagaat uqalua Atanġum. Suli iluqaġmiŋ iñuich iḷitchuġiŋagaat suaŋŋatiqaqtilaaŋanik God-im uqalua.
Tuavaallaktut Ephesus-miTavra tamatkua piruat aquatigun, Paul aŋalałługu Ilitqusiġik­suam sivunniqsinŋagaa iglausukłuni nunaaqqiŋisigun Macedonia-m Greece-guvlu, aasii Jerusalem-mugluni. Ilaa uqallaŋaruq, Jerusalem-muqqaaġluŋa, tautugaksraġipiaġmigiga Rome.
Tavra tiliŋagik Timothy-lu Erastus-lu ikayuqtiŋni Macedonia-mun, ilaali ittuallavsaaġukłuni nunaaqqiŋiñi Asia-m.
Tasamma tainnaiḷimman iñuich tuavaallapiaġataŋarut Ephesus-mi, akiḷḷiḷiqsuqługu alġaqsruun Atanikun.
Qanuq iñuk atilik Demetrius-mik, maniŋñik qatiqtuanik savviqiri aŋaayyuviŋŋualiuġuuruaq tuvraqługu aŋaayyuvikpak savaaguruaq aġnamun god-iŋŋuamun Artemis-mik atiqaqtuamun. Savaaŋata maniññaktiqpagaġniġai savaktit.
Tavra ilaan katitinŋagai atautchimun iluqaisa savaaqaqtuat ilimik­tuttauq, aasii uqallautiŋagai, Aŋutiit, iḷisimarusi taavruma savaapta maniññaktilluataġuugaatigut.
Aasii qiñiqtusi tusaarusiḷu taamna Paul suliqitilaaŋanik. Ilaa uqaq­tuq god-iŋŋuat iñuich savaaŋich god-tauŋiññivḷugich, aasii maliksuk­tiłługich iñuich iñugiaktuat uvani Ephesus-mi, iluqakavsaŋiññiḷu nunaaqqiŋisa Asia-m.
Aasiuvva anayanaqtuq savaaqput, una kisimi suksraaqtauniaŋit­chuq, aglaallu aŋaayyuvikpaŋa kamanaqtuam aġnam god-iŋŋuam Artemis-gum suuŋaiġñiaġmiuq, aasii kamanautaa suksraunġiqsauluni iñupayaat aŋaayyuvigisuukkaŋat Asia-mi iluqaaniḷu nunami.
Taamna iñusalaich tusaakamirruŋ qinnaliqpaŋarut, suli nipaa­larraqsiŋarut, Kamanaqtuq Artemis god-iŋat Ephesus-miut.
Tavra iñuŋi iniqpaum tuavaallapiaġataŋarut. Suli pialaruat tigguġ­luŋagaich Gaius-lu Aristarchus-lu Macedonia-ġmiuk, Paul iglauqati­ŋik, aasii aullautivlugik kasimaviŋmun.
Iḷaŋisaptauq atanaurauruat ilaan avilaitqatiŋi tilisiŋammiut uqaluŋ­mik ilaanun ullautisaatquŋił̣ł̣ugu iñuich kasimmaviannun.
Tavrali kasimaruat iluqaġmiŋ tuavaallaŋarut. Iḷaŋich nipaalaŋarut inmikkun, iḷaŋiḷḷi allamik, qanuq kasimaruat alapinŋarut, suli iñugiag­niqsrat naluŋarut summan katitilaamiŋnik.
Tavra iñuk atiqaqtuaq Alexander-mik Jew-guruat saavititaŋat sivu­ġaannun kasimaruat urriqaŋaruq argaŋmiñik nipaiquvlugich, aasii uqaġnirraqsivḷuni iñuŋnun iliŋich patchisauŋiññivḷutiŋ.
Tavra iḷisaġikamirruŋ Jew-gutilaaŋa, atausiŋŋuqługu nipiriŋ nipaa­laŋarut malġuŋni ikarraaŋni, Kamanaqtuq Artemis god-iŋat Ephesus-miut.
Kiisaimmaa iniqpaŋmi aglaktim nipaiqsinnamigich iñusalaich uqallaŋaruq, Iñuŋi Ephesus, iñupayaat iḷisimarut iniqpaŋat Ephesus-miut qaunaksriruagutilaaŋanik aŋaayyuvikpaŋanik kamanaqtuam Artemis, taavrumalu iñuuraqpaum kataŋaruam siḷamiñ.
Iḷisimalusiasii tamatkua kialiqaa piiḷaaġiyumiñaiñmagich nipaala­ruksrauŋitkaluaqtusi, suli piaqłuktaŋaiġḷusi.
Qaġġisiŋagisi ukuak iññuk uvuŋa tigligaiŋaitkaluaqtillugik aŋaay­yuvikpavsiññik, naagga uqamaqłuktautiqaŋaitkaluaqtillugik god-ipti­gun.
Tavra Demetrius-lu savaktiniḷu pasikkutiksraqaġumiŋ iññukkun, uqaqsitaaġviich aŋmarut uqaqsitaaġvikaallu uvlut, isivġiqsillu ittut, tavrani uqautikkutiyumiñaqtut avanmun.
Suli allanik iłuaqsrugaksranik piqavsaaġuvsi, iłuaqsruqtauyumiñaq­tut pitquratigun kasimakpata.
Qanuq anayasaaqtugut uqautikkusiaksramik tuavaalanikun uvlu­pak, patchisiksraiñŋapta nalauttualiḷuta uumuuna tuavaalanikun.
Tavraasii taamna uqallausiġianikamiuŋ, aġiupkaŋagai kasimaruat.
Macedonia-mun Greece-mulluTuavaalaŋaiġmata, Paul katitquŋagai ukpiqtuat aasii qapiŋai­saaqqaaqługich, qimaŋagai Macedonia-muksaqłuni.
Iglauganikami tamatkunuuna nunaaqqisigun, qapiŋaisaaqługich ukpiqtuat, tikiñŋaruq Greece-mun.
Tavraniinŋaruq tatqiñi piŋasuni, aasii iḷitchuġikami Jew-guruat sivunniuġniġmata inmigun piyumigivluni, itqanaiyaŋaruq aullaġukłuni Syria-mun. Tavra sivunniŋaruq utiqsaġukłuni Macedonia-kun.
Sopater iġñiŋa Pyrrhus Berea-mium aullaqasiŋagaa, aasiiḷi Thessalonica-ġmiuniñ Aristarchus-guvlu Secundus-lu Gaius-lu Derbe-mium, Timothy-vlu Tychicus-lu Trophimus-lu nunaaqqiŋiñiñ Asia-m tuvaa­qasiŋagaat.
Taapkua iñuich ayuŋarut sivuptiŋni, aasii utaqqivḷuta Troas-mi.
Uvagulli tiŋinnaaŋarugut Philippi-miñ Niqinaqianiŋmata Puvlaksi­ŋaitchuamik Punniġmik, aasii tallimat uvlut pianiŋmata kasuŋagivut Troas-mi. Tavrani tallimat malġuŋni uvliŋarugut.
Paul Ullaguiqsaaġai Ukpiqtuat Troas-miTavra Savaitchuani katinŋarugut atautchimun nullautchiġviḷiqi­niaqłuta. Paul uqautiŋagai iñuich unnuaq qitiqqaġataqtillugu aullaġ­niaqłuni uvlaakukpan.
Qulliich iñugiaŋarut qiḷaguami kasimavivsiŋñi.
Aasii nukatpiaq atiqaqtuaq Eutychus aquppiŋaruq igalaurami. Paul uqaŋaiḷḷaiqsillugu Eutychus uiñġaliqsaiññaŋaruq, kiisaimmaa siquvuq, aasii katakłuni piŋayuaŋniñ qiḷaguak nunamun. Tigummarruŋ tuquŋa­niqsuq.
Tavra Paul atqaŋaruq aasii pułłuni qulaŋiqł̣ugu, iqinnamiuŋ uqalla­ŋaruq Uŋiariñasi. Iñuuruq suli.
Tavra Paul mayuanikami, niġianikamirruŋ nullautchiġvik, uqautiv­saaŋagai uvluġataqtillugu, aasii aullaqłuni.
Aasii iñuich aggisiŋagaat nutaġaaluk iñuuvlugu, suli quviasaaqtauq­paŋarut.
Troas-miñ Miletus-muktugutAasii ayuvluta umiaqpaŋmun tiŋilġaqsiqsaŋarugut Assos-mun, sivuniqaqłuta ikisukługu Paul tavrani. Tainna sivunniuŋamman ilaa nunakuaġumavluni.
Tavra kasuġmatigut Assos-mi, ikuŋagikput umiaqpaŋmun aasii Mit­ylene-mukłuta.
Tavraŋŋa tiŋinnaaŋarugut uvlaakumman akiŋiqł̣ugu Chios. Aasii uvlutqiŋman tikił̣ł̣uta Samos-mun, aasii uvlaakutqiŋman tikił̣ł̣uta Miletus-mun.
Tavra Paul sivunniŋaruq qaaŋiqsaaġukługu Ephesus, iñaviqqutchi­ġuŋił̣ł̣uni nunaaqqiŋisiguaġumi Asia-m. Ilaa tikiññasuaġuŋaruq Jerusalem-mun piñaġumiñaqpan Pentecost-liqikpata itchukłuni.
Paul Uqautisuiqsaaġai Umialiŋnauruat Ephesus-miPaul aullaqtitchiŋaruq uqaluŋmik Miletus-miinŋaġmi Ephesus-mun apiġivlugich umialiŋnaŋich aŋaayyuliqiruat paaquvluni.
Aasii tikiñmanni uqallautiŋagai, Iḷisimarusi qanuq iñuuŋatilaamnik akunnavsiññi sivulliġmiñ-qaŋa uvlumiñ tikiññama nunaaqqiŋiñun Asia-m.
Iḷisimarusi aŋŋikkutiŋaitkivsi supayaamik ikayuutauyumiñaqtua­mik ilivsiññun alġaqsruikama iḷisautivlusiḷu kasimakavsi, igluvsiññiḷu.
Jew-guruallu Jew-guŋitchuallu ativlugich kiliktuŋagitka isumalitqi­quvlugich piḷuunmiŋniñ God-mun, suli ukpiquvlugich Ataniptiŋnun Jesus-mun.
Aasii paŋmapak Ilitqusiġiksuam piyummiqł̣uŋa aullaaqsiruŋa Jerusalem-mun, nalugaluaŋŋaan suna piruksraq uvamnun taamani.
Aglaan iḷisimatualuktuŋa Ilitqusiġiksuam iḷitchuġipkaŋagaaŋa iniq­papayaani tigutaaqtauniaġnivḷuŋa nagliksaaqtitauniaġnivḷuŋalu.
Aasii tamatkua sivuuġagiŋitkitka. Sugiŋitkigalu tuqutkaluaqpanŋa. Naatchisuktuŋa tiliraunimnik alġaqsruiñimniglu Atanġum Jesus pirak­sriŋammaŋa quliaqtuaġutitquvlugich iñuich tusaayugaaġiksuanik, God-mun annautiyumiñaġnivḷugich nagliktuutiqpaŋmigun.
Aasii kukiḷuŋaruŋa akunnavsiññi alġaqsruutigivlugu God-im atanniqsimmataa iñuŋnun. Paŋmapak uvva iḷisimaruŋa iluqasi tautut­qigñiaŋitkivsiŋa.
Tavraasii uqallautipiaġivsi uvlupak patchisauyumiñaiññiḷuŋa nal­liqsi annaurrauyumiñaiññiqpan.
Qanuq aŋŋikkutiŋaitkivsi sumik uqautigiraksramnik iluqaanik God-im iḷisimatqukkaŋanik ilivsiññun.
Qaunagisitchi ilivsiññun iluqaisalu ukpiqtuat, Ilitqusiġiksuam qau­nagitquŋakkaŋi ilivsiññun. Qaunagisigik aŋaayyuliqiruat God-mun, ilaan pigiliutiŋakkaŋi tuqqutaagun ilaan iġñiġmi.
Iḷisimaruŋa aullaanikkuma, iḷisaurriruat iḷumun inŋitchuanik iqsi­ñaqtuatun amaqqutun akunnaaġutiniaqtut ilivsiññun, aasii ukpiġu­taiqsinniaġniaġaich ukpiqtuat.
Suli ilivsi nanmiñiq akunnavsiññiñ satqummiġñiaqtut iñuich uqaur­riruat saglunik ukpiqtuaguruanun maliksuktitchiñiaqłutiŋ inmiŋnun.
Taamna pisigilugu nipuŋaitchitchi, itqaumalusi ukiuni piŋasuni nut­qaŋaitchuŋa unnuakkaluami naagga uvlumi kiliktuqługu iñupayaaq tamatkunuuna qulviuġaluaŋŋaġma.
Aasii paŋmapak aŋaayyutigivsi God-mun qaunagitquvlusi, suli aŋaayyutivlusi nagliktuutikun uqaluŋiñun suaŋasiḷaaquvlugu ukpiġu­tiksi iḷaŋiutiyumiñaqsiḷusi quviasaaġusianik ilaan aitchuutigisuukkaŋi­ñik ilaaguaqtamiñun.
Kaviuġiŋaitkiga kialiqaa mania qatiqtuaq naagga kaviqsuaq, naagga annuġaaŋi.
Ilivsi iḷisimarusi ukuniŋa argamnik savautiqaġuuruŋa piqallasivḷuta iḷatkalu pigiraksraġikkaptiŋnik.
Tamatkunani iluqaiññi iḷisautiŋagivsi tainna iñuk savagluni ikayui­ruksrautilaaŋanik piḷguitchuanik, itqaumalugich uqaluŋi Atanġum Jesus uqallaŋamman, Quvianałhaaqtuq aitchuiruni aitchuusiaqaġniġ­miñ.
Tavra Paul tamatkuniŋa uqaanikami, sitquqatigiŋagai iluqaisa umialiŋnat, aasii aŋaayyuvlutiŋ.
Tavra iluqaġmiŋ qiaqpaŋarut, suli iqimmaaqługu Paul kunikł̣ugulu kutpaiŋagaat,
isumaaġutigiłhaaqługich uqaluich uqallausiġiŋakkaŋi taututqigñia­ŋiññivḷuni. Tavra umiaqpaŋmuqatigiŋagaat.
Paul Jerusalem-muktuqTavra avinnapta iliŋiññiñ tiŋilġaqsiqł̣uta sivunmun ikaaŋarugut Cos-mun, aasii uvlutqiŋman tikił̣ł̣uta Rhodes-mun, aasii taa­vaŋŋa aullalgiññapta tikił̣ł̣uta Patara-mun.
Taavrumani inimi iḷitchuġiŋarugut umiaqpaŋmik ikaaġniaqtuamik Phoenicia-mun. Tavraasii ikiŋarugut aullaqsaqłuta.
Qiñiġnaqsikaptigu qikiqtaq Cyprus, uŋalaŋata tuŋaagun igliŋarugut Syria-mun. Tulaŋarugut Tyre-mi, umiaqpak niuriñiaqłuni usiamiñik.
Aasii paqiłługich iḷaŋich ukpiqtuat tavraniittuat, nayuŋagivut talli­mat malġuŋni uvluni. Ilitqusiġiksuam uqallaguliqsinŋagai ukpiqtuat Paul Jerusalem-muquŋił̣ł̣ugu.
Tavra uvliuġniksravut tavrani naanmata, aullaŋarugut iglausaqłuta. Iluqaġmiŋ ukpiqtuat piqatigivlugich nuliatiglu miqłiqtutiglu, qaniŋa­gaatigut siḷataanun iniqpaum. Tavrani sitquqłuta taġium siñaanun aŋaayyuŋarugut suli kutpaiġutisuiqsaaqłuta avanmun.
Tavrali uvagut ikiŋarugut umiaqpaŋmun, aasiiḷi iliŋich aisaqłutiŋ.
Aullaqapta tiŋinnaaqłuta Tyre-miñ, tikiñŋarugut Ptolemais-mun. Tavrani paġlaŋagivut aniqatit nayuqługich uvlivḷuta atautchimik.
Uvlaakumman aullaŋarugut aasii tikił̣ł̣uta Caesarea-mun. Tavrani isi­ŋarugut igluanun Philip isumalitqiksitchiñiaqtim, aasii tukkuġivlugu. Ilaa iḷagiŋagaat tallimat malġuk aŋutit tiikaksraqtaaguŋaruat Jerusalem-mi.
Aasii Philip sisamanik paniqaġniqsuaq uiñiŋaitchuanik, uqaqtaurua­nik God-mun.
Uvliuqtilluta uqaqtauruaq God-mun atiqaqtuaq Agabus-mik tikiñ­ŋaruq Judea-miñ.
Taamna tusaakaptigu, uvagullu iñuiḷḷu araŋagaluaġikput Paul Jerusalem-muquŋił̣ł̣ugu.
Paul kiuŋagaatigut, Suvisiuvva qiavisi isumaalluksaaqpisiŋa? Qanuq uvva itqanaitchuŋa tigutaaqtauyumiñaqłuŋa Jerusalem-mi tuqutaullatuaġumalu pisigilugu Ataniq Jesus.
Tavra payariyumiñaiññiqaptigu Paul, aġiuŋarugut aasii uqallakłuta, Pisuutaa Atanġum nalaulli.
Taapkua uvlut aquatigun itqanaiyarraqsiŋarugut aasii Jerusalem-muksaqłuta.
Tavra iḷaŋisa ukpiqtuat qaiŋaruat Caesarea-miñ maliŋagaatigut, aasii aggisivluta tukkuksraptiŋnun igluanun Mnason Cyprus-mium, ukpiqtuaġuŋaruaq sivulliqsigun ukpiqtuatigun.
Paul-gum Tautugiaġaa JamesTikiññapta Jerusalem-mun, aniqatit paġlapiaġataŋagaatigut.
Uvlaakumman Paul piqasiŋagaatigut tautugiaqługu James, aasii umialiŋnat iluqaġmiŋ tavraniinŋarut.
Paul paġlaqqaaqługich quliaqtuaġutiŋagai iluqapayauraŋiññik savaamigun God-im piŋaraŋiñik akunġanni Jew-guŋitchuat.
Naalaktuaganikamirruŋ Paul, iluqaġmiŋ God nanġaŋagaat. Aasii Paul uqallautiŋagaat, Aniqaan, iḷisimarutin iñugiapiaġataqtut Jew-guruat ukpiliŋaruat, iliŋisa siġmaaġutigigaich pitqurat.
Aasii iliŋich kiliktuusiaqaŋarut ilipkun iḷisaurriñivḷutin iluqaiññik Jew-guruanik akunġanni iñuuruanik Jew-guŋitchuat nunaŋiññi suk­sraaquvlugich pitqurat qaisauruat Moses-kun, uqautinivḷugich nalu­naiñŋutchiquŋił̣ł̣ugich miqłiqtuŋich timiŋisigun, kamagiŋaiġḷugiḷḷu Jew-guruat piḷġusiŋich.
Nalupqinaitchuamik tusaaniaqtut qaisiḷaaġnik. Aasii qanuġniaq­pisa?
Piiñ uqaluptigun iliŋnun. Sisamat imma maani aŋutit unniqsuqłii­ŋaruat God-mun.
Piqasiuttuiñ taipkunuŋa aŋutinun, salummaqsaġlutin Jew-guruat piḷġusiatiktun pitquramikkun aasii akiḷiutilugich, niaqqutiŋ saliyumi­ñaqsiyumagaich. Tainnaġuvsi, iluqaġmiŋ iñuich iḷitchuġiniaqtut taŋiġi­silaaŋanik kiliktuusiaqtiŋ ilipkun, aglaan ilivitchauq iñuuniñiaġaatin kamagivlugich pitqurat qaisauruat Moses-kun.
Aglaan apiġiŋitkivut Jew-guŋitchuat ukpiqtuaġuŋaruat kamagit­quvlugich Jew-guruat piḷġusiŋich. Qanuq tuyuaniŋagivut niġitquŋił̣ł̣u­gich niqinik ilaaguaqtauruanik iñuuraqpaŋnun, auktuquŋił̣ł̣ugiḷḷu, niġitquŋił̣ł̣ugiḷḷu nigrutinik auŋich maqinŋaitchuanik, allatuquŋił̣ł̣u­giḷḷu.
Tavra Paul piŋagai taipkua aŋutit, aasii uvlaakumman salummak­saqłuni pitquratigun piqatigivlugich. Aasii ilaa isiŋaruq aŋaayyuvik­paŋmun uqallautiyaqtuqługu aŋaayyuliqsiqpak qakuguaglaan salum­maqsaġniqtiŋ naanniaqtilaaŋanik, aasii naatpan, atausiullaalutiŋ ilu­qatiŋ aitchuisaġlutiŋ ikipkautinik.
Tallimat malġuk uvlut naatkaqsimmiullu, iḷaŋich Jews qaiŋaruat nunaaqqiŋiñiñ Asia-m, tautuŋagaat Paul aŋaayyuvikpaum iḷuani. Tavra ilaisa tuavaallaktinŋagaich iñusalaich, aasii tigguġlukługu Paul,
nipaalavlutiŋ, Israel-guruasii, ikayuġitchi. Uvva una iñuk iḷisaurri­ruaq iñuŋnik sumiḷiqaa paaqłakługich Israel-guruat, pitqurallu qaisau­ruat Moses-kun unalu aŋaayyuvikpak. Aasiuvva paŋmapak qaġġirrim­miuq iḷaŋiññik Jew-guŋitchuat itqutivlugich aŋaayyuvikpaŋmun, aasii salumaiḷivḷugu una ini ilaaguaqtauŋaruaq God-mun.
Taamna uqallausiġiŋagaat tautuŋavlugu Trophimus Ephesus-miu piqatigimmagu Paul-gum iniqpaŋmi, iḷimasukłutiŋ Paul-mun itqutiŋa­nasugalugu aŋaayyuvikpaum iḷuanun.
Tavra iluqaġmiŋ iniqpaum iñuŋi tuavaallaŋarut, aasii iñuich aqpał­łutiŋ atautchikun tigguġluŋagaat Paul aasii kaliksraqługu annisiŋagaat aŋaayyuvikpaŋmiñ. Tavrauvvaa aŋaayyuvikpaum upkuaŋi umiktuŋa­gaich.
Tavra tuavaalaruat tuqunniaqsaaqsimmigaallu Paul, iḷitchuġipkaŋa­gaat atanauraŋat Rome-miut aŋuyaktiŋisa, iluqaġmiŋ Jerusalem iñuŋi tuavaallaŋnivḷugich.
Tavrauvvaa ilaan aullautiŋagai aŋuyaktit atanauraŋiḷḷu aasii upak tuqługich iñusalaich. Tavra pialaruat iñuich, tautukamirruŋ atanaura­ŋat aŋuyaktit aŋuyaktiŋiḷu, Paul anaumiŋaiŋagaat.
Tavra aŋuyaktit atanauraŋata ullakługu Paul, tigutaaŋagaa pirak­sriivḷuni qiḷiqsruitquvlugu malġuiñik kalimñanik. Tavra ilaan apiġiŋa­gai iñusalaich, Kiñauvvauna iñuk? Suniglu piŋava?
Iñuich iḷaŋich kasimaruaniñ saqłaŋarut qanuġliqaa. Tuavaalavaił̣ł̣u­tiŋ atanauraŋat aŋuyaktit iḷitchuġillaiġutiŋaruq suna pipiaqtilaaŋanik. Tavraasii piraksriŋagai iñuŋni, tigulugu Paul aŋuyaktit igluannuutit­quvlugu.
Tikiññamiŋ igluqpaum tutipqiŋiñun, aŋuyaktit kivikataŋagaat-un­nii Paul iñuich piaqłuktaliqpaił̣ł̣utiŋ.
Qanuq piaqłuktaliqsuat iñuich maliqataqługu saqłaŋarut, Tuqu­tauli.
Paul Patchisaiññiaqtuq InmiñiTavra Paul itqutisaġmanni aŋuyaktit igluŋiññun, uqallautiŋagaa aŋuyaktit atanauraŋat, Uqallautillakkumiñaqpigiñ. Ilaan apiġiŋagaa, Uqayuvich Greek-tun?
Egypt-miuguŋitpich taimña qaŋaqqammiuraq piallaktitchiruaq akiḷḷiḷiqsuunmik, aullativlugich nunagluktuamun 4,000 iññuqłuich sat­kuliraqługich?
Tavra Paul kiuŋagaa, Uvaŋa Jew-guruŋa aniŋaruŋa Tarsus-mi Cilicia-miittuami, iḷauvluŋa nuimaruamun iniqpaŋmun. Uqallakkumiñaq­pik iñuŋnun?
Aŋuyaktit atanauraŋata uqallakkumiñaqsiŋagaa. Tavra Paul makinŋaruq tunmiqqanun, aasii urriqavluni argaŋmiñik iñuŋnun. Iñuich nipaiġmata Paul uqallautiŋagai Hebrew-tun.
Tavra tusaakamirruŋ uqallautimmatiŋ Hebrew-tun uqaqłuni, nipaimmaġiksaaŋarut. Aasii Paul uqallaŋaruq.
Uvaŋa Jew-guruŋa, aniŋaruŋa Tarsus-mi Cilicia-miittuami, aglaan iñuguqłuŋa uvani Jerusalem-mi, iḷisaurriqaqłuŋa Gamaliel-mik. Iḷi­saurrusiaqaqłuŋa tuvraipiaġatallaŋnikun pitquraŋiññik maŋŋuupta, suli kipiġniupiaġataqłuŋaptauq ilivsisun iviġagukługu God.
Sivuani nagliksaaqtitchuuŋagitka iñuich tuqunniallavlugich ukpiq­tuat Jesus-mun, tigutaaqługich aŋutillu aġnallu tigutaaġviŋmun.
Aŋaayyuliqsiqpaich qaukłiat iluqaġmiglu uqaqsitaaqtitchirit argua­naiġumiñaġaat iḷumun uqaqtilaaġa. Iliŋiññiñ aitchuusiaqaŋaruŋa tuyuutinik aniqatinun Jew-guruanun Damascus-miittuanun. Aasii iglauŋaruŋa tigutaaġiaqługich Jesus-mun ukpiqtuat, qiḷiqsruiḷugich Jerusalem-muutisukługich tatavsaqtautqulugich.
Paul Quliaqtuaġigaa Isumalitqigñini<TS3>(Acts 9.1-19; 26.12-18)Iglaullaġma qallimmiuŋalu Damascus-mun, uvluq qitiqqaqpalliġ­miuġlu qaumaniqpak qiḷaŋmiñ tavraŋŋatchiaq qaummaġiksinŋaruq avatimnun.
Tavra ulġuŋaruŋa nunamun aasii tusaavluŋa nipimik uqallaktuamik uvamnun, Saul, Saul, summan nagliksaaqtitpiŋa?
Aasii kiuŋagiga, Kiuvich ququularuatiin uvamnik? Ilaalli kiuŋa­gaaŋa, Jesus-guruŋa Nazareth-miu nagliksaaqtitaġma.
Tamatkuali tuvaaqatigikkaġma tautuŋagaluaġaat qaummaq aglaan tusaaŋaitkaat nipaa uqaqtuam uvamnun.
Tavra apiġiŋagiga, Suniaqpik uvaŋa Ataniiq? Tavra Atanġum uqal­lautiŋagaaŋa, Makillutin, Damascus-mugiñ. Taamani uqallautiniaġaa­tin supayaanik God-im piraksriutiŋiñik iliŋnun.
Tavra tautuksiḷḷaiġñiqama qaummaġikpaił̣ł̣uni taimña qaumaniq, tasirriutiŋagaanŋa iglauqatiŋma aullativluŋa Damascus-mun.
Tavraniinŋaruq iñuk atiqaqtuaq Ananias, god-tiliqiruaq kama­givlugich pitquravut isumakkusiaqaġluataqłuniḷu iluqaiññiñ Jew-guruaniñ iñuuruaniñ Damascus-mi.
Ullautiŋaruq uvamnun, aasii makiłłuni saniqqamnun uqallautiŋa­gaaŋa, Aniqaan Saul, tautullasiiñ. Tavra tavrauvvaa tautullasiŋaruŋa aasii qiviaqługu.
Tavra ilaan uqallautiŋagaaŋa, God-iŋata maŋŋuupta piksraqtaaġi­ŋagaatin iḷitchuġitquvlutin pisuunmiñik, tautuquvlugu piḷuutaitchuaq Kivgani, suli tusaatquvlugu ilaan nipaa.
Aasii taamna tautuŋakkan tusaaŋakkallu uqautimmatin, quliaqtua­ġiniaġiñ iñupayaanun.
Aasiuvva paŋmapak summan utaqqivich? Makillutin paptaiqsau­giñ, aasii piḷuutitin piiqsillugich, aŋaayyutikun ikayuqtaiḷiqilutin ilaa­nun.
Paul Alġaqsruitqurauruq Jew-guŋitchuanunUtianikama Jerusalem-mun aŋaayyuniallaġma aŋaayyuvik­paŋmi, qiñiqtuuraaŋaruŋa,
aasii tautukługu Ataniq uqallaktuaq uvamnun, Qilamiqsruġlutin aullaġasuaġiñ Jerusalem-miñ, qanuq iñuich uvani ukpiġiniaŋitkaat quliaqtuan uvapkun.
Aasii kiuŋagiga, Ataniiq, iliŋich iḷisimalluataqtut aŋaayyuvipayaani tigutaaqsisuutilaamnik anaumikł̣ugiḷḷu tamatkua ukpiqtuat iliŋnun.
Suli Stephen alġaqsruirin tuqutaumman makitaŋammiuŋa tavrani, iviġaumagivlugu tuqutauniŋa, qaunagivlugiḷḷu annuġaaŋich taapkua iñuaqtuat ilaanik.
Tavra Atanġum uqallautiŋagaaŋa, Aullaġiñ, qanuq tiliñiaġikpiñ uŋasiksuamun Jew-guŋitchuanun.
Taavrumuŋaaglaan uqallautaanun, iñusalaich Paul naalaġniŋa­gaat. Tavraasii niparraqsiŋarut nipatutilaamiktun, uqaqłutiŋ, Tuqul­liuna innasiq iñuk. Qanuq iñuuruksrauŋitchuq.
Tavra nipaalapkaqługich annuġaamiŋniglu takuyaġaqtillugich miḷ­ḷuutigivlugulu nunam avyua siḷamun,
Rome-miut aŋuyaktiŋisa atanauraŋata piraksriŋagai iñuŋni itqutit­quvlugu Paul aŋuyaktit igluŋiññun, suli uqallautivlugich ipiġaqtuġlugu iḷitchuġisaquvlugich sumik Jew-guruat saqłautiqaqtilaaŋannik ilaagun.
Tavra qiḷiqsruiganiŋmanni akłunaanik ipiġaqtuġukługu, Paul-gum uqallautiŋagaa aŋuyaktit atanauraŋat makitaruaq tavrani, Pitqurani nalaunŋava ipiġaqtuġuvsiuŋ iñuk Rome-miunun iḷauruaq, isivġiqsau­ŋaiñŋaan?
Aŋuyaktit atanauraŋata taamna tusaakamiuŋ, ullautiŋaruq qauk­łiannun aŋuyaktit aasii uqallautivlugu, Susaġumaagaqsivich? Taamna iñuk Rome-miunun iḷauruq.
Qaukłiata ullakługu Paul apiġiŋagaa, Uqallautiŋŋa, Rome-miunun iḷauvich? Paul kiuŋagaa, Aaŋ.
Aŋuyaktit qaukłiat uqallaŋaruq, Tauqsiŋagiga taamna iḷaliutinik manisalaŋnik. Paul uqallaŋaruq, Aglaan uvaŋa aniŋaruŋa nutim iḷauv­luŋa.
Tavra tamatkua apiqsruqtuiyumaruat Paul-mik niguutiŋarut ilaaniñ tavrauvvaa, taamnalu aŋuyaktit qaukłiat iqsitchaŋammiuq iḷitchuġiv­luni Paul Rome-miunun iḷautilaaŋanik ilaallu qiḷiqsruiñiqamiuŋ.
Paul Qaġġisigaat UqaqsitaaqtitchiriñunTavra uvlaakumman aŋuyaktit qaukłiat kipiġniuqłuni iḷisima­sukługu nalupqinaiġḷugu sumik Jew-guruanun pasisilaaŋanik Paul. Qiḷiġutaiŋagaa Paul, aasii piraksriqł̣ugich aŋaayyuliqsiqpaich iluqai­salu uqaqsitaaqtitchirit katitquvlugich. Tavra ilaan qaġġisiŋagaa Paul ilaiññun aasii inillakługu sivuġaannun.
Tavra aŋaayyuliqsiqpaich qaukłiata Ananias-gum piraksriŋagai tamatkua makitaruat saniġaani patiquvlugu Paul qanġagun.
Tavra Paul-gum uqallautiŋagaa, Isivġiqsauŋŋuaqtuatiin, God-im nalupqinaitchuq tatavsaġniaġaatin. Aquppirutin isivġiġukłuŋa pitqura­tigun, aasiiñ ilivich kipuqłakługich pitqurat piraksriirutin patiquvluŋa.
Tamatkua makitaruat saniġaani uqallaŋarut Paul-mun, Uqamaqłuu­tigiñ aŋaayyuliqsiqpaich qaukłiat, God-im kivgaŋa.
Tavra Paul kiuŋagai, Aniqatiit, naluruŋa aŋaayyuliqsiqpaŋnun qauk­łiġitilaaŋanik. Qanuq aglausimaruq Bible-ni inna, “Uqautiginiaŋitkiñ pigiiḷiḷugu atanauraŋat iñukpich.”
Tavra Paul iḷitchuġikami kasimaruat alġaiŋich Sadducee-guniġ­mata, aasii alġaiŋich Pharisee-guvlutiŋ, uqallaŋaruq nipatusivḷuni uqaqsitaagtitchiriñun, Aniqatiit, uvaŋa Pharisee-guruŋa, iġñiŋa Pharisee-m. Isivġiġaanŋa uvani pisigivlugu niġiugikapkich tuquŋaruat aŋi­ñiaġnivḷugich.
Tavra taamna uqallausiġipqauraġmagu, Pharisee-ḷḷu Sadducee-ḷḷu qanaarraqsiŋarut, aasii kasimaruat atiŋaiŋarut.
Qanuq Sadducees uqaġuurut iñuich aŋiñiaŋiññivḷugich tuqqunmiñ, isaġulgiññivḷugulu ilitqusiiññivḷugulu, aglaalli Pharisees iluqaisa ukpi­ġivlugich innivḷugich.
Tavra kasimaruat nipatusisaiññaŋarut, aasii iḷaŋich iḷisaurrit pitqura­nik iḷauruat Pharisee-ñun makinŋarut, aasii qapiqtaiḷiqpakłutiŋ uqaq­łutiŋ, Iḷitchuġiŋitchugut suuramik-unnii piḷuktuamik uumani iñuŋmi. Iḷaanniḷuunnii ilitqutchim naagga isaġulgum uqautipiaŋagaa.
Tavra uqavaaqtuat suammaŋmata, qaukłiat aŋuyaktit anayatchaŋa­ruq Paul siquvrataġinasugalugu iliŋiññun. Tavraasii piraksriŋagai aŋu­yaktini atqaquvlugich kasimaruanun aullautitquvlugu Paul, aasii itqu­tilugu aŋuyaktit igluŋiññun.
Taavrumani unnuami Ataniq makinŋaruq saniġaanun Paul aasii uqallautivlugu, Qapiŋanak. Quliaqtuaġimmatuttauq Jerusalem-mi, quliaqtuaġiraksraġiniaġmigiŋma Rome-mi.
Sivunniuġun Tuqutchukługu PaulUvlaaġmagu Jew-guruat kasimavlutiŋ sivunniuŋarut unniqsuq­łiipiaġataqłutiŋ niġiyumiñaiññivḷutiŋ imiġuraġumiñaiññivḷutiglu tuqut­qaaŋaunnagu Paul.
Sippaqaŋaruq malġukipiaq iñuich sivunniuqatigiiksuat taavrumiŋa.
Tavra iliŋich ullautiŋarut aŋaayyuliqsiqpaŋnun umialiŋnanullu, aasii uqallakłutiŋ, Pisaġisapiaġataqługu unniqsuqłiipiaġataŋarugut uvaptiŋnik niġiyumiñaiqł̣uta suuramik-unnii tuqunŋaunnagu Paul.
Ilivsiasii piqasiġḷusi uqaqsitaaqtitchiriñik, kilikkumagiksi Rome-miut aŋuyaktiŋisa qaukłiat qaġġisitqulugu Paul ilivsiññun, sivunnim­maġiksaaġugniḷugu pimaqłuutaa. Uvagut itqanaiññiaqtugut tuqut­chuglugu tavruŋa tikiñŋaiñŋaan.
Tavra Paul-gum uyuġua tusaaŋaruq sivunniuġutaannik, aasii isiqłuni aŋuyaktit igluannun kiliŋagaa Paul.
Tavra Paul ququaŋagaa iḷaŋat aŋuyaktit atanauraŋisa aasii uqallau­tivlugu, Una nukatpiaq aŋuyaktit qaukłiannuuttuuŋ. Samma uqallau­tiksraqaqtuq ilaanun.
Tavra aŋuyaktit atanauraŋata qaġġisiŋagaa qaukłiannun aŋuyaktit aasii uqallakłuni, Paul-gum tigutaaqtam ququakkaŋanii aasii apiġiv­luŋa qaġġisitquvlugu una nukatpiaq iliŋnun. Samma uqallautiksraqaq­tuq sumik iliŋnun.
Aŋuyaktit qaukłiata tasirriutivlugu asivaqtaaġutiŋagaa, aasii apiġiv­lugu iñuił̣aami, Sumik uqallautisuktaġma?
Tavra nukatpiam uqallautiŋagaa, Jew-guruat sivunniŋarut apiġi­sukłutin qaġġisitqulugu Paul uqaqsitaaqtitchiriñun uvlaakun, apiq­sruqtuġumaŋŋuaġlugu pasiummaġiksaaġlugu.
Aglaan aŋiġnagich, qanuq malġukipiaq iñuich sippalik iriqsimaniaq­tut utaqqiḷugu Paul. Taapkua unniqsuqłiipiaġataŋarut niġiyumiñaiñ­ñivḷutiŋ imiġumiñaiññivḷutiglu tuqutqaaŋaunnagu Paul, aasii paŋma­pak itqanaitchut taamna pisukługu, utaqqirullu sivunniutiksraġnik.
Tavra aŋuyaktit qaukłiata anipkaŋagaa nukatpiaq piraksriqł̣ugu, Uqallautinagu kiñapayaaq kiliŋniḷuŋa taavrumiŋa.
Paul Aullaqtitkaat Felix-mun KavanauruamunTavra aŋuyaktit qaukłiata qaitquŋagik malġuk aŋuyaktit ata­nauraŋik, aasii uqallautivlugik, Itqanaiyaġitchik 200-mik aŋuyaktinik aullaqtuksranik Caesarea-mun, piqasiġḷugich 70 tuttuqpaŋni kakaksiq­suanik, 200-niglu panaliraqtuanik, aasii itqanaitchumausi aullaġumi­ñaqsiḷusi 9 o’clock-pan unnuapak.
Suli kakaksiġviqaqtitchumagiksi Paul, aasii tikiutilugu sugaluaġ­nagu Felix-mun kavanauruamun.
Tavra aŋuyaktit qaukłiat tuyuksriuŋaruq inna ittuanik.
Claudias Lysias, Kamanaqtuamun kavanamun Felix-mun, paġlan.
Unauvva iñuk Jew-guruat tigguġluŋakkaŋat tuqutchaqługu. Ullaŋa­gitka aŋuyaktiliraqłuŋa aasii annautivlugu, iḷitchuġivlugu Rome-miunun iḷautilaaŋa.
Aasii kipiġniuġutigivlugu iḷitchuġisukługu pasikkutaat uqautikku­siaŋa, qaġġisiŋagiga uqaqsitaaġviannun.
Iḷitchuġiŋaruŋa sumik piŋaisilaaŋanik tuqqutauyumiñaqtuamik naaggaunnii tigutaaġutauyumiñaqtuamik. Pasiŋagaat apiqqutitigun pitquramiŋniittuatigun.
Tavra kiliŋmanŋa Jew-guruanun sivunniuġutinivḷugu piyumigiv­lugu, aullaqtitchuliŋagiga iliŋnun tavrauvvaa. Uqallautiŋagitka pasi­riŋi uqautigitquvlugu Paul sivuġaġni.
Aasii uvlaakumman pisuaqtuat aŋuyaktit utiŋarut iglumiŋnun, qimakługich kakaksiraqtit tuttuqpaŋnik igliqatigitquvlugich Paul-mun.
Taapkua aŋuyaktit Caesarea-muutiŋagaat Paul, aasii qaił̣ł̣ugich tuyuutit Paul-lu kavanamun.
Kavanam taiguaganikamigich tuyuutit, Paul apiġiŋagaa kisumun nunamun maŋŋuqaqtilaaŋanik. Iḷitchuġikamiuŋ Cilicia-miñ pisilaaŋa­nik,
Paul uqallautiŋagaa, Naalaktuaġniaġikpiñ uqautigiritin tikitpata. Aasii piraksriiŋaruq Paul munaqsriqaquvlugu Herod-gum igluqpa­ŋani.
Paul Pasigaat Jew-guruatTavra tallimat uvlut pianiŋmata aŋaayyuliqsiqpaich qaukłiat Ananias tikiñŋaruq Caesarea-mun, umialiŋnallu iḷaŋich, pitqu­raliqirilu atiqaqtuaq Tertullus-mik. Iliŋisa uqautigiŋagaat kavanamun pasikkurriŋ Paul-mun.
Tavra Tertullus qaitquraukami, uqautigirraqsiŋagaa Paul uqaqłuni, Kamanaqtuatiin Felix, isumatuvlutin aullarriñiqpich sivisuruamik aŋu­yautairrutiqaqtinŋagaatigut, iñugiaktuatigullu iłuaqsruutitigun savau­tiŋagiptigut anniqsuutauruanik nunauniptiŋnun.
Taamna quyyatigigikput sumiḷiqaa ataramik, aasii quyanaapiaġata­ġiptigiñ.
Piviksran atuqpaitchuŋitkiga aasii apiġipiaġikpiñ, qiñuiḷḷutin naalaġ­niḷḷaquvlutin uqaluksraptiŋnik.
Una iñuk iḷitchuġigikput iññuqłuuvlugu, ilaan aullaqisuugai tuavaal­latit Jew-guruani nunami iluqaani, aullarrauvluniḷu Nazarene-guruanun.
Ilaan suli Jew-guŋitchuat itqutiniataŋagai aŋaayyuvikpaŋmun, salu­maiḷḷisauyumiñaqtuat. Aasii tigutaaŋagikput, isivġiġuqługu pitqurapti­gun.
Aasii qaukłiata aŋuyaktit Lysias-gum upaktuŋagaatigut, aasii piaq­łuktaqłuta aullautiŋagaa uvaptiŋniñ.
Aasii Lysias piraksriŋaruq Paul pasiriŋi iliŋnun uqaġiaquvlugich. Qanuqitilaaġlugu iliŋnik iḷitchuġiyumiñaġniaqtutin ilaaniñ supayaati­gun pasikkutiptiŋnik ilaanun.
Tavra Jew-guruattauq iḷaŋammigaat pasikkutaat uqaqłutiŋ iḷumun innipiaġataqługich pasikkutiŋich.
Paul Patchisaiññiruq Sivuġaani Felix-gumTavrali kavanam urriqavigimmani Paul uqaquvluni, Paul uqalla­ŋaruq, Iḷisimaruŋa atanġuŋarutin ukunuŋa nunauruanun ukiuni iñu­giaktuani. Quviasupiaġataqtuŋa uqautigigupku patchisaisilaaġa sivu­ġaġni.
Iḷitchuġiniaqtutin iliŋnik qulit malġuk uvlut sippinŋaitchut aŋaayyu­yaqtuaqama Jerusalem-mi.
Jew-guruat iḷitchuġiŋaitkaluaġaanŋa qapiqtaiḷiqatiqaqtilluŋa iñuŋ­mik aŋaayyuvikpaŋmi, naaggaunnii iḷitchuġiŋaitkaanŋa piallaktitchi­ñiaġluŋa iñuŋnik aŋaayyuviŋiññi, naaggaunnii Jerusalem-mi.
Naaggaunnii ukpiġnaqsiḷiġumiñaitkaat iliŋnun paŋmapak pasikku­tigikkaqtiŋ uvamnun.
Uvvaaglaan una piiḷaaġiyumiñaitkiga iliŋnun. Ukpiġigiga God-iŋat maŋŋuupta, tuvraqługu nutauruakun ukpiġniq iḷumun ittuaġiŋisaŋat ukua iñuich. Ukpiġimmigitka suli iluqaisa aglausimaruat pitqurani qai­sauruani Moses-kun, makpiġaaŋiññiḷu Uqaqtiŋisa God-im.
Niġiugimmigiga ukunatuttauq iñuktun God-mun iñupayaat aŋip­kaġniaġnivḷugich tuqqunmiñ, nakuuruallu nakuuŋitchuallu.
Tavraasii iñuuniḷuktuŋa pisuqtilaaptun patchisaiññiaqłuŋa God-mun iñuŋnullu.
Piitqaaqłuŋa ukiuni iñugiaktuani Jerusalem-miñ, utiŋaruŋa saa­gaqługich maniich aitchuutit uvagut iñuptiŋnun, aitchuiyaqtuqłuŋalu ikipkautinik.
Taamna savaaġipkaqtillugu, paqinŋagaanŋa aŋaayyuvikpaŋmi, naatchianikłuŋa salummaqtauganikłuŋa pitqurat uqaluatigun. Iñuŋnik iñugiaktuanik piqatiqaŋaitchuŋa pialaŋaitchugullu.
Aglaan iḷaŋich Jew-guruat qairuat nunaaqqiŋiñiñ Asia-m tavraniin­ŋarut. Taipkua iliŋich qairuksraugaluaqtut sivuġaġnun aasii sunik pasikkutiksraqaġumiŋ uvapkun uqautilutin.
Naaggaunnii ukua iñuich uqaġlich sunik killukuaġutinik iḷitchuġik­kamiŋnik uvapkun makitakama uqaqsitaaġviŋmi.
Aglaan uvvauna atausiq pisigivlugu nivliutigiŋagiga nipatusivḷuŋa makitakama sivuġaanni. Isivġiġivsiŋa uvlupak pisigivlugu ukpiġniġa tuquŋaruat aŋipkaġniaġnivḷugich.
Tavra Felix iḷisimmaġikł̣uni ukpiqtuaguruat piḷġusiŋiññik, aġiupkaŋagai kasimaruat uqallakłuni, Lysias qaukłiat aŋuyaktit qaik­pan sivunniġñiaġiga uqavaaġutiksi.
Tavra piraksriiŋaruq atanauraŋiññik aŋuyaktit Paul qaunaksriqa­quvlugu aglaan tigutaaqsimavaiñŋaiġḷugu, avilaitqatiŋiññullu ullallaa­yumiñaqsiḷugu ikayuġiaqsaqparruŋ.
Paul Qaġġisigaat Felix-mun Drusilla-mulluUvlut qavsich pianiŋmata Felix qaiŋaruq nulianiḷu Drusilla, Jew-guruaq aġnaq. Ilaan qaitquŋagaa Paul aasii naalaaqsivḷugu uqau­tiqaġman qanuġlutiŋ iñuich ukpiliġumiñaqtilaaŋannik Christ Jesus-mun.
Tavra Paul uqaaġataviksillugu iñuich nalaunŋaruakun iñuuruksrau­tilaaŋannik, qaaŋiulaaŋairrutikullu iñuuniaġniġmik, tikitchumaaqtua­kullu isivġiġviksrautikun, Felix sivuuġatchaŋaruq aasii uqallakłuni, Piiḷḷagiñ uvaŋŋa. Piviksranikkuma qaitquvsaaġniaġikpiŋ.
Tavra ukiuk malġuk naanmaŋnik, Felix kavanauruaq simmausiŋa­gaa Porcius Festus-gum, aasii Felix-gum iviġallagumavlugich Jew-guruat, qimaŋagaa Paul tigutaaqtauvlugu.
Paul Apiqsriruq Isivġiqsausukłuni Rome-miut UmialganniTavra Festus piŋasunik uvlianikami nunamiñi, aullaŋaruq Caesarea-miñ Jerusalem-mun.
Tavrani aŋaayyuliqsiqpaiḷḷu Jew-guruallu aullarriŋisa uqautigirraqsi­ŋagaich pasikkutitiŋ Paul-kun.
Apiġiŋagaat Festus iviġallaglutiŋ Paul Jerusalem-muktitquvlugu, sivunniuŋavlutiŋ tuqutchukługu apqunmi.
Festus kiuŋagai, Paul tigutaaqtauniaqtuq-suli Caesarea-mi, ilaalu sivuniqaġnivḷuni taamuŋa utiġnasuaġniaġnivḷuni.
Tavraasii uqallautiŋagai, Iñuich aullarrisi Caesarea-muglich malig­luŋa, aasii pasiḷugu Paul taamani sumik pigiitchuanik piŋakpan.
Tavra Festus uvliuvsaaŋaruq tallimat piŋasuniḷuunnii naagga qulini uvluni piqatigivlugich, aasii utiqłuni Caesarea-mun. Aasii uvlaa­kumman, isivġiirraqsiŋaruq aasii piraksriivḷuni Paul qaġġisitquvlugu.
Tavra Paul qaimman, Jew-guruat Jerusalem-miŋŋaqtuat makitaŋa­rut avataani, pasiñiapiaġataqługu iñugiaktuatigun sutigun ukpiġnaqsi­yumiñaiḷḷaisa pasikkutitiŋ.
Paul uqallaŋaruq patchisaiññiaġunmiñi, Suuramikunnii pimaqłuŋait­chuŋa kipuqłaglugich Jew-guruat pitquraŋich aŋaayyuvikpauvlu, naaggaunnii Rome-miut umialgata.
Tavra Festus, iviġallakkumavlugich Jew-guruat, apiġiŋagaa Paul, Utiġukpich Jerusalem-mun, aasii taamani qanuqitilaaqtaulutin sivuq­qamni pasikkutiŋisigun iliŋnun?
Tavra Paul-gum kiuŋagaa, Makitaruŋa isivġiqsauruksrauvluŋa sivu­ġaani Rome umialgata piriŋisa. Pigiitchuamik sumik piŋaitchuŋa Jew-guruanun, ilivitchauq iḷisimalluataġmiutin.
Tavraasii uvaŋa kipuqłaŋagupkich pitqurat sumiglu piŋaguma tuqurrutauyumiñaqtuamik, apiqsriŋitchuŋa naŋaġuglugu. Aglaan taŋiġitpan pasikkutaat uvamnun, kialiqaa aitchuutigiyumiñaitkaaŋa iliŋiññun. Isivġiqsauyyaġuktuŋa Rome-miut umialgannun.
Tavra Festus uqaaqatigiqqaaqługich ikayuqtini isivġiikami, kiuŋa­gaa, Rome-miut umialganun isivġiqsauyyaġukavich ilaanun aullaġ­niaqtutin.
Paul Qaġġisigaat Agrippa-mullu Bernice-mulluTavra qavsiñik uvlianiŋmata, umialik Agrippa Bernice-lu tikiñ­ŋaruk Caesarea-mun tautugiaqługu Festus.
Tavra uvliuġaniŋmaŋnik, Festus quliaqtuaġiŋagaa Paul pasikku­siaŋa umialiŋmun, uqaqłuni, Iñuk amma tigutaaqtauvlugu qimaŋak­kaŋa Felix-gum.
Jerusalem-mukama, aŋaayyuliqsiqpaiḷḷu umialiŋnallu Jew-guruani uqautigiŋagaat pasivḷugu tuqutaullasiñiaqługu apiġivluŋa.
Aglaalli kiuŋagitka piḷġusiġiŋiññivḷugu Rome-miunun iñuk pasirau­ruaq tatavsaġumiñaġlugu kasuutiŋaiñŋaan tavruŋa pasiriŋiñun, aasii uqaġviksraqaqtitauluni patchisaisilaamiñik taavrumuuna pasikkusia­migun.
Tavra iluqaġmiŋ qaimmata uvuŋa, piñatchiaŋaitchuŋa, uvlaakugiñ­ñaġman isivġiirraqsiŋaruŋa, aasii piraksriivḷuŋa Paul itqutitquvlugu.
Ilaan akiḷḷiŋi makinnamiŋ pasikkutiksraitkaqsiŋarut sumik pigiit­chuamik ilaagun niġiugusivsun.
Aglaan uqavaaqatigiŋaniġaat Paul ukpiġikkaġmikkun iñukullu tuquŋaruakun atiqaqtuakun Jesus-mik, Paul-gum iñuupiaġataġnikka­ŋagun.
Sivunniqsausiiñŋaruŋa qanuġluŋa iḷitchuġimmaġiksiyumiñaqti­laamnik tamatkunuuna pasikkutitigun, aasii apiġiŋagaluaġiga Paul Jerusalem-mugugmagaan taamani isivġiqsautquvlugu tamatkunuuna pasikkusiaŋigun.
Aglaan Paul apiqsrimman Caesar-mun umialganun Rome isivġiquv­luni, uvaŋa uqallaŋaruŋa tigutaaqsimatquvlugu aullaqtitchumiñaqsia­ġilugu Caesar-mun.
Tavra Agrippa uqallaŋaruq Festus-mun, Tusaasukkaluaġiga iñuk uvamnik. Festus-gum kiuŋagaa, Uvlaakun naalaktuaġisigiñ.
Tavra uvlaakumman Agrippa-lu Bernice-lu qaiŋaruk kamanaq­sisapiaqłutiŋ qiññamiŋni. Isiqtuk kasimaruanun iñuŋnun piqatiqaqłu­tiŋ aŋuyaktit qaukłiŋiññik naumaruaniglu iñuŋiñik iniqpaum. Festus piraksriutaagun Paul itqutiŋagaat.
Tavra Festus uqallaŋaruq, Umialiik Agrippa iluqapayauravsiḷu uva­niittuasii piqatigivluta, tautukkiksi uvva iñuk iluqaġmiŋ Jew-guruat maaniḷu Jerusalem-miḷu uqautigiŋakkaŋat uvamnun pasivḷugu. Saqła­ŋarut iñuuruksrauŋaiġñivḷugu.
Aasii iḷitchuġiŋaitchuŋa sumik ilaan savaaŋanik tuqqutauyumiñaq­tuamik. Aasii isivġiqumman Caesar-mun umialiŋmun, sivunniutiŋa­giga taamuŋaqtitchukługu.
Aglaan uvva sumik nalupqinaitchuamik pasikkunmik Paul-kun tuyuutiksraitchuŋa umialimñun. Taamna pisigivlugu qaġġisiŋagiga sivuqqavsiññun, iliŋnułhaaq ami Umialiik Agrippa, qanuqitilaaganik­kuptigu tuyuutiksranikkasugaluŋa.
Qanuq qiññaqaqtuq uvamnun iruġnaġmatun aullaqtitchiñiq tigu­taaqtamik Rome-mun nalupqinaisuŋaġnagu pasikkutauruaq ilaanun.
Paul Patchisaiññiruq Inmiñi Agrippa-munAgrippa-m uqallautiŋagaa Paul, Uqaġumiñaqsipkaqtaurutin uqautigilutin iliŋnik. Tavra Paul isaaqługich argagni uqarraqsi­ŋaruq patchisaiññiġmigun inna.
Qanukkiataŋ iḷisimmaaġiksutin iluqaiññik Jew-guruat piḷġusiŋiññik uqaġlaqutigisuukkaŋiññiglu. Taamna pisigivlugu apiġigikpiñ naalaġ­nitquvlutin uvamnik qiñuiġḷutin.
Iluqaġmiŋ Jew-guruat iḷisimagaat qanuq iñuuniaġusiġa nutaġaun­namniñ-qaŋa. Iḷisimarut isuaniñ-qaŋa iñuuŋatilaamnik uvaŋa nanmi­ñiq nunamni Jerusalem-miḷu.
Uqaġutuaġumiŋ nalaullugu iḷisimakkaqtiŋ, iḷisimaŋammiut isuaniñ­qaŋa iḷautilaamnik kipuqłayunaitchuanun Pharisee-ñun piḷġusivsiŋñi.
Aasiuvva paŋmapak makitaruŋa uvani qanuqitilaaqtauvluŋa pisigiv­lugu aŋŋiñ niġiuqsruutaa God-im maŋŋuuptiŋnun.
Taavrumiŋa qulit malġuk maŋŋuuvut niġiuktuat kipiġniuqłutiŋ tikiu­tisukłutiŋ, aŋaayyuuqłutiŋ God-mun unnuamiḷu uvlumiḷu. Taavru­muunaasiuvva Umialiik, Jew-guruat pasigaanŋa.
Suvlusiasiuvva ilivsi siġḷiġnaġivisiuŋ ukpiġniksraq God-mun aŋipka­ġumiñaqtilaaŋat tuquŋaruat?
Uvamniḷiuvva isumapiaġataŋagaluaqtuaŋaa taimani qanusiġairuk­sraunasugaluŋa ukpiqtuanik Jesus-mun Nazareth-miumun.
Tainnaasii piŋaruŋa Jerusalem-mi. Aitchuusiaqaqłuŋa ataniġnaqun­mik aŋaayyuliqsiqpaŋniñ, God-im iñuŋi iñugiaktuat tigutaaŋagitka, suli tuqutauruksraġuġmata iḷaalliqsuutimmiraqtuŋa piyuaqłiqsuanun.
Tatavsaġayuŋagitkalu iñugiaktuani Jew-guruat aŋaayyuvipayaura­ŋiññi, piiḷaaġipkaġniaqługu ukpiġutaat, suli suammautivaił̣ł̣ugich aul­laġaqtuŋa uŋasiksuanun iniqpaŋnun nagliksaaqtitchukługich.
Paul Quliaqtuaġigaa Isumalitqigñini<TS3>(Acts 9.1-19; 22.6-16)Tainna piyaqtuqłuŋa, Damascus-mun aullaŋaruŋa ataniġnaqusi­raqłuŋa piraksriusiaqaqłuŋalu aŋaayyuliqsiqpaŋniñ.
Umialiik, uvluq qitiqqaġman tautuŋagiga iglaullapta qaumaniq qiḷaŋmiñ, qaummaġił̣haaġniqsuaq siqiñiġmiñ, qaummatittuaq avatim­nun taapkunuŋalu iglauqatimnun.
Tavra iluqata ulġuanikapta nunamun, tusaaŋaruŋa nipimik uqaq­tuamik uvamnun Jew-guruat uqausiatigun, Saul, Saul, summan nag­liksaaqtitpiŋa? Nagliksautiksriuqsiññaqtutin iliŋnun akiḷḷiḷiqsuqamŋa qimuktitun tukkaqtuatun qimuguksaaġunmun.
Tavra uqallaŋaruŋa, Kiuvich ququularuatiin uvamnik? Aasii Ataniq uqallaŋaruq, Jesus-guruŋa nagliksaaqtitan.
Aasii makittin, niptaġvigiŋagikpiñ kivgaksraqtaaġisukłutin; quliaq­tuaġutiniaġitin iñuich tautuŋaniḷuŋa uvlupak, suli quliaqtuaġutilugich sunik iḷitchuġipkaġumaakkamnik iliŋnun.
Qaunaginiaġikpiñ pisaġitquŋiḷḷutin Israel-guruanun, Jew-guŋitchua­nullu, iliŋiññun tiliñiaġikpiñ.
Tavra iḷisautiniaġitin tusaayugaaġiksuanik mumikkumiñaqsiḷugich taaqtuamiñ qaummaġiksuamun, aŋalatinŋaiġḷutiŋ Satan-mun aglaan God-mun, ukpiliġḷutiŋ piḷuutitiŋ suliqutigiŋaiqsautqulugich, suli iḷaliu­tiyumiñaqsiḷutiŋ God-im iñuksraqtaaŋiñun.
Paul Quliaqtuaġigaa SavaaniTavra Umialiik Agrippa, kamagiŋagiga qiḷaŋmiŋŋaqtauruaq qiñiqtuuraaġa.
Aasii isagutiŋaruŋa Damascus-miñ Jerusalem-miḷḷu suli nunaaqqi­ñiñ iluqaani Judea-miittuani, akunġanniḷu Jew-guŋitchuat alġaqsrui­ŋaruŋa isumalitqiksuksraunivḷugich iñuich aasii mumigḷutiŋ God-mun, suli iñuuniaqtuksraunivḷugich iḷisimanaqsiḷugu allaŋŋuqtautilaaqtiŋ.
Taamna pisigivlugu Jew-guruat tigguġluŋagaanŋa aŋaayyuvikpaŋmi aasii tuqunnialaaqsivḷuŋa.
Uvlupaŋmun-aglaan God-im ikayuŋagaaŋa, aasiuvva makitaruŋa uvani quliaqtuaġivlugu iḷisimakkaġa iḷumun ittuaq, iñupayaanun kamanaitchuallu kamanaqtuallu ativlugich. Uqautigikkaġa tainnatu­piaġataq ittuq uqaqtiŋisa God-im Moses-lu uqautigikkaŋatitun piyu­maaġnivḷugu,
taamna Christ-guruaq nagliksaaqtuksraunivḷugu, suli sivulliuluni aŋiruaniñ tuqqunmiñ, iḷitchuġipkaġlugulu annaun iluqaiññun Jew-gu­ruanun Jew-guŋitchuanullu.
Tavra Paul uqaġniaqtillugu patchisairrunmigun, Festus-gum nipatusivḷuni uqallautiŋagaa, Paul kinnaġuqtutin uvva, iḷitchivaiñŋav­lutin kinnaġuutigiaqsigiñ.
Paul-gum kiuŋagaa, Kinnaġuŋitchuŋa, kamanaqtuatiin Festus, uvvaaglaan uqautiqaqtuŋa isumalaaġutiksraupiaqtuamik iḷumun ittua­miglu.
Umialiik Agrippa, uqautiyumiñaġikpiñ taluqsrautaiḷḷuŋa qanuq iḷi­simagitin tamatkua iluqaisa. Nalupqisuŋitchuŋa iḷisimammiutin ilu­qaiññik, qanuq taamna piŋaitchuq nalunautchiaġilugu.
Umialiik Agrippa, ukpiġivigich God-im uqaqtiŋi? Iḷisimaruŋa ukpi­ġigitin.
Tavra Agrippa uqallaŋaruq Paul-mun, Akkupauraq Christ-miuġuq­titchukłuŋa isumavich?
Tavrali Paul-gum kiuŋagaa, Sivikitkaluaqpan naagga sivisunaaġa­luaqpan, aŋaayyutigigaluaġiga God-mun iliviḷḷu iluqaġmiglu naalaġni­ruat uvamnik uvlupak ukpiliqugaluaqługich uvaptun, tigutaaqtauŋi­siññaġlusi uvaptun.
Tavrani umialik kavanauruaġlu Bernice-lu iluqaġmiglu allat iñuich makinŋarut,
aasii anianikamiŋ uqaurrutiŋarut avanmun, Iñuk iŋña piŋitchuq sumik tuqurrutauyumiñaqtuamik naaggaunnii tigutaaqsimmatiksra­mik.
Paul Rome-muksaqtuqTavra sivunniutaumman umiaqpagaqtuksraġuqłuta Italy-mun aitchuutigiŋagaat Paul iḷaŋiḷḷu allat tigutaaqtat Julius-mun, ata­nauraŋannun Rome-miut aŋuyaktiŋisa atiqaqtuat Augustun-gum aŋu­yaktiŋiñik.
Ikuŋarugut umiaqpaŋmun Adramyttium-miŋŋaqtuamiñ aullaqsiñ­ñaaġuġman nutqaaġaġviŋiññun nunaaqqiŋiñi Asia-m, aasii tiŋinnaar­raqsivḷuta. Aristarchus, Macedonia-ġmium Thessalonica-miñ, piqasi­ŋagaatigut.
Uvlaakumman tikiñŋarugut Sidon-mun. Julius-gum aŋalalluataŋa­gaa Paul piaqłuktautaitchuakun, suli aullaqtinŋagaa tautugiaquvlugich avilaitqatiŋi aitchuquvlugu sunik pigiraksraġikkaŋiñik.
Aullaŋarugut tavraŋŋa, aasii anuġi arguġiannaqłuni tiŋilġaiŋarugut qamanġagun qikiqtam Cyprus.
Tavraasii tiŋilġaiganikapta ikaaqługu taġiuq akianiittuaq Cilicia-m Pamphylia-vlu, tikiñŋarugut Myra-mun Lycia-miittuamun.
Tavrani aŋuyaktit atanauraŋat iḷitchuġiŋaruq umiaqpaŋmik qairua­mik Alexandria-miñ aullaqsaġumaruamik Italy-mun, aasii ikipkaqłuta taavrumuŋa umiaqpaŋmun.
Tiŋilġaqsiŋarugut sukaiḷaamik anuqłiqpaił̣ł̣uni uvluni iñugiak­tuani, arguġianniuqłuta tikiḷġiñaŋarugut akianun nunaaqqim Cnidus. Aasii anuġim sivunmuktuqtitchumiñaiñmatigut nalimun, tiŋilġaiŋaru­gut qamanġagun qikiqtam Crete, uivvaqługu nuvuġaq Salmone.
Siñiqsraqtuaqługu nunam siñaa siġġaġnaġaluaŋŋaan, tikiñŋarugut inimun atiqaqtuamun Qamannirviŋmik, qaniŋani iniqpak inmiruaq Lasea.
Taavrumani nunaaqqimi uvliuŋarugut iñugiaktuanik, navianaq­siḷġataqtillugu iglauniksraq ukiaqłuni Jew-guruat uvluq niġiḷairviat qaaŋianiŋavluni. Tavra Paul uqallautiŋagaluaġai inna,
Aŋutiit, iḷitchuġiruŋa aullaġupta uvaŋŋa navianaġniaqtuq iglauniq­put, maqutauniaqtut usiavullu umiaqpaglu, iḷaanniḷu suksraunniksraq­put.
Tavra aŋuyaktit atanauraŋata kamagiłhaaŋagik umiaqpaum umial­gatalu iñuatalu uqaluŋik, kamagigaluaġnagu Paul uqalua.
Tavra qamannisimavik umiaqpaŋmun nayukkaŋat ukiiviksraġiiñŋa­ruq, iñugiagniqsrat ayaksaaġuŋarut taġiumun tavraŋŋa, tikiḷaiñma­gaaqsaġukługu Phoenix piyumiñaġumiŋ. Taamna qamannisimavik Crete-miittuaq sanmiruaq uŋallavlu kanagnavlu tuŋaaŋnun, aasii tav­rani ukiiḷutiŋ.
Qaggaġuqtuq TaġiuqTavra uŋallaaġuġman isumavlutiŋ sivunniurriŋ nalaunniaġasu­galugu, kisaq nuqinŋagaat aasii tiŋilġaigaqsivḷutiŋ siñiqsraqługu Crete, siñiqsraurapiaġataqługu nunam siñaa.
Tavra akuniḷitchiaŋitchuq anuġiqpak nigiqłuk, anuqqałłaŋaruq qikiqtam tuŋaaniñ.
Tavra umiaqpak anuġiqpaum nalaunmagu arguġumiñaiñŋarugut sanmiḷugu anuġi, iḷatchiŋarugut tiksiqł̣uta.
Aasii iglauŋarugut qamanġagun qikiqtauram atiqaqtuam Cauda­mik. Tavra siġġaqivluta anayanaiyaŋagikput umiaqpaum umiuraŋa.
Ikuaniŋmarruŋ umiuraq, anniqsuġniḷuksaaqsiŋagaat payaŋaiyaq­saavlugu akłunaanik umiaqpak. Tavraasii anayasuliqł̣utiŋ ikkalġiñña­sugalutiŋ mauyaqiññamun siñaani Libya-m, tiŋilġautaiyaŋarut aasii tiksiaqsivḷuta.
Tavra anuġi suamaruaq anuqłiqsillugu-suli, uvlutqiŋman siqqairraq­siŋarut umiaqpaum usiaŋiñik.
Uvluk piŋayuagniasii siqqarraqsiŋagaich saatqutiŋi umiaqpaum.
Tavra uvluni iñugiaktuani tautulaiñŋagivut siqiñiġlu uvluġiallu, anuġi anuqłipiaġataqłuni. Kiisaimmaa iñuuyumiñaiġasukkiutivugut.
Tavra aŋutit sivisuruamik niġiḷaitkaluaġmata, Paul makinŋaruq sivuġaannun, aasii uqallautivlugich, Aŋutiit, kamagiyumiñaŋagalua­ġivsiŋa aullaqusaaŋiññavsi Crete-miñ aasii siqqaiŋiḷḷuta iluqaiññik usiaptiŋnik.
Aasii paŋmapak ipiqtusuŋaiqugivsi, qanuq iḷaŋiġñiaŋitchusi atau­siuramik-unnii, aglaan umiaqpaiyaġniaqtugut.
Qanuq unnuapak makitaŋaruq saniqqamni isaġulga God-im ukpi­ġikkaġma, aŋaayyuvigisuukkaġmalu,
aasii uqallautivluŋa, Iqsiñak Paul, qanuq tikitchuksraurutin Rome-mun, aasii Caesar-m isivġiġḷutin. Aasii pisigivlutin, God-im iñuuliñia­ġai iluqaisa umiaqpagaqatitin.
Ipiqtusuŋaiġitchiasii, aŋutiit, qanuq ukpiġutiqaqtuŋa God-mun nalaupiaġataġniaqtilaaŋa kilgusiaġa.
Aglaan tipiniaġaatigut qikiqtamun.
Akimiaġuutaiḷaŋŋuġmata unnuat tiksiġñivut anuqłiuqłuta taġiumi Mediterranean-mi, unnuaq qitiqqaqpalliġman sivuqłich iḷimat­chaŋarut qalliñasugalutiŋ nunamun.
Tavra kiviuqsraŋarut aasii iḷitchuġivlutiŋ iñuiññaqtun isaŋniqtun iti­tilaaŋanik, ayuuqtaallaqqaaqłutiŋ kiviuqsravsaaŋarut aasii akimiaq isaŋniqtun ititilaanikłuni.
Tavra anayatchakłutiŋ umiaqpakput apuġasugalugu uyaġagruanun, niŋinŋagaich sisamat kitchat aquagun, aasii uvluqsiigaqsivḷutiŋ.
Paul uqallautiŋagai aŋuyaktit atanauraŋat aŋuyaktillu, Ukua aŋutit umiaqpaŋmiinŋisuaqpata iñuulirauyumiñaitchusi.
Tavrani aŋuyaktit kivluŋagaich akłunaaŋi umiuram aasii saġvaqtił­ługu.
Tavra uvluq qausaaqsivalliġman, Paul niġiḷḷaqupiaŋagai umiaq­pagaqtit uqallakłuni, Uvlupak akimiaġuutaiḷaŋŋuqtut uvlut, aasii ilu­qasi tainnatun sivisutigiruamik niġiuraŋaitchusi.
Tavra niġiḷḷaqupiaġivsi, sayaniktaaġumausi iñuullasisaġlusi. Atau­siuraq-unnii nusaqsi niaquvsiññi tammaġniaŋitchuq.
Taamna uqallausiġianikamiuŋ, Paul-gum tiguŋagaa punniq, aasii quyyavigiqqaaqługu God takkuanni, avikługu niġirraqsiŋaruq.
Tavrani iluqaġmiŋ qapiŋaisaaqtauŋarut aasii niġivḷutiktauq iliŋich.
Iluqata katiłłuta iñugiaktilaaqput 276 umiaqpaum iñuŋi.
Tavra niġisuiġataqamiŋ, uqigḷiḷiŋagaat umiaqpak igiłługich palau­vaksrat taġiumun.
UmiaqpaiyaqtutTavra uvluġman, umiaqpagaqtit iḷisaġiŋaitkaat nuna, aglaan nalunaigiŋagaat puviaq naqittuamik siñilik, sivunniutiŋagaat piñaġu­miñaqpan umiaqpaŋmik apuġaksaaġvigisaġukługu.
Tavra ilaisa kivluŋagaich kitchat akłunaaŋich qimakługich kitchat immamun. Aasiisuli tavrani aŋivraaqługich akłunaat qiḷiġutigikkaŋi aquutim. Aasii nuqiłługu sivulliq tiŋilġautaq apuġaksaaqsaŋarut nuna­mun.
Tavra nalaułługu ikkalġuq ikkalġisinŋagaat umiaqpak, sivua kalivił­łuni aulayyallaiŋaruq, aasii aqua siquminŋagaa ulivrigaqtuam taġium.
Aŋuyaktit sivunniŋarut tuquġaġukługich tigutaaqtapayaurat, iḷaanni nalliŋich puumillutiŋ annakkasugalugich.
Tavra aŋuyaktit atanauraŋata annautiyumavlugu Paul, taŋŋiqsin­ŋaitkaa sivunniutaat. Ilaan piraksriŋagai iñupayaat puuvrallaruat nautkiaquvlugich umiaqpaŋmiñ aasii tulaksaquvlugich.
Aasiiḷi iḷakutat ikiaqtatigun naagga umiaqpaviñiqtigun tulaquvlu­gich. Tavra iluqata annaŋarugut nunamun.
Malta-miittutAnnaanigataqapta, iḷitchuġiŋagikput qikiqtaq atiqaqtilaaŋanik Malta-mik.
Tavra iñuich tavraniittuat tukkuġiksipiaġataŋagaatigut, igniqsuutim­mivḷuta paġlavlutalu iluqata, qanuq sialuguqsaanikłuni irriliqł̣uniḷu.
Tavra Paul katitchiŋaruq qiruŋnik aasii qirriutivlugich igniġmun, tavrani nimiġiaq salapqiŋaruq uunaqsimman aasii argaŋiñun nipiłłuni.
Tavrani Malta-miut tautukamirruŋ nimiġiaq niviŋaruaq Paul arga­ŋiñi, uqaurrutiŋarut avanmun uqaqłutiŋ, Nalupqinaitchuamik una iñuk iñuktaqaġniqsuq. Aasii annakkaluaqłuni taġiumiñ, paŋmapak tuquruksrauniqsuq paaqłiusiaġilugu piramiñun.
Paul aasii, ivsuksaŋagaa argagmiñiñ nimiġiaq igniġmun aasii qanuq­pallaŋitchuq suuramik-unnii.
Tavra niġiugaqsigaluaqtut puvitchaqtilaaksraŋanik naaggaunnii tav­raŋŋatchiaq puugniaġasugalugu Paul tuquluni. Sivisuruamik utaqqiga­luaqamiŋ tautuŋisanikamiŋ sumik allanaqtuamik Paul-mi, isummitqi­ŋarut aasii uqallausiġivlugu god-aunivḷugu.
Tavra uŋasipiaŋitchuami taavrumaŋŋa tulagvianniñ nautchiaqaġ­viich inŋarut iñuqaqtuat Publius-mik umialganik qikiqtam. Ilaan paġ­laŋagaatigut tukkuliqsimavlutalu uvluni piŋasuni.
Tavra Publius Aapaŋa naŋiliŋaruq uunnautinikłuni itiktaliqł̣uniḷu auksiġaqługu. Paul-gum itchaqiŋagaa aasii aŋaayyutivlugu, aksiukługu iłuaqsiŋagaa.
Tavra taamna pimman, iluqaġmiŋ allattauq iñuich naŋittuat qikiq­tami qaiŋammiut aasii iłuaqsirauvlutiŋ.
Taapkua iñuich aitchuŋagaatigut aitchuutinik iñugiaktuanik aasii aullaaqsikapta umiaqpak usiḷḷiŋagaat atugaksraptiŋnik iglaugupta.
Malta-miñ Rome-muktutTatqich piŋasut pianiŋmata, ikuŋarugut umiaqpaŋmun atiqaq­tuamun Malġigñik God-iŋnik. Taamna umiaqpak qaiŋaruaq Alexandria-miñ, aasii ukiivḷuni qikiqtami.
Aullaqapta tikiñŋarugut iniqpaŋmun Syracuse-mun, aasii tavrani uvlivḷuta piŋasunik.
Tavraŋŋaasii supiaġaqłuta tikiñŋarugut iniqpaŋmun Rhegium-mun. Uvlaakumman uŋalaġuŋaruq aasii uvluŋni malġugni iglauvluta, tikiñ­ŋarugut nunaaqqimun Puteoli-mun.
Tavrani paqinŋarugut ukpiqtuanik, aasii aiyugaaŋagaatigut nayu­quvlutiŋ tallimat malġuŋni uvluni. Tavraŋŋa aullaqapta tikiñŋarugut Rome-mun.
Tavraniasii ukpiqtuat Rome-miut tusaakamisigut qaisilaaptiŋnik paaŋagaatigut, iḷaŋich ayuuqtigivlutiŋ nunaaqqimun atiqaqtuamun kasimaviŋmik Appius-mik, aasiisuli iḷaŋisa nunaaqqimun atiqaqtua­mun Piŋasunik Tukkumaviŋñik. Paul kasuqamigich quyyavigiŋagaa God, aasii qapiŋaivsaaqłuni.
Uvlut piŋasut pianiŋmata Paul katitinŋagai atautchimun tavrani sivulliuqtauruat Jew-guruani. Aasii katitaniŋmata uqallautiŋagai, Ani­qatiit, sumik piŋaitkaluaqtilluŋa paaqsaaŋaruamik iñuptiŋnun naag­gaunnii piḷġusiŋiññun maŋŋuupta aitchuusiaġiŋakkaptiŋnun, tigutaa­ŋagaanŋa Jerusalem-mi, aasii aitchuutigivluŋa Rome-miunun.
Apiqsruqtuanikamiñŋa tigutaaqtauŋaiqsitchumaŋagaluaġaanŋa, iḷitchuġiŋiññamiŋ tuqurrutauyumiñaqtuamik killukuaġutimnik.
Tavra Jew-guruat tainna pitquriŋitkaqsimmata, naŋaġviiqama ullautisuŋaruŋa Caesar-mun isivġiquvluŋa, pasikkutiksramik uqautik­sraitkaluaŋŋaġma iñuptigun.
Taamna sivuniġivlugu apiqsriŋaruŋa tautugukłusi uqaqatigisukłu­siḷu, atakkiataŋ ukpiġigiga Christ-guruaq qaiŋatilaaŋanik, Israel-guruat niġiugikkaŋat, aasii taamna pisigivlugu tigutaaqtauruŋa.
Tavra ilaisa uqallautiŋagaat, Tuyuusiaqaŋaitchugut Judea-miñ ilip­kun, suli nalliataunnii aniqatiit mauŋaqtuat quliaqtuaġiŋaitkaat naagga uqautigiŋaitkaat suna pigiitchuaq ilipkun.
Aglaan uvva tusaasukkaluaqtugut qanuq isumaqaqtilaaġnik, iḷisi­mavluta sumipayaaq iñuich uqautigisuummatigik pigiitchuanik iḷauvi­gikkatin.
Nalunaiqsiqqaaqłutiŋ uvlumik piqatigivlugu Paul, iñugiaktuat iñuich ullaŋagaat Paul taavrumani uvlumi inaanun. Uvlaaŋaniñ-qaŋa unnuaġataqtillugu, Paul kaŋiqsipkaġniataŋagai quliaqtuaġutivlugiḷḷu tusaayugaaġiksuaŋanik Atanniqsimmataata God-im iñuŋnun. Ilaan ukpiliqsinniaŋagai Jesus-mun taiguaġutivlugich pitquraniñ qaisaurua­niñ Moses-kun, aglaaŋiññiḷḷu uqaqtiŋisa God-im.
Aasii iñuich iḷaŋisa ukpiġiliŋagaich uqaluŋi, allalli arguasuktillu­gich.
Tavra atinġiqamik inmiŋni aullaŋarut, Paul uqallaaniŋman ataut­chimik uqaluŋmik, Ilitqusiġiksuaq nalaunŋaruq uqallautikamigich maŋŋuusi Isaiah-kun uqaqtimigun, uqautivlugich God-im uqaluŋiñik inna,
“Naalaġnituiññaġniaġaluaqtusi aglaan suuramikunnii kaŋiqsiyumiñaitchusi, suli qiñiqtuiññaġniaġaluaġmiusi iḷisaqsriyumiñaitchusi.
Qanuq ilivsi iñuich puqiiḷiŋarusi, suli tusiḷḷaqsiŋarusi siqunġiqł̣usiḷu, iḷaanni iḷisaqsriñasugalusi suli tusaanasugalusi suli kaŋiqsiḷusi, aasii saallusi uvamnun iłuaqsitqulusi.”
Tavra Paul uqallavsaaŋaruq, Iḷisimaruksraurusi God-im tusaayu­gaaġiksuaŋa annaurraunikun qaisauruq Jew-guŋitchuanun. Iliŋich naalaġniñiaqtut.
Tavra Paul uqallaaniŋman taavrumiŋa, Jew-guruat aullaŋarut uqa­vaapiaġataqłutiŋ avanmun.
Tavra Paul iñuuŋaruq iglumiñi tavrani ukiuk malġuk naałługik inmiñik akiḷiutivluni, paġlavlugich iñuich iluqaisa ullautiruat inmiñun,
alġaqsruutigivlugu God-im atanniqsimmataa iñuŋnun, iḷisautivlu­giḷḷu Ataniġmik Jesus Christ-mik, uqaqłuni taluqsrautaił̣ł̣uni pitchaiḷi­raił̣ł̣uniḷu.
PAUL TUYUUTIŊICH ROME-MIUNUNUkua tuyuutit qairut ilivsiññun Paul-miñ, kivgaŋaniñ Jesus Christ, piksraqtaaġiŋaraŋa tiliraġisukługu alġaqsruitquvlugu God-im tusaayugaaġiksuaŋiñik.
Taapkua tusaayugaaġiksuat iŋiḷġaan unniqsuqłiisigiŋakkaŋich God-im uqaqtiŋisa Bible-ni.
Taapkua tusaayugaaġiksuat quliaqtuaqaqtut God-im Iġñiŋanik aniŋaruamik David kiŋuniŋiññiñ,
suli pisigivlugu piḷuutaitchuaq Ilitqusia nalupqinaiqsauŋapiaqtuq God-mun Iġñiġinivḷugu aliuġnaġniŋagun aŋŋisim tuqqunmiñ.
Ataniqput Jesus Christ naglikkutiqpaqaŋaruq uvamnun tilivḷuŋa quliaqtuaġutitquvlugich iñupayaat annautiyumiñaġniḷugich ilaanun ukpiġikpanni kamagikpanniḷu.
Ilivsivsauq ququaqtaummiusi pigitquvlusi Jesus Christ-mun.
Paġlagivsi iluqasi Rome-miittuasii, God-im piviuttaġiraŋasi, ququaq­tauŋaruasii ilaaguaqtautquvlusi ilaanun. Nagliktuusiaqpaqaġitchisuq tutqiunmiglu God-miñ Aapaptiŋniñ, Ataniptiŋniḷḷu Jesus Christ-miñ.
Aŋaayyun Quyyavigivlugu GodQuyyavigiqqaaġiga God-iga Jesus Christ-kun iluqavsigun, ukpiġurri quliaqtuaġimmarruŋ nunapayaani.
God, savautikkaġa pisuqtilaaptun tusaayugaaġiksuaŋagun Iġñiŋan, iḷisimaruq ataramik itqaumatilaamnik ilivsiññik aŋaayyutimni.
Suli ataramik apiqsriruŋa qanuġluŋa ullagukłusi God-im pisuutigikpagu.
Tautugumapiaġivsi ikayuġukłusi ukpiġutiksi suaŋasiḷaaġukługu.
Taamna sivuniqaqtuq, uvagut avanmun qapiŋaisaaġutiluta ukpiġutiptigun.
Aniqatiit, iḷisimatqugivsi ataramik qaiyumagaluaġaqtuŋa ilivsiññun alġaqsruisukłuŋa, tautullasiḷuŋa ukpiqtuanik suaŋasiḷaaqtuanik, piḷuusiqirauruaniglu annaurrauruanik, piŋaruatuttauq allani nunani. Aglaan piñaiḷutaksraq itchuuruq tamauŋanun-aglaan.
Alġaqsruiruksraupiaqtuŋa iñupayaanun aglagnik iḷisimaruanun naluruanullu isumaturuanullu isumalluaġiitchuanullu,
Tusaayugaaġiksuaq SuaŋŋatiqaqtuqKanŋugiŋitkiga tusaayugaaġiksuaq qanuq taavrumuuna God-im annautillagaa kiñaliqaa ukpiqtuaq tusaayugaaġiksuamik, qaiqqaaŋa­ruaq Jew-guruanun, aasii aquvatigun Jew-guŋitchuanun.
Taavrumuuna tusaayugaaġiksuakun God-im nalaunŋatqutaa salapqiŋaruq iñupayaami ukpiqtuami tusaayugaaġiksuamik, aglausimaruatun inna, “Iñuk nalaunŋasirauruaq ukpiġunmigun iñuuniaqtuq isuit­chuamun.”
Iñupayaat PiḷuksiŋarutQanuq God-im qinnautaa salapqiqsuq qiḷaŋmiñ iñupayaanun god-aiḷaqtuanun piḷuktuanullu, tamatkunuŋa piñaiḷutchiqsuiruanun iḷumun ittuamik.
Sut iḷitchuqqutiksrat God-iqaqtilaamik nalunaitkaluaqtut iliŋiññun qanuq God-im iḷitchuġipkaŋagai iliŋiññun.
Taimaŋŋa-qaŋa God-im savaŋmagich supayaat, iñuich qiñiŋagaich sut God-im savaaŋi, suli iḷisimavlugu iñuutilaaŋa suaŋŋatiqaqłuni kamanaqtuamik isuitchuamun. Tavraasii patchisiksraitchut,
qanuq iḷisimagaluaqługu God, ukpiġilipiaġataŋaitkaat God-auni ḷugu aasii nanġaġlugu quyyavigilugulu, aglaan isumalluaġiiḷiŋarut kamasuutaiqł̣utiglu.
Uqavigaaqłutiŋ isumatunivḷutiŋ isumalluaġiiḷiŋarut,
suli aŋaayyuniq tuqulaitchuamun God-mun simmausiqł̣ugu aŋaayyuvigivlugich iñuuraqpaliat tuqullaruatun iñuktun, tiŋmiatullu niġruti­tullu nimiġiatullu.
Taamna pisigivlugu, God-im ilaisituuqtinŋagai pisuutaatigun. Iliŋich piḷuksiŋarut kamagivlugich pigiitchuat kipiġniuġutitiŋ aasii atuqługich timitiŋ kanŋunaqtuakun avanmun.
Tainnatchich iñuich ukpiġiŋagaat saglun, ukpiġigaluaġnagu iḷumun ittuaq God-ikun. Tavra aŋaayyuvigiŋagaich sut God-im savaaŋi, aasii kamagisuŋił̣ł̣ugu God savaŋaruaq supayaanik, nanġagaksrauruaq isuit­chuamun, Amen.
Taamna pisigivlugu God-im ilaisituuqtinŋagai pigiitchuanun kipiġniuġutiŋiññun. Aġnaŋisa simmausiqł̣ugu nutim piḷġusiuruaq atugaġiv­lugich timitiŋ aġnauqanmiŋnun.
Tainnatuttauq aŋutit simmausiqł̣ugu nutim piḷġusiq aġnamun kipiġniupiaġatautigivlugich atugaġisukługich aŋutit timitiŋ kanŋunaqtua­kun allanun aŋutinun. Aasii nalliummatiruamik paaqłiusiaqaqłutiŋ pigiitchuatigun piḷġusiġikkaġmikkun.
Qanuq isummatigimmarruŋ kamagiraksraiññivḷugu God, ilaan ilaisituuqtinŋagai pigiitchuanun kipiġniuġutiŋiññun, piḷuusiqutinullu piḷġutchiñun.
Iḷumiutaġiŋagaich qanusipayaat piḷuutit, allatuutillu kaviuqqutillu uumisuutiqpaiḷḷu. Suli iḷumiutaġivlugich killuqsrautit iñuaġutillu uqavaaġutillu pisaasuġmiaġutillu, pigiitchuamik irrusiqaġniġiḷḷu allanun, uqautikłiġñiġiḷḷu,
saglutiginnigniġiḷḷu, uumikłiqsuallu God-mik, qapiġnautikun uumi­saaqłiqsillu, arguaŋŋatillu uqavigaaġutillu. Isummatiqaqtuallu nutauruakun piḷuusiqutiksranik kamasuutairrutiniglu aŋayuqaanun,
isumalluaġiirrutillu, taŋŋiiḷaiññiġiḷḷu unniqsuqłiisinun, aŋayuqaaġiiñi piviuttaqqutairrullu, nagliktairrutillu.
Tamatkua tainnatchiñik piraġausiqaqtuat iḷisimalluataġaluaqtut God-mun uqallautiŋatilaaqtiŋ tuquruksraunivḷugich. Aasii piḷuusiqiugaŋarut tainnatchisigun kiaqsruqługiḷḷu allat tainnali pitquvlugich.
God-im TatavsautaaTavrali ilivich, kiugaluaġuvich, tainnatuttauq piḷuksiŋarutin taip­kunatun iñuktun, aasii pasiraksraummiutin. Isivġiqapkich taipkua iñuich piḷuusiqirualivḷugich, iliŋnun isivġiġmiutin, qanuq piḷuksimmiu­tin tainnatun.
Iḷisimarugut God isivġiisuuruq nalaunŋaruakun tamatkuniŋa piḷuksiruanik.
Isumanak God-mun isivġiġñiaġasugalugich allat kisiisa, piḷuksiruat tamatkunuuna, aasii isivġiŋiḷḷutin tamatkuniŋaptauq piḷuksisiqaqa­vich.
Isumaruksrauŋitchutin God suaŋaiññasugalugu qanutun manimmiḷ­gutigimmatin tatavsalaisaaqłutin. God-im qiñuirrutigaatin piaqłuktaŋitkaatillu isumalitqiquvlutin.
Aglaan sivunmuuguvit-suli uqaqsiġiirrutiŋni isumalitqiguŋiḷḷutin God-mun qinnaliqsaiññautipkaqtutin. Ilaan qinnautaa salapqiġumaaqtuq uvlumi ilaan nalaunŋaruakun isivġiqpagich iñupayaat.
Qanuq God-im paaqłiġñiaġaa iñupayaaq qanuq iñuuŋaniŋagun.
Tamatkua qiñuiqł̣utiŋ nalautchiruat God-im pisuutaanik, ilaan aitchuġniaġai iñuggunmik isuitchuamik, tamatkua niġiuktuat kamanaqsipkaqtauniksramik God-miñ.
Aglaan God-im qinnautipiaġataġniaġai iñuuruat isummaatuuqłutiŋ piḷuusiqirauvlutiŋ, iñuusuŋaġnatiŋ God-im iñuutqutiŋigun.
Isumaaġutiqpaqaġniaqtut nagliksaaġlutiglu iñupayaat piḷuusiqiugaqtuat, Jew-guruallu Jew-guŋitchuallu atunim.
Aglaalli iñupayaat kamaksriruat God-mik, Jew-gugaluaqpata Jew-guŋitkaluaqpatalu, aitchuġniaġai tutqiunmik kamanaqsipkaunmiglu qiḷaŋmi.
Qanuq God atiruq iñupayaanun.
Iñuich iluqaġmiŋ piḷuksiŋarut naluvlugich God-im pitquraŋi Moses-mun qaisaŋi, suksrauniaqtut. Aglaan God-im isivġiġñiaŋitkai taapkua pitqurat uqaluatigun. Aasiiḷi iluqaġmiŋ piḷuksiruat iḷisimallaisa God-im pitquraŋi, isivġiqsauniaqtut pitqurat uqaluatigun.
Jew-guŋitchuat naluruat God-im pitquraŋiñik nalaunniġmatigik taapkua pitqurat iñuuniaqłutiŋ isumamiŋni nalaunŋanasugikkaġmik­kun, inmiŋun pitquraliuġmatun piut,
aglaan salapqiŋagaat puttuqsrisilaaqtiŋ God-im pitquraŋiñik, iḷitchuġipkairuanik nalautilaaŋanik naagga pigiitchualiqitilaaŋannik, suli isumaalutchaktiłługich, naagga patchisaiññialavlutiŋ.
Iñupayaat isivġiqsauniaqtut taivrumani uvlumi, God-im tilikpagu Christ Jesus isivġiqulugich iluqaisa nalunautchiaŋich iñuich. Tavra taapkua iḷagigaich tusaayugaaġiksuam alġaqsruutigikkaġama.
Jew-guruallu PitquralluTavra ilivsi, Jew-guniraġaaqtuasii, naamarualirusi piqaqavsi God-im pitquraŋiñik qaisaŋiñik Moses-mun. Uqavigaaqtusi God God-iginivḷugu.
Iḷisimaniqsusi qanuq God-mun iñuutqutilaavsiññik, God-ivlu nakuułhaaqtuanik iñuutqutiŋiñik iḷisausiaqaŋavlusi ilaan pitquraŋiñik.
Nalupqisuŋipiaqtusi iḷisimanivḷusi God-im pitquraŋiñik, iḷisautiyumiñaqługich kaŋiqsisaitchuat pitquranun, aasii iḷisautilugich kaŋiqsipkaġlugich.
Iḷisautiyumiñaġniġisi naluruat God-im pitquraŋiñik, tamatkualu miqłiqtutun ittuat kaŋiqsisimiŋni pitquraŋiñik God-im. Tavra pigini­qavsigik God-im pitquraŋi kaŋiqsiŋapiaġniqsusi qanuq God-mun iñuutqupiaġataqtilaaŋannik iñuich.
Iḷisaurriyumiñaqsiŋaniġuvsi allanik iñuŋnik, summan iḷisautisuŋitpisi ilivsiññun? Uqallaurrisuuruasii iñuŋnik, Tiglignak. Ilivsi tigliguuvisi?
Uqallaurrisuuruasii iñuŋnik, Allatuġnak, allatuġuuvisi? Uqaqtuasii piḷuutaunivḷugu aŋaayyuruni iñuuraqpaŋnun, aŋaayyuvianniñ iñuuraqpaich tigliguuvisi?
Uqavigaaqtusi iḷisimanivḷugich God-im pitquraŋi qaisaŋi Moses-mun naaggauvva kanŋunaqsiḷiġaġigiksi God, kamagiŋiññavsigik pitquraŋi.
“Taamna pisigivlugu nunam iñuŋisa uqamaqłuutigigaat God.” Tainna aglausimaruq Bible-ni.
Nalunaiñŋutchiqsauŋaguvsi God-im iñuksraqtaaŋiñun iḷaliutilusi Jew-guruasii, aasii kamagivlugich God-im pitquraŋi, anniqsuusiaqaqtusi. Aglaan kamagiŋitkuvsigik God-im pitquraŋi, nalunaiñŋutchiusiaqsi iḷautilaavsiññik God-im iñuksraqtaaŋiñun anniqsuutauŋitchuq, Jew-guŋitchuatun iḷimmiusi.
Allaaguttauq, Jew-guŋitchuaġli iñuuniqpan God-im pitquraŋi kamagilugich, ilaa kisiuqatauniaqtuq God-im iñuksraqtaaŋiñun, nalunaiñŋutaitkaluaŋŋaġmi Jew-guruat nalunaiñŋutaŋannik.
Aasii taapkua Jew-guŋitchuat, nalunaiñŋutchiqsauŋaitchuat, kamagimmatigik God-im pitquraŋi pasiñiaġaasi piḷuusiqiniḷusi nalunaiñŋutaqaqtuasii, qanuq kamagiŋiññavsigik God-im pitquraŋi aglausimaruat.
Pisigigiññaġlugu taiguutiqaġniqsi Jew-mik Jew-gupiaġataŋitchusi. Iḷagiŋitkaasi God-im iñuksraqtaaŋisa pisigigiññaġlugu God-im nalunaiñŋutchiutaa ilivsiññun.
Jew-gupiaqpaalluktuq iñuk kamaksriḷḷaturuaq God-mik ataramik. Jew-gupiaqpaalluktuq iñuk God-im iñuksraqtaaġikkaŋa, qanuq iñuuruq nalaunŋaruakun sivuġaani God-im. Ilaa iñuusuktuq kamagilugu God uummanmiñiñ aglałhiñaŋiḷaatigun pitqurani, aasii nanġausiaqaġluni God-miñ iñuŋił̣aaniñ.
Tamatkua tainna itpata, sumik anniqsuusiaqaqpa Jew-guniq? Sumik anniqsuusiaqaqpa piqaġniq God-im nalunaiñŋutchiutaanik?
Atqunaq anniqsuusiaqaġnaqtuq Jew-guniq. Sivulliġmi, God-im aitchuŋagai Jew-guruat aglausimaruanik pitquranik Moses-kun.
Jew-guruat iḷaŋich ukpiġutaitkaluaqpata kamagilaiḷḷugich God-im pitquraŋi, ukpiġutairrutaata God taŋŋiipkaġumiñaitparruŋ unniqsuqłiisiŋiñik tamatkunuŋa ukpiqtuanun?
Naaggapiaġataq. Iñupayaaq saglusuugaluaġniqpan, God sagluyumi­ñaitchuq. Bible-ni aglausimaruq God-ikun inna,“Nalaunŋasuurut uqaluktin iñuich-unnii uqaġaluaġmata nalaunŋiññivḷutin pisaaŋavlutin.”
Iñuich iḷaŋich killukun uqaġuurut inna, Uvagurguuq piḷuksigupta, tautuktinniaġivut iñuich God-im nalaunŋataanik, tavraasii uqallakłutiŋ nakuuniḷugu piḷuksiruni. Tavrasuligguuq God killukuaġniqsuq tatavsaqamisigut.
Tavra tamatkua uqaqtuat tainna killukuaqtut qanuq nalupqinaitchuq iḷisimarugut God-im isivġiġñiaġai nunam iñuŋi piḷuktuat.
Uvaŋaptauq killukuaġmiuŋa uqaqama inna. Sagluniġma iñuich qiñiqtillakpagich God-im iḷumun irrutaanik aasii nanġaġlugu, pasiyumiñaitkaaŋa piḷuusiqirauniḷuŋa.
Taamna iḷumun inniqpan, piḷuusiqiugaqta iñuŋnun nanġavsaaqulugu God. Iḷisaurriŋitchuŋa tainnatchiñik saglunik. Aglaan iñuich iḷaŋisa uqautigiŋagaanŋa tainnatchiñik iḷisaurriñivḷuŋa. Taapkua iñuich God-im isivġiġñiaġai nalaunŋaruakun.
Iñuŋmik NalaunŋaruagitchuqTaapkua uqautigianikaptigik uqallakkumiñaqpisa Jew-guruat nalaunŋałhaaġniḷugich allaniñ iñuŋniñ? Naaggapiaġataq. Iḷitchuġipkaaniŋagivsi iñupayaurat Jew-gugaluaġumiŋ Jew-guŋitkaluaġumiŋ, aŋalatiqaqtut piḷuunmik.
Bible-ni aglausimarut uqaluich inna,“Iñuitchuq nalaunŋaruamik, atausiuramikunnii nunam iñupayauraŋi.
Iñuŋmik piitchuq atausiuramik-unnii kaŋiqsiruamik naagga kaŋiqsisuktuamik God-mun qanuq iñuutqutilaamiñik.
Iñupayaat asivaŋarut nalaunŋaruaniñ apqutiniñ, aasii tammaqłutiŋ piḷuunmi. Iñuitchuq nalaunŋarualiqiruamik atausiuramikunnii.
Uqaluŋich salumaitchut tivluktigiruġlu tipaatun aŋmaruam iḷuvvivium. Saglutupiaġataqtut. Nimiġiatun tuqunamik qaniġmiutaqaqtuatun, uqaluŋmiŋni tainnatun ittut.
Iñuaqsayarut.
Sumun aullaqamiŋ, maqutchirut iłuiḷḷiuqtitchirullu.
Nalurut aŋuyautaiññiaġniġmik.
Aŋalanŋitkai qiksiksrautim God-mun.”
Paŋmapak iḷitchuġirugut pitquraŋi God-im qaisaŋi Moses-kun aŋalatchirut iñuŋnik aitchuusiaqaqtuanik pitquranik. Tavraasii, kiñaliqaa patchisiksraqaġumiñaitchuq kamaksriŋiññiġmigun pitquranik, suli nunam iñupayaaŋa pasikkusiaqaġniaqtuq God-miñ.
Kiñaliqaa nalaunŋarualiyumiñaitchuq inmiñik sivuġaani God-im, kamagiugaġniḷugich pitquraŋi God-im ataramik, qanuq pitqurat iḷisautigiññaġaatigut qanutun piḷuktilaaptiŋnik.
Qanuqłuni God-im Nalaunŋasiḷḷagai IñuichAasii paŋmapak God-im salapqiŋagaa qanuq iñuk nalaunŋasiyumiñaqtilaaŋanik sivuqqamiñi, pitqurat piqutigiŋaiġḷugich. Uqaqtiŋisa God-im Bible-ni iŋiḷġaan uqautigiŋagaat taamna nalaunŋasiñiq sivuġaani God-im.
Taamna nalaunŋasipkaun qairuq ukpiġutikun. Iñupayaaq ukpiq tuaq Jesus Christ-mun nalaunŋasipkaqtauniaqtuq sivuġaani God-im. Iñuich iluqaġmiŋ atirut,
qanuq iñupayaat piḷuksiŋarut aasii God-im nanġaġumiñaitkaa kiñaliqaa nalaunŋaniḷugu.
Tavraasii, nagliktuutiqpaqaqłuni, God-im nalaunŋasipkaŋagai iñupayaat akiiḷaamik. Ilaan tiliŋagaa Christ Jesus akiḷiquvlugich piḷuuti­payaurat tuqulugu aŋarraurami.
God-im tiliŋagaa Jesus tuqutquvlugu aasii maqipkaġlugu auŋa aki­ḷiqsaġlugich piḷuutiŋich iluqaġmiŋ ukpiqtuat inmiñun. Taamna piŋagaa salapqiġukługu nalaunŋatini suliqutigiŋaiqsiñiġmigun piḷuutinik, piḷuusiqiaŋiññik-unnii iñuich Christ tuquŋaiñŋaan. God-im tatavsaŋaitkai tavrauvvaa manimmiḷgutiqaqłuni.
Tavra paŋmapak God-im salapqiġaa nalaunŋatilaani suli nalaunŋasipkallatilaaŋanik kiñaliqaa ukpiqtuaq Jesus-mun.
Tainnainniġman, uqavigaaġutiksraipiaqtugut qanuq nalaunŋasiyumiñaitchugut kamagilugich God-im pitquraŋi. Nalaunŋasipkaqtaurugut ukpiġutiptigun,
qanuq iḷisimarugut iñuk nalaunŋasipkaqtautilaaŋanik ukpiġutaagun Christ Jesus-mun. Iñuk nalaunŋasipkaqtaulaitchuq kamaginiḷugich pitqurat.
God Jew-guruat kisimik God-igiŋitkaat. God-igimmigaat Jew-guŋitchuat.
Atausiuniġman God, ilaan nalaunŋasipkaġniaġai iñupayaat pisigilugu ukpiġutaat, Jew-guruallu Jew-guŋitchuallu.
Nalaunŋasipkaqtaullaniqapta ukpiġutiptigun, sivuniqaŋipiaġataqtuq kamagiraksraiġñiḷugich God-im pitquraŋi qaisaŋi Moses-kun. Aglaan paŋmapak ukpiliqapta Jesus-mun, kamagiyumiñaġivut pitqurat.
Abraham TuvraaksriutaaAbraham, maŋŋuuruaq Jew-payauranun, uuktuutigilakput iñuŋ­mun ukpiġunmigun nalaunŋasipkaqtauruamun sivuġaani God-im.
Abraham piḷġusiḷḷuataŋisa nalaunŋasipkallakparruŋ sivuġaani God-im, uqavigaaġutiksraqaġayaqtuq. Aglaan uqavigaaġutiksraitchuq piḷġusiġiksuanik sivuġaani God-im,
qanuq Bible uqaqtut, “Abraham ukpiġiŋagaa God, aasii taavruma nalaunŋasiŋagaa sivuġaani God-im.”
Tavra iñuk nalaunŋasipkaqtaullakpan pisigilugich piḷġusiḷḷuataŋi akiññaktaaġiniġaa nalaunŋasisiñi, iñuktun savakłuni akiññaktuatun. Aitchuusiaġiŋitkaa, aglaan akiḷiusiaġigaa.
Aasiiḷi iñuk nalaunŋasiñiataŋitchuaq piḷġusiḷḷuatamigun aglaan ukpiqtuaq God-mun, nalaunŋarualigaa God-im ukpiġutaa pisigivlugu. God-im nalaunŋasiḷḷagai piḷuusiqirit ukpiliġmata.
Taamna uvva David uqautigiŋagaa Bible-ni uqallakami, iñuk quviasuguuruq God-im nalaunŋasipkaġmani piqutigiŋaiqł̣ugich piḷġusiḷḷuataŋi. David uqallaŋaruq inna,
“Quviasuglich iñupayaat piḷuutipayauraŋich suliqutigiŋaiqsauruat itqaumayumiñaiqł̣ugich.
Quviasugli iñuk Atanġum akiḷiipkaġniaŋisaŋa piḷuutiŋiñik.”
Taapkua David uqaluŋi quviasaaġusiat inŋitchut kisiŋiññun tamatkunuŋa nalunaiñŋutchiqsauŋaruanun God-mun piksraqtaaguniŋatigun, aglaallu Jew-guŋitchuanun. Qanuq Bible uqaqtut Abraham nalaunŋasipkaqtaunivḷugu pisigivlugu ukpiġutaa.
Abraham nalaunŋasiŋagaa God-im nalunaiñŋutchiqsauŋaiñŋaan timimiñi.
Abraham nalunaiñŋutaŋa iḷitchuqqutauŋaruq ilaa God-mun nalaunŋasipkaqtauganiŋatilaaŋanik pisigivlugu ukpiġutaa. God sivunniŋaruq tainna, malġuk sivuniġivlugik. Sivulliġmi, Abraham aapatun ittuq ilu­qaiññun Jew-guŋitchuanun, tuvrautiruanun tuvraaksriutaanun, ukpiġunmikkun nalaunŋasipkaqtauruanun God-im sivuġaani.
Igḷuani, ilaa aapauruq iluqaiññun Jew-guruanun kisian pisigisuŋaġnagu nalunaiñŋutaŋat God-mun iñuginiḷugich, aglaan ukpiqtuanun God-mun, Abraham-tun ukpiġutiqaqtuatun God-mun nalunaiñŋutchiŋaiñŋaġmi.
Tavra kisimiŋ piqaqtuat God-im pitquraŋiññik kiŋuvaannakkumaaqpata nunamik, ukpiġun anniqsuutauŋitchuq, unniqsuqłiiñ anniqsuutauŋiñmiuq.
Qanuq uqallautianiŋagivsi, God-im pitquraŋisa tatavsaqtitchuugaich iñuich qanuq kamagilaitkaich. Iñuich pitquraiññamiŋ kamagiŋisaksraitchut pitquranik.
Tavra iḷitchirugut iñuich ukpiġutiqaqtuksraupiaqtut aitchuusiaġiniaġumirruŋ God-im unniqsuqłiisaa. Aasii iñuich ukpiliqamiŋ, Abraham-mun kiŋuniḷiutisuurut, aasiiḷi God nagliktuutiqpaŋmigun nalupqinaiġuugaa unniqsuqłiisini iliŋiññun, tamatkunuŋa pitquramiñik piqaqtuanun, tamatkunuŋalu ukpiġutiqaqtuanun Abraham-tun. Tavraasii Abraham aapagigikput iluqata,
aglausimaniŋatun Bible-ni, God uqallaŋaruq, “Uvaŋa aapaliutiŋa­gikpiñ iñugiaktuanun nunauruanun.” Tavraasii God-im akuqtuŋagaa Abraham aapaliutivlugu iluqaptiŋnun, qanuq ilaan ukpiġiŋagaa God iñuupkaiḷḷaruaq tuquŋaruanik, suli uqautiqallaruaq sivunniuġunmiñik taŋŋiŋaitchuanik taŋŋianiŋaruatun iḷivḷugich.
Abraham, niġiunaiġaluaqtillugu timimiñi, niġiuŋaruq-suli aapaġuġ­niaġnivḷuni iñugiaktuanun nunauruanun, uqallausiaqaŋavluni, “Iñugiaktuanik kiŋuniqaġniaqtutin.”
Nalupqitchauraŋitchuq ukpiġunmiñi isummatigikami utuqqalivḷuni miqłiqsiñiksramigun tallimakipiatun ukiunikami. Nalupqitchauraŋiñmiuq isummatigikamiuŋ Sarah miqłiqsiḷaitchuaq.
Arguagiŋaitkaa God-mun taŋŋiġñiaqtilaaŋa unniqsuqłiisaa, aglaan nanġaqługu God ukpiliqsaiññaŋaruq.
Abraham ukpipiallaŋaruq God-mun taŋŋiġumiñaqtilaaŋanik unniqsuqłiisaa.
Abraham ukpiġutaa pisigivlugu God-im nalaunŋasipkaŋagaa sivuq­qamiñi.
Taapkua uqaluich Bible-niittuat quliaqtuaqaqtuat Abraham nalaunŋasipkaqtaunivḷugu ukpiġutaa pisigivlugu, anniqsuġmigaatigut uvagut.
Qanuq ukpiġupta God-mun aŋipkaiŋaruamun Jesus-mik Ataniptiŋnik tuqqunmiñ, God-iptauq nalaunŋasipkaġniaġmigaatigut sivuqqamiñi.
God-im nalaunŋarualiyumiñaġaatigut, qanuq Jesus tuqqutiŋagaati­gut aŋivḷuniḷu tuqqunmiñ, akiḷiqł̣ugich piḷuutivut nalaunŋasivḷutalu sivuġaani God-im.
Nalaunŋasiñiq God-munPaŋmapak aŋuyautaiqsugut God-mun qanuq ukpiqtugut Atanipta Jesus Christ nalaunŋasipkaŋagaatigut sivuġaani God.
Pisigivlugu Jesus, God nagliktuutiqpaqaqsimaaqtuq uvaptiŋnun, aasii quviasuktugut niġiugivlugu iḷaŋiutiniksraqput God-im kamanautaanun.
Aasiisuli quviasugmiugut nagliksaaqaptaunnii, iḷisimavluta nagliksaaġunmun qiñuiqsaiññaqtitchumiñaqtilaaptiŋnik,
aasii qiñuirrutiqaqtuiññaġupta nagliksaaqapta, iḷumun ititkikput ukpiqtuagutilaaqput. Niġiuktugut-suli iḷaŋiutiniaqtilaaptiŋnik God-im kamanautaanik.
Niġiukkurvut asiḷiqqutauŋitchuq. Ilitqusiġiksuam iḷuptiŋniittuam nalupqinaiŋagaa uvaptiŋnun iḷisimapkairuam uvaptiŋnik qanutun God-mun piviuttaġipiaġataqtilaaptiŋnik.
Uvaptiŋnik ikayuġumiñaipiaqtilluta, piviksraq nalautinman, Christ tuqqutiŋagai piḷuusiqiripayaurat.
Qanutun iñuk nakuutigigaluaqtillugu nallivsaunnii tuqqutisuŋniaŋitkaa. Iḷaannivsauq iñuum imma tuqqutiyumiñaġugnaġmigaa iñulluataq.
Naaggauvva piḷuusiqiraugaluaqtilluta, Christ tuqqutiŋagaatigut, aasii taavrumuuna God-im salapqiġaa piviuttaqqutini uvaptiŋnun.
Tavra nalaunŋasipkaqtaukapta paŋmapak Christ auŋagun, nalupqisuŋipiaqtugut Christ-mun annautiniaqtilaaptiŋnik God-im qinnautaa­niñ.
Christ iḷauraaliuŋagaatigut God-mun tuqqutivluta, uumikłiġaluaq­tilluta ilaanik. Tavraasii paŋmapak God-im iḷauraaġiliutimmatigut, Christ nalupqinaitchuamik annautiniaġaatigut, qanuq ilaa iñuuruq.
Taamnatualuuŋiñmiuq, quviakkiutigikput God Ataniptigun Jesus Christ-kun, iḷauraaliuqtuakun uvaptiŋnik God-mun.
Adam-lu Christ-luUna pisigivlugu iñupayaat piḷuksiŋarut aasii tuquvlutiŋ. Adam iñuqqaaq piḷuksiŋaruq aasii aquvatigun tuquŋaruq. Adam kiŋuniġivlugich iñupayaat, iluqaġmiŋ piḷuksiŋarut aasii tuquruksraġuqłutiŋ.
Iñupayaat iñuuŋaruat Moses aitchuusiaqaŋaiñŋaan God-miñ pitquranik piḷuusiqirauŋarut, aglaan pasirauŋaitchut piḷuunmikkun qanuq piqaŋił̣ł̣utiŋ God-im pitquraŋiñik.
Tavra iñupayaat Adam-miñqaŋa Moses-munaglaan tuquŋarut Adam tuvraqługu kipuqłaktaŋitkaluaŋŋaisa God-im pitquraŋi. Tuqummiut qanuq piḷuusiqirauvlutiktauq. Adam tuqqunmik pipkaim­man, Christ-li aquvatigun qairuaq iñuggutiqaqtitchiruq.
God-im nagliktuutigivlugu aitchuutaa akiḷḷiuruq Adam kamaksriŋiññiŋanun. Iñuich tuquŋarut qanuq Adam piḷuksiŋaruq. Taavrumaŋŋa pił̣haaqtuq, iñuich nalaunŋasipkaqtauyumiñaqtut akiiḷaamik Jesus Christ-kun, qanuq God nagliktuutiqpaqaŋaruq iliŋiññun.
Tavra akiiḷaaq aitchuun Christ-kuaqtuaq akiḷḷiuruq Adam piḷuutikun iñiqtaŋanun. Qanuq Adam piḷuutaa pipkaiŋaruq isivġiunmik suksraunġiunmiglu, aglaan akiiḷaaq aitchuun, iñugiaktuat piḷuksianiŋmata, nalaunŋasipkairuq iñuŋnik God-im sivuġaani.
Pisigivlugu Adam piḷuksimman, tuqqun umialiktun atanniqsimanniŋaruq iñupayaanik. Taavrumaŋŋa pił̣haaqtuq, iñuich akuqtuiruat nalaunŋasipkaunmik God-im nagliktuutigivlugu aitchuutaanik, iñuullaniaqtut umialiktun, atanniqsimalugu piḷuun ikayuutaagun Jesus Christ.
Qanuq iñuum atautchim kamasuŋirrutaagun iñuich piḷuusiqiriġuġmata, tainnaptauq iñuum atautchim kamaksriñiŋagun, iñuich nalaunŋasipkaqtauyumiñaqtut.
God-im aitchuutigimmagich pitqurani Moses-kun, iñuich iḷitchuġivsaaŋarut piḷuun kamaksriŋirrutautilaaŋanik God-im pitquraŋiñik. Tavra kamasuŋirrun aglimman, tainnatuttauq God-im nagliktuutiqpaŋa aglił̣haaŋaruq.
Tavra piḷuun atanniqsimanniŋman iñuŋnik tuqqutauvluni, God-ivli nagliktuutiqpaŋa atanniqsimanniktuq iñuŋnik iñuupkallavlugich isuitchuamun qanuq Atanipta Jesus Christ nalaunŋasipkaŋagai.
Iliñiq Tuquŋaruatun Piḷuunmun Aglaan Iñuuvluni Christ-miTaamna tainnainman, piḷuusiqiugaqtuksrauŋitchugut uuktuġniaqsiññaġlugu qanutun God nagliktuutiqpaqaqtilaaŋa.
Piḷuusiqiruksrauŋipiaġataqtugut. Ukpiliqapta Christ Jesus-mun, iñuutchivut piḷuksisuguuruat tuqummatun piut. Taamna pisigilugu piḷuusiqiugaqtuksrauŋitchugut.
Iḷisimarusi iluqata paptaiqsaukapta, Atausiŋŋuqatauŋarugut Christ Jesus-mun. Aasii ilaa tuqumman, uvagut piḷuksisuguuruat iñuutchivut tuqummiut.
Tavra paptaiqsaukapta, piḷuktuat iñuutchivut iḷuviqataummatun piŋarut ilaa tuqumman. Aasii Christ-tun aŋipkaqtauruatun tuqqunmiñ suaŋŋataagun Aapam, uvaguttauq aitchuusiaqaŋammiugut nutauruamik iñuggunmik, aasii iñuuruksraurugut taavrumuuna nutauruakun iñuutchikun.
Tavra atausiŋŋuqatigiŋaguptigu tuqqutaani, nalupqinaitchuq atausiŋŋuqatiginiaġmigikput aŋŋisaani.
Iḷisimarugut ilaa kikiaktuurraumman uvagut piḷuksisuguuruat iñuutchivut kikiaktuurrauqatauŋarut ilaanun, piḷuunmun aŋalanŋaiquvluta, kivgauŋaiquvluta piḷuunmun.
Iñuk tuqukami, aŋalatinŋaiġuuruq piḷuunmun.
Piqatauŋaniqapta Christ tuqqutaani, ukpiqtugut piqatauniaqtilaaptiŋnik iñuusianun Christ.
Qanuq iḷisimarugut Christ aŋipkaqtauganikami tuqqunmiñ, tuqutqikkumiñaipiaqtuq, tuqqutim atanniqsimatqikkumiñaitkaa.
Christ tuqukami, tuquŋaruq atausiaqłuni, akiḷiġukługich piḷuutivut. Paŋmapak iñuuruq, iñuutuiññaqłuni God-mun.
Ilivsiḷiasii isummatigiruksraurusi ilivsiññik tuquŋaruatun iḷiḷusi piḷuunmun, aŋalatinŋaiġḷusi piḷuunmun, aasii iñuulusi God-mun, qanuq atausiŋŋuqatigiŋagiksi Christ Jesus.
Piḷuunmun aŋalatinnasi. Kamaginagich pigiitchuat pisuguutisi.
Atuġnagu sulliñipayauraŋa timivsi piḷuusiqutigisuglugu. Aglaan God-im aŋalallisi qanuq tavraŋŋaaglaan aŋalatinŋaiŋarusi piḷuunmun iñuusarraqsikavsi God-mun. Aŋalatitchiuŋ sulliñipayauraŋa timivsi God-mun, nalaunŋarualiqiyumausi.
Piḷuutim aŋalataġiŋaiġñiaġaasi, qanuq iñuuŋaiŋarusi kamaginiataglugich pitqurat, aglaan iñuurusi God-im nagliktuutiqpaŋagun.
Kivgauniq NalaunŋarualiqiniġmunTaamna tainnainniġman, piḷuksiñata pisigilugu iñuuniqput God-im nagliktuutiqpaŋagun, kamaksriñiatagniġmiñ pitquranik qaisauruanik Moses-kun. Piḷuksiruksrauŋipiaġataqtugut.
Iḷisimarusi nalliqsi kivgaliutiniġumi kimulliqaa, kamagiraksraġigaa kivgatun. Tainnatulli ilivsi piḷuunmun aŋalatitkuvsi kivgaummatun piḷuunmun inniaġmiusi, tasammaasii tatavsaqtaulġiñaġlusi isuitchuamun. Aglaan aŋalatitkuvsi kamagisuglugu God, nalaunŋaruaguniaqtusi ilaan sivuġaani.
Tavra God quyyavigirauli, qanuq paŋmapak kamaksripialiqsusi uummativsiññiñ taavrumiŋa iḷisaurrutaanik God-im iḷisausiavsiññik, kivgausuuŋagaluaqtuasii piḷuunmun.
Annaktitauganikłusi piḷuunmiñ, kivgaġuqtusi iłuatun iñuuniaġniġmun sivuġaani God-im.
Uqautisaaqsigivsi uuktuusiġḷuŋa kivgauniġmik, kaŋiqsimmaġiksitquvlusi. Taimani aitchuutigisuuŋagaluakkasi timivsi sulliñipayaura­ŋich piḷuusiqiniġmun suli kamasuutaiqsaiññaġniġmun, tavrali paŋmapak aitchuutigisigik timivsi sulliñipayaaŋi nalaunŋaruakun iñuuniaġniġmun ilaaguaqtauyumausi God-mun.
Kivgausuuŋŋavsi piḷuunmun, aŋalataġipkaŋaitchusi iñuuniaġniġmun nalaunŋaruamun sivuġaani God-im.
Tainnatchim iñuutchim paŋmapak kanŋugilikkavsi anniqsuŋaitkaasi aglaan tatavsaqtaupkaġumiñaġaasi isuitchuamun.
Paŋmapak-aasii atanġiqsitaurusi piḷuunmiñ kivgaliutivlusi God-mun, anniqsuusiaqaġniaqtusi ilaaguaqtauniġmik iñuggunmiglu isuitchuamik iñuutqulusi God-mun.
Kiñaliqaa piḷuusiqirauruaq akiḷiusiaqaġniaqtuq tatavsaqtauluni isuitchuamun, aglaan God-im akiiḷaaq aitchuutigigaa iñuggun isuitchuaq tamatkunuŋa atausiŋŋuqatauruanun Christ Jesus-mun.
Iḷisaurrusiaq KatitinniġmiñAniqatiit, uqautigivsi iḷisimaruasii God-im pitquraŋiñik qaisaŋiñik Moses-kun, iḷisimarusi pitquranun iñuk aŋalatitchuuruq iñuuniġmiñi kisianik.
Uvva urriqatiksraŋa taavruma. Pitqurat uqaluqaqtut aġnamun iñuuqatigitquvlugu uiŋa iñuuniqtutilaaŋatun. Aglaan uiŋa tuqukpan, pitquram tuvaaqatigiiksitaŋakta aŋalataġiŋaiġaa.
Tavra piqatiqaġumi allamik aŋunmik uiñi iñuuŋŋaan, allatuqtau­niaqtuq. Aglaan uiŋa tuqukpan, taavruma pitquram tuvaaqatigiiksitaŋakta aŋalataġiŋaiġaa. Uiñikkumi allamik aŋunmik allatuqtauniaŋitchuq.
Iñuusuuŋŋapta kamagivlugu piḷuun, piḷuksisuguuŋarugut, aasii God-im pitquraŋisa iḷitchuġipkaqłuta piḷuusiqitilaaptiŋnik. Taavrumaasii pigiitchuam tatavsaqtaupkaġayaġaatigut isuitchuamun.
Aglaan paŋmapak pitqurat aŋalanŋaiŋagaatigut. Tuqummatun piŋarugut tamatkunuŋa aŋalatigisuukkaptiŋnun, aŋalataġitquvluta Ilitqusiġiksuamun, iñuulutaasii nutauruamik iñuutchimik, aŋalanŋisaŋannik utuqqauruat aglausimaruat pitqurat.
Pitqurallu PiḷuulluUqallakkumiñaqpisa pitquranun piḷuksipkaġuuniḷuta? Tainna uqallaktuksrauŋipiaqtugut. Pitqurat anniqsuġaatigut iḷitchuġipkaqłuta piḷuutim suutilaaŋanik. Nalunayaqtuŋa kaviuġniq piḷuutautilaaŋanik pitqurat uqallaŋaitpata, “Kaviuġnaq.”
Iḷitchuġikama pitqurani kaviuġniġmik, piḷuutim kipiġniuqtitkaqsigaaŋa qanusipayaanun pigiitchuanun. Iñuum nalugumigich God-im pitquraŋi, nalummiuq suutilaaŋanik piḷuun.
Qaŋauvlugu iñuunnamni naluŋagaluaqtuŋa God-im pitquraŋiñik. Taimani piḷuutaiñmatun inŋagaluaqtuq uvamnun. Aasii iḷitchuġikapkich pitqurat iḷitchuġimmiuŋa piḷuksiŋatilaamnik. Tavra tatavsaaksraġuŋaruŋa isuitchuamun.
Taapkua pitqurat iñuuliññiktuksraġaluat uvamnik, iḷitchuġipkaqsiññaŋagaanŋa pasirautilaamnik tatavsaqtauyumiñaqsivḷuŋa isuitchuamun.
Qanuq iḷitchuġiŋaruŋa piḷuksiŋatilaamnik iḷitchuġipqauraqapkich God-im pitquraŋi. Niġiukkaluaqtuaŋaa iñuggutinnagniaġasugaluŋa pitquratigun, sagluqirauŋaruŋa, aasii piḷuutikun tatavsaaksraġuqłuŋa isuitchuamun.
Tavra God-im pitquraŋi qaisaŋi Moses-kun piḷuutaitchut nalaunŋarullu nakuurullu.
God-im pitquraŋisa nakuuruat pasiraksraġuŋavanŋa tatavsaqtauruksraġuqłuŋa isuitchuamun? Naaggapiaġataq. Uvaŋa piḷuunma pasiraupkaŋagaanŋa. Iḷitchuġipqauraqama God-im nakuuruanik pitquraŋiñik, iḷitchuġimmiuŋa qanutun piḷuusiqiriqpaurautilaamnik.
Malġuk Irrutchik IñuŋmiPitqurat nakuurut. Pasiraksrauŋitchut pitqurat, aglaan uvaŋa kamagilaiññiġitka piḷukpaił̣ł̣uŋa.
Kaŋiqsiḷguitchuŋaunnii uvamnik, qanuq uvva pisukkaluaġaqtuŋa sumik nalaunŋaruamik, piḷaitchuŋa. Pianigaġigiga pisuŋitkaluakkaġa naġġugikkaġalu.
Tavraasii pisuuniqama pitqurat pitquŋisaŋiññik, uvaŋalu piyumaŋitkaluakkamnik, piiḷaaġiŋitkiga pitqurat nakuutilaaŋat.
Nutauruam iñuutchima pipkaqtaŋitkai sut naġġugikkatka. Aglaan piḷuksisuguuruam iñuutchima pipkaqtaġaaŋa naġġugikkamnik.
Iḷisimaruŋa piḷuksisuguuruaq iñuusiġikkaġa nakuuŋipiaqtuq. Nakuurualiqisugluqtuŋaunnii suaŋŋataitchuŋa nakuurualiqiyumiñaġluŋa.
Qanuq piḷaitkiga nakuurualiqiaġiyumakkaġa, aglaan pivḷugu pigiitchuaq pisuŋitkaluakkaġa.
Tavra pisuuniġupku pisuŋitkaluakkaġa, nutauruam iñuutchima pipkaqtaŋitkaa, aglaan piḷuksisuguuruam iñuutchima.
Tainnasuŋaiññaq pisuuruq, nakuurualiqisukkaluaqama piḷaitkiga, aglaan pigiitchualiqiruŋa.
Nutauruami iñuutchimñi, nakuaġigaluaġitka God-im pitquraŋi,
aglaan iḷisimaruŋa uvamni ittuq alla suaŋŋan aŋuyaktuaq pitchaiḷiraġnikłuni uvamnik nakuurualiqitchaiḷivḷuŋa, kivgaupkaqłuŋa piḷuutimnun.
Qanutun uvaŋa quviasuŋisigivik? Kia atanġiqsinniaqpaŋa piḷuksisuguuruamiñ iñuutchimñiñ?
Quyyavigigiga God atanġiqsinmaŋa Jesus Christ-kun Ataniptigun. Tavraasii nutauruami iñuutchimñi kamagisukkitka God-im pitquraŋi, aglaan piḷuksisuguuruam iñuutchima piḷuksipkaġuugaaŋa.
Iñuusiq Aŋalatiłłuni IlitqusiġiksuamunTavra paŋmapak suksraunġiqsauyumiñaitchut tamatkua atausiŋŋuqatauruat Christ Jesus-mun.
Qanuq atausiŋŋuqatigikaptigu Christ, Ilitqusiġiksuam aitchuŋagaatigut nutauruamik iñuutchimik, atanġiqsiłłuta piḷuunmiñ tatavsaunmiḷḷu isuitchuamun.
God-im piŋagaa pitqurat qaisauruat Moses-kun piyumiñaisaŋat. Pitqurat iñuk suuramikunnii nalaunŋasiyumiñaiñŋagaat, qanuq piḷuusiqirauvluni kamagilaitkai pitqurat. Aglaan God-im tiliŋagaa Iġñini timiqaġlugu iñuutquvlugu uvaptiktun, piḷuksiŋaitchuq-aglaan. God-im Iġñiŋan akiḷiŋagai piḷuutivut, aasii taamna pikamiuŋ, suaŋŋataiŋagaa piḷuun aŋalatchiyumiñaiqł̣ugu uvaptiŋnik.
Tavraasii paŋmapak kamagiyumiñaġivut God-im pitquraŋi, sivisutilaaŋatun Ilitqusiġiksuamun aŋalatinnipta, aŋalatinŋaiġḷuta piḷuksisuguuruanun iñuutchivsiŋnun.
Iñuich aŋalatittuat piḷuksisuguuruanun iñuutchimiŋnun, iñuusuurut iviġagniaqsiññaqłutiŋ inmiŋnun, aglaalli iñuich aŋalatittuat Ilitqusiġiksuamun, iñuusuurut iviġagniaqługu Ilitqusiġiksuaq.
Iñuich iñuusiqaqtuiññaqamiŋ kamagivlugich piḷuktuat kipiġniuġutitiŋ, tuquruksraurut. Aglaan iñuich kamaksriugaqtuat qanuq Ilitqusiġiksuam pitqutiŋiñik, piqaqtut iñuggunmik tutqiunmiglu.
Iñuk kamaksriugaqtuaq qanuq piḷuksisuguuruam iñuutchimi kipiġniuġutiŋiñik, uumikłiqsuq God-mik. Taavruma iñuum kamagiŋitkai God-im pitquraŋi. Kamagiyumiñaipiaġai.
Kialiqaa tainna iñuusiqaqtuam God iviġakkumiñaitkaa.
Tavra Christ iḷuvsiññiitpan, ilitqutchisi iñuuniaqtut qanuq nalaunŋasipkaqtauŋarusi, timisi tuqugaluaqpataunnii pisigilugu piḷuun.
Tavra Ilitqusiġiksuaŋa God-im iñuukpan iḷuvsiññi, aŋipkaiŋaruaq Jesus-mik tuqqunmiñ, taavruma aŋipkairuam Christ Jesus-mik tuqqunmiñ, iñuggusiġñiaġmigai tuqullaruat timisi, taavrumuuna-suli Ilitqusiġiksuamigun iñuuruakun iḷuvsiññi.
Tavra aniqatiit, iñuuruksrauŋipiaqtugut kamagilugich piḷuksisuguuruat iñuutchivut.
Iñuuguvsi kamagilugich piḷuksisuguuruat iñuutchisi, tatavsaqtauniaqtusi isuitchuamun. Aglaan Ilitqusiġiksuakun nutqaqtitkuvsigik pigiitchuat piḷġutchisi, iñuuniaqtusi isuitchuamun.
Qanuq iluqaġmiŋ iñuich aŋalatittuat Ilitqusiġiksuamun miqłiqtuurut God-mun.
Ilitqusiġiksuam aitchuusiavsi iḷisimapkaġaasi tiguaqtauvlusi miqłiqtuġitilaavsiññik God-mun, sivuuqqataiqł̣usiḷu tatavsausiaksramun isuitchuamik. Tavraasii tuqłuġumiñaġikput God Aapaaġlugu.
Tavra Ilitqusiġiksuam iḷitchuġipkaġaatigut nalupqinaiqł̣ugu miqłiqtuġitilaaptiŋnik God-mun,
aasii God-im miqłiqtuġiniġmatigut, kiŋuvaannaktaġiniġaatigut. Kiŋuvaannaktaginiġmatigut, kiŋuvaannaqatauyumiñaqsirugut Christ-mun, aasii iḷaŋiutiniaqtugut kamanaunmun piqatigilugu Christ, nagliksaaqtuagugupta ilaa pisigilugu.
Kamanaun PiyumaaqtuaqIsumalaaġutigikapkich paŋmapak nagliksaaġutivut suuŋitchut nalliġaaġutausaġumiŋ iñuusiḷḷuatamun piginiakkaptiŋnun qiḷaŋmi.
Sut savaaŋi God-im utaqqirut niġiupiaġataqłutiŋ piviksramun God-im salapqiqpagich miqłiqtuni.
Qanuq tamatkua sut God-im savaaŋi igliŋitchut ilaan sivunniutiqqaaŋagun. Aasii iliŋich pasiraksrauŋiñmiut tainnainniŋatigun. God-im tainnaiḷipkaŋagai Adam piḷuksimman.
Tavra tamatkua God-im savaaŋi atanġiqsitauniaġmiut aŋalatchisaaniñ tuqqutim aggutivlu, piqatauyumiñaqsiḷugich quvianaqtuamun atanġiqsirrunmun piqatigilugich miqłiqtuŋi God-im.
Iḷisimagivut supayaat God-im savaaŋi nagliksaaqatigiiksut atqunaq aġnatun aulayyautikkaŋatun.
Kisimiŋ sut savaaguruat nagliksaaqpaŋitchut aglaan uvagullu. Piqaġaluaŋŋapta Ilitqusiġiksuamik iḷitchuġipkaiḷḷaruamik quviasugniksraptiŋnik qiḷaŋmi, nagliksaaqpaŋmiugut utaqqivḷugu God-mun miqłiqtuliutiniksraqput qiḷaŋmi, timivut aŋipkaqtaukpata.
Taamna niġiugisaŋagikput annaurrauganikapta. Niġiuguurugut sunik taŋŋiŋaitchuanik. Iñuk niġiuyuitchuq sumik taŋŋianiŋaruamik.
Tavra niġiuktugut-suli quviasuusiaksrautiptiŋnik taŋŋianiŋaitchuamik, aasii qiñuiqł̣uta taŋŋiqsiaġigikput.
Tainnatun Ilitqusiġiksuam ikayuġaatigut suaŋaiḷiraġikapta. Qanuq iḷisimaŋitchugut aŋaayyuniġmik aŋaayyusiksraptiktun. Ilitqusiġiksuam qiññuaqtuutigaatigut iiqtuaġutiqaqłuni uqautigianignaitchuanik uqalugilugich.
Suli God, iḷisimaruaq uummatiŋiññik iñuich, iḷisimaruq qanuq Ilitqusiġiksuam uqaqtilaaŋanik qiññuaqtuutimmigaich ilaaguaqtauruat God-mun, tuvraqługu pisuutaa God-im.
Iḷisimarugut supayaat piruat uvaptiŋnun savaqatigiiksilaaŋannik anniqsuqsaqługich tamatkua piviuttaqsriruat God-mik, ququaqtauruat tuvraqługu God-im sivunniutaa.
Qanuq ilaan iḷisimaŋagai iñuŋni aullaqisaamiñ-qaŋa, suli taimani sivunniŋaruq Iġñiġmisun iḷiñiaġnivḷugich, ilaan Iġñini qaukłiḷiutitquvlugu akunġanni iñugiaktuat aniqatigiich.
Tavra tamatkua sivunniŋakkani taimani Iġñiġmisun iḷiñiaġnivḷugich, ilaan ququaŋagai, aasii tamatkua ququakkani ilaan nalaunŋasiŋagai, aasii nalaunŋasipkaqtauruat, ilaan-suli kamanaqsipkaqługich.
God-im Piviuttaqqutaa Christ Jesus-kunTamatkua tainnainniġmata, uqallautiksraqaqtugut inna. God-im iḷaalliqsimammatigut, akiḷḷiitchugut sivuuġagiraksraptiŋnik.
God-im aitchuutigiyumaŋagaa ilaan nanmiñiq Iġñini tuqqutitquvluta. Tavraasii nalupqinaipiaġataqtuamik aitchuiñiaqtuq uvaptiŋnun, iluqaiññik pigiraksraġikkaptiŋnik, aitchuimmatun-suli Iġñiġmiñik uvaptiŋnun.
Aasiisuli iñuitchuq uqallakkumiñaqtuamik God-im iñuksraqtaaġikkaŋatigut pasiraksrauniḷuta, qanuq ilaan nalaunŋasiŋagaatigut.
Kialiqaa-suli suksraunġiqsaupkaġumiñaitkaatigut, qanuq Christ Jesus tuqqutiŋagaatigut, aasiisuli aŋipkaqtauŋaruq tuqqunmiñ, aasii ittuq God-im taliqpiata tuŋaani qiññuaqtuutivluta.
Sumik piitchuq piyumiñaqtuamik uvaptiŋnun piiqsitchumiñaġluta Christ piviuttaqqutaaniñ. Iłuiḷḷiuqtitaugaluaġupta piiġumiñaitkaatigut, kiiqsiuġutituġaluaġupta, piaqłuktaqsiġaluaġupta, kaaksiugaluaġupta, naaggaunnii annuġaaqsausiiġaluaġupta, navianniuġaluaġuptaunnii, naagga tuqutaugaluaġupta.
Tamatkua nalautitchuurut iñuutchivsiŋni aglausimaruatun Bible-ni inna,“Ilivich pisigivlutin, ataramik anayanniuqtuaqtugut tuqutauniksraptigun. Isumakkusiaqaqtugut imnaisun utaqqiruatun tuqutauniksramiŋnun.”
Tamatkunaŋŋa iluqaiññiñ akimapqauraŋitchugut Christ-kun piviuttaqsriruakun uvaptiŋnik.
Qanuq nalupqisuŋitchuŋa supayaam piiġumiñaitkaatigut God-im piviuttaqqutaaniñ, tuqugaluaġupta, iñuugaluaġupta, isaġulikkaluatunnii, ilitqusiqł̣ukkaluat-unnii, naagga sut paŋmapak piruat uvaptiŋnun, sullu piyumaaqtuat uvaptiŋnun, ataniġnaqutikkaluallu.
God-lu IñuksraqtaaŋiḷuAtausiŋŋuqatauŋavluŋa Christ-mun sagluŋitchuŋa, aglaan uqaq­tuŋa iḷumun ittuamik. Ilitqusiġiksuavlu nalupqisuktinŋitkaaŋa iḷu­mun uqaqtilaamnik inna.
Isumaaġutiqpaqaqtuŋa suli ataramik ipiqtusuutiqaqłuŋa iḷumni pisigivlugich Jew-guqatitka, nanmiñitka.
Qanuq piñaġumiñaqpan, qanuġlugich annaurrauyumiñaqpata Jew-guqatitka uvaŋa tammaġnipkun piiqsauluŋa Christ-miñ, tainna pitqurriñayaqtuŋa.
Iliŋich kiŋuniġigai Israel-gum, suli God-im ququaŋakkaŋi miqłiqtuġisukługich. Tautuŋarut qaumanġanik nayuqłiataata God-im. Aitchuusiaqaŋammiut God-im sivunniuġutiŋiñik pitquraniglu nalaunŋaruakun iñuuniaġutiksranik, qanuġlu aŋaayyuniksraŋatigun God-mun, unniqsuqłiisiŋiñiglu God-im.
Maŋŋuqaqtut kamanaqtuanik aapanik, maŋŋuqaqatigimmigaat timikun Christ, atanniqsimanniktuaq supayaanik, God-auruaq nanġagaksrauruq isuitchuamun. Amen.
God-im uqaluŋi anniqsuutauŋaiŋaitchut pisigigiññaġlugu iḷaŋich Israel-guruat ukpiŋiññiḷugich. Qanuq Israel kiŋuniŋisa iḷaŋich Israel-gupiaġataŋitchut,
tamatkiġḷugich Abraham kiŋuniŋi miqłiqtuliqsuutinaġumiñaitchut ilaanun, qanuq Bible-ni uqallaun ittuq, “Iġñipkun Isaac-kuaqtuat kisimik taiñaġniaqtut miqłiqtuġnik.”
Taamna sivuniqaqtuq tamatkiġḷugich Abraham kiŋuniŋi miqłiqtuġiŋitkai God-im, aglaan kisiisa miqłiqtut aniruat Isaac-kun, tuvraqługu God-im unniqsuqłiisaa Abraham-mun.
Qanuq inna God uqallaŋaruq unniqsuqłiiñmiñi, “Ukiutqigu tainnaiḷikpan, qaiñiaqtuŋa aasii Sarah iġñiqaġniaqtuq.”
Aasiisuli, Isaac maŋŋuqput aŋutiġuġman tuvaaqatinikłuni Rebecca-mik, Rebecca unniqsuqłiisiaqaŋammiuq malġiagni aniŋaiñŋaaŋnik.
Aniŋaiñŋaġmik nakuurualiqisaŋaitkaluaqtuk naagga pigiitchualiqilutiŋ. Taimani God unniqsuqłiiŋaruq sivunniuġutini iñuksraqtuġnikun igliquvlugu. Aasii iñuksralaitchuq pisigilugu iñuuniaġniġmi piḷġusiat, aglaan iñuksraqtaaġigai sivuniġmigun.
Tavra Rebecca uqallausiaqaŋaruq, “Aŋayukłium savautiniaġaa nukaqłiq.”
Aglausimammiuq Bible-ni God uqallaŋnivḷugu inna, “Jacob piviuttaġiŋagiga, aglaan Esau pisuŋiñŋagiga.”
Tainna God piŋaniġman, uqallakkumiñaqpisa God nalaunŋiññiḷugu? Naaggapiaġataq.
Qanuq ilaa uqallaŋaruq Moses-mun, “Nagliktuutiqaġniaqtuŋa kimun pisukkuma, tuvraġlugu uvaŋa pisuutiga.”
Tavra God iñuksraġuuruq pisigisuŋaġnagu piksraqtaagusugniŋat, naaggaunnii pisigisuŋaġnagu piḷḷuataġniŋat, aglaan pisigivlugu ilaan nagliktuutini.
Urriqativsaaq Bible-ni ittuq God-im uqalua Pharaoh-mun, “Uvaŋa umialliutiŋagikpiñ Egypt-mun salapqiġukługu suaŋŋatiga ilipkun, nunam iñuŋi iḷitchuġitquvlugich iḷumun God-autilaamnik.”
Tavraasii God naglikkutiqallaruq kimupayaaq pisukami, suli uqaqsiġiiḷipkallavlugu kiñapayaaq pisukami.
God-im Tatavsautaa NagliktuutaaluUqallagniaġmiusi uvamnun, God-im pisuutaa akiḷḷiḷiqsulgunaiñman, summan God-im pasivagich iñuich piḷġusiŋisigun?
Aŋutaunasugirutin uvvai, kiumayumiñaġlugu God? Sum-uuma suliaguruam uqallautiyumiñaqpauŋ suġuqtitini inna, Summan uvva inna savakpiŋa?
Uvva urriqan. Iñuk savaaqaqtuaq qikuyyamik piḷiyumiñaqtuq supayauramik pisukkumi. Akutamiñ atautchimiñ utkutchiyumiñaqtuq qiñiyunaqsiḷugu aasiisuli allamik suaqłukuviksramik.
Tavra tainnatun God-im piyumiñaġai iñuich qanuq pisukkumi­gich. Qiñuiqł̣uni igḷutullagai iñuich nalliummatiliġaluaqtuat suksraunġiqsauruksraġuqłutiŋ, iḷaannigutaaġukkumiuŋ aquvatigun ilaan qinnautini suaŋŋatiniḷu iliŋiññun.
Taamna piyumiñaġaa iḷisimanaqsisukługu uuktuġnaġumiñaitchuaq suaŋŋatini iñuŋnun aitchuusiaqaqtuanun nagliktuunmiñik. Aasii taapkua iñuich piksraqtaaġiŋagai aniŋaiñŋaisaunnii iñuutquvlugich qiḷaŋmi.
Taapkuagurugut iñuich uvva uvagut, God-im ququaŋakkaŋi, Jew-niñ kisian piŋaitchut aglaan Jew-guŋitchuaniḷḷu.
Taamna iḷumun ittuq aglausimaruatun Hosea-mi, God-im uqallautaa inna,“Tamatkua iñugiŋitkaluaŋaratka taiñiaġitka uvaŋa iñumnik, suli tamatkua piqpagiraiñŋaruat taiñiaġitka uvaŋa piqpagiramnik.
Suli taavrumani inimi uqallausiaqaġvigiŋakkaŋanni, Iñugiŋitkivsi, iḷisimanaqsiñiaqtut miqłiqtuġitilaaŋat iñuuruamun God-mun.”
Suli Isaiah nipatusivḷuni uqaŋammiuq sivuniġivlugich Israel-guruat, “Iġñiŋi Israel iñugiaktilaaqaġluqtutunnii qaviaŋatun siñaata taġium, iñukisuurat annaurrauniaqtut.”
Qanuq Atanġum tatavsaġniaġai nunam iñuŋi suamaruamik kayu­miktuamiglu suksraunġiunmik.
Isaiah-suli uqallavsaaŋaruq, “Atanġata isaġulisalaich iḷakutchiŋi­suaqpatigut iñułauranik, kiŋuyumiñaŋagaluaqtugut Sodom-tun Gomorrah-tullu.”
Sivuniqaġmiuq-suli Israel-guruat, nalaunŋasiñiataŋarut tuvraqługich God-im pitquraŋi qaisaŋi Moses-mun, aasii nalaunŋasipkaqtauŋaitchut.
Nalaunŋasipkaqtauŋaitchut qanuq nalaunŋasiñiatakłutiŋ kamagilugich pitqurat, ukpiġigaluaġnagu Christ. Aasii ukpiŋiññamiŋ putukkiñ­matun piŋarut putukkisaunmun uyaġaŋmun.
Taamna aglausimaruq Bible-ni inna, “Uvva Zion-mun iḷigiga uyaġak iñuich puukaqtautiksraŋat, uyaġak puukaqtaqtitchiruksraq iliŋiññik. Aasii iñuk ukpiqtuaq Christ-mun, uyaġaktun ittuamun, nunuura­liġumiñaipiaqtuq.”
Aniqatiit, uummatimniñ kipiġniupiaġataqtuŋa aŋaayyuruŋalu God-mun, aŋaayyutivlugich Jew-guruat aniqatiitka annaurraut­quvlugich.
Iḷisimaruŋa kipiġniuqłutiŋ savautigaat God, aglaan tuvraŋitkaat God-im uqautaa inmiŋnun.
Qanuq naluvlutiŋ God-mun iñuich nalaunŋasipkaġuutilaaŋat ukpiġutaatigun, inmiŋnik nalaunŋasiñiataŋarut sivuġaani God-im. Tavraasii nalaunŋasipkaqtinŋaitchut God-mun.
Iñupayaaq ukpiqtuaq Christ-mun nalaunŋasiñiataŋaiŋaruq inmiñik kamaksriñiġmigun God-im pitquraŋiñik aitchuutauŋaruanik Moses-kun. Nalaunŋasipkaqtauŋaruq ukpiqami Christ-mun.
Iñupayaat AnnaurrauyumiñaqtutMoses aglaŋaruq, iñugguuq nalaunŋasipkaqtauniaġumi pitquratigun, ilaan kamagipiallagaksraġigai ataramik iluqaqpiuraŋisa God-im pitquraŋi.
Aglaalli nalaunŋasiñikun uqallaun ukpiġutikuaqtuaq inna ittuq. Isumaruksrauŋitchutin mayuqtuksraunasugalutin qiḷaŋmun atqautiyaq­tuġlugu Christ qiḷaŋmiñ,
atqaqtuksrauniḷutillu tuquŋaruat inaannun aŋipkaġiaġlugu Christ tuqqunmiñ.
Uqaluk nalaunŋasiñikun ukpiġutikuaqtuaq alġaqsruutigigikput. Taamna uqaluk kaŋiqsiñaqtuq, iḷisimalluataġiksi, uvva inna ittuq,
quliaqtuaġiguvsiuŋ allanun Jesus Atanġuniḷugu, suli ukpiġilugu uummativsiññiñ God-mun aŋipkaŋaniḷugu tuqqunmiñ, annaurrauniaqtusi.
Qanuq iñuk ukpiġuuruq uummanmiñiñ aasii nalaunŋasirauvluni sivuġaani God-im, suli quliaqtuaġutivlugich allat ukpiġilikkaġmiñik aasii annaurrauvluni.
Bible uqaqtut, “Kiñaliqaa ukpiqtuaq Christ-mun, nunuuraliġumiñaipiaqtuq.”
Jew-guruaġlu Jew-guŋitchuaġlu allagiiŋitchuk, atausiq Ataniq atanġuruq iluqaiññun, suli aitchuiruq suġaliŋiñik annautim iluqaiññun ququularuanun inmiñun aŋaayyuvlutiŋ.
Qanuq “Iñupayaaq ququularuaq aŋaayyuvluni Ataniġmun, annaurrauniaqtuq.”
Iñuich aglaan ququulayumiñaitchut Ataniġmun ukpiliŋaitkumiŋ ilaanun. Suli ukpiġumiñaiñmiut tusaayugaaŋaitkumiŋ ilaanik. Tusaayugaaġumiñaiñmiut alġaqsruiraiḷḷutiŋ.
Alġaqsruirit alġaqsruiyumiñaiñmiut tilirauŋisuaġumiŋ. Alġaqsruiritigun uqaluk aglausimaruq Bible-ni inna, “Qanutun aliuġnaqtigiruq alġaqsruirit kukiḷuŋniŋat alġaqsruutigivlugu tusaayugaaġiksuaq.”
Aglaan tamatkiġḷutiŋ akuqtuŋaitkaat tusaayugaaġiksuaq. Inna Isaiah uqallaŋaruq, “Ataniiq, ukpiġivigruaŋaitkaat alġaqsruutiga ilimiŋnun.”
Tavra iñuich ukpiliġuurut Christ-mun tusaayugaaqamiŋ alġaqsruun­mik Christ-kun.
Aglaan apiqsriruŋa, tusaaŋaiḷgataqpat? Iḷumun tusaaŋarut, qanuq “Tusaayugaaġiksuat tikiurrauŋarut nunamun iluqaanun, suli iluqaiññun nunam iñuŋiñun.”
Apiqsrivsaaqtuŋa, Israel-guruat kaŋiqsiŋaitparruŋ tusaayugaaġiksuaq Christ-kun? Kaŋiqsiŋagaluaqtut. Qanuq Moses uqallaŋaruq Bible-ni God inna uqallaŋnivḷugu, “Annautiniaġitka allat iñuich pigiŋisatka, aasii ilivsi siŋñaliqsillusi. Annautiniaġitka allat kaŋiqsiŋaitchuat, aasii ilivsi qinnaiḷusi.”
Isaiah-suli taluqsrasuŋaġnani uqallaŋaruq, inna God uqallaŋnivḷugu, “Iñuich iḷisimaniugaŋitchuat iḷitchuġiŋagaanŋa. Apiqsruqtuuti­qaŋitchuanun uvamnik, ilaiññun iḷitchuġipkaŋaruŋa.”
Israel-guruat God-im uqallausiġiŋagai inna, “Ataramik isaaqsima­galuaġikka tallika qaitquyummiiqł̣ugich kamaksriḷaitchuat qapiġnaq­sruqtuallu iñuich.”
God-im Nagligigai Israel-guruatApiqsriruŋa inna, God-im pisunġiŋavagich iñuŋni? Naaggapiaġataq. Uvaŋaptauq uvva Paul Israel-gummiuŋa, kiŋunġuvluŋa Abraham-mun, iḷauvluŋa maŋŋuqaqtuanun Benjamin-mik.
God-im pisuŋaiŋaitkai iñuŋni iñuksraqtaani aullaqisaamiñ-qaŋa. Bible-ni uqaluich iḷisimaguvsigik qanuq Elijah-mun uqautiŋatilaaŋa God, iḷisimarusi ilaan uqallautiŋagaa God, pasivḷugich Israel-guruat uqallakłuni,
“Ataniiq, tuqunŋagaich uqaqtitin kisiŋŋuqłuŋa, siquminŋagaich iñuich ikipkaivikaaŋich aŋaayyukamiŋ iliŋnun, aasiuvva uvaŋa kisiŋ­ŋuqtauruaŋa, iñuktaġiniaqsaammigaanŋa.”
Tavra God-im kiuŋagaa, “Kisiŋŋuŋaitchutin. Piqaqtuŋa 7,000-nik iñuŋnik putinŋaisamnik aŋaayyulutiŋ Baal-mun.”
Tavraptauq paŋmapak, iñugiaŋitchuanik Israel-guruanik iñuqaġ­miuq God-im piksraqtaaŋiñik ukpiquvlugich, qanuq nagliktuutiqpaqaqłuni.
Paŋmapak uvva inna sut ittut. Iñugiagniqsrat Israel-guruat paqin­ŋaitkaat annaun ivakkaqtiŋ pitquratigun. Aglaan God-im iñuksraqtaaŋisa paqinŋagaat annaun. Iḷaŋiḷḷu kaŋiqsipkallaiqsitauŋarut.
Taamna nalaunŋaruq aglausimaruatun Bible-ni, “God-im makauta­ŋaaqsipkaŋagai, tainnaqłutiŋ taiguaġaluaqamisigik God-im uqaluŋi, kaŋiqsiḷaitkaich. Tusaagaluaġmikamiŋ Christ-kun, ukpiliḷaiñmiut. Tainnasuŋaiññaq-aasii ittut paŋmapaŋmun-aglaan.”
David-suli uqallaŋammiuq Bible-ni inna,“Niqilluataŋisa allallu quviasaaġusiaŋisa sagluqilisigik isumallasiḷugich nalaunŋaniḷutiŋ inmiŋni God-mullu.Nalaunŋaruamik tatavsaqtauŋarut killuġmik isumaqaġniġmikkun.
Kaŋiqsiḷḷaigutilich ayauŋaruat tautuksiḷaiñmatun.Nagliksaaġutigilisigik piḷuutitiŋ iñuktun nanmaktuatun, uqumaitchuanik puuŋasivḷutiŋ.”
Aasiuvva apiqsriruŋa uumiŋa apiqqunmik, Israel-guruat pisuŋiñ­marruŋ Christ, taamna sivuniqaqpa God-mun pisunġiġñiḷugich Israel-guruat isuitchuamun? Naaggapiaġataq. Pisunġiqsauŋaitchut isuitchuamik. Aglaan pisuŋiñmarruŋ Christ, Jew-guŋitchuat annaurrauyugaq­tut, Israel-guruat siŋñaliġḷutiŋ annaurrauyumaliquvlugich.
Tavra Jew-guruat ukpiŋairrutaat anniqsuiŋamman annaunmik nunam iñuŋiñun, suli inuqsraġniŋat qaġġirriŋamman anniqsuiñiŋanik annautim Jew-guŋitchuanun, qanutułhaaq aŋitiginiaqtut anniqsuusiaksrat taimanigu Jew-guruat ukpiliqpatali Christ-mun.
Jew-guŋitchuat AnnaurrauyumiñaqtutPaŋmapagli Jew-guŋitchuasii uqautiniaġivsi. God-im tiliŋagaaŋa alġaqsruitquvluŋa Jew-guŋitchuanun aasii taamna katchuŋairrutigi­giga God-mun tiliŋaniġa alġaqsruitquvluŋa,
tamatkua Jew-guqatitka siŋñaliġḷutiŋ iḷaŋich-unnii annaurrautquvlugich.
Pisuŋirrusiaŋat God-miñ sivuniqaŋaniġman nunam iñuŋiñun iḷauraaliuġunmik God-mun, qanutułhaaq aŋitiginiaqtuq quviasuun akuqtuqtaukpata. Aliuġnaqtiginiaqtuq iñuktun aŋipkaqtauruatun tuqqunmiñ.
Uvva urriqan. Jew-guruat nutauruanik palauvaksranik pikamiŋ, punnilivium igaaŋa atausiq aitchuutigisuugaat God-mun, tasammaasii tainna pikamiŋ akutaq iluqaan ilaaguaġmatun pigaat God-mun. Tainnatun Abraham punnilivium igaaŋatun ittuq, aasii iluqaġmiŋ kiŋuniŋi iluqaatun akutatun. Abraham God-im iñuginiġmagu, tainnatun kiŋuniŋi God-im iñuginiaġmigai. Tainnainmiuq napaaqtuq. Maŋŋua napaaqtum nakuukpan, tasamma qisiqsiutiŋi nakuummiut.
Israel-guruat qisiqsiutiŋisun napaaqtum olive-nik naurisuuruam ittut. Iḷaŋich kipirauŋarut ukpiŋił̣ł̣utiŋ. Aasiiḷi Jew-guŋitchuasii, qisiqsiutiŋisun taavaniġruiññaq nauruam napaaqtum, ittusi maŋukta­tun qisiqsiutitun inaannun kipirauruat inaŋiquvlugich. Ilivsiasii aitchuusiaqaqtusi quviasaaġusianik God-im unniqsuqłiisiŋiñik Abraham-mun miqłiqtuŋiñullu.
Uqavigaaġutiginagu inaŋiġñiŋniqsi Jew-guruanik. Itqaumasiuŋ napaaqtum maŋŋuatun inŋitchusi, aglaan qisiqsiutiłhiñat. Nappatau­ŋitchusi napaaqtumun, aglaan napaaqtum nayummigaasi.
Uqallagniaġugnaqtusi inna, taipkua qisiqsiutit naviktauŋaniqsut illiqsaqłuŋa, nakuupayaaŋŋuġugnaġniqsuŋa.
Qaunagisitchi. Itqaumasigik taipkua qisiqsiutit, Jew-guruat, navik­tauŋarut ukpiġutaił̣ł̣utiŋ, aasii ilivsi ittusi ukpiġutiqaqłusi. Kamasaaġnasi aglaan qiksiksrautiqaġitchi God-mun.
Qanuq God-im kipiŋakpagich nutim qisiqsiutit, sivuniqaqtuat Jew-guruanik, qaunagisitchi iḷaanni kipiviaġmigaasi, Jew-guŋitchuasii.
Tamatkua iḷisimapkaġumiñaġaatigut God-im nagliktautilaaŋanik, nalaunŋaruakullu tatavsaiḷḷatilaaŋanik. Nalaunŋaruakun tatavsaqłu­gich ukpiŋitchuat Christ-mun, aglaan nagliktuqłusi ilivsi, ukpiqsimaa­ġuraġniatuaġuvsi ilaanun. Tainna piŋisuaġuvsi, kipirauniaġmiusi.
Jew-kkaluat-unnii sivunmuuŋaiqpata ukpiŋairrunmiŋni maŋuk­tautqiḷḷarut napaaqtumun qanuq God suaŋŋatiqaqtuq maŋutqikkumi­ñaqługich napaaqtumun.
Tavra ilivsi Jew-guŋitchuasii qisiqsiutitun ittusi kivratun taavaniġ­ruiññaq nauruamiñ olive napaaqtumiñ, aasii maŋuktauruatun olive napaaqtumun iñuum qaunagikkaŋanun. Paŋmapak iñuurusi maŋuk­tauruatun napaaqtuġiksuamun, uniuqługu nutim piḷġusiq, qisiqsiutigi­piaġataŋitkaluaqtillusi napaaqtuġiksuamun. Tainna pirauŋaguvsi nutim qisiqsiutauŋitkaluaqtillusi, qanutułhaaq God-im maŋutqikkumi­ñaqtigivagich nutim qisiqsiutiŋi nakuuruamun olive napaaqtumun, Jew-guruat, Abraham kiŋuniŋi.
God-im Nagligigai IñupayaatAniqatiit, kaŋiqsitqugivsi uumiŋa sivuani kaŋiqsiñaiñŋaruamik, kamasaaquŋił̣ł̣usi isumatuniḷusi. Iñugiałhamaaqtuat Jews paŋmapak akuqtuaġiŋitkaat tusaayugaaġiksuaq, taamna igliġniaqtuq Jew-guŋitchuat ukpiġumaaqtuat Christ-mun naatitchiaġilugich.
Tavraasii iluqaġmiŋ Israel-guruat annaurrauniaqtut aglausimaruatun Bible-ni inna,“Annaurri qaiñiaqtuq Zion-miñ aasii piiġḷugu god-iliqiŋiññiq iluqaiññun Jacob kiŋuniŋiñiñ.
Tavra piiġupkich piḷuutiŋich taŋŋiġñiaġiga sivunniuġutiga iŋiḷġaan taipkunuŋa iñuŋnun.”
Paŋmapak iñugiagniqsrat Jew-guruat akiḷḷiḷiqsuġaat tusaayugaaġiksuaq Christ-kun, tainnainman akiḷḷiḷiqsuġaat God. Aasii taamna anniqsuutauruq ilivsiññun Jew-guŋitchuanun qanuq God-im aitchuutigiŋagai aitchuutini ilivsiññun Jew-guŋitchuanun. Aglaattauq Jew-guruat God-im piviuttaġigai pisigivlugich unniqsuqłiisini Abraham-mun Isaac-mullu Jacob-mullu.
God-im aitchuikami aitchuutinik suli ququaqamigich iñuich, aŋiuqsiḷaitchuq uqaluŋmiñik aglaan taŋŋiġuugai unniqsuqłiisini.
Qaŋauvlugu akiḷḷiḷiqsuutiŋagaluaqtuasii God-mun, aasii Jew-guruat pisuŋiñmatigik ilaan aitchuutini, God nagliksraliŋaruq ilivsiññik ina­ŋiutigivlusi Jew-guruanun.
Paŋmapak-aasii Jew-guruat akiḷḷiḷiqsuutirut aglaan imma uvlut iḷaŋanni iḷaŋiutiniaqtut God-im nagliktuutaaniñ ilivsiññun.
Qanuq God-im qiñiġai iñupayaat kamasuutaitchualivḷugich, sunauvva nagliksrautiqaġukłuni iñupayauranun.
God NanġaqtauliQanutun aliuġnaqtigiruamik God-iqaqtugut. Qanutun aliuġnaqtigirut ilaan isumattutaalu iḷisimmataalu nagliktuutiqpaŋalu. Qanuġ lugu kialiqaa iñuum kaŋiqsiyumiñaitkaa God qanuq pimman summan tainna pisilaaŋanik, naagga qanuġluni iñuk kaŋiqsiyumiñaitchuq summan God-im sunik pisilaaŋiñik.
“Qanuq kiñaliqaa iḷisimasiyumiñaitchuq God-im iḷisimatilaaŋatun, suli kialiqaa iḷayumiñaitkaa God-im kaŋiqsimmataa, qanuq God iḷisimaruq supayaanik.
Aasiisuli kiñaliqaa aitchuiyumiñaitchuq God-mun paaqłiiyumiñaqsisaġlugu God inmiñun aquvatigun.”
Iñuusiq Savautivlugu GodTavra aniqatiit, God nagliktauniġman, qapiŋaisaaġivsi aitchuutigitquvlugich timisi God-mun. Iñuich aitchuimmatun niġrutinik ikipkautiksranik God-mun, aasii tamatkua niġrutit payaappauruksrau­ŋitchut akuqtuġnaġumiñaġniaġumiŋ, tavraliasii qapiŋaisaaġivsi aitchuutigitquvlugich timisi God-mun, iñuuruanik aitchuimmatun piḷuutaitchuanik akuqtuġnaġumiñaqtuanik ilaanun. Tainnauvva pikavsi, aŋaayyuvigipiaġiksi God.
Tuvraġnagich nunam iñuŋisa piḷġusiŋich. Aglaan isumasitchi nutau­ruanik isumanik iluqani iñuusiqsi allaŋŋuġumauq. Tavra iḷitchuġiniaqtusi nalupqinaiġḷugu suna God-mun pisuutigitilaaŋanik, suvlu nakuutilaaŋanik, akuqtuġnaġumiñaqtuamiglu God-mun, suli qanupiaġataq God-mun iñuutqutilaaqsi.
Alġaqsruirauvluŋa tiliraŋa God-im uqallautigivsi uumiŋa. Nalliqsiunnii piġuqtiġnani naumasiḷuni, aglaan isummatigisitchi ilivsiññik nalaunŋaruakun, isivġiġḷugu nalaunŋaruakun piḷḷakkaqsi, God-im aitchuutaa ukpiliqavsi Christ-mun.
Tavra atautchim iñuum timaa iñugiaktuanik sulliñiqaġmatun, aasii sulliñillaaŋi timim inmikkullaa atuġnaqłutiŋ.
Tainnatuttauq uvagut inmiugut. Iñugiakkaluaqłuta, timitun atautchisun ittugut, qanuq atausiŋŋuqatigiŋagikput Christ. Aasii avanmun anniqsuutigiiksuksraurugut.
God-im nagliktuutiqpaŋagun aitchuusiaqallarugut allakaaġiiñik aitchuusianik, tavraasii atuġlavut. Iñuk aitchuusiaqaġniġumi uqaqtauniġ mik God-mun, uqaqtuaġli tuvrapiaġlugu qanuq God-im puttuqsripkaqpani ukpiġunmigun.
Iñugli alla aitchuusiaqaġniġumi savaurriñiġmik allanik, savautiligich piyummatiqaġluni. Iñugli aitchuusiaqaġniġumi iḷisaurriñiġmik, iḷisaurriḷḷuataġli.
Allali iñuk aitchuusiaqaġniġumi siḷġiqsuiñiġmik, siḷġiqsuiḷḷuataġli. Iñuglivsauq aitchuusiaqaġniġumi maniŋñik aitchuiḷḷaluni, aitchuiḷi siŋñataiġḷuni, nanġausiaksraqsiuŋaiġḷuniḷu iñuŋniñ. Allalivsauq aitchuu­siaqaġniġumi umialiŋnauniġmik aŋaayyuliqiruanun, atanniqsimannigli piḷḷuataġluni. Iñuk aitchuusiaqaġniġumi nagliktauniġmik allanun, piḷiuŋ taamna quviasuutigilugu.
Piviuttaġisigik iñuich iḷumutun. Uumigisiuŋ pigiitchuaq, nakuurualiqillatusitchi.
Piviuttaqqutisitchi avanmun, aniqatigiich piviuttaqqutimmatun avanmun. Nanġaġumałhaaqsigik allat nanġausiaqałhaaġniġmiñ ilivsi allaniñ.
Suuramikunnii iqiakkiutinagu savaaqsi, aglaan savautisiuŋ Ataniq piyumalaaġlusi.
Quviasugitchi niġiugnivsiññi isuitchuamik iñuggunmik. Qiñuitchit­chi iłuiḷḷiuġutiqpaŋmi. Aŋaayyumaruagusitchi.
Ikayuqsigik iñuich piiḷḷiuqtuat ilaaguaqtauŋaruat God-mun, tukku­liiñiq piḷġusiġisiuŋ.
Apiġisiuŋ God nagligitqulugich tamatkua nagliksaaqtitchiruat ilivsiññik, apiqsrisiŋaiġḷugich God-mun tatavsaqulugich.
Quviasuqatigisigik quviasuktuat. Isumaaqatigisigik isumaaqtuat.
Iñuuniaqatigiigitchi atilusi avanmun, piġuqtiġnasi, aglaan piqasiqsuutisitchi kamasaaŋitchuanun. Isummatiginasi ilivsiññik iḷisimanasugalugich supayaurat.
Iñuum pimaqłukpasi, akisaġnasi pimaqłuunmik iliŋiññun. Iñuulluataġitchi iñuich iluqaġmiŋ iḷisimayumaut nakuutilaavsiññik.
Qanaaqatigitchaiḷiuŋ kiñapayaaq piyumiñaqtilaaqtun. Aguirrutau­nak qanaaġutiksramun.
Piviuttaġirauruasii, akisautinasi ilivsiññik, aglaan God-im tatavsaġligich pimaqłuktairuat ilivsiññik, qanuq aglausimaruq Bible-ni, God uqallaŋaruq inna, “Nalaunŋaruamik piñiaqtuŋa. Uvaŋa akisaurriñiaq­tuŋa.”
Aglaan, “Pimaqłuktaqtin kaakpan, niġipkaġuŋ. Imiġukpan, imiq­tirruŋ. Tainna piguvich, kanŋutchaktinniaġiñ pimaqłuktaiñiŋagun iliŋnik.”
Pigiitchuamun akiiḷipkaġnasi, aglaan pigiitchuaq akiiḷisiuŋ nakuurualiqilusi.
Kamaksriñiq AtaniġnaqutiqaqtuanikIñupayaaq kamakkutiqaġli ataniġnaqutiqaqtuanun. Qanuq kiñaliqaa ataniġnaqutiqaġumiñaitchuq God-im aitchuŋisuaq­pani. Iluqatiŋ ataniġnaqutit ittuat God-im inillaŋagai.
Taamna pisigivlugu iñuk akiḷḷiḷiqsuiruaq ataniġnaqusiraqtuanik, akiḷḷiḷiqsuġai God-im inillaktaŋi, aasii iñuich akiḷḷiḷiqsuutiruat tatavsaqtauniaqtut.
Qanuq kiñaliqaa iñuuruaq nalaunŋaruakun sivuuqqataitchuq ataniġnaqusiraqtuanik, aglaan kisimiŋ tamatkua iñuumaqłuktuat. Sivuuġagisuŋitkuvsiuŋ ataniġnaqusiraqtuaq, iñuulluataġitchi aasii ilaata iviġaumaginiaġaasi.
Qanuq God-im kivgaġigaa anniqsuqsaqłusi. Killuliqiguvsi, sivuuqqatiqaġitchi, qanuq suaŋŋatiqaqtuq tatavsaiyumiñaqłuni. Ilaa kivgauruq God-mun, tatavsaiyumiñaqłuni pisigilugu God killuliqirauruanun.
Tavraasii iluqasi kamaksriruksraupiaqtusi tatavsaqtauŋitchumausi, taamnatualuuŋiñmiuq, iḷisimarusi ilivsiññi nalaunŋatilaaŋanik kamaksriruni.
Taamna suli pisigilugu, akiḷiiruksraupiaqtusi taxes-nik kavammanun. Akiḷiusiqirit God-im kivgaġigai aasii savaaqtiŋ pigiññaġaat.
Akiḷiisitchi iluqaiññun ataniġnaqusiraqtuanun qanutupayaaq piqaqtuksraukpata. Akiḷiisitchi akiḷiutinik kavammanun suli akiḷiġḷugich tax-iutit tauqsiqavsi suġauttanik. Qiksigilugich tamatkua qiksigiraksrauruat, suli isummatigilluataġlugich isummatigilluatagaksrauruat.
Nalaunŋaruakun Iñuuniaġniq AvanmunAkiiḷaġnagu kiñapayaaq supayauramik. Piviuttaqqutisitchi avanmun, qanuq iñuk piviuttaqsriruaq siḷallimiñik, kamaksripiallaktuq pitquranik.
Piviuttaġikapku siḷalliñ, pigiitchuamik piḷaitkiñ, tavra piviuttaqsri­ruam kamagipiallakkai pitqurat.
Aasiisuli annaurrauniksraq, Christ qiḷaŋmuutikpatigut, qallił̣­haaqtuq paŋmapak ukpiqtuaġuqqaaġniptiŋniñ. Tavra iñuuruksraurusi nalaunŋaruakun, pisigilugu Christ qaiyasiñiŋa. Taamna ittuq itiġvik­srakun itiqtuatun siñigniġmiñ.
Unnuaq pilluaqsiruatun ittuq, qausaġatauraqtuatun. Taamna pisigilugu, aġiulavut piḷuusiqutauruat piraġautchich, piraġautchisun ittuat taaqsimman, aasii piḷugu nalaunŋaruaq, uvlumi piraġausisun. Irrusiqaġitchi aŋuyaktitun itqanaitchuatun aŋuyautigiyumavlugu nalaunŋaruaq.
Iñuulluataqta iñupayaanun tautukkumiñaqsiḷugu sunapayaaq pik­kaqput nakuutilaaŋanik. Imiŋasiŋaiġḷuta piallaŋaiġḷutalu, allatuqtauŋaiġḷuta pitquraiḷaŋaiġḷutalu, qanaaġutiŋaiġḷuta killuqsraŋaiġḷutalu.
Aglaan iñuusitchi tuvrapiaġlugu iñuusiġitqukkaŋa Atanġum Jesus Christ. Sivunniuġnasi pisuiqsitchuglugich pigiitchuat pisuguutisi.
Isivġiġñagu AniqatinKiñaliqaa suaŋaitkaluaŋŋaan ukpiġutaa, paġlasiuŋ aŋaayyuliqiruat kasimaniŋannun. Uqavaaqatigisuŋaġnagich sunik ukpiġi­raqaġniŋat.
Iñuich iḷaŋich ukpiqtut niġiḷḷanivḷutiŋ qanusiḷimaanik niqipianik. Allattauq iñuich suaŋaitchuat ukpiġunmiŋni isumaqaqtut God-mun akuqtuġniaġnivḷutiŋ pisigilugich niqigikkatiŋ ukpiġunmiktuttauq, nau­rianik-aasii kisianik niqiqaqłutiŋ.
Iñuich niġiḷḷaruat qanusiḷimaanik niqinik isummatiginatiŋ nalaułha­maaġasugalutiŋ nauriałhiñanik niqiqaqtuaniñ. Aasiivsauq iñuich nau­riałhiñanik niqiqaġumiŋ, uqallausiġinagich qanusipayaanik niġiḷḷaruat killuliqiniḷugich, qanuq God-im akuqtuŋammigai.
Kiñaliqaa nalaunŋaruamik uqallakkumiñaitchuq iñuum allam kivgaŋa killuliqinigumiuŋ. Ilaan nanmiñiq atanġata nalaunŋarualiñiaġaa naagga killuliqirualiñiaġaa. Isivġiqsiqaġniaqtuq Ataniġmik nalaunŋarualiḷugu, qanuq God-im ikayuġniaġaa nalaunŋarualiqiyumiñaqsiḷugu.
Iñuich iḷaŋich isumaqaqtut uvlut nalunaiqsaŋich Jew-guruat, aŋaayyuniksrauvlugich nakuułhaaġnivḷugich allaniñ uvluniñ. Allalli isumaqaqtut uvlupayaurat atinivḷugich aŋaayyuvigiruni Ataniq. Iñupayaaq piḷi, nalupqisuŋaiġḷuni nalaunŋarualiqitilaamiñik.
Iñuich aŋaayyuruat Ataniġmun nalunaiqsauruani uvluni, aŋaayyurut nanġaġukługu Ataniq. Iñuich niġiḷḷaruat qanusipayaanik niqinik, niġi­rut iviġagniaqługu Ataniq, qanuq quyyavigigaat God niqitiŋ quyyatigivlugich. Aasiivsauq iñuich niqiqaqtuat naurianik kisiŋiññik, niġim­miut iviġagniaqługu Ataniq, qanuq iliŋisa quyyavigimmigaat God niqi­mikkun.
Iñuuruksrauŋitchugut iviġagniaqsiññaġluta uvaptiŋnun, suli tuquyumiñaiñmiugut isumapianiaptiktun.
Iñuuŋŋapta iñuurugut iviġagukługu Ataniq, suli tuqugaluaġmigupta, tuquniaġmiugut ilaan pisuutaagun. Tavraasii iñuugaluaġupta naagga tuqugaluaġupta, Atanġum pigigaatigut.
Taamna pisigivlugu Christ tuquŋaruq suli aŋivḷuni tuqqunmiñ, ilaa Ataniġitquvluni uvaptiŋnun iñuuŋŋapta tuquguptalu.
Uqalliaruksrauŋitchusi aniqatisi killukuaġniḷugich, aasiiḷivsauq ilivsi uqalliaruksrauŋiñmiusi nalaułhaaġniḷusi aniqatiivsiññiñ. Iluqata makittuksrauniaqtugut God-im isivġiivianun iñuŋnik.
Sivuniġivlugu taamna aglausimaruq Bible-ni inna,“Nalupqinaisilaaŋatun iñuutilaaġma, uqallaktuq Ataniq,iñupayaat punniaqtut sivuqqamnun, aasii iñupayaatnanġaġniaġaanŋa God-auniḷuŋa.”
Tavra iluqapayaurapta uqaġviginiaġikput God qanuq piŋatilaaptiŋ­nik iñuuŋŋapta.
Piḷuksipkaġnagu AniqatinTamatkua tainnainniġmata, tavraŋŋaaglaan aniqatiivut uqausiġiŋaiġḷavut killukuaqtaġniḷugich, aglaan qaunagiłhaaqta agvisausuŋiḷ­ḷuta aniqatipta piḷuksiñiksraŋanun.
Iḷisimaruŋa ukpiġunmalu Ataniġmun Jesus-mun nalupqisuktinŋitkaaŋa, sumik piisilaaŋanik killuliqutauyumiñaqtuamik niġiruni niqi­piamik. Aglaan iñuk isumagumi killuliqiniaġasugaluni niġiruksrauŋit­chuq, qanuq killukuaġutauniaqtuq ilaanun.
Niġiñiġuvich aniqarvich isummatigikkaŋanik niġiraksrauŋiññivḷugu aasii isumanŋutchakługu, piviuttaġiŋaiġñiġiñ aniqatin. Suksraunġiġñagu aniqatin Christ tuqqutiŋakkaŋa niġiḷutin isummatigikkaŋanik pigiitchuaguvlugu.
Suna piññagu iłuigutchautiginiakkaŋa aniqarvich, iḷisimaluġiñ-unnii nalaunŋatilaaŋanik ilivich pigupku.
Qanuq naumaniqsraq ukpiqtuat aŋalatittuat God-mun, piraksraŋat niġikkaptiguaŋitchuq imikkaptigullu, aglaan iñuuluni nalaunŋaruakun, pigilugu aŋuyautairrun, quviasuullu Ilitqusiġiksuakun.
Iñuk savaurriruaq Christ-mik iñuuvluni tainna, God-im iviġaumagigaa, iñuiḷḷu iviġaumagimmigaat.
Tavraasii pisa supayaamik aŋuyautaiññaqtuamik sivunmuktuu­tauyumiñaqtuamiglu ukpiġunmun.
Pisigigiññaġlugu niġiḷḷaniq qanusipayaamik niqimik, maqunnagu God-im savaaŋa. Killuliqutauŋiḷḷuqtuq-unnii niġiñiq qanusipayaanik niqinik, killuliqutauruq allat piḷuksipkaġuvsigik niġikkavsigun.
Killukuaŋaruq niqipiaqtuqtuni taaŋŋiqiruniḷu suli supayaakkalua­mik piuni piḷuksipkautauyumiñaqtuamik aniqatinun.
Qanusipayaamik ukpiġutiqaġuvich niġiñikun niqipianik, nalupqinaigilugu piyumautin iviġaktilaaŋanik God, uqavaaġutigiŋaiġḷugu avanmun. Quviasugli iñuk iłuigutchaŋitchuaq inmiñik sukun pikkaġ­migun.
Aglaan iñuk niġiruaq niqipiamik isummatigillaan killukuaġutaunivḷugu, piḷuksiruq, qanuq iñuuŋitchuq tuvraġlugu ukpiġikkani. Qanuq sunapayaaq piguptigu ukpiġikkaqput nalautkaluaġnagu piḷuutauruq.
Iviġakkich Allat IliŋnułhiñaŋiḷaaqTavra uvagut suaŋaruaguut ukpiġutiptiŋni, qiñuiġḷuta ikayugaksraġigivut tamatkua suaŋaitchuat ukpiġunmiŋni, iviġagniaqsiññaŋaiġḷuta uvaptiŋnun.
Qanuq Christ inmiñun iviġagniaqsiññaŋaitchuq. Aglausimaruq Bible-ni inna, “Iñuich uqamaqłuktaqtuat ilipkun, Aapaaŋ, uqamaqłuktaġvigiŋagaanŋa uvaŋałhaaq.”
Iluqaġmiŋ aglausimaruat Bible-ni iŋiḷġaan, aglaagurut iḷisautisaqłuta qiñuirrunmik qapiŋaisaaqłutalu, niġiuquvluta iñuggunmik isuitchuamik.
God-im qiñuisitkaatigut quviasaaqłutalu. Aasii ilaan iñuupkaġlisi aŋuyautaiḷḷusi avanmun, nalaupiaġlugu Christ iñuutqutaa ilivsiññun.
Tainna iñuuguvsi, iluqasi atautchisun iñuktun nanġaġumiñaġniaġiksi God, Aapaŋa Atanipta Jesus Christ.
Tusaayugaaġiksuat Alġaqsruutaurut Jew-guŋitchuanunTaamna pisigilugu, paġlatisitchi avanmun, tainnatuttauq Christ paġlaŋagaasi, God nanġausiaqaquvlugu.
Itqaumasiuŋ Christ kivgaliutiŋaruq Jew-guruanun, salapqiġukługu God-im ukpiġnaqtilaaŋa, suli taŋŋiqsaqługich unniqsuqłiisit God-im unniqsuqłiisigiŋakkaŋich maŋŋuŋiññun,
suli Jew-guŋitchuanun nanġaquvlugu God nagliktuutaagun. Taamna aglausimaruq Bible-ni inna,“Nanġaġniaġikpiñ akunġanni Jew-guŋitchuat, atuġluŋalu nanġautinik iliŋnun.”
Aglausimammiuq inna Bible-ni,“Ilivsi Jew-guŋitchuasii, quviasuqatigisigik iñuŋi God-im.”
Suli aglausimammiuq,“Nanġaqsiuŋ Ataniq, iluqasi Jew-guŋitchuasii. Suli iñupayaurat nanġaġlirruŋ Ataniq.”
Aglautiŋammigaa-suli Isaiah-m inna,“Maŋŋuqaqtuaq Jesse-mik qaiñiaqtuq. Suaŋŋatinigniaqtuq aasii atanniqsimalugich Jew-guŋitchuat. Ilaa pisigilugu Jew-guŋitchuat niġiuktuaguniaqtut.”
Taavrumatuq niġiuksruiruam God-im, quviasuutiqpaqaqtillisi tutqiutiqpaqaqtillusiḷu ukpiqsimaaġnivsiññi. Tavraasii qapiŋasiñiaŋitchusi niġiuktuallavsi, qapiŋaisaaqtiqaqłusi Ilitqusiġiksuamik iḷuvsiññiittuamik.
Paul Taluqsraŋirrutaa TuyuqamiUvaŋa nalupqigiŋitkiga ilivsi iluqasi iñuuniaġluataqtilaaqsi iḷisimatilaaqsiḷu tamatkuniŋa sunik tuyuutimni uqautigikkamnik, iḷisaurriyumiñaqsivḷusiḷu allanik.
Aglaaġiŋagitka taluqsraiqł̣uŋa tamatkua itqaumayumiñaqsisaqługich ilivsiññun, qanuq God nagliktuutiqpaqaqłuni uvamnun,
alġaqsruiriġuŋagaaŋa quliaqtuaġitquvlugich tusaayugaaġiksuat Christ Jesus-kun Jew-guŋitchuanun. Aŋaayyuliqsiqpaktun aitchuirua­tun aitchuutinik God-mun tupiġmi aŋaayyuviŋmi, tainnatun God-mun savaktauvluŋa aitchuimmiuŋa God-mun tamatkuniŋa Jew-guŋitchuanik, akuqtuiruanik ilaan tusaayugaaġiksuaŋiñik. Aasii iliŋich akuqtuġnaġumiñaqsiŋarut ilaanun, qanuq ilaaguaŋagai ilaanun Ilitqusiġiksuaŋata.
Savaqatauniqama Christ-mun, uqaqpagaaġutigiyumiñaġiga savaurriñiġa God-mik.
Qanuq uqaviġaaġutigisuŋitkiga sunapayaaq uvaŋa savaaġiraġa, aglaan suna Christ-gum savaaġiŋaraŋa uvapkuaqługu, Jew-guŋitchuat ukpiqtillasivḷugich. Taamna piŋagaa alġaqsruiñipkun iñuulluataġnip­kullu
aliuġnaqtuatigullu ukpiġnaqsiḷiqługu tusaayugaaġiksuaq, suaŋŋataagullu Ilitqusiġiksuam. Alġaqsruiŋaruŋa tusaayugaaġiksuamik Christ-kun sumiḷiqaa Jerusalem-miñ Illyricum-munaglaan.
Alġaqsruiñiapiaġataqtuŋa tusaayugaaġiksuamik iñuŋnun quliaqtuaġurriqaŋaitchuanun Christ-mik. Alġaqsruisuŋitchuŋa allat iñuich alġaqsruivigiŋakkaŋannun qaŋapak.
Ikayuutausuktuŋa taŋŋiġñiksraŋannun aglausimaruat Bible-ni inna,“Tamatkua iñuich qaŋaunnii quliaqtuaġurriqaŋaitchuat,quliaqtuaġurrauniaqtut, suli iñuich qaŋaunniitusaaŋaitchuat ilaanik, iḷitchuġiniaqtut ilaanik.”
Paul Rome-mugumalliqsuqTavra taamna pisigivlugu qaiñaiḷutaġa ilivsiññun.
Aasii paŋmapak alġaqsruiviksraiġutikama makkunani nunaaqqiñi, suli iñugiaktuani ukiuni ullakkumaalġataŋagaluaqavsi,
tautugumalaaġivsi nalaullusi Spain-muksaġuma. Ikayuquyumaruŋa ilivsiññun iglauniksramni takuruutillaqqaaġluta sivikitchuami.
Paŋmapak-aglaan uvva, Jerusalem-muŋniaqtuŋa manniraġluŋa ikayuutiksranik ukpiqtuanun.
Qanuq ukpiqtuat Macedonia-mi Greece-miḷu nagliktuutiqaŋarut iḷiappauruanun ukpiqtuanun Jerusalem-miittuanun, aitchuivḷutiŋ ikayuġukługich.
Iviġaumagiŋagaat tainna pigumiŋ. Suli piyummatigiłhaaŋagaat akiiḷaqtuqtuaguvlutiŋ iliŋiññun, qanuq Jew-guŋitchuat aitchuusiaqaŋavlutiŋ annaunmik Jew-guruatigun, Jew-guŋitchuat ikayugaksraġi­gaich Jew-guruat tuyuġlugich maniŋñik.
Tavraasii taamna pianikkupku, qaisanikkupkich maniich iliŋiññun, Spain-mun iglausaġniaqtuŋa nalaullusi.
Iḷisimaruŋa ullakkuvsi anniqsuusiaqaġniaqtusi, qanuq ukpiġurri Christ-mun suaŋasiḷaaqtauniaqtuq.
Aniqatiit, atausiŋŋuqatauŋarusi Christ-mun, suli Ilitqusiġiksuam piviuttaqqutipkaġaasi avanmun. Taamna tainnainman, apiġipiaġataġivsi aŋaayyutipiaġataquvluŋa God-mun,
annaurrautquluŋa ukpiŋaitchuaniñ Judea-mittuaniñ, taapkualu aitchuutit ukpiqtuanun Jerusalem-mi akuqtuqulugich.
God-im aitchuiruam tutqiunmik itqatigilisi iluqasi ataramik. Amen.
Paul Paġlagai UkpiqtuatPaġlatqugiga ilivsiññun aniqatikput Phoebe, aġnaq tiikauruaq aŋaayyuliqiruani Cenchrea-mi,
akuqtuġumagiksi akuqtuisikaavsisun kisunik allanik ukpiqtuagurua­nik Ataniġmi, ilaaguaqtauŋaruanik God-mun. Ikayuġumagiksi supayaamik piqaqtuksraukpan, qanuq ilaan ikayuŋammigai iñugiaktuat iñuich, uvaŋalu iḷagivluŋa.
Paġlasigik Prisca-lu Aquila-lu ikayuqtikaaka savaurriñiġmi Christ Jesus-mik,
anayasaaġaluaġuugaak iñuggurrik iñuuliñiaqłuŋa. Taamna pisigivlugu, uvaŋalu iluqaġmiglu aŋaayyuliqiruat Jew-guŋitchuat quyanaaġi­vut.
Paġlasigiktauq aŋaayyuliqiruat igluagniittuat. Paġlasiuŋ piviuttaġikkaġa Epaenetus, ukpiqtuaġuqqaaŋaruaq Christ-mun Asia-mi.
Paġlasiuŋ Mary siġġaqiŋaruaq akunnavsiññi.
Paġlasigik Andronicus-lu Junias-lu, nanmiñiq iḷaka, sivuaniḷu tigutaaqtauqatigiŋakkaka. Nuimaruk akunġanni God-im tiliraŋisa, suli ukpiqtuaġuŋaruk uvaŋa sivumni.
Paġlasiuŋ Ampliatus, ukpiqtuaguqatiga piviuttaġivlugu.
Paġlasiuŋ Urbanus, savaqatikput Christ-mun, piviuttaġiraġalu Stachys.
Paġlasiuŋ Apelles manimmisiqaŋaruaq ukpiqtuagulluataqłuni Christ pisigivlugu. Paġlasigik igluqatigikkaŋi Aristobulus-gum.
Paġlasiuŋ nanmiñiq iḷaga Herodion. Paġlasigik ukpiqtuaguruat Ataniġmun Narcissus igluqatiŋi.
Paġlasigik Tryphaena-lu Tryphosa-lu savaktauruak Ataniġmun. Paġlasiuŋ piviuttaġirauruaq Persis siġġaqivluni savaurriŋaruaq Ataniġmik.
Paġlasiuŋ Rufus ukpiqtuagulluataqtuaq. Paġlasiuktauq aakaŋa, aakaummatun inmiruaq uvamnun.
Paġlasigik Asyncritus-lu Phlegon-lu Hermes-lu Patrobas-lu Hermas-lu aniqativullu tavrani ittuat.
Paġlasigik Philologus-lu Julia-lu Nereus-lu aniqataalu aġnaq, Olympas-lu iluqaisalu ilaaguaqtauruat God-mun tavraniittuat.
Paġlatisitchi avanmun paġlatikaaŋannik ukpiqtuaguruat. Iluqaġmiŋ aŋaayyuliqiruaŋisa Christ-gum paġlagaasi.
Paul SiḷġiqsuutiŋiAniqatiit, qaunagipiaġataqugivsi iñuŋnik qanaaġuksautausuuruanik, atiŋirrutiksriuġuuruaniglu, akiḷḷiḷiqsuisuuruanik iḷisausiakaavsiññik. Tainnatchiñiñ niguaqtuġumausi.
Qanuq tainnatchit iñuich savautiŋitkaat Ataniqput Christ, piñiaq­siññaqługu ilaisa pisukkaqtiŋ. Uqayuqsaaġutitigun, uqayutchiñiaġuti­tigullu sagluqinniguurut iñuŋnik iḷisimavigruaŋitchuanik iḷumun ittuamik.
Iñuich iluqaġmiŋ tusaaganiŋarut qanutun kamaksriŋatilaavsiññik God-im uqaluŋiñik, aasii taamna pisigivlugu quviasuktuŋa. Iḷisimalluataqugivsi sum nakuutilaaŋanik, iḷaksiayumiñaiġḷugu suna pigiitchuaguruaq.
Tainna iñuusiqaġuvsi, God-im aŋuyautairrutiqaqtitchiruam akiisin­niaġaa Tuunġaq, ilivsiññun tunmalugimmatun siqumiłługu. Nagliktuutiqpaŋata Atanipta Jesus Christ itqatigilisi.
Timothy-m savaqanma paġlagaasi. Lucius-lu Jason-lu Sosipater-vlu nanmiñiima paġlammigaasi.
Uvaŋa Tertius, aglaktuaŋaa ukuniŋa tuyuutinik, paġlagivsi.
Gaius-gum tukkuuruam uvamnun iluqaiññullu aŋaayyuliqiruanun, paġlagaasi. Erastus-gum iniqpaum manniqiraata, Quartus-lu aniqatipta, paġlagaasi.
[Nagliktuutiqpaqaġli Ataniqput Jesus Christ iluqapayauravsiññun. Amen.]
Aġiusaun Aŋaayyutigivlugu Nanġaun God-munQaitkivsi God-im munaqqutaanun, suaŋasiḷaaġiḷḷaruamun ukpiġutivsiññik nalaułługu tusaayugaaġiksuat uqautaat, uvaŋa uqausivsun ilivsiññun. Taamna tusaayugaaġiksuaq Christ-kun kaŋiqsiñaiñŋaruaq aippaapak.
paŋmapak salapqiŋaruq. Tusaayugaaġiksuat iḷisimanaqsiŋarut iñupayaanun, ukpiliquvlugich Christ-mun. Tavra taamna God-im uqaqtiŋisa aglautiŋakkaŋat, aasii taŋŋiutauruq isuitchuamun God-auruam piraksriutaanun.
God, kisimi isumaturuaq, nanġaqtauli isuitchuamun Jesus Christ-kun Ataniptigun. Amen.
PAUL SIVULLIICH TUYUUTIŊICH CORINTH-MIUNUNUkua tuyuutit qairut ilivsiññun Paul-miñ, God-im ququaŋaraŋa­niñ tilirautquvlugu Christ Jesus-mun, aniqatiptiŋniḷḷu Sosthenes­miñ.
Nagliktuusiaqpaqaġitchi tutqiunmiglu God-miñ Aapaptiŋniñ, Ata­niptiŋniḷḷu Jesus Christ-miñ.
Ikayuusiasi Ukpiliqavsi Christ-munAtaramik quyyavigisuugiga God pisigivlugich nagliktuutiqpakun ikayuusiasi ilaan aitchuutigikkaŋi ukpiliqavsiqaŋa Christ Jesus-mun.
God-im savaŋagai iñuutchisi nakuusił̣haaqługich uqaqtuaġumiñaq­sivḷusi ataramik inmigun, suli iḷitchuġiyumiñaqsivḷusi iluqaanik iḷumun ittuamiñik.
Nutauruakun iñuuniaġusiḷiutikkavsigun iḷisimanaqsiŋagiksi nalupqi­naiqł̣ugu akuqtuiŋatilaaqsi tusaayugaaġiksuamik Christ-kun.
Suli ayuqsraŋił̣ł̣usi qanusipayaamik aitchuusiamik Ilitqusiġiksuam aitchuutaanik, utaqqiḷḷavsi qaiñiksraŋanik Atanipta Jesus Christ.
Ilaan qaunaginiaġaasi tuniqsimalusi ukpiġutiqaġumiñaqsiḷusi isua­nun-aglaan, pasirauyumiñaiqsaġlusi Ataniqput Jesus Christ qaikpan.
God ukpiġnapiaqtuq, aasii ququaŋagaasi piqatautquvlusi allanun iḷauraaliutiniġmi Iġñiġmiñun Jesus Christ-mun Ataniptiŋnun.
Aŋaayyuliqiruat AtiŋirrutiŋichAniqatiit, iluqata atausiŋŋuqatauŋaruaguut Ataniptiŋnun Jesus Christ-mun, piviuttaġivlusi apiġigivsi atitquvlusi, ilivsiguaqtaŋaiġḷusi aglaan atiruamik isumaqaquvlusi, suli atiruamik isivġiutiqaġlusi.
Qanuq quliaqtuaġutiŋagaanŋa Chloe-m iḷaŋisa qanaaġutisuunivḷusi, aniqatiitkaa.
Uvvauna sivuniġigiga. Atausiullaavlusi uqaġuumavlusi uvaŋa Paul-kuayaaguruŋa naagga Apollos-kuayaaguruŋa naaggaqaa uvaŋa Cephas-kuayaaguruŋa naagga uvaŋa Christ-kuaqtuŋa.
Tainna Christ avguqsiyumiñaitchuq. Iḷisimarusi uvaŋauŋitchuq Paul-guruaŋaa kikiaktuurrauŋaruaq aŋarrauramun pisivlusi. Iḷisimam­miusi uvaŋa Paul-guruaŋaa atausiŋŋuqatigiŋaitkivsiŋa paptaiqsau­kavsi.
Quyammiuŋa paptaiqsiŋaiññama iluqavsiññik aglaan Crispus-mik Gaius-miglu,
iḷaanni iḷari uqallakkayaġugnaqtuaq atausiŋŋuqatauniḷuni uvamnun paptaiqsaukami.
Paptaiqsiŋagaluaġmiuŋa igluqatiŋiñik Stephanas. Taavruma allaa­gun naluruŋa paptaiqsiŋatilaamnik kimik.
Qanuq Christ tiliŋaitkaaŋa paptaiqsiyyaquluŋa aglaan alġaqsruit­quvluŋa tusaayugaaġiksuamik. Aglaan alġaqsruikama uqayupiaġataġ­luŋa iñugruiññaich isumattutaatigun piḷaitchuŋa, iḷaanni iñuich uqayu­piaġataġniġma maliksuktitpiaġai, iḷumun ittuałhaaŋiḷaam Christ tuq­qutaata aŋarraurami.
Christ Suaŋŋatigigaa Isumattutigigaalu God-imQanuq alġaqsruiñiq ilaan tuqqutaagun pisigivlugich iñuich piḷuutiŋich, qiññaqaqtuq asiḷiqqutauruatun iñuŋnun suksrauyumaaq­tuanun. Aglaan uvaptiŋnun annaurrauruanun, suaŋŋatigigaa God-im.
Bible-ni aglausimaruq inna.“Iḷisimanaqsiñiaġiga anniqsuutauŋisilaaŋa isumaturuatiñugruiññaich isumattutaat, suli suunnauŋaiġḷuguiñugruiññaich kaŋiqsisuġniŋat.”
Taamna tainnainniġman, qanuġniaġniqpat isumaturuat iñuich? Qanuġniaġmiñiqpat pitquranik iḷisaurrit, tamatkualu qapiqsaiḷiralgu­ruat? God-im qiññaniktinŋagai isumalluaġiitchuatun, iḷisimanaqsiv­ḷugu ilaisa iñugruiññaich isumattutaat asiḷiqqutautilaaŋanik.
Qanuq God iḷumun isumaturuaq sivuniqaŋaruq iñuŋnun iḷitchuġiyu­miñaisilaamiñik iliŋisa nanmiñiq isumattunmikkun. Aglaan iviġauma­giŋagaa annautisukługich iñuich ukpiġikparruŋ tusaayugaaġiksuaq, qiññaqaqtuaq asiḷiqqutitun nunam iñuŋiñun.
Jew-guruat apiqsrirut aliuġnaqtuanik aasiiḷi Greeks isumatusiñia­tavsaaqtut.
Aglaan alġaqsruutigigikput Christ, kikiaktuurrauŋaruaq annaurri, Jew-guruat piavsaktautaat aasiiḷi qiññaqaqłuni asiḷiqqutitun Jew-gu­ŋitchuanun.
Aglaattauq iñuich ququaqtauruat ukpiquvlugich Jew-gugaluaġmata Greek-gugaluaġmatalu Christ God-im suaŋŋatigigaa annaurriñiġmun isumattutigigaalu.
Qanuq iñuich isummatiŋiññi God-mun asiḷiqqutiginasugikkaŋat, isumattutaułhaaqtuq iñuich isumattutiŋiññiñ, suli iñuich isummati­ŋiññi God-mun suaŋairrutiginivḷugu Christ tuqqutaa, suaŋałhaaġmiuq iñuich piḷḷakkaŋanniñ.
Isummatigisitchi ilivsiññun, aniqatiit, ilivsi ququaqtauŋaruasii ukpiquvlusi. Iñugiaŋitchusi isumaturuaguŋaruasii, iñuich naipiqtuu­taatigun. Iñugiaŋiñmiusi atanaurauruat. Iñugiaŋiñmiusi aniŋaruasii suġalliruatigun.
Qanuq God-im piksraqtaaġiŋagai iñuich isumakkusiaqaqtuat nunam iñuŋiñiñ isumalluaġiiññivḷugich, kanŋutchaksaqługich isuma­tunasugiruat inmiŋnun isummatigikamiŋ. Tainnatuttauq God-im pik­sraqtaaġiŋagai suaŋaitchualiaŋich iñuich naipiqtuunmikkun, kanŋut­chaktitchaqługich suaŋanirauruat.
Aasiisuli God-im piksraqtaaġiŋagai iñuich kamasaaŋitchuat, suuŋi­ḷaġirauruallu, isumakkusiaqaqtuallu suuŋiḷatun nunam iñuŋiñiñ, ilaan suuŋiḷaġuqtitchaqługich iñuich kamanaqtualirauruat.
Tainna God piŋaruq, atausiuraq-unnii iñuk uqavigaaġumiñaiqsaq­ługu sivuqqamiñi.
God-im aitchuŋagaasi iñuullasivḷusi isuitchuamun, qanuq atausiŋ ŋuqatigiŋagiksi Christ. Aasii atausiŋŋuqatigiŋakaptigu Christ, ilaan isumatusipkaŋagaatigut God-im isumattutaanik, suli nalaunŋasivḷuta, ilaaguaqłutalu God-mun, suli tasuqłuta. Tainna God sivunniuŋaniq­suq,
taŋŋiġumiñaqsisaqługu aglausimaruaq Bible-ni inna, “Iñuk uqavi­gaaġniaġumi uqavigaaġutiqaġli Atanġum iñiqtaŋiñik.”
qanuq sivunniŋavluŋa alġaqsruutigisukługu kisian Jesus Christ tuqu­ŋaniŋalu aŋarraurami.
Alġaqsruiŋaruŋa ilivsiññun suaŋaił̣ł̣uŋa iqsipiaqłuŋalu uuliksivḷuŋalu iviġaumasukługu God.
Suli alġaqsruikama, maliksuguksaaŋitkivsi iñugruiññaum isumattu­taagun, aglaan uvapkuaqługu Ilitqusiġiksuam iḷitchuġipkaŋagaa suaŋ­ŋatini.
Tainna alġaqsruiŋaruŋa God-im suaŋŋataanun ukpiliqsitquvlusi, iñuum isumattutiŋił̣aaŋanun.
God-im IsumattutaaAasiivsauq aulayaiġḷuataŋavlutiŋ ukpiġunmiŋni ukpiqtuagurua­nun, iḷisaurrisuugaluaġmiugut isumattunmik, aglaan isumattutauŋił̣­ł̣uni isummatiqausiatitun ukpiŋaitchuat naagga atanaurauruat nunami, suksraunġiqsauyumaaqtuat.
Aglaan iḷisaurrutigigikput God-im isumattutaa iriqsimaŋaruaq, kaŋiqsiḷaisaŋat iŋiḷġaan taimani. God savaŋaiñŋaġmiunnii nunamik, sivunniŋaniqsuq taavrumuŋa isumattunmun piqataullasiñiaġnivḷuta ilaan kamanaunmiñun.
Nalliataunnii atanauraŋisa mattuma nunam taamna kaŋiqsiŋaitkaat, qanuq kaŋiqsiŋagumirruŋ, kikiaktuutinayaitkaat Atanġa qaumaniq­paum.
Taapkua iñuich kaŋiqsiŋaitkaat aglautiŋaruaq Bible-ni inna,“Iñuum qaŋaunnii tautuŋaitkai naagga tusaayugaaġiŋaitkai, isumagiqqayalaitkai-unnii quviasaaġusiaksrautit God-im itqanaiyaŋakkaŋi tamatkunuŋa piviuttaqsriruanun inmiñik.”
Aasii tamatkua quviasaaġusiat, God-im satqummiŋagai uvaptiŋnun Ilitqusiġiksuamigun. Sunapayaaq iriqsimaŋitchuq Ilitqusiġiksuamiñ, taamnaunnii God-im kamanapiaġataqtuaq isumattutaa.
Allaptauq iñuk nalummatun iñuum allam isumaŋanik ilitqusiata ilaan kisimi iḷisimakkaŋanik, tainnatun kialiqaa kaŋiqsiḷaiñmigai isu­maŋi God-im aglaan Ilitqusiġiksuam kisimi.
Aasii taamna Ilitqusiġiksuaq God-im aitchuutigiŋagaa uvaptiŋnun, iñugruiññaum isumattutigiŋisaŋa, uvagut iḷitchuġitquvluta iluqaiññik anniqsuusianik God-im akiiḷaanik aitchuutiŋiñik uvaptiŋnun.
Aasii taamna iḷisaurrutigigikput uqaluktigun iḷisausiaptigun Ilit­qusiġiksuamiñ, iñugruiññaich isumattutiŋił̣aaŋatigun, sivuniqsiñaqsi­ñiaqługich iḷumun ittuat, satqummiŋaraŋi Ilitqusiġiksuam iñuŋnun piqaqtuanun Ilitqusiġiksuamik.
Iñuum piqaŋitchuam Ilitqusiġiksuamik aitchuusiaġiyumiñaitkai sut God-im Ilitqusiġiksuaŋan aitchuutiŋi, qanuq asiḷiqqutaurut ilaanun iñuŋmun. Kaŋiqsiyuminaitkai qanuq qanuqitilaaġumiñatualukkaich kisimiŋ iñuich puttuqsripkairiqaqtuat Ilitqusiġiksuamik.
Iñuum puttuqsripkairiqaqtuam Ilitqusiġiksuamik qanuqitilaaġai supayaat, aasii ilaa qanuqitilaaqtiqaġumiñaitchuq allanik kaŋiqsisiqa­ŋitchuanik inmisun.
Qanuq,“Iñugruiññaq kaŋiqsiḷḷasiyumiñaitchuq God-im isumaŋanik. Tainnainman kimigliqaa iḷisaurriqaġumiñaitchuq God.”Aglaan uvagut piqaqtuaguut Ilitqusiġiksuamik isummasiqaqtugut Christ isummasiatun.
God-im KivgaŋiAglaan taimani nayuqavsi, aniqatiit, iḷisautiyumiñaiñŋagivsi iñuk­tun iḷiḷusi puttuqsriruatun Ilitqusiġiksuakun, qanuq ukpiqsaqpaal­lukłusi. Inŋavlusi ukpiŋaitchuatun kaŋiqsiñmi, suli miqłiqtuuratun iłłusi ukpiġutivsiññi.
Iḷisaurrutitka ilivsiññun siġḷiġnaiñŋarut. Miqłiqtuuraq immułhiñamik imiktuksraummatun niqipiaqtullasiŋaił̣ł̣uni, tainnatun itqanaiñŋaiñ­miusi iḷisaurrutiksranun agliraksraiŋaruat ukpiqtuat kaŋiqsiḷḷakkaŋiñ­ñun. Paŋmapak-unnii itqanaiñŋitchusi.
Qanuq uvva paŋmapak-unnii iñuuruagurusi ukpiŋaitchuatun. Kil­luqqutivlusi avanmun, qanaaġutivlusiḷu, ukpiŋaitchuatun ittusi, aulla­siqaqtusi iñugruiññatun.
Qanuq ilivsiññik aŋalattusi iñugruiññatun iḷasi uqaġmata Paul-muk­tuqtuŋa, allalli uqaqłutiŋ, uvaŋa Apollos-muktuqtuŋa.
Suliqutauva Apollos? Suliqutauva Paul? Kivgałhiñak uvaguk ukpiġikkaptiguk, Atanġum ukpiliqsinmasi Apollos-kullu uvapkullu God-im piraksriutillaaŋatun uvaptiŋnun.
Alġaqsruiñiqpuk akunnavsiññi uuktuutiqaġumiñaqtuq nautchirriqi­rim savaaŋanik. Uvaŋa urriqatigiluŋa nautchirriiruatun nautchiaksra­nik, aasiiḷi Apollos imiġmik aiḷaqtiġimmatun nautchirriutauruanik, aasiiḷi God-im naupkaqługich.
Tavraasii iñuk nautchirriiruaq iñuglu aiḷaqtiġiruaq suvigruaguŋit­chuk, aglaan God kisimi naumaruq qanuq naupkaiḷḷaruq.
Nautchirriiruaġlu aiḷaqtiġiruaġlu atiruk, aasii inmikkullaa akiḷiusia­qaġniaqtuk savaallaamikkun.
Qanuq uvaguk savaqatigiiksuguk God pisivlugu, aasii ilivsiḷi God-im nautchiaqaġvigimmatun. Aasiisuli igluqpaktun inmiusi God-im nap­pakkaŋatun.
Sanatuvluni qaukłiuruatun igluqpiritun, inillaŋagiga maŋŋuk­sraq, taŋŋiqł̣ugu savaaksrirrutaa God-im uvamnun. Taavruma maŋŋu­liutiruam qaaŋanun allali iñuk nappairuq. Iñullaa qaunakłaaġli qanuq nappaisilaamiñik taavrumuŋa maŋŋuliutauŋaruamun.
Allamik maŋŋuksramik iñuk iḷisiyumiñaitchuq taamna anaglugu iḷi­rauŋaruaq, sivuniqaqtuaq Jesus Christ-mik.
Iñuich aglaan nappaiyumiñaġmiut maŋŋuliutauŋaruamun akisurua­nik sunik maqulaitchuanik naaggaqaa akiisuuranik sunik maquyarua­nik.
Iñullaam savaaŋa satqummiġñiaqtuq isivġiġvium uvluani. Qanuq taavrumani uvlumi iñullaam savaaŋa qanuġumiñaġniaġaa igniġum, aasii igniġum uuktuġniaġaa qanusiutilaaŋanik iñullaam savaaŋa.
Iñuum kialiqaa savaaŋa nappaŋakkaŋa maŋŋuliutauŋaruamun, igniġum ikiŋitpagu ilaa akiḷiusiaqaġniaqtuq.
Nalupqinaitchuamik puttuqsrimarusi God-im iñuutilaaŋanik iḷuvsiññi. Ilivsi ittusi ilaan aŋaayyuviatun, suli God-im Ilitqusiġiksuaŋa iñuuvluni iḷuvsiññi.
Kialiqaa maqutpagu taamna God-im aŋaayyuvia, God-iptauq suk­sraunġiġñiaġmigaa ilaa. Qanuq God-im aŋaayyuvia ilaaguaqtauruq ilaanun, aasii ilivsi ilaan aŋaayyuvigigaasi.
Kiñaliqaa sagluqinani inmiñik. Iñuk akunnavsiññi isumagumi isumatunasugaluni, iñugruiññaich isummasiatitun isummatigikamir­ruŋ isumattun, ilaa isumalluaġiiġḷi isumattutinikkumauq God-im isu­mattutaanik.
Qanuq isumattutaat ukpiŋaitchuat asiḷiqqutauruq God-mi. Taamna sivuniġivlugu aglausimaruq Bible-ni inna, “God-im isumatusaaruat pisaupkaġaġigai ilaisa pisaasuqsaaniaġutaannun.”
Aasiisuli aglausimavsaaqłuni, “Atanġum iḷisimagai isumaŋich isu­maturuat asiḷiqqutautilaaŋat.”
Tamatkua tainnainniġmata, kiñaliqaa uqavigaaġutiqaŋaiḷḷi iñuich nalliŋiññuktuġniḷuni atautchimunmuktaqtuat, qanuq supayaat pigigisi ikayuqsaqłusi,
Paul-lu Apollos-lu Cephas-lu God-im nunaŋalu iñuggullu tuqqullu paŋmapak iñuuniqsiḷu, iñuggutigiyumaakkaqsiḷu, iluqaisa pigigisi,
aasiisuli Christ pigigaasi, aasiiḷivsauq Christ God-im pigimmigaa.
Christ TiliraŋiUvagut iḷisaurrit isummatigiraksraurugut Christ-mun kivgaġini­ḷuta, aitchuusiaqaqłuta savaaksrapiaġatamik iḷisaurriruaguluta God-im iḷumun ittuaŋanik kaŋiqsiñaiñŋaruamik sivuani.
Tavraasii kivgat niġiugiraurut ataramik ukpiġnaqtuksraupiaqługich.
Kivgalluatauŋavik uvaŋa? Qanupayaaq ilivsi allallu iñuich isummati­gigaluaqpanŋa uŋiarrisaġiŋitkiga. Uvamnun-unnii pimaqłuktualiŋit­chuŋa.
Isummatigiŋitchuŋa pasiñaġumiñaġluŋa kivgaumaqłuŋniḷuŋa, aglaan taamna sivuniqaŋitchuq pasiñaġumiñaiññiḷuŋa. Ataniq isivġii­ruq uvamnik.
Uqaġnasi iñuich pasiraksraġuġniḷugich isivġiġvium sivuani, Atanġum qaiviksraŋata sivuani. Atanġum qaigumi, ilaan salapqiġñiaġai iluqaisa iriqsimaruat, suli salapqiġḷugich iñuich nalunaqtuakun sivunniuġuti­ŋich. Tavraniasii iñupayaaq nalaunŋaruakun God-im akiḷiġñiaġaa.
Aniqatiit, uvamniglu Apollos-miglu urriqasiŋaruŋa anniqsuqsaqłusi, iḷitchitquvlusi qanuq iñuusiksravsiññik uvaptiktun tuvraġlugich Bible, nallipayaaqsi kamasaaquŋił̣ł̣ugu, iviġaumaġiłhaaquŋił̣ł̣ugu iñuk atau­siq allamiñ iñuŋmiñ.
Anniqsuusiat pigikkasi iluqaġmiŋ God-miŋŋaqtaurut. Aasii aitchuu­siaġiniqavsigik, summan uqavigaaqpisi aitchuusiaġiŋitchuatun iḷivḷu­gich?
Ilivsi Corinthians isummatigisaaniktusi ilivsiññun pigiliutianig­nivḷugich iluqaisa pigisuktasi. Isummatigisaaniktusi ilivsiññun piiḷḷiu­ŋiññivḷusi quviasaaġusianik qiḷaŋmiñ. Isummatigirusi ilivsiññik umia­liktun iḷivḷusi, kamanałhaaġnivḷusi uvaptiŋniñ, aasii pigiraksraġiŋił̣ł̣u­gich uvagut iḷisaurrutivut. Umialliqsimanniquyumagaluaġmigivsi umialiktitun, piqatauyumiñaqsiḷuta atanniqsimannignivsiññi.
Iḷaanni isumasuuruŋa God-mun aqulliqpiaġuutipkaġasugaluta tak­łauriruani iñuŋni, uvagut tililauruaguut, tigutaaqtatun tuqutauyasirua­tun, qiñiqsitaaliutivluta isuannun akimavlutiŋ aŋiḷġaqtuat takłaurivḷu­tiŋ, takunnaqtitchukłuta iñuŋnullu isaġuliŋnullu atunim.
Isumakkusiaqaqtugut isumalluaġiitchualivḷuta Christ pisigivlugu, aglaalli ilivsiññun isummatigirusi isumaturualivḷusi ukpiqtuasii. Aasii­suli uvagut suaŋaiññiraurugut ilivsiḷi isummatigipkaqtillusi suaŋarua­livḷusi. Kamanaqtualiraummiusi aglaalli uvagut suuŋitchualirauvluta.
Paŋmapaŋmun-aglaan ikarraġmun kaaksiurugut imiġuksiuvlutalu, annuġaagiḷḷiuġmiugut, pimaqłuktaqtauvluta, aimaaġviiñmiugut.
Siġġaqinialgiñmiugut savautigivlugich argavut. Uqamaqłuurrau­kapta, quviasaaqłiirugut, nagliksaaqtitaukapta igḷutuutirugut.
Saŋutaukapta iḷammiuġniḷuktugut. Irrusiñiŋarugut paŋmapaglu irrusiġigikput suaqłuŋisun nunam natiġluŋisun supayaam.
Aglaŋitkitka taapkua kanŋusaaqsaġlusi, aglaan siḷġiqsuqsaqłusi piviuttaġikkaptun miqłiqtuptun.
Kisiññaitchuanik-unnii iḷisaurriqaġaluaġuvsi qapiŋaisaaqtiksravsiñ­ñik ukpiġutivsiññi, atausisualuŋmik iñuŋmik piqaqtusi aapaummatun ittuamik ilivsiññun, qanuq uvaŋa aapauruatun ilivsiññun alġaqsruuti­giŋagiga tusaayugaaġiksuaq, aasii ilivsi anitqiŋarusi ukpiqłusi Christ-mun.
Tuvraqupiaqtuŋaasii ilivsiññun.
Aasii ikayuqsaqłusi tainna pitquvlusi, tiligiga ilivsiññun piviuttaġi­raġa ukpiġnaqtuaġlu Timothy, miqłiqtuġimmatun itaġa pisigivlugu ukpiqtuaguŋaniŋa uvapkun. Itqaqtinniaġaasi iñuuniaġusimñik atau­siŋŋuqatigikapkuqaŋa Christ, uvaŋa iḷisaurrisiptuttauq sumiḷiqaa aŋaayyuliqiruani.
Iñuich iḷasi arguaŋarut, qaiñiaŋiññasugaluŋa ilivsiññun.
Aglaan ullayasigivsi, Atanġum pisuutigikpagu, iḷitchuġiniaqtuŋa arguaŋaruat tamatkua uqaqpagaaqsiññaqtilaaŋannik naagga piqapiaq­tilaaŋannik God-im suaŋŋataanik.
Qanuq God-im atanniqsimmataa iñuŋnun uqaqsiññaġniġuŋitchuq, iñuuniġuruq God-im suaŋŋataagun.
Sutquyumavisi? Ullagniaqpisi tatavsaġiaġlusi, naagga piviuttaq­qunmi
Naaggauvva arguaŋamarusi. Isumaaqpałhaaqtuksraugaluaqtusi. Iñuk taamna allatuqtuaq anitauli akunnavsiññiñ.
Nayuqtigiŋitkaluaŋŋavsi, isumaaluutigipiaġataġiga taamna, irrusi­ñiktuŋaunnii nayuġmatun iḷivḷusi aasii isivġiivḷuŋa pisivlugu Ataniq Jesus Christ.
Isivġianikkiga iñuk taamna allatuqtualivḷugu. Kasimakavsi iḷisimaa­niŋavlugu isivġiutiga pisivlugu Ataniqput Jesus,
aitchuutigiraksraġigiksi taamna aŋun Satan-mun naŋiliġumauq timi­miñi aasii tuquluni, ilitqusia annaurrauyumauq Ataniqput Jesus Christ qaitqikpan.
Uqavigaaġniqsi nakuuŋitchuq. Iḷisimagiksi mikiruurakkaluam imaksram puvlaktitchuugaa iluqaan akutaq. Tainnatuttauq piḷuun akunnavsiññi pipkaivsaaġniaġmiuq piḷuutivsaamik.
Piḷuusiqinasi qanuq iñuuruksraurusi piḷuutaiḷḷusi, Christ tuquŋaruq piiqsaqługich piḷuutivut.
Jew-guruat itqaġmatun qulaurrusiqivik niqinaqivlutiŋ, tuqułługu imnaiyaaq suli niġivḷutiŋ puvlaksautaitchuamik punniġmik, uvagut­tauq qulaurrusiqimmatun pimmiugut. Christ God-im imnaiyaaŋatun ittuq tuqutauŋaruaq pisigivluta, aasiiḷi niġiḷakput puvlaksautaitchuaq punniq arriqaqtuaq piŋŋuaġutauŋitchuamik iḷumun ittuamiglu, niqigi­ŋaiġḷugu utuqqauruaq puvlaksautilik punniq, arriqaqtuaq uumikłiġ­ñiġmik pigiitchuamiglu.
Aglaŋaruŋa ilivsiññun tuyuutimni piqatiqaquŋił̣ł̣usi allatuqtinik iñuŋnik.
Sivuniġiŋitkitka suuramikunnii piqatigiŋaiqukapkich avuunnaaqtu­qulugich allatuqtauruat mattumani nunami naaggaunnii siŋñaturuat tigligayuktiqpaiḷḷu naaggaunnii ukpiqtauruat God-auŋitchuanun, qanuq tainna piñiaġuvsi aullaqtuksrauniaqtusi nunamiñ.
Aglaan tuyuŋagivsi piqasiqsuquŋił̣ł̣usi kiñapayaaq ukpiqtuaguqa­tiksi piḷuusiqikpan allatuunmik, naagga siŋñanmik, naaggaunnii ukpiqtauruamik God-auŋitchuanun, uqamaqłuurrisuuruamiglu, taaŋ­ŋaqtauruamiglu, naagga tigligayuktiqpauruamik. Sumikunnii niġiqati­giraksraġiŋitkiksi tainnasiq iñuk.
Suniaġlugich isivġigaksraġivik ukpiŋaitchuat? Ukpiqtuaġuŋaruat kisiisa isivġigaksraġigivut.
God-im isivġiġai tamatkua ukpiqtuaguŋitchuat. Anitchiuŋ piḷuusiqi­rauruaq iñuk akunnavsiññiñ.
Uqaqsitaaġviŋmuutinagich UkpiqtuaguqatisiIḷari uqaġlaqutiqaġumi ukpiqtuaguqanmiñun, uqaġlaqutini iłuaq­sipkaġniagaksraġiŋitkaa isivġiqsimun ukpiqtuaguŋitchuamun, aglaan iłuaqsipkaġumiñaġaa ukpiqtuaġuŋaruamun. Kanŋusuktuksrau­rusi ukpiŋaitchuamun iłuaqsruqtinnavsiuŋ.
Naluvisi tamatkunuŋa ilaaguaqtauŋaruanun God-mun isivġiġumaaq­tilaaŋanik nunam iñuŋi? Isivġiġumaaġniqavsigik iłuaqsruġumiñaġa­luaġmigisi aŋiŋitchuat uqaġlaqutit.
Nalummivisi-suli isivġiiyumaaqtilaaptiŋnik isaġuliŋnik? Nalupqinait­chuamik iłuaqsiriyumiñaqtugut uqaġlaqutinik paŋmapak iñuuniptiŋni.
Tavraasii tainna uqaġlaqutinigniġuvsi iłuaqsrugaksranik, isivġiqsik­sraqtuksrauŋitchusi iñuŋmik pisuiññiqsrauyumiñaqtuamik aŋaayyuli­qiruani.
Kanŋusaaġniaqsaagaluaġivsi. Iñuitpaimña atausiuramik-unnii akun­navsiññi isumattutiqaqtuamik iłuaqsiriyumiñaġluni uqaġlaqutiŋiññik iḷauruat ukpiqtuanun aniqatinun.
Unauvva piḷġusiġiłhaaġiksi. Aniqatim uuma uqaġlaqutini allamun aniqanmun, iłuaqsipkaġniagaqsiraġigai ukpiqtuaguŋitchuamun isiv­ġiqsimun.
Uqaġlaqutiqaġniq avanmun sivuniqaqtuq akiiḷipkaqtuamik piḷuunmun. Uqaġlaqutiqaqsaaniġmiñ, killukuaqtausitchiunnii, saglu­taqtausitchiunniiḷu.
Aglaan-uvva ilivsi killukuaqtałhamaaġniqsusi saglutaġaqługiḷḷu allat, nanmiñiq-unnii aniqatisi ukpiġunmi.
Nalupqinaitchuamik iḷitchuġiŋarusi tamatkua iñuich nalaunŋasiŋait­chuat sivuġaani God-im qiḷaŋmukkumiñaisilaaŋannik, God-im atan­niqsimavianun. Sagluqiraunasi, iñuuruat piḷuunmi tamatkualu ukpiq­tuat God-auŋitchuamun, allatuqtillu naaggaunnii atunim timiqaġa­luaŋŋaġmiŋ atuutiruat pigiitchuakun,
naaggaunnii tigguuraqtit sigñaturuallu taaŋŋaqtillu uqamaqłuurri­riḷḷu tigligayuktiqpaiḷḷu qiḷaŋmukkumiñaitchut God-im atanniqsima­vianun.
Qaŋauvlugu iḷasi tainnasiuŋagaluaġmiruat. Aglaan paŋmapak salummaqtauŋavlusi piḷuutivsiññiñ, ilaaguaqtauvlusi God-mun, aasii ilaan akuqtuqłusi nalaunŋarualivḷusi, qanuq Ataniq Jesus Christ tuqu­ŋaruq pisigivlugich piḷuutisi, aasii God-ipta Ilitqusiġiksuaŋan ukpiliq­sinŋagaasi.
Atuqsigik Timisi God NanġausiaqaġumiñaqsiḷuguSupayaat piñaiḷauŋitchut uvamnun, tainna uqaġuurusi. Aakka­luaq, aglaan supayaat anniqsuił̣haiññalaiñmiut. Supayaat piñaiḷauŋit­chut uvamnun. Aakkaluaq, aglaan supayaamun atanniqsimaaqtitchu­miñaiñmiuŋa.
God savaŋaruq niqimik niġiraksrauvlugu aqiaqqumiglu niqim akuq­tuqtiksraŋanik, naaggauvva God-im maqulipkaġniaġik iluqaaktun. Aglaan iñuum timaa savaaguŋaitchuq, allatuutigitqulugu. Aglaan savaaguruq savautigitquvlugu Ataniġmun, aasii Atanġum aŋalataksra­ġigaa.
Tainnatuttauq God-im aŋipkaŋammatun Ataniq tuqqunmiñ, uva­guttauq aŋipkaġniaġmigaatigut ilaan suaŋŋataata.
Nalupqinaitchuamik puttuqsriŋarusi Christ-mun pigitilaaŋiññik timisi. Timaan iḷagimmatun itkai. Taamna tainnainman, uvaŋa tigu­niaqpigu iḷaŋa Christ aasii iḷaliutipkaġlugu aġnamun allatuqtimun? Naaggapiaġataq.
Nalupqinaitchuamik puttuqsrirusi aŋun iḷaliutiruaq inmiñik aġna­mun allatuqtauruamun timiqasiutitilaaŋanik, qanuq Bible-ni aglausi­maruq inna, “Malġuuruak atausiŋŋuġniaqtuk.”
Aglaalli iñuk iḷaliutiruaq Ataniġmun atausiŋŋuqatauruq ilaanun ilit­qutchimi.
Iḷisimapiaġataqtusi timisi aŋaayyuvigitilaaŋiññik Ilitqusiġiksuamun God-im aitchuutigiŋakkaŋanun ilivsiññun. Ilivsiññik pigiŋitchusi,
qanuq tauqsiagurusi akiḷiqł̣usi tuqqutaanik Jesus. Taamna pisigi­lugu, aŋalatchigik timisi God nanġausiaqaġumiñaqsiḷugu.
Apiqqutit KatitinnikunPaŋmapak sivuniġilavut qanuqirrutit tuyuutitigun apiqsruqtuuti­girasi. Piḷḷuatauruq aŋun nuliagitkumi.
Aglaan pisigilugu ikł̣igutchaktitauniaġniq allatuunmun, iñullaa nan­miñiq nuliaqaġli suli aġnallaa nanmiñiq uiqaġluni.
Aŋun taŋŋiimaaqtuksrauruq uiguruam piraksraŋiñik nuliamiñun, tainnatuttauq aġnaq piruksraummiuq uimiñun. Avanmun anniqsuuti­giiksuksrauruk pigiraksraġikkaġmikkun.
Nuliaguruam kisimiñun pimaaqtuġumiñaitkaa timini, uiŋata pigim­migaa. Tainnatuttauq uiguruam kisimiñun pimaaqtuġumiñaiñmigaa timini, nuliaŋan pigimmigaa.
Pisuŋirrutinatik avanmun aglaan sivunniullaŋaguptik qanutun killik­sriġḷutik aŋaayyuuqtuallagniksraptiŋnun. Aglaan atautchimuvsaaġu­mautik, iḷaanni Satan-gum ikł̣igutchaktinniaqpiaġaatik pisigilugu aŋa­lalluatalguiññiqtik ilivsiŋñun.
Taamna uqausiġigiga, tuvaaqatinigukpan iñuk piñaġumiñaqsivḷugu, pitqurriutipiaġlugu piŋitkiga.
Piyummatigigaluaġmigiga iñupayaaq iñuuniallatquvlugu tuvaaqa­taiḷḷuni uvaptuttauq, aglaan ukpiqtuallaat inmikkun aitchuusiaqaqłu­tiŋ God-miñ, iḷaŋich tuvaaqatinikkumiñaqłutiŋ, aasiivsauq allat tuvaa­qataiḷḷutiŋ.
Tuvaaqatiniŋaitchuanun uiḷgaŋaruanullu uqallaktuŋa, iłuaqtua­gunivḷugu iliŋich itpata tuvaaqataiḷḷutiŋ uvaptun.
Aglaan aŋalattaġilguitparruŋ inmun qaunakkutilluataq tuvaaqatinik­tuksraurut. Qanuq iłuałhaaqtuq tuvaaqatiniktuni, ataramik nagriaġip­kaġniġmiñ timim pisuutaanun.
Tuvaaqatiniŋaruanun piraksriiruŋa, ami uvaŋapiaŋiḷaaq aglaan Ataniq, nuliaguruaq avinnani uimiñiñ.
Aglaan avinniġumi, tuvaaqataiḷaġli naaggaqaa iḷammiutqigḷi uimi­ñun. Aasiisuli piraksriiruŋa uiguruam avitaksraġiŋitkaa nuliani.
Allanulli uqallaktuŋa, Ataniŋiḷaaq, kiñaliqaa aniqan tuvaaqati­qaqtuaq ukpiqtuaguŋitchuamik, aasii aġnaata iviġaumagilugu iñuuqa­tiginiŋa ilaa, ilaan avitaksraġiŋitkaa aġnaqtiŋ.
Tainnatuttauq kiñaliqaa aġnaq tuvaaqatiqaġumi ukpiŋaitchuamik, uiŋata iviġaumagilugu iñuuqatigikpagu, aġnaata avitaksraġiŋitkaa uiñi.
Qanuq ukpiŋaitchuaq uiŋa atausiŋŋuqatauŋavluni ukpiŋaruamun nuliamiñun katitinnamiŋ, qallił̣haaqtuq God-mun tuvaaqatiniŋaiññiġ­miñiñ ukpiqtuamik. Tainnatuttauq ukpiŋaitchuaguluni nuliaguruaq qallił̣haaġmiuq God-mun atausiŋŋuqatigiŋavlugu uiñiktaani ukpiqtua­guruaq. Tamatkua tainnainŋitpata, miqłiqtusi avinŋanayaqtut God-miñ, tainnainniġmata iliŋich ilaaguaqtaurut God-mun.
Aglaan ukpiŋaitchuaq tuvaaqatauruaq avitchuaqsikpan, tainna piḷi. Tainna pianikpan, ukpiqtuaguruaq, aŋun naagga aġnaq, pituummi­ŋaiqsuq tuvaaqanmiñun. Qanuq God-im ququaŋagaatigut iñuutquv­luta aŋuyautairrunmi.
Nuliaguruatiin, avinŋitkupku uigikkan iḷaanni annaurraupkaġnia­ġiñ. Tainnatuttauq uiguruatiin, avinŋitkupku nuliaġikkan iḷaanni annaurraupkaġniaġmigiñ.
Iñuusitchi God-im Iñuutqutaa TuvraġluguAglaan sivunniiguvsi tamatkuniŋa nalupqigiŋiḷḷugu piyumausi iñuutilaaqsi God-im sivunniutaa tuvraqługu ilivsiññun, illusi irrusiġi­ŋaravsiññi ukpiqqaaqavsi. Taamna pitqurriutigigiga iluqaiññun aŋaay­yuliqiruanun sumiḷiqaa.
Uvvauna sivuniġigiga. Ukpiqtuaġuŋaruaq nalunaiñŋutaqaaniŋa­gumi timimiñi Jew-guruatun, ukpiqtitauŋaiñŋaġmi, piiġñiataŋaiḷḷiuŋ nalunaiñŋutani. Aasiivsauq ukpiqtuaġuŋaruaq nalunaiñŋutchiqsau­ŋaiñŋaġmi Jew-guruatun, nalunaiñŋutchiġñiataktuksrauŋiñmiuq.
Qanuq nalunaiñŋutchiqsauniq naagga nalunaiñŋutchiqsauŋaiññiġḷu suliqutauŋitchuk God-mun. Naumałhaaqtuq kamagiruni God-im pit­quraŋi.
Iñupayaaq iñuuruksrauruq irrutchimi irvigikkaġmiñi ukpiqtitauq­qaaqami.
Kivgauruaguŋavich ukpiqtitauqqaaqavich? Suliqutiginagu. Aglaan atanġiqsitauyumiñaġuvich, piññaktaaġisaġniaġumagiñ piviksriqsaugu­vich.
Iñuk kivgaullaġmi ukpiliqsitauŋaruaq Ataniġmun, atanġitchuq Atanġum sivuġaani. Tainnatuttauq iñuk kivgauŋitchuaq ukpiliqsitau­kami, Christ-mun kivgaliutiruq.
Christ tauqsiŋagaasi, akiḷiutivlusi tuquvluni pisivlusi. Tavraasii ilaa kamagiłhamaagaksraġigiksi tamatkunaŋŋaunnii atanaurauruaniñ nunami.
Tavra aniqatiit qanusipayaami irviqaŋagumi iñullaa ukpiqtitauq­qaaqami, tavrani illi piqatigilugu God.
Apiqqutit Tuvaaqatiniŋaitchuatigun UiḷgaŋaruatigulluPaŋmapagli sivuniġilugich tuvaaqataitchuat, pitqurriutiksrait­chuŋa Ataniġmiñ. Aglaan ukpiġnaqtuaguvluŋa kivgaunimni naglik­tuutaagun Atanġum, qaitkiga uvaŋa isummatiga.
Isumaruŋa nalaunŋanasugalugu iñuk iñuukpan irrusiġikkaġmisun, pisigilugu tavraġuqtuaq iłuiḷḷuġun.
Tuvaaqatiqaqpich? Avinniaqsaanak. Tuvaaqataitpich? Tuvaaqatai­ḷaaġiñ.
Uvva una sivuniġigiga aniqatiit. Savaurriviksraq Ataniġmik sivikłi­piaġataġman, paŋmapaŋmiñ-aglaan tamatkua tuvaaqatiqaqtuat savau­tilirruŋ Ataniq tuvaaqataitchuatun iḷiḷutiŋ.
Tainnatuttauq ipiqtusuutit, naagga quviasuutit, naagga suġalġich piñaiḷutchiqsuqtaksraġiŋitkaatigut savaurriñiksraptiŋniñ Ataniġmik.
Tamatkualu atugaqaqtuat nunam piŋiñik piññagniaqsiññaġniġmun iñuuŋaiġḷutiŋ, qanuq manna nuna suġauttaqtuummaġmi piiġumaaq­tuq.
Isumaaluutiqaquŋitkivsi. Tuvaaqataitchuaq isumasuŋaiññaġuu­ruq qanutchikun savautiyumiñaqtilaaŋanik Ataniq, ataramik iviġaguk­ługu.
Aglaalli tuvaaqatiqaqtuaq isumasuŋaiññaġuuruq nunam suġautaŋi­ñun, qanuġlugu iviġagumavlugu nuliani.
Tainnainniġman, iviġagniatagligik iluqaaktun Ataniġlu nulianiḷu. Tainnatuttauq tuvaaqataitchuaq aġnaq isumaqasuŋaiññaġuuruq qanuġluni savautilluatapiaġumiñaqtilaaŋanik Ataniq iñuggunmiñik iluqaanik. Aglaalli tuvaaqatiqaqtuaq aġnaq isummatiqasuŋaiññaġuu­ruq nunam suġauttaŋiñik, iviġagumavlugu uiñi.
Uqautigivsi tamatkuniŋa ikayuqsaqłusi, suli iñuuniaġniq siġḷiġnaiq­saqługu ilivsiññun. Pitqugivsi sunik nalaunŋaruanik savautilluataquv­lugu Ataniq pisuqtilaavsisun avigaaŋaŋaiġḷusi.
Iññuk piksrautigiiksinŋaruak katititchumaŋaiġumiŋ pisigilugu savaurriñiq Ataniġmik aasii aŋutim piḷḷuatapiaŋaiqpagu tuvaaqatik­srautini katitinŋaiḷġataqłutiŋ utuqqalisaiññaġmipkaġlugu suli ilaan pisuutini ilaanun suaŋavluni, katitillik. Taamna piḷuutaiuŋitchuq.
Aglaattauq aŋun sivunnipiaŋagumi katitinŋisaaġugluni nuliak­sraunmiñun, isumaqaġumi katitinŋaisaallagugluni pisigilugu aŋalallua­taqługu kipiġniuġutini nuliaksraunmiñun, katitinŋaisaaġumi piḷḷuataġ­miuq.
Tavra taamna katitittuaq nuliaksrautigikkaġmiñun piḷḷuataqtuq aasii taamna katitinŋaitchuaq piḷḷuatałhaaġniaqtuq.
Nuliaguruaq pituummiruq uimiñun iñuuniqtutilaaŋatun uiñi. Uiguruaq tuqukpan, nuliaguruaq atanġitchuq tuvaaqasiutisukkumi kimik pisukkumi, aglaan uiñigluni ukpiqtuaguruamik.
Aglaalli uvaŋa isummatimni quviasułhaaġniaqtuq kisimġiuqtua­ġumi. Piraksriġasugigivsi taavrumiŋa Ilitqusiġiksuaŋaniñ God-im.
Apiqqun Niqitigun Aitchuutauruatigun IñuuraqpaŋnunPaŋmapak tuyuġivsi sivuniġivlugu tuyuutivsiññi apiqsruutiksi, niġiñikun niqinik ilaaguaqtauŋaruanik iñuuraqpaŋnun. Taavru­muuna apiqsruutikun, iñupayaaq isumaqaqtuq iḷisimałhaaġasugaluni allaniñ ukpiqtuaguruaniñ. Tainnatchim iḷisimmatim iñuk kamasaaġu­tiqaqtitkaa, aglaan piviuttaqqutim suaŋasiḷaaġai ukpiġutiŋich ukpiq­tuat.
Kiñaliqaa isumaqaġumi iḷisimasiñasugalugu sunapayaaq, iḷisimanaq­tisiññaġaa nalutilaani.
Aglaan iñuum piviuttaġikpauŋ God, ilaa iḷisimammigaa God-im inmiñun pigitilaaŋanik.
Aasiuvva niġiñikun niqimik ilaaguaqtauŋaruamik iñuuraqpaŋ­nun, iḷisimarugut iñuuraqpak uumaŋitchuq, suli allamik God-aitchuq aglaan God atausiuruq.
Iñuich-unnii isumagaluaqpata iñugiakkasugalugich god-it qiḷaŋmiḷu nunamiḷu, aasii taiḷugich god-inik ataniġniglu,
uvagulli iḷisimarugut atausisualuŋmik God-mik Aapamik, savaŋarua­mik supayaanik, suli ilaa pisivlugu iñuurugut. Iḷisimammiugut atausi­sualuŋmik Ataniġmik, Jesus Christ-mik, ilaagun supayaat savaaguŋav­lutiŋ, suli ilaan aitchuŋagaatigut iñuggunmik isuitchuamik.
Taamnaaglaan ukpiqtuat iḷaŋisa nalugaat. Iñuuniqtutilaamiktun isumasuuŋavlutiŋ iñuuraqpaich uumapiaġasugalugich, aasii niqit ilaa­guaqtauruat iñuuraqpaŋnun ilaaguaqtaunasugalugich iḷumutun god-auruamun. Aasii paŋmapak niġisaqamiŋ tamatkuniŋa niqinik, tutqiiñ­ñiagaqsivḷutiŋ, isumavlutiŋ piḷuksiñasugivlutiŋ.
Niqim nalaunŋasipkaġniaŋitkaatigut sivuġaani God-im. Niġigupta piḷuksiḷaaġniaŋitchugut, suli niġiŋitkaluaġupta nalaunŋasiḷaaġniaŋiñ­miugut.
Qaunakłaaġlusi-aglaan. Irrusiqaġaluaġuvsi niġiḷḷalusi tainnatchiñik niqinik, niġġiñasi, tutqiisaaġniaġuvsiuŋ aniqan ukpiġutaani suaŋaił̣­haaqtuaq ilivsi ukpiġutivsiññiñ.
Qanuq kialiqaa suaŋaił̣ł̣uni ukpiqtuaguruam tautukkumisi niġip­kaqtillusi iñuuraqpaum aŋaayyuviani, ilivsi iḷisimaruasii iñuuraqpaich uumaŋisilaaŋannik, qapiŋaisaaqtauviaqtuq niġiyumiñaqsiḷuni niqimik ilaaguaqtauruamik iñuuraqpaŋnun. Suaŋaiḷḷuni ukpiqtuagugumi aasii tutqiiḷiḷuni,
ilaa piḷuksipkaqtauniaqtuq ilivich niġiñipkun. Tainnaqtitkupku, ili­vich kaŋiqsisiqałhaaġniqpich suksraunġiqsinniaġaa suaŋaitchuaq ukpiqtuaq. Christ tuquŋammiruaq taamna aniqan suksraunġiqsautqu­ŋił̣ł̣ugu.
Tainna piḷuksikavich anniġiñ aniqatin, ilaa suaŋaiḷḷuqtuamik ukpi­ġutiqaqtuaq, piḷuksimmiutin Christ-mun.
Taamna tainnainniġman niqi patchisaukpan aniqanma piḷuksiñik­sraŋanun, suuramikunnii niqituġniaŋitchuŋa patchisausuŋiḷḷuŋa ani­qanma piḷuksiñiksraŋanun.
Tilirauruam AtaniġnaqutiŋiNalupqinaitchuamik ukpiqtuaguruŋa atanġiqsitauŋaruaq. Atan­ġum tiliraġigaaŋa allatituttauq tilirauŋaruatun, qanuq tautuŋagiga Jesus Ataniqput, suli ilivsi ukpiqtuaġuŋarusi Ataniġmun uvaŋa alġaq­sruiñipkun.
Allat iñuich uqaġaluaqpata tilirauŋiññiḷuŋa, tiliraupiaŋaniraksraġi­givsiŋa, qanuq ukpiġutiksi ukpiġnaqsiḷġutauruq Ataniġmun tiliŋati­laamnik alġaqsruitquvluŋa tusaayugaaġiksuamik.
Taavrumiŋa kiggutiqaġuuruŋa iñuŋnun arguasuguuruanun Ata­niġmun tiliŋatilaamnik.
Nalaunŋaruq allatuttauq iñuktitun pamataugupta.
Kisimñuk Barnabas-lu uvaŋalu savaktuiññaġlunuk iñuggutiqaqtuk­srauviñuk, pamatchiugaqtillusi allanik iñuŋnik? Tainna piraksraġiŋit­kiptiguk.
Iñupayaaq akiḷiiḷaitchuq aŋuyaktiġuqsaqami. Suli iñupayaaq naut­chirriikami grapes napaaqtuayaaŋiññik niġiḷaunnani siiġñiaŋiññik piḷaitchuq. Suli iñupayaaq pamiqsaaqaqtuaq immuliviginiaġnagich piḷaitchuq. Tainnatulli iñuk tilirauruaq alġaqsruitquvlugu pamataksra­ġiŋitkaluaġmiuq inmiñik.
Uvaŋa, iñugruiññauruaŋaa, taamna tainna uqallausiġivigu? Naumi. Tainna pitqurat iḷisaurrimmiut.
Pitqurani aitchuutauŋaruani Moses-mun aglausimaruq inna, “Siggu­ġutituġniaŋitkiñ qimukti tunmaqtuaq palauvaksranun amiġaiyaivḷuni palauvaksranik.” Isumavisi God isumaaluuttaqaġasugalugu qimukti­nik kisianik tainna uqallakami?
Naumi. Uvagut isumaaluuttaġiłhaaŋagaatigut, qanuq iñuk nunaliqi­ruaq savaktuksrauruatun niġiugluni iḷaŋiutiniaqtilaamiñik palauvak­sranik, tainnatulli iñuktauq salummairuaq palauvaksranik savaktuk­sraummiuq niġiugilugu iḷaŋiutiniaqtilaani.
Uvagut alġaqsruiŋakapta tusaayugaaġiksuanik ilivsiññun aasii ilivsi ukpiqtuaġuqłusi, pamataksrauŋitpisa?
Allat iñuich qasiḷiaġillakparruŋ pamarrusiaqaġnik ilivsiññiñ, nalaunŋałhaaġaluaqtuq uvagut qasiḷiaġiguptigu pamarrusiaksraq iliv­siññiñ. Aglaan qasiḷiaġiŋaitkikput taamna ilivsiññiñ, qanuq piñaiḷut­chiqsuġuŋił̣ł̣ugu tusaayugaaġiksuaq Christ-kun.
Iḷisimagisi iñuich savaaqaqtuat God-im aŋaayyuvikpaŋani niqiksra­ġuurut aŋaayyuvikpaŋmiñ, suli aŋaayyuliqsiqpaich savaktuat ikipkai­viŋmi iḷaŋiutisuummiut niġrutiniñ aitchuutauruaniñ tavrani.
Tainnatuttauq Ataniq pitqurriiŋaruq tamatkua alġaqsruiruat tusaa­yugaaġiksuanik akiññaktuksrauvlugich tamatkunaŋŋa akuqtuiruaniñ tusaayugaaġiksuamik.
Aglaan uvaŋa atuŋaitkiga nalliatunnii tamatkua nalaunŋarua­kun pamarrusiaqautiksrat, naaggaunnii ukuniŋa tuyuŋitchuŋa piññak­saġluŋa tainnatchimik pamarrusiaksramik. Sugiŋił̣haaġiga tuquguma alġaqsruiḷuŋa akiiḷaaġluŋa tammaiñiġmiñ ilivsiññun alġaqsruiñiksra­mik.
Piraksriusiaqaqłuŋa alġaqsruutigitquvlugu tusaayugaaġiksuaq, kamasaaġutigiyumiñaitkiga alġaqsruiñiq. Alġaqsruiŋitkaluaġuma isu­maapiaġataġniaqtuŋa.
Alġaqsruisuksiññaġluŋa alġaqsruiguma akiḷiusiaqaġniaġaluaqtuŋa. Aglaan uvaŋa alġaqsruiŋitchuŋa pisuksiññaġluŋa, aglaan alġaqsrui­ruŋa God-im aitchuŋavluŋa savaaksrapiaġatamik.
Sumik-aasii akiḷiusiaqaqpik? Quviasuunmik piññaktaamnik alġaq­sruiñiġmiñ tusaayugaaġiksuamik pamarrusiaqaġaluaġnaŋa iñuŋniñ, nalaunŋagaluaŋŋaan apiqsriñiksraġa pamarrusiaksramik tamatku­naŋŋa ukpiqtuaniñ.
Tavra uvaŋa kivgauŋitkaluaŋŋaġma iñuŋmun, uvamnik iḷiuq­tuŋa kivgatun iñupayaanun, uvapkun kiikaa iñuich qanutun ukpiliqu­galuaqługich Christ-mun.
Jew-guruanun iḷisuummiuŋa Jew-guruatun, uvapkun Jew-guruat ukpiliqugaluaqługich. Iñuŋnun pitquratigun Moses-kun qaisauruati­gun iñuuniaqtuanun, iḷisuummiuŋa iñuuniaġusiatitun tamatkua tainna iñuuniaġusiqaqtuat, uvapkun ukpiliqugaluaqługich. Isummatigiŋit­chuŋa uvamnik pituksimarualiḷuŋa iñuuruksrauluŋa tainnaittuatigun piḷġutchisigun.
Jew-guŋitchuanun iñuuniaqtuaguŋitchuanun pitquratigun Moses-kun qaisauruatigun, iḷisuummiuŋa iñuuniaqtuatun pitquraitchuakun, uvapkun iliŋich ukpiliqugaluaqługich. Kipuqłaglugich pitquraŋi God-im piḷaiñmiuŋa tainna pikama, qanuq pitquraŋisa Christ aŋalat­kaanŋa.
Iñuŋnun tutqiiḷiyaruanun ukpiġunmiŋni iñuusuuruŋa tutqiiḷitchai­ḷivḷugich, uvapkun iliŋich ukpiqtuaguquvlugich. Qanupayaaq iñuk irrusiqaġman, ilaatun piñiḷugaqtuŋa pisigivlugu qanusipayaakun piña­ġumiñaqpan iñuich iḷaŋich uvapkun ukpiqtuaguquvlugich.
Tainna pisuuruŋa pisigivlugu tusaayugaaġiksuaq, iḷaŋiutisuk­łuŋa quviasaaġutiŋiñiñ.
Iḷisimarusi aqpaliurraqtuani, iluqaġmiŋ aqpaliurraqtuat akimania­taguurut, aglaan atausiq akiññaguuruq. Iñuunivsiññi Christ-mun, akiññallasivḷuni aqpaliurraqtuatulli pisitchi.
Anaktaqtitun inmiñun qaunagilluataqtuatun supayaatigun, ait­chuusiaġisukługu niaquġun maqullaruaq, tainnatulli uvagut ukpiqtua­guruaguut iñuulluataqtuksraurugut, aitchuusiaġiyumiñaqsiḷugu niaqu­ġun akiññaktaaksraq maquyumiñaitchuaq.
Taamna tainnainman, aqpaliurraqtitun ittuŋa akimasaqłuni aqpat­tuatun, naaggaqaa qakiqtaqtitun akimasaqłuni qakiqtaqtuatun.
Aŋalalluataqtuŋa uvamnik, suli atanniqsimagiga timiga, iḷaanni alġaqsruiŋaqqaaġluŋa allanun, nalliummatiŋaiqsualiñasugaluŋa.
Kiliktuusiat IñuuraqpaktigunAniqatiit, itqaqsiuŋ suna piŋatilaaŋanik iŋiḷġaan maŋŋuuptiŋ­nun nunagluktuami. Nuvuyaŋata God-im aullatiŋagai iluqaisa, suli iluqaġmiŋ pisuaŋarut paliumaruakun nunakun ikaaqługu imaq.
Tamatkunuuna nalautamikkun nuvuyakullu imikullu piqasiutiŋarut Moses-mun, aasii tamatkunuuna paptaiqsaummatun piŋarut Moses-mun.
Aasiisuli iluqaġmiŋ niqiqaŋarut God-im pamarrutiŋiñik aliuġnaqtua­kun,
iluqaġmik-suli imiqaġmivḷutiŋ imiġmik God-im pamarrutaanik aliuġ­naqtuakun. Qanuq imiġiŋagaat imiq maqipkaqtitauruaq aliuġnaqtua­kun uyaġagruaġmiñ, aasii taamna uyaġagruaq arrilisauruq Christ-mun.
God-im qaunagilluataġaluaŋŋaisa, iñugiagniqsrat iviġaummatigiŋait­kai, aasii ilaan suksraunġiqł̣ugich nunagluktuami.
Tavra tamatkua piŋaruat taimani kiliktuutaurut uvaptiŋnun, kilikłuta kipiġniuquŋił̣ł̣uta pigiitchuanun, maŋŋuuruat piḷġusiatitun.
Ukpiqtaunasi sunun God-auŋitchuanun taipkua iḷaŋisa piḷġusiatitun. Taavrumuuna aglausimaruq Bible-ni inna, “Iñuich aquvinŋarut niqi­naqisaqłutiŋ imiġukłutiglu, aasii makinmivḷutiŋ uamitchukłutiŋ.
Uvagut uuktugaksraġiŋitkikput Atanġum qimmaksaliyairrutaa taip­kua iḷaŋisa piḷġusiatitun, suksraunġiqsauruat tuqunaliŋnun nimiġianun kiŋmaqtiłługich.
Suli uqamayuktuksrauŋitchugut iḷaŋisa-suli piḷġusiatitun, suksraun­ġiqsittuat isaġulganun tuqqutim.
Iluqaġmiŋ tamatkua nalautaġikkaŋich piŋarut iliŋiññun, uvaptiŋnun arriḷisautquvlugich, suli aglaaguvlutiŋ uvagut kiliktautquvluta piḷuksit­quŋił̣ł̣uta, uvagut iñuuruaguut aqulliġñi uvluni.
Tavraasii kiñaliqaa isumaqaġumi suaŋarualiḷuni ukpiġunmiñi, qau­nagili piḷuksisuŋiḷḷuni.
Qanupayaaq ikł̣igutchaktinniaqtauguvich, tainnatchikuttauq ilu­qaġmiŋ iñuich ikł̣igutchaktinniaqtauŋammiut. Aglaan God ukpiġna­piaqtuq, ikł̣igutchaktinniaqtaupkaġniaŋitkaatin qaaŋiġḷugu manimmi­yumiñakkan. Ikł̣igutchaktinniaqtauguvich, ilaan akimmasiġñiaġaatin akimayumiñaqsiḷutin.
Taamna tainnainman, uvaŋa piviuttaġivlusi aniqatiitkaa, ukpiq­tuksrauŋipiaqtusi sunun God-auŋitchuanun.
Uqautigivsi isumaturuatun iñuktun iḷivḷusi. Isivġiqsigik ilivsiññik uqaluŋma iḷumun itilaaŋat.
Atanġum nullautchiġvianik pikapta, suli imiqłuta qallugauramiñ quyyatigiŋakkaptiŋniñ ilaanun, iluqata piqatigiiksinmatun pisuurugut, iḷaŋiutiniġmi anniqsuusianun Christ maqipkaqtauŋaruamiñ auŋaniñ. Suli niġikaptigu punniq atautchimiiłłuta, iḷaŋiutimmatun pisuummiu­gut anniqsuusianiñ piruaniñ Christ timaaniñ tuqutauŋaruamiñ uvagut pisivluta.
Aasii pisigivlugu iluqata niġiñiqput atautchimiñ punniġmiñ, uvagut atausiŋŋuqtitaurugut atautchisun timitun.
Uuktuutigilugu una, isummatigisigik Jew-guruat piḷġusiŋich. Tamatkua niġisuuruat niġrutinik aitchuutauŋaruanik ikipkaiviŋmi piqasiutisuurut God-mun.
Uvva iḷisautiniḷukkivsi tamatkua niqit aitchuutauruat iñuuraqpaŋ­nun suuŋitchut, iñuuraqpaitchauq suuŋiñmatun.
Sivuniġigiga ukpiŋaitchuat aitchuikamiŋ ikipkautinik iñuuraqpaŋ­nun, aitchuirut ilitqusiqł̣uŋnun God-mun pigaluaġnatiŋ. Piqasiqsuutit­quŋitkivsi ilitqusiqł̣uŋnun.
Imiġniaŋitkisi tapillugik qallugauraŋalu Atanġum qallugauraŋallu ilitqusiqł̣uich. Iḷaŋiutiyumiñaiñmiusi Atanġum niġġiviŋiññiñ iḷaŋiutilu­siḷu niġġiviŋiññiñ ilitqusiqł̣uich.
Ataniġmun qinnautipkaġniaŋaiqsa, qanuq iḷisimarusi suaŋałhaaŋit­chugut ilaaniñ.
Supayaat piñaiḷauŋitchut, tainna uqaġuurusi. Aakkaluaq, aglaan iḷaŋich ikayuutaulaitchut iñuum ukpiġutaanun. Supayaat piñai­ḷauŋiññigisi, aglaan iḷaŋit-suli qapiŋaisaaġutauŋitchut iñuum ukpiġu­taanun.
Piḷġutchiñi nalaunŋanasugalugich pisuukkavsiññi, anniqsuqsał­haaġlugich siḷallisi piraġutitchi, ilivsiññułhiñaq piŋaiġḷusi.
Niġġisiuŋ sunapayaaq tunirauruaq niqipianik tuniuqqaiviŋmi salap­qiiñiaŋaiġḷusi qanusipayaamik nalupqitchautiksramik isumami,
qanuq Bible-ni uqaluk aglausimaruq, “Nuna Atanġum pigigaa, suli sunapayaaq nunamiittuaq.”
Iḷaŋata ukpiqtuaguŋitchuat aiyugaaqpasi niġiyaqtuqulusi aiyugaaq­tauniġuvsi, niġġisiuŋ sunapayaaq inillaktauruaq sivuqqavsiññun salap­qiiñiaŋaiġḷusi qanusipayaamik nalupqitchautiksramik isumami.
<sup>(28-29)</sup> Aglaan iñuum uqallautikpasi inna, Taamnauvva niqi ilaaguaq­tauŋaruaq iñuuraqpaŋnun, tainnaqpasi niġġiñagu, pisigilugu taamna kiliksiruaq ilivsiññik, qanuq nalupqisukłuni isumamiñi nalaunŋatilaa­ŋanik niġiruni kilikkaasi. Iḷaanni apiqsriñiaġugnaġmiusi, summan­miuvva niġiḷḷaniġa aŋalanniaġmivauŋ iñuum allam?
(-)
Niġiḷḷaanigniġuma supayaamik quyyatigiŋakkamnik God-mun, summan iñuich pasiñiaqpanŋa niqitigun niġikkapkun?
Innauvva ittuq. Niġiñiqsiḷu imiġniqsiḷu naagga sunapayaaq pik­kaqsi, God-im nanġausiaqautigillaliuŋ.
Sumik piññasi piñaiḷutchiutauyumiñaqtuamik iñuich ukpiqtuaġuġ­niksraŋannun, Jew-gugaluaqpata, Greek-gugaluaqpata, naaggaunnii God-mun aŋaayyuliqiruanun.
Piraġutitchiḷi uvaptun. Iviġagniḷułhaaġaġigitka iñupayaat supayaa­tigun pikkapkun. Uvamnun anniqsuġniałhaalaitchuŋa, aglaan allat annaurrautqugaluaqługich.
Aġnat Matuqagaksraġigaich Niaqqutiŋ AŋaayyuruaniPiḷġusiqaġitchi uvaptun tuvraiñiaġmatun Christ-mik.
Nanġaġivsi pisigivlugu itqaumaniqsi, tuvraiñiqsiḷu iḷisaurruti­giŋakkamnik ilivsiññun.
Aglaan kaŋiqsitqugivsi Christ-gum qaukłiutilaaŋanik iñupayaamun, iñuum niaquġimmatun. Tainnatuttauq, uiguruaq niaquummatun inmiuq aġnamun, aasiisuli God niaquummatun Christ-mun.
Kiñaliqaa aŋun aŋaayyuruaq naagga uqaqtauruaq God-mun nasaq­tuqłuni iḷisimanaqtinŋitkaa Christ qaukłiġitilaaŋanik inmiñun.
Aġnam matutuġniaŋitkumiuŋ niaqquni, saliraksraġigai nutchani aŋutitun. Aasii kanŋunaġniqpan aġnaq saliŋamman, matutuġliuŋ niaqquni.
Aŋutim matutugaksraġiŋitkaa niaqquni qanuq ilaa savaaguŋaruq irrusiatun God-im, aasii salapqiqsimavlugu God-im kamanautaa. Aġnavli salapqiagaa aŋutim kamanautaa.
Aġnaġliasii savaaguŋaruq aŋunmiñ. Aŋun savaaguŋaitchuq aġna­miñ.
Aŋun savaaguŋaiñmiuq anniqsuqsaġlugu aġnaq, aglaan aġnaq savaa­guŋaruq anniqsuqsaqługu aŋun.
Tavra aġnam matutuqtuksraġigaa niaqquni nalunaiñŋutaulugu ilaan qaukłiqaqtilaamiñun aŋunmik, isaġulgich iluqaġmiŋ tautuglugu suqpa­giŋitchumagaat.
Aasiivsauq Atanġum sivunniuġutaani aŋutillu aġnallu anniqsuuti­giiksuksrauniqsut avanmun,
qanuq aġnaq savaaguŋagaluaqtillugu aŋunmiñ, aŋun paŋmapak animmiraqtuq aġnamiñ, tamarra supayaat qairut God-miñ.
Nalaunŋatilaaqsiuŋ ilivsiññik. Aġnaq aŋaayyugumi God-mun niaqquni matuiḷḷugu nalaunŋava?
Ilivsi iḷisimarusi iḷisautiraksraitchusi aŋun nuyaqtusiruaq kanŋunaq­tilaaŋanik.
Aglaan aġnam nuyaqtuniŋa qiñiyunaqsiḷġutauruq ilaanun. Qanuq nusaŋi aitchuutaurut ilaanun matugitquvlugich.
Kiñapayaaq uqavaaġumakpan taavrumuuna, uvagut piksraitchugut allamik piḷġutchimik, naaggaunnii aŋaayyuliqiruaŋi God-im.
Atanġum Nullautchiġvia<TS3>(Matthew 26.26-29; Mark 14.22-25; Luke 22.14-20)Aglaan ukunuuna iḷisaurrutitigun nanġaŋitkivsi, qanuq katin­navsi atautchimun anniaġutiłhaaġuurusi nakuurualiqiniġmiñ.
Qanuq-uvva aŋaayyuliaqavsi inmikkuaŋasiñisuugaasi. Tainna kilgu­siaqaŋaruŋa, aasii taamna ukpiġikavsakkiga.
Qanuq inmikkuaŋasiraġaġniq ittuksrausugnaġniqsuq akunnavsiññi, tamatkua iḷumun ukpiqtuaguruat satqummiquvlugich.
Katinnavsi atautchimun, Atanġum nullautchiġvianik niġiŋitchusi,
qanuq niġiñiġmi, iñullaa isagutiraqtuq ilaan niqaunmiñik, allali iñuk kaaktillugu allasuli imiŋasivḷuni.
Suvisi? Aimaaġviqaqtusi niġġiviksranik imiġviksraniglu. Suuŋiḷaġi­gisi aŋaayyuliqiruaŋi God-im tutqiisaaqługich tamatkua piksraitchuat. Qanuq uqallagniaqpik ilivsiññun? Nanġaġniaqpisi taavrumuuna? Naagga, nanġaġniaŋitkivsi.
Qanuq Atanġum salapqiŋagaa uvamnun iḷisaurrutigiŋakkaġa ilivsiññun una. Taivrumani unnuami aitchuutausaġviŋmiñi, Atanġum Jesus tiguŋagaa punniq,
aasii quyyatigiqqaaqługu God-mun, ilaan avguŋagaa aasii uqallak­łuni, Tavra taamna ittuq timiptun aitchuutigikkaptun tuqqutivlusi. Tainna pisiuŋ itqautigilugu uvamnun.
Tainnatun-suli ilaan tiguŋagaa qallugauraq wine-mik imalik nul­lautchianikamiŋ, uqallakłuni, Una wine qallugauramiittuaq ittuq uvaŋa auptun maqipkaqtauyumaaqtuatun, God nutauruakun sivun­niuġurriyumiñaqsiḷugu iñuŋnik tuqqutipkun. Imiġuvsiuŋ piyumagiksi itqautigilugu uvamnun qanutun akulaisigilugu imiġaluaġuvsiuŋ.
Tavra qanutun akulaisigilugu niġiguvsiuŋ punniq imiġlusiḷu qallu­gauramiñ, taavrumuuna maniuġiksi Atanġum tuqqutaa qaitqigñiŋa­nun-aglaan.
Tainnainman taamna, kiñaliqaa niġiruaq punniġmik imiqtuaġlu Atanġum qallugauraŋaniñ nalliummatiŋitchuakun piḷġutchikun, pasi­rauyumiñaqtuq qutchiksuakun isumakkutigiŋiññiḷugu Atanġum tuq­qutaa.
Taamna pisigilugu iñuk qanuqitilaaqqaaqtuksraupiaqtuq inmiñun, aasii niġiḷuni punniġmik imiġluniḷu qallugauramiñ.
Qanuq kiñaliqaa niġiruaq imiqtuaġlu itqaumagiŋiḷḷaan sivuniŋa Atanġum tuqqutaata tatavsausiaksriuqtuq inmiñun.
Tainnauvva piŋavlutiŋ iñugiaktuat iḷasi sayaitchut, naŋittuagurullu, suli iḷasi tuquvlutiŋ.
Qanuqitilaaġuugupta uvaptiŋnun nalaunŋaruakun, Atanġum ilaan qanuqitilaaġayaitkaatigut.
Tavra Atanġum ilaan qanuqitilaaġmatigut aasii paqitaġivluta pasi­raksrauvluta, ilaan tatavsaġayukkaatigut, uvagut suksraunġiqsauqa­tautquŋił̣ł̣uta isuitchuamun piqatigilugich nunam iñuŋi.
Aniqatiitkaa, taamna tainnainman, utaqqisillaayumausi qaku­guliqaa katitkuvsi atautchimun niġisuglusi Atanġum nullautchiġvianik.
Kiñaliqaa kaakkumi niġisuiqsaaġli aimmiḷuni. Qanuq niġiqatigii­kavsi atautchimi, aullasivsi iḷaanni tatavsausiaqaqtitpiaġaasi. Allatigun sutigun piraksriġñiaġivsi qaiguma.
Iḷisimarusi ukpiqtuaġuŋaiñŋavsi asiñuurrauŋarusi aŋaayyusukłusi iñuuraqpaŋnun uqalaiḷanun, aasii tainna pikavsi aŋalatiłłusi tamatku­nuŋa iñuuraqpaŋnun.
Paŋmapak-aasii kaŋiqsitqugivsi taamna kiñaliqaa aŋalatittuaq Ilit­qusiġiksuamun uqallakkumiñaipiaqtuq inna, Jesus suksraunġiqsauli. Suli kiñaliqaa uqallakkumiñaiñmiuq iḷumutun inna, Jesus Atanġuruq, Ilitqusiġiksuam pipkaŋisuaqpani.
God-im aitchuġaatigut iñugiaktuanik allakaaġiiñik ikayuqtik­sraptiŋnik savautiguptiŋni, aglaan atautchim atiruam Ilitqusiġiksuam pigipkaġai iluqaisa uvaptiŋnun.
Allakaaġiiksuat savaaksrat God-mun ittut, aglaan iluqata savautigik­put atausiq Ataniq.
Suli allakaaġiiksuat savaurriñġich inmiut savaaqaqtuni God-im savaaŋiñik, aglaan atausiuruam God-im iluqata savaktitkaatigut savaa­miñik.
Ilitqusiġiksuam iḷitchuġipkaġuugaa God-im suaŋŋataa atausiullaav­luta uvaptigun, anniqsuqsaqługich aŋaayyuliqiruat iluqaisa.
Ilitqusiġiksuam uqaqtillagaa iñuk isumattutikun, allasuli iñuk uqaq­tillavlugu iḷisimmatiqaqtiłługu atausiuruam Ilitqusiġiksuam.
Atausiuruam Ilitqusiġiksuam allaptauq iñuk suaŋalluktuamik ukpi­ġutiqaqtillagaa, suli alla aitchuusiaqaqtillavlugu iłuaqsiriñiġmik atau­siuruam Ilitqusiġiksuam.
Suli Ilitqusiġiksuam allaptauq savaktillavlugu aliuġnaqtuanik, aasii­suli alla iñuk uqaqtaullavlugu God-mun, allasuli iñuk puttuqsrisiqaq­tillavlugu nalliaŋnun Ilitqusiġiksuamullu naagga iḷumun ilitqusiuŋit­chuamullu iñuk aŋalatilaaŋanik, allasuli uqaqtillavlugu iñugiaktuanik uqautchiñik naluraŋiñik, aasiisuli sut uqautigikkaŋi, allamun iñuŋmun mumiksillavlugich nalugaluaġmiruamun taavrumiŋa uqautchimik.
Iluqaġmiŋ tamatkua ikayuusiat aitchuutaurut uvaptiŋnun atiruamiñ Ilitqusiġiksuamiñ atausisualuuruamiñ, aasii autaaqługich atausiullaav­luta uvaptiŋnun, aitchuutit isummatigikkani pigiraksraġivlugich uvap­tiŋnun.
Timi Atausiq Sulliñiqaqtuq IñugiaktuanikQanuq timitun atausiuruatun aasii iñugiaktuanik sulliñiqaqłuni, suli iluqaġmiŋ iḷaŋi timim iñugiakkaluaqtillugich atausiuvluni timi, tainnatuttauq atausiŋŋuqatigiŋagikput Christ,
qanuq atausiullaavluta iḷaummatun ittugut Christ timaanun. Ilitqu­siġiksuam atausiuruam iluqata atausiŋŋuŋagaatigut, atautchisun timi­tun, paptaiġutikun Jew-gugaluaġupta naagga Jew-guŋitkaluaġupta, kivgaugaluaġupta naagga kivgauŋitkaluaġupta. Aasii atausiuruaq Ilit­qusiġiksuaq aitchuutauruq atausiullaavluta uvaptiŋnun.
Timi sulliñiqaqtuq iñugiaktuanik. Atausił̣hiñauluni sulliñiġuŋit­chuq.
Isigaich uqallakkumiñaqpata inna, Uvaŋa argauŋił̣ł̣uŋa timim sulli­ñiġiŋitkaaŋa. Taavruma uqallautim iḷauŋaipayaaġumiñaitkaa timi­mun.
Suli siun uqallallakpan, Qanuq irauŋił̣ł̣uŋa sulliñiġiŋitkaaŋa timim. Taavruma uqallautim iḷauŋaipayaaġumiñaiñmigaa timimun.
Timi iluqani iraukpan, iñuk tusaallayumiñaitchuq. Timi-suli iluqani siutaukpan, iñuk naiḷaiññayaġmiuq.
Aglaan God-im tainna savaŋaitkaatigut. God-im savaŋagai timivut iñugiaktuanik sulliñiqaqługich, aasii ilaisigullaa inillakługich timim sulliñillaaŋa sumun pisukamiuŋ.
Timi iluqani atausił̣hiñauluni sulliñiġugaluaqpan timaunayaitchuq.
Aglaan God-im savausiatun timimik, iñuk timiqaqtuq atautchimik sulliñiqaqtuamik iñugiaktuanik.
Iri uqallakkumiñaitchuq argaŋnun, Anniqsuutigiŋitkikpiñ, naaggaunni niaquq isigaŋnun, Anniqsuutigiŋitkikpiñ.
Aglaanuvva, iḷaŋi timim qiññaqaqtuat anniqsuutauvigruaŋitchua­tun piitchuipiaqtut.
Aasiisuli tamatkua timim sulliñiŋi qiñiyunapiaŋitchuat isummatigil­luataġuummigivut qanuq piitchuiñmiut. Suli sulliñiŋi timim kanŋugi­ravut taalutaqaġivut.
Qaunagilluatałhaaġivut tamatkunaŋŋa timim sulliñiŋiñiñ kanŋugi­ŋisaptiŋniñ. God-im savaŋagai timivut, uvaptiŋnun qaunagilluatałhaa­quvlugich timim iḷaŋi isummatigikkavut anniqsuutaupiaŋiññasugalu­gich.
Tainna God-im sivuniqaŋagaa timi itquvlugu, sulliñipayauraŋi timipta atautchisun itquvlugich, qaunagilluataquvlugich iluqaisa atu­nim. Tainnatun God sivuniqaŋaruq iluqaisa ukpiqtuat iñuuniaqatigii­quvlugich atilutiŋ.
Atausiq iḷauruaq isumaaluusiqpan, iluqaġmiŋ iḷauruat isumaaluuti­gigaat, naagga atausiq iḷauruaq isumakkusiaqaġluataqpan, iluqaġmiŋ quviatchaktaurut.
Iluqavsi atausiurusi, iñullaaguvlusi sulliñiġimmatun Christ timaata itkaasi.
Aasii aŋaayyuliqiruat akunġanni God piksraŋaruq sivulliġivlugu, iñuich tilirauvlugich alġaqsruitquvlugich, igḷuani uqaqtiksranik God-mun, piŋayuagni iḷisaurriksranik, maanna aliuġnaqtuanik savallarua­nik, tamatkuniŋalu iłuaqsiriḷḷaruanik, ikayuiruksraniglu, ataniġnaquti­qaqtuallu, uqallaruallu allakaaġiiñik uqautchiñik naluramiŋnik.
Uvva inna. Tamatkiġḷutiŋ ukpiqtuaguruat tilirauŋitchut alġaqsruiy­yaqulugich, suli tamatkiġḷutiŋ God-mun uqaqtauŋiñmiut. Tamatkiġḷu­tiŋ iḷisaurrauŋiñmiut, naaggaunnii tamatkiġḷutiŋ aliuġnaqtuanik sava­laiñmiut.
Iluqaqpiaġmiŋ piqaŋiñmiut iłuaqsiriñiġmik. Suli tamatkiġḷutiŋ uqallasiḷḷaruaguŋiñmiut allanik uqautchiñik naluramiŋnik naagga mumiksiḷḷasiḷutiŋ tamatkuniŋa allanik uqautchiñik.
PiviuttaqqunAitchuusiaqaġaluaġniġuma uqallaniġmik allagiiñik uqautchi­ñik nalukkamnik, uqallaluŋa allatun iñuktitun isaġuliktullu, aasii piviuttaqqutaiḷḷuŋa allanun iñuŋnun, uqaġniġa arriqaqtuq qukiġ­ñaqsivḷugu kausugrukkaŋatitun savił̣hatun.
Suli aitchuusiaqaġmiguma uqaqtauniġmik God-mun, kaŋiqsiḷḷalu­gich iluqaisa sivuani kaŋiqsiḷaisaŋich iñuich iḷisimaluŋa supayaanik, naaggaqaa suaŋapiaġataqtuamik ukpiġutiqaġaluaġuma nuktallalugich iġġich aasii piviuttaqqutaiḷḷuŋa iñuŋnun, anniqsuutauŋitchuŋa.
Aitchuutigigaluaġmigupkich supayaurat pigikkatka iḷiappauruanun iñuŋnun, naaggaqaa timiga ikipkaqtitkaluaġupku pisigilugu tusaayu­gaaġiksuaq, aasii piviuttaqsriŋiḷḷuŋa iñuŋnik, akiḷiusiaksraitchuŋa.
Iñuk piviuttaqsriruaq iñuŋnik allanik qanułłayaitchuq taluġnait­chuġlu killuqsrautaitchuġlu uqavigaaġurriḷaitchuġlu.
Iñuk piviuttaqsriruaq iñuŋnik allanik piġuqtilaitchuq inmiñik salliu­niatalaitchuġlu. Iñuk piviuttaqsriruaq allanik iñuŋnik siŋñataitchuq, piavsayaiñmiuq, suli tumaqsiġiiḷaitchuq sunŋutchaunmiñ.
Iñuk piviuttaqsriruaq allanik iñuŋnik suuramikunnii quviasulaitchuq iñuich piḷuktualiqimmata, aglaan quviasuguuruq iñuich nalaunŋaruali­qimmata.
Iñuum piviuttaqsriruam allanik iñuŋnik manimmiḷḷagai pimaqłuuti­ŋich allat, ataramik ukpiġivlugu nakuuniqsraq iñuktigun, ataramik ququutivlugich pigigñiqsranik allat iñuich, suli manimmiḷgutiqaqtuiñ­ñaqłuni allanun iñuŋnun.
Piviuttaqqun inniaqtuq isuitchuamun. Aglaan aitchuusiaqaġniq uqaqtauniġmik God-mun piiġñiaqtuq, suli aitchuusiaqaġniq uqallasiv­ḷugu iñuk nalukkaŋiñik uqautchiñik nutqaġniaġmiuq, suli aitchuusia­qaġniq God-miñ iḷisimallasivḷugu suna sivuani iḷisimaraiñŋaruaq, piiġ­ñiaġmiuq.
Qanuq iḷitchiŋaniqput paŋmapak naamaitchuq, suli uqaqtauniqput God-mun naamaiñmiuq,
aglaan taimanigu naamasiraugupta qiḷaŋmi, pigiraksraġiŋaiġñiaġi­vut naamaitchuat aitchuusiat.
Taamna uuktuutiqaġumiñaqtuq uumiŋa. Miqłiqtuuŋŋaġma, uqausi­qaŋaruŋa miqłiqtum uqausiatun, suli miqłiqtutun isummasiqaqłuŋa, sivunniuġuuvluŋalu miqłiqtutun. Aglaan agliraksraiqama, aġiuŋagitka miqłiqtut piḷġusiŋich.
Uvvasuli alla uuktuun taavrumuŋa. Paŋmapak uvva qiñiġmatun Christ pigikput taġġaktuutigipiaŋitchuakun, tauttuġluammatun piv­ḷugu. Aglaan taimanigu tautugniaġikput sukuiġḷugu. Paŋmapak iḷisi­małauraqsiññaqtuŋa mikiruamik ilaagun, aglaan taimanigu kaŋiqsim­maġiksipiaġniaqtuŋa, God-im iḷisimmasipiaġataŋatun uvamnik paŋ­mapak.
Tavra iñuich ukpiqsimaniaqtut-suli, niġiugniaqtutsuli, piviuttaqsri­ḷutiglu-suli, aglaan taapkunaŋŋa piŋasuni piviuttaqqutiqaġniq allanun anniqsuutaułhamaapiaqtuq.
Iḷisaurrutivsaat Ilitqusiġiksuam AitchuutiŋigunPiviuttaqsriñiq allanik iñuŋnik kipiġniuġutigiłhaaqsiuŋ supa­yaamiñ. Aasiisuli kipiġniuġutigipiaġmiḷugich aitchuutiŋi Ilitqu­siġiksuam, kipiġniuġutigiłhaaġlugu aitchuusiaqaġniq uqaqtauniġmik God-mun.
Qanuq iñuk uqaqtuaq uqautchimik nalukkaġmiñik uqaqtuq God-mun, uqautiŋitkai iñuich, qanuq iñuum kialiqaa kaŋiqsiḷaitkaa, uqaq­tiłługu Ilitqusiġiksuam kaŋiqsiñaitchuamik uqautchimik.
Aglaalli iñuk uqaqtauruaq God-mun kaŋiqsiñaqtuamik uqaqłuni suaŋasiḷaaġiruq iñuich ukpiġutiŋiññik, qapiŋaisaaqługiḷḷu suli arakłu­gich.
Iñuk uqaqtuaq kaŋiqsiñaitchuamik uqautchimik nalukkaġmiñik, suaŋasiḷaaqtuq inmiñun, aglaalli uqaqtauruam God-mun suaŋasiḷaaġai aŋaayyuliqiruat.
Tavra paŋmapak iluqasi uqaqugivsi allauruanik uqautchiñik. Aglaan kipiġniuttaġiłhaaġiga uqaqtautquyumavlusi God-mun. Iñuk uqaqtauruaq God-mun kaŋiqsiñaqtuakun uqautchikun kamanałhaaq­tuq iñuŋmiñ uqaqtuamiñ kaŋiqsiñaitchuamik uqautchimik, iñuŋmik mumiksaqtiqaŋisuaqpan, aŋaayyuliqiruat ukpiġutaat suaŋasiḷaaġumi­ñaġlugu.
Aniqatiit, ullakkuvsi iḷaanni aasii uqaaqsiḷuŋa allauruanik uqautchi­ñik nalukkavsiññik, anniqsuġayaitkivsi. Aglaan uvaŋa puttuqsripka­ġupku ilivsiññun iḷaŋaunnii iḷumun ittuam, naaggaqaa iḷitchuġipkaġ­lusi iḷumun ittuamik, naaggaunnii alġaqsruiḷuŋa naagga iḷisaurriḷuŋa ilivsiññik, anniqsuusiaqaġniaġaluaqtusi.
Uvva uuktuun. Iñuich atuqtuuraġniḷuŋmata atuqtuurayuiḷḷaġmiŋ suvluaqtuġnanik naagga nuqaqtiliŋnik atuqtuuranik, iñuich naalaġni­ruat iḷisaġiyumiñaitkaat iġiñaŋa atuutim.
Aasiisuli aŋuyaktim atuqtuuraŋa nivliqpan nalupqinaqtuamik nipi­mik, allat aŋuyaktit upisalakkumiñaitchut aŋuyaksaġlutiŋ.
Tainnainmiuq ilivsiññun uqaġuvsi kaŋiqsiñaitchuanik uqautchiñik iñuum kialiqaa kaŋiqsiyumiñaiñmigaasi. Siḷałhiñamun uqaġmatun piñiaqtusi.
Nalupqinaitchuamik iñugiaktuat allakaaġiich uqautchich nunamiit­kaluaqtut, aasii nalliatunnii sivunġiñŋitchuq.
Aglaan uvaŋa kaŋiqsiḷaitkupku iñuk uqaqtuaq uqayuiḷauniaqtuq uvamnun, suli taamna uvaŋaptauq ilaanun.
Tainnatuttauq ilivsi. Kipiġniuqtuagukavsi piqaġumapiaqłusi Ilitqu­siġiksuam aitchuutiŋiñik, apiqsrivigisiuŋ aitchuusiaqaġuglusi nakuu­niqsrauruanik, tamatkuniŋa aitchuusianik anniqsuutauyumiñaqtuanik aŋaayyuliqiruanun.
Tavra iñuk uqaqtuaq nalukkaġmigun uqausikun aŋaayyuruk­srauruq mumiḷḷasuglugu uqausiġikkani.
Qanuq aŋaayyuguma nalukkapkun uqausikun, ilitqusiġa aŋaayyu­galuaqtuq aglaan kaŋiqsiŋitkiga qanuq uqaqtilaaġa.
Tavraasii qanuġniaġniqpik? Aŋaayyuniaqtuŋa uqautchikun naluk­kapkun, suli aŋaayyuniaġmiuŋa iḷisimakkapkun uqausikun. Atuġniaġ­miuŋa iluqaakkun nalukkapkullu, iḷisimakkapkullu uqautchikkun.
Aŋaayyuguvsi nanġaiguvsiḷu sivuġaanni aŋaayyuruat kaŋiqsiñait­chuakun uqautchikun, tamatkua kaŋiqsiŋitchuat Amen-chumiñaitkaat aŋaayyutiksi quyyan, qanuq nalurut sunik uqaqtilaavsiññik.
Quyyavigigiga God uqallakama uqautchiñik naluraiññik iñuich qaa­ŋiqł̣ugu iluqasi uqallaniqsi.
Aglaan itqataukama aŋaayyuruani, uqaġummatiqałhaaqtuŋa talli­matualuŋnik uqaluŋnik kaŋiqsiñaqtuakun uqausipkun, 10,000-niñ uqaluŋniñ kaŋiqsiñaitchuakun uqaġniġmiñ.
Aniqatiit, miqłiqtutun kaŋiqsisiqaġnasi Ilitqusiġiksuam aitchuu­tiŋigun, aglaan irrusiqaġitchi iñuguaksraiŋaruatun. Aglaattauq, ittitchi miqłiqtuuratun kaŋiqsisivsiññi pigiitchuamik.
Bible-ni aglausimaruq Ataniq uqallaŋanivḷugu inna,“Uqautiniaġitka iñutka atuġluŋa iñuŋnik uqausiqaqtuanik allakanik uqautchiñik, allaniḷḷu nunaniŋŋaqtanik, naaggasuli kamaginiaŋiñmigaanŋa, uvaŋa Ataniq uqaqtuŋa.”
Taavrumuuna iḷitchuġirugut kaŋiqsiñaitchuat uqautchich nalunaiñ­ŋutautilaaŋannik God-im suaŋŋataanun ukpiŋaitchuanun sivuniqaq­ługu. Taamna nalunaiñŋutauŋitchuq ukpiqtuanun. Aasiiḷi uqaqtauniq God-mun kaŋiqsiñaqtuakun uqausikun anniqsuutauvluni ukpiqtua­nun, ukpiŋaitchuanun anniqsuutauŋitchuq.
Tavraasii, iluqaġmiŋ aŋaayyuliqiruat aŋaayyuliaqamiŋ uqarraqsik­pata kaŋiqsiñaitchuanik uqautchiñik tamatkua ukpiqtuaġummaġiksi­ŋaitchuat ukpiŋaipiaqtuallu aŋaayyuliaqataukpata ilivsiññun, isuma­niaqtut iluqasi kinnaġuġasugalusi.
Aglaan iluqasi uqaqtauguvsi God-mun kaŋiqsiñaqtuakun uqautchi­kun, ukpiŋaitchuaq naagga ukpilimmaġiksiŋaitchuaq aŋaayyuliaġumi, qanuqpisiiḷḷirauniaqtuq piḷuunmigun ukpiliqsuksrauluni,
ilaan nalunaqtuat isummatiŋi satqummiġñiaqtut ilaanun, aasii pul­luni aŋaayyuviginiaġaa God, aasii uqallausiġilugu God iḷumun akun­navsiññiinniḷugu.
Pialaŋirrun AŋaayyuviŋmiQanuq uqallausiġiniaqpisigu naigḷiḷugu taavruma sivuniŋa, Ani­qatiit? Aŋaayyuliaqavsi, iñuk atuġumiñaqtuq aŋaayyunmik, allali iḷi­saurriyumiñaqtuq, allasuli quliaqtuaġumiñaqtuq God-im satqummik­kaŋanik inmiñun, allali uqaġumiñaqtuq kaŋiqsiñaitchuamik uqautchi­mik, naagga mumiksiyumiñaqtuq uqautauruamik. Sunapayaaq piḷi iñupayaat suaŋasiḷaaqtauyumiñaqsiḷugich ukpiġunmiŋni.
Kisulliqaa uqaqpata kaŋiqsiñaitchuamik uqautchimik, malġuulik iñugiagniqsrat pikpata piŋasutunnii apaigurut, suli aqulligiigḷutiŋ, aasii atausiq mumiksirauluni.
Aglaan mumiksiriksraitpan, aŋaayyuliaqavsi iluqaġmiŋ nipaisaaġ­lich uqaqsiññaġluni isumamiñi inmiñun God-mullu.
Malġuk iññuk naagga piŋasut God-im uqaqtiŋi uqaġlich, aasii allat nalaunŋatilaaġlugu uqautigikkaŋat.
Allaptauq God-im uqaqtaa aquppiruaq tamaani qanimi aitchuusia­qaqpan puttuqsripkaunmik, sivulliq uqaqqaaqtuaq aġiuli.
Qanuq iluqasi uqaqtauyumiñaqtusi God-mun atausiullaalusi, iñuich iluqaisa iḷitchitqulugich suli iluqaisa qapiŋaisaaqtautqulugich.
Iñuk uqaluksriusiaqaqtuaq God-miñ aŋalataġillaruq inmiñik, aasii utaqqiḷugu piviksrani,
qanuq God pipkairuaguŋitchuq piallagniġmik aglaan atiugaġniġ­mik. Tamatkunatun ilaaguaqtauruatun God-mun allani inini aŋaayyu­liaqamiŋ piḷġusiatitun,
tainnatuttauq aġnasi nipaisaaqtuksraummiut aŋaayyuliaqavsi. Qanuq uqaqurauŋitchut, qaukłiuyummataitchuksraurut, pitqurat uqa­luatitun.
Sumigliqaa kipiġniuttaqaġumiŋ iḷisimasuglutiŋ, kaŋiqsiuġlisigik tuvaaqatitiŋ aimaaġviŋmi, qanuq kanŋunaqtuq aġnam uqaġniksraŋa aŋaayyuliaqavsi.
Iłuigivisiuŋ taamna? Iłuigiraksraġiŋitkiksi. God-im uqalua aguiñŋaitchuq ilivsiññiñ, suli kisivsisualuk anniqsuusiaġiŋitkiksi.
Kiñaliqaa isummatigigumi God-mun uqaqtiginiḷuni, naagga puttuq­srisiqaqtinniḷuni Ilitqusiġiksuamun, paaqsaaŋaniaŋitkai aglaatka iliv­siññun, God-mun pitquraġiniḷugich.
Aasii kiñaliqaa paaqsaaŋagumi, tainna kiikaa kaŋiqsisaiḷḷi.
Tavra, aniqatiitka, kipiġniupiaġataġitchi uqaqtausugniġmun God-mun, suli pitchaiḷiñagu uqaġniq nalukkavsiññik uqautchiñik.
Aglaan supayaat pisigik suqpanaipiaqtuakun atiugaġnikullu.
Christ AŋŋisaaAniqatiit, paŋmapak itqaqtitchukkivsi alġaqsruutigiŋakkamnik tusaayugaaġiksuamik ilivsiññun. Taimñauruq tusaayugaaġik­suaq taimani ukpiġiŋakkaqsi, aasiisuli ukpiġiŋaiŋaisaqsi paŋmapak.
Annaurrauyumaaqtusi ukpiġituiññaġuvsigik taapkua tusaayugaaġik­suat, aglaan annaurrauyumiñaiñmiusi iḷumun ukpiŋisuaġuvsi.
Alġaqsruiŋaruŋa ilivsiññun naumaniqsrauruanik iḷisaurrutinik aitchuusiaġiŋakkamnik, taamna Christ tuquŋanivḷugu piḷuutivut pisi­givlugich, taŋŋiqł̣ugich Bible unniqsuqłiisigiŋakkaŋich taavruma sivu­saaġruani.
Suli alġaqsruutigiŋammigiga aitchuusiaġiŋakkaġa, Christ iḷuviqtau­ŋanivḷugu, aasii uvluk piŋayuaŋni aŋipkaqtauŋanivḷugu, taŋŋiqł̣ugich Bible unniqsuqłiisigiŋakkaŋich taavruma sivusaaġruani.
Aasii aŋianikami, Christ tautuktinŋaruq Cephas-mun, maanna qulit malġuŋnun iḷitchitquranun.
Tavra suli tautuktinŋammiuq iñugiałhaaqtuanun 500-miñ aniqatinun atautchimiitillugich, iñugiagniqsraŋich iñuurut, iḷaŋich siñiksaaniŋaga­luaqtut tuqqunmi.
Aqulliannun tamatkua, tautuktinŋammiuq uvamnun, tilirauruamun alġaqsruitquvluŋa aqusaaġruatigun allat tilirauruat.
Kamanaiññiqsrauruŋa tilirauruaniñ, nalliummatiŋitchuŋaunnii tai­rauniġmun tilirauruamik qanuq nagliksaaqtinŋavlugich aŋaayyuliqi­ruat God-mun.
Aglaan paŋmapak irrusiġa irrusiġigiga ikayuutaagun God-im nag­liktuutiqpaŋan. Ilaan nagliktuutiqpaŋa uvamnun asiḷiqqutauŋaitchuq. Siġġaqutigiłhaaŋagiga alġaqsruiñiq tusaayugaaġiksuamik nallipayaa­ŋanniñ-unnii tilirauŋaruat, uvaŋaġruiññaq piŋiñmigiga aglaan God-im nagliktuutiqpaŋata ikayuqłuŋa.
Nallivut uvaŋalu iliŋiḷḷu alġaqsruigaluaġupta ilivsi ukpiliŋarusi.
AŋŋisikputPaŋmapak Christ alġaqsruutauruq aŋipkaqtauŋanivḷugu tuq­qunmiñ, summan iḷasi uqalliavat aŋŋisaiññivḷugich tuquŋaruat?
Aŋŋisaiññiqpata tuquruat, Christ aŋipkaqtauŋaiñmiñiqsuq.
Christ aŋipkaqtauŋaitpan, alġaqsruiñiqput taŋiġitchuq, suli ukpi­ġurri taŋiġiñmiuq.
Qanuq iḷumun itpan uqausiġikkaqsi tuquŋaruat aŋipkaqtauniaŋiñ­ñivḷugich, God-im aŋipkaŋaiñmiñiġaa Christ. Taamna iḷumun itpan, saglutiginiġikput God, qanuq alġaqsruirugut God-mun aŋipkapiaŋa­nivḷugu Christ tuqqunmiñ.
Tuquŋaruat aŋipkaqtauŋitpata, Christ aŋipkaqtauŋaisimammiuq.
Christ aŋipkaqtauŋaisimakpan, ukpiġurri anniqsuutauŋitchuq, suli suksraunġiqsauyumaaqtusi-suli piḷuutisi pisigilugich.
Aasiisuli tamatkua ukpiqtuaguvlutiŋ siñiksaŋaruat tuqqunmi suk­srauniqsut.
Ukpiġutipta Christ-mun anniqsuqsimakpatigut paŋmapatualuk iñuuniptiŋni, naglignałhamaaqtugut iñupayauraniñ allaniñ.
Aglaanami Christ aŋipkaqtaupiaŋaruq tuqqunmiñ, Ilaa aŋip­kaqtauqqaaŋaruq, aasii aquvatigun iluqaġmiŋ siñiksaŋaruat tainnatun aŋipkaqtauniaġmiut.
Tavra iñuum atautchim iñuich tuqqusiqsinmagich, allavlivsauq iñuum tuquŋaruat aŋipkaqtitaullasigai.
Qanuq iluqaġmiŋ Adam kiŋuniŋi tuquruksraurut, aglaan iluqaġmiŋ atausiŋŋuqatauruat Christ-mun iñuggusiqsauniaqtut.
Aglaan nalaunŋaruakun piviksrallaamikkun, Christ aŋiqqaaŋaruq, aasii qaitqikpan, tamatkuali pigikkaŋi Christ.
Taamna pianikpan, Christ qaiññiaġaa God-mun supayaanun atan­niqsimmatini, akiiḷianiqqaaġlugu atanniqsimmatipayauraq suaŋŋatipa­yauraġlu, iñuŋniitkaluaqpan ilitqusiqł̣uŋniitkaluaqpallu.
Christ umialguniaqtuq-suli akiiḷiḷġataġlugich iluqaisa uumigirini.
Aqulliq uumigiri akiiḷirauniaqtuaq tuqqun.
“Qanuq God-im aitchuŋagaa suaŋŋanmik atanniqsimatquvlugich suaŋŋatipayaurat.” Tainna aglausimaruq Bible-ni. Taapkua uqaluich uqallautikamisigut, “Ilaan atanniqsimaniaġai suaŋŋatipayaurat,” sivuniqaqtuq Christ-mun atanniqsimayumiñaiññivḷugu God, aitchui­ruaq inmiñun atanniqsimmatiksraŋanik suaŋŋanmik.
Christ payarianikkumigich suaŋŋatipayaurat, ilaaptauq God-im Iġñiŋa atanniqsimapkaġniaġmiuq God-mun, suaŋŋatiksriññiŋarua­mun inmiñun, God kamanaġniqsrautqulugu supayaaniñ.
Tuquŋaruat aŋipkaqtaulaipiaqpata, summan iñuich iḷaŋich pap­taiqsausuuvat pisivlugich tuquŋaruat? Aŋŋisaitpan, anniqsuusiaksrait­chuq kiñaliqaa iñuk paptaiqsaugaluaqtuaq pisivlugu tuquŋaruaq.
Aŋŋisaitpan, ataramik anayanniuqtinnayaitkiga iñuggutiga.
Qanuq uvlutuaq satqumiruŋa tuqqunmun. Taamna nalupqinaipiaq­tuq aniqatiit, nalupqinaisigimmatuttauq quviasuutiqaqtilaaġa pisigiv­lugu ukpiqtuaġuŋaniqsi Ataniptiŋnun Jesus Christ-mun.
Tuquruat aŋipkaqtauniaŋitpata, anniqsuusiaqaġnaġayaitchuq nag­liksaaqtitauniq iñuŋniñ piyuaqsiusivsun Ephesus-mi, niġrułłuŋniñ piyuaqsiqsuatun pikama. Tuquruat aŋipkaqtaulaitpata, piḷuusiqirau­ruat uqalukaaŋatitun pigiññaqta, Niġigiññaqta taaŋŋaġlutalu aliasu­ŋitcha qanuquvva uvlaakun tuquniaġmiugut.
Sagluqipkaġnasi iñuŋnun uqaqtuanun tainna. Piqasiqsuutiguvsi ilaiññun maliksugniaqtusi.
Isumasatqigñaqsigaasi nalaunŋaruakun, piḷuusiqiŋaiġḷusi. Iḷasi iḷit­chuġiŋaitchut-suli God-mik. Taamna uqallausiġigiga kanŋutchaquga­luaqłusi.
Aŋipkaqtauruaq TimiIḷaanni iñuk apiqsriñiaġmiuq inna, Qanuqłutiŋ tuquŋaruat aŋip­kaqtitauvat? Qanutchimik timiqaġlutiŋ qaiñiaqpat?
Isumalluaġiitchuatiin, iḷisimarutin nautchirriikavich nautchiaksra­nik nunamun, nausalaitchut nauriaġuġlutiŋ tuquqqaaŋaunnatiŋ naut­chirriutitin.
Aglaan God-im nauriaġuqtitchuugaa, ilaan qanusiutqukamiuŋ, aasii nautchiaksraun naurisuuruq ilaan qanusiuyumaaġutchimisun.
Tainnatuttauq, uumaruurapayaurat atiruanik timiqaŋiñmiut. Iñuich inmikkulli timiqaqtut, niġrutilliasii allagiiñik timiqaqtut, tiŋ­miat-suli allauruanik, iqaluitchauq allauruanik.
Isaġulgich qiḷaŋmi timiqaqtut allauruamik, aasiisuli nunamiittuat iñuich allauruamik. Piññaġnautaat qiḷaŋmiittuat timit allauruq piñ­ñaġnautaanniñ nunamiŋŋaqtauruat timit.
Atausiuruq qaumanġa siqiñġum, allauvluni-suli qaumanġa tatqim, suli allauvluni qaumanġat uvluġiat, uvluġiaq-una allakaamik qaumani­qaqłuni allamiñ uvluġiamiñ.
Tainnainmiuq aŋipkaqtauniŋat tuquŋaruat. Timigikkavut paŋ­mapak nautchiaksratun nautchirriutauruatun ittut nunamun, tuqusuu­rut. Aglaan aŋipkaqtaugupta timiqaġniaqtugut tuquyumiñaitchuanik.
Paŋmapak timigikkavut maqusuurut, aglaan aŋipkaqtaugupta, timiniŋniaqtugut qaummaġiksuanik. Paŋmapak timigikkavut suaŋait­chut, aglaan aŋipkaqtitaugupta, timivut suaŋaniaqtut.
Paŋmapak timivut iñugruiññaurut, aglaan aŋipkaqtaugupta, ilitqut­chich timiŋiññik timiniŋniaqtugut.
Taavrumuuna aglautiŋaruq Bible-ni inna, “Iñuqqaaq Adam iñuġu­ŋaruq.” Aglaan Christ iḷiŋaruq allatun Adam-tun aitchuiruaq iñug­gunmik isuitchuamik.
Nalunaigisiuŋ, ilitqutchim timaa sivulliuŋaitchuq. Iñugruiññaum timaa sivulliuŋaruq, aquagun aasii ilitqutchim timaa.
Iñuqqaaq nunamiñŋaqtauruq, nunam avyuaniñ. Iñulitqiun qiḷaŋ­miŋŋaqtauruq.
Iñupayaaŋi nunam tainnatun ittut taavrumatun savaaguŋaruatun nunamiñ. Iluqaġmiŋ qiḷaŋmuŋniaqtuat tainnatun inmiut ilaatun qaiŋa­ruatun qiḷaŋmiñ.
Irrusiptiktun paŋmapak iñuktun savaaguŋaruatun nunam avyua­niñ, tainnatun iḷiyumaaġmiut iñuktun qairuatun qiḷaŋmiñ.
Uqallautigivsi aniqatiit. Iñugruiññaich timiqaqtuat uviñiqaqłutiŋ auqaqłutiglu aitchuusiaġiyumiñaitkaich quviasuutiŋi qiḷaum, tainna­tuttauq maqusuuruat timit aitchuusiaġiyumiñaiñmigaat maquyumi­ñaitchuaq.
Uvva uqallautigivsi kaŋiqsiñaiñŋaruamik qaŋapak. Tamatkiġ­ḷuta siñigniaŋitchugut tuqqunmi, aglaan uvagut iluqata allaŋŋuqtau­niaqtugut,
akkupauraq, sukałhaaġluguunnii iñuum siqunġipaŋniŋaniñ, nipauqłuktaun nivliqpan nuna isukłitpan. Qanuq nipauqłuktaun niv­liġñiaqtuq, aasii tuquŋaruat aŋipkaqtauniaqtut tuqutqikkumiñaiġḷu­tiŋ, aasii allaŋŋuqtitauluta.
Qanuq una maqulisuuruaq irrusiq simmausiqsuksrauruq maquliyu­miñaitchuamik irrutchimik. Una tuqusuuruaq irrusiq simmausiqsuk­srauruq tuqulaitchuamik irrusiñigluni.
Maqusuuruaq irrusiq simmausiqpan maqulaitchuamik irrutchimik, tuqullaruaq simmausiġḷuni tuqullaiqsuamik tavrani taŋŋiġñiaqtuq aglautiŋaruaq Bible-ni inna, “Tuqqun akiiḷiraupiallaktuq.”
“Tuqquun, tavraŋŋaaglaan tuqupkaqtuaġumiñaiġitin iñuich. Tuqquun, tavraŋŋaaglaan anniaġumiñaiġitin iñuich.”
Tuqqutim anniaġaatigut qanuq uvagut piḷuksiŋavluta, aasii pitqurat iḷisaurriruat uvaptiŋnik piḷuutim suutilaaŋanik, pasiyumiñaiġaatigut suksraunġiqsautquluta.
Qanutupayauraq quyyavigiyumiñaġikput God, qanuq ilaan akimap­kaġaatigut Ataniptigun Jesus Christ-kun.
Taamna tainnainman, piviuttaġikkavsi aniqatiit, suaŋasitchi ukpi­ġutiqaġnivsiññi iḷumun ittuamun, tuniqsimatitchi, ataramik savaurri­yumalaaġlusi Ataniġmik, iḷisimaugaġlusi savaurriñiqsi Ataniġmik piu­ŋiḷauŋisilaaŋanik.
Aitchuutit UkpiqtuaguqatinunPaŋmapak tuyuġivsi kiusaqługu apiqsruutiksi tuyuutivsiññi, aitchuiñikun maniŋñik ilaaguaqtauŋaruanun God-im iñuŋiñun. Uqallautigivsi pitquvlusiḷi piraksriutipiaġataptun Galatia-mi aŋaayyuli­qiruanun.
Savaiññipayaani atausiullaalusi ilaaguaqsiḷḷaayumausi maniŋñik, aasii tutquġlugich piḷḷuataġniġumi iñuk, aitchuisaġataŋitchumausi qai­guma.
Qaiguma tuyuutiginiaġitka aitchuutisi piqasiġḷugich tuyuutinik Jerusalem-miittuanun, aatchumagaich taamuŋa ukpiġnaqtuatigun kivgati­gun ilivsi piriksraqtaaġiniakkavsigun.
Iłuaqpalliaqsikpan piviksraq aullaġumiñaġluŋa, iliŋisa malikkumi­ñaġniaġmigaanŋa.
Paul SivunniuqtuqUllagniaġivsi Macedonia-kuaqqaaġluŋa, qanuq sivuniqaqtuŋa Macedonia-kuaġumavluŋa.
Aasii iḷaanni nayuqtuallagniaġivsi naaggaunnii ukiiḷuŋa. Tavraasii ikayuġumiñaġniaġivsiŋa iglauniksramni sumun aullaġaluaġuma.
Atanġum pisuutigikpagu, uvliuqtuallaguktuŋa ilivsiññi, qanuq tautu­gumaŋitkivsi akkupaurałhiñaq nalautchaaqsiññaġlusi.
Aglaan Ephesus-miinniaqtuŋa Pentecost-liqiniġmi,
Timothy qaikpan, qaunagiyumausi tagialatquŋiḷḷugu akunnavsiññi, qanuq savaaqaqtuq savaaŋanik Atanġum, uvaptuttauq.
tavraasii kialiqaa suuŋiḷaġiŋaiḷḷiuŋ ilaa. Aullaqsaqpan ilivsiññiñ, upaluŋaiyaġumagiksi quviasugluni iglauyumauq, suli uvamnukkasuaġ­luni, qanuq niġiugigiga tikiññiksraŋa piqatiqaġluni aniqatinik.
Uqallautiniaġivsi Apollos-kun aniqatiptigun. Kiaqsrupiaġaluakkaġa ullaquvlusi piqasiġḷugu allanik aniqatinik, aglaan God-im nalupqinait­chuq pisuutigiŋiññiġaa paŋmapak aullaqtuksraulugu. Ullaŋniaġaasi piviksranikkumi.
UqaluguiqsaaġutitQuviqtaiḷisitchi pigiitchuamun, tuniqsimatitchi ukpiġutivsiññi, qapiŋairrutiqaġitchi, saŋŋisitchi Ataniġmun.
Sunapayaaq pikkaqsi, pisiuŋ piviuttaqqutikun.
Aniqatiit, iḷisimarusi igluqatiŋi Stephanas ukpiqqaaqtuaguŋarut nunami Greece-mi, aasii ikayuipiaġataŋarut ukpiqtuanik.
Kiaqsruġivsi isummatigilluataquvlugich ikayuġlugiḷḷu tainnatchich iñuich, suli kimupayauraq savaqatauruamun siġġaqiqatauruamullu.
Quviasuutigigiga qaiñiŋat Stephanas Fortunatus-lu Achaicus-lu qanuq ikayuŋagaanŋa ilivsi pisiksraġaluavsisuttauq maaniitkuvsi.
Iliŋisa qapiŋaiqsaaŋagaanŋa ilivsivsauq qapiŋaisaaqłusi. Isummati­gilluataqsigik tainnaittuat iñuich.
Aŋaayyuliqiruat nunaŋani Asia-m tuyuqtut paġlatinik. Aquila-lu Prisca-lu piqatiqaqłutiŋ aŋaayyuliqiruanik aŋaayyuliaġuuruanik iglu­miŋnun tuyuqtut ilivsiññun paġlatipiaġatanik ukpiqtuaguqanmiŋnun.
Iluqaġmiŋ aniqatit tuyuqtut paġlatinik. Paġlatisitchi avanmun ukpiqtuat paġlatikaaŋannik.
Uvaŋa Paul aglakkitka ukua paġlatit uvamnik.
Kiñaliqaa piviuttaqqutaitchuaq Ataniġmun, suksraunġiqsauli. Ata­niqpuut, qaġġiiñ.
Ataniqput Jesus nagliktuutiqpaqaġli ilivsiññun.
Iluqata atausiŋŋuqatigikaptigu Christ Jesus tuyuutigigiga piviuttaq­qutiga ilivsiññun. Amen.
PAUL ALĠAIŊICH TUYUUTIŊISA CORINTH-MIUNUNUkua tuyuutit qairut ilivsiññun Paul-miñ tiliraŋaniñ Jesus Christ pisuutaagun God-im, Timothy-miḷḷu aniqatiptiŋniñ. Tuyuutaurut aŋaayyuliqiruaŋiñun God-im Corinth-miittuanun, tamatkunuŋalu iluqaiññun God-im ilaaguaqtaŋiñun iluqaani nunaŋani Greece.
Nagliktuusiaqpaqaġitchisuq tutqiunmiglu God-miñ Aapaptiŋniñ, Ataniptiŋniḷḷu Jesus Christ-miñ.
Paul-gum Quyyavigigaa GodNanġaġlakput God, Aapaŋa Atanipta Jesus Christ, Aapauruaq nagliktauvluni suli qapiŋaisaaqłiiḷḷavluni.
God-im qapiŋaisaaġuugaatigut iluqaiññi iłuiḷḷiuġutiptiŋni, uvaptiŋ­nulli qapiŋaisaaġumiñaquvlugich iñuich allat iłuiḷḷiuliqpata qanusipayaakun iłuiḷḷiuġutikun, tainnaptauq God-im qapiŋaisaaqłiisiatun uvaptiŋnik.
Qanutupayauraq iḷaŋiutikapta Christ nagliksaaġutigiŋakkaŋiñun, tainnatuttauq qanutupayauraq Christ qapiŋaisaaġuummigaatigut.
Iłuiḷḷiuqtitaukapta tusaayugaaġiksuaq pisigivlugu, taamna qapiŋaisaaġutauruksrauruq ilivsiññun annaurrauniksravsiññullu. Suli God-im qapiŋaisaaġmatigut, qapiŋaisaaqtausuummiusi, qanuq iḷitchirusi uvaptiŋniñ qimmaksaliyairrutikun igḷutuġumiñaqsivḷugich iłuiḷḷiuġutit, iłuiḷḷiuqtitaukavsi uvaguttauq igḷutukkaptiŋnik.
Nalupqisuŋitchugut ilivsi iłuiḷḷiuqtitaksrauniġuvsi uvaptiktuttauq, qapiŋaisaaġniaġmigaasi God-im uvaptiktun.
Nalutquŋitkivsi aniqatiit, qanutun suamatigivlugu iłuiḷḷiuqtitauŋatilaamnik nunaŋani Asia-m, iłuiḷḷiuqtitauvaił̣ł̣uŋa qaaŋiqł̣uguunnii igḷu­tuiyumiñaġniġa, nalupqitchaŋagaluaqtuŋa iñuuniaqtilaamnik.
Tavraami, iḷumutun isumalipiaġaluaqtuŋa tuqquviksraġa tikiññasu­galugu. Taavruma nalautaġma iḷisautigaaŋa nayummatigiraksraġiŋi­piaqtilaamnik uvamnik, aglaan God-mun aŋipkairuamun tuquruanik.
Ilaan iñuuliŋagaaŋa tuquruksraġuqama tuqquviksramaaġnaitchua­miñ, suli iñuulivsaaġniaġaaŋa. Suliami niġiugigiga iñuuligaluamiiġ­ñiaqtilaaġa ilaanun.
Suli ikayugaksraġigivsiŋa aŋaayyutiluŋa, iñugiaktuat iñuich quyya­tiksraqaġumaut God-mun iñuuliraunipkun, kiuvlugich iñugiaktuat iñuich aŋaayyutiŋich.
Paul Allaŋŋuġaa SivunniuġutiniQuyaruŋa isumama killuliqirualiŋiñmaŋa itqaġaġikapku iñuuniaġusiġa sivuġaanni iñupayaat, ilivsił̣haaġluami takkuvsiññi, qanuq iñuuŋaruŋa piḷuutaitchuakun piŋŋuaġutaitchuakullu sivuġaani God-im. Iluqaan iññiqiniġa aulanŋitkaa iñugruiññaum pisaasuutaata, aglaan God-im nagliktuutiqpaŋata.
<sup>(13-14)</sup> Tavra tuyuutitka ilivsiññun taiguallagisi kaŋiqsiḷḷuatallagisiḷu, malġugnik sivuniqaŋitchut. Paŋmapakunnii kaŋiqsimmaġiksiŋaitka­luaġuvsiŋa, kaŋiqsimmaġiksitquyumagaluaqtuŋa ilivsiññun, kanŋugiyumiñaiġḷuŋa uvluani Atanipta Jesus qaikpan, uvaŋaptauq kanŋugiyumiñaiñmatun ilivsi.
(-)
Innauvva, ullagukkivsi sivunmukkuma nunaŋiñun Macedonia-m, aasii utilgitkuma Macedonia-miñ nalaulgiḷḷusi, ilivsiññun upaluŋaiya­quluŋa iglauniksramnun Judea-mun.
Tainna piyumakama, isummitqigaqsiññaqtuaguvik? Naumi. Sivun­niulaitchuŋa uvaŋa nunam iñuŋisun, aŋiqqaaqłutiŋ piḷaitchuatun.
Nalupqinaisilaaŋatun God-im iḷumun itilaaŋa, tainnatun uqaluuti­vut ilivsiññun aŋŋautaugiññaŋaitchut piyumaaŋiḷḷapta.
Silas-lu Timothy-lu uvaŋalu alġaqsruutigiŋagikput ilivsiññun Iġñiŋa God-im, Jesus Christ. Ilaa inŋitchuq iñuktun aŋiqqaaqłuni taŋŋiiḷait­chuatun. Ilaan ataramik pisuugaa suna piñiaġnivḷugu uqallausiġirani.
Qanuq ilaagun iluqaġmiŋ God-im unniqsuqłiisiŋi taŋŋiŋarut. Taamna pisigivlugu uqallausiġisuugikput Amen, ilaagun nanġaqaptigu God.
God-im atausiŋŋuqataupkaŋagaatigut uvagullu ilivsiḷu Christ-mun, suli ilaaguaqłuta ilaan savaamiñun,
nalunaiñŋutchiqł̣uta inmiñuksrivḷuta, Ilitqusiġiksuani iñuupkalla­sivḷugu uummatiptiŋni iḷisimatquvluta ilaanun pigitilaaptiŋnik.
Qaisukkaluaŋŋaġmaunnii Corinth-mun, qaiŋitchuŋa. God iḷisimaruq iḷumun ittuamik uqaqtilaamnik ilivsiññun. Qaiŋirrutigigiga qanusiġaġuŋił̣ł̣usi.
Atanniqsimasuŋił̣ł̣usi ilivsi ukpiġutisiḷu, qanuq ukpiqtuagulluata­qavsi, aglaan savaqatigisukkivsi quviasuutivsaaqaquvlusi pisigilugu ukpiġutiksi.
Sivunnipiaŋaruŋa isumaaġnaqtuakun ullatqiguŋił̣ł̣usi.
Qanuq uvaŋa quviasuutaiqsitkuvsi, allamik iñuŋmik quviasaaq­tiksraitchuŋa ilivsi quviasuutaiqsittaġma quviasaaŋisuaġuvsiŋa.
Suli tuyuŋaruŋa aqulliġñi tuyuutimni tainna tuyuusivsun, isumaat chaktitquŋił̣ł̣uŋa ilivsiññun ullakkuvsi quviatchaktitiksramnun, qanuq nalupqisuŋitchuŋa quviasuunma quviatchaktinniaġmigaasi.
Tuyuqavsi, iłuiḷḷiupiaġataŋaruŋa isumaaqłuŋalu iḷumni, qiaŋaru­ŋaunnii, mamiatchaquŋitkivsi aglaan iḷisimatqugivsi qanutupayauraq piviuttaġitilaavsiññik.
Suliqutigiŋaiġun PiḷuksiruamunAglaan taavruma iñuum isumaalluksairuam kisima isumaaqtin­ŋaitkaaŋa, aglaattauq ilivsi isumaaqtitaŋammigaasi, tunikłisaqługu uqallausiġigiga.
Taamna iñuk naamaruamik tatavsausiaqaaniktuq atisivḷusi naġġuk­sruqavsiuŋ.
Tavraasii paŋmapak suliqutigiŋaigaksraġigiksi itqaumaŋaiġḷugu killuliqiaŋa, aasii qapiŋaisaaġlugu payaritquŋiḷḷugu mamiatchaunmun igḷutuġumiñaiġḷugu tatavsausiani.
Tavraasii iŋiulagivsi tuniqsiḷaatqiquvlugu piviuttaqqutiksi ilaanun.
Taamnalu pisigivlugu tuyuŋagivsi, uvaŋa uuktuaġukłusi iḷitchuġisaġ­luŋa kamakkutiqaġniaqtilaavsiññik supayaakun.
Kialiqaa killuliqiaŋa suliqutigiŋaikkaqsi itqaumaŋaiqł̣ugu, uvaŋaptauq suliqutigiŋaiġmigiga itqaumaŋaiqł̣ugu. Suliqutigiŋaiŋagupku killuliqun itqaumayumiñaiġḷugu, suliqutigiŋaiġiga pisigivlusi, suli pisivlugu Christ.
Pitchaiḷisaqługu Tuunġaq atiqaqtuaq Satan-mik akimmatiksraŋaniñ uvaptiŋniñ, qanuq naluŋiñmigivut ilaan piraġausiŋi.
Paul Piŋiksraqtuq Troas-miTikiññama Troas-mun alġaqsruutigisukługu tusaayugaaġiksuaq Christ-kun, Atanġum piviksriñŋagaaŋa alġaqsruitquvluŋa,
aglaan isumaga tutqiksiḷḷaiŋaruq paqinŋiññapku aniqatiga Titus tavrani. Tavraasii qimaŋagitka aasii iglauvluŋa Macedonia-mun.
Christ AkimmatauruqAglaan God quyyavigirauli ataramik akimapkairuaq uvaptiŋnik pisigivlugu atausiŋŋuqatauŋaniqput Christ-lu, suli tilisiruaq uvaptiŋ­nik sumulliqaa, quliaqtuaġutitquvlugich iñuich Christ-mik.
Qanuq iviġakkikput God alġaqsruutigikaptigu Christ akunġanni iñupayaat, tamatkua annaurrauniaqtuallu suksraunġiqsauniaqtuallu.
Tamatkua suksraunġiqsauniaqtuat qanuqpisiiḷḷivḷugich tuquniksra­ŋannun piḷuusiqiraulutiŋ, tamatkuali annaurrauniaqtuat attaqsraŋaiv­saaqługich iñuggunmik isuitchuamik. Kiña nalliummativa alġaqsruutigiyumiñaqługu tusaayugaaġiksuaq?
Kisimiŋ tamatkua uvaptiktun ittuat, alġaqsruiruat piŋŋuaġutaitchuakun, nalunaiqsaŋi God-im, alġaqsruiruat iḷumun ittuamik Christ-kun, God-im takkuani pimmatun. Uvagut inŋitchugut allatun iñugiaktuatun iñuktitun alġaqsruiruatun God-im uqaluanik iḷumun inŋaiq­ł̣ugu, maniññagniutigigiññaqługu.
Alġaqsruiriksraqtaat TusaayugaaġiksuamikIsumanasi uvamnun uqautitqiksaġasugalusi uvagut nalliumatini­ḷuta akuqtuusiaksraptiŋnun ilivsiññiñ. Tuyuutinik piqaqtuksrau­visa iñuich allat aglaaŋiññik akuqtuġnaqsiḷiġutiksraptiŋnik ilivsiññun, naagga ilivsi tuyuutivsiññik allanun akuqtuitqutinik uvaptiŋnik?
Naumi. Ilivsi Corinth-mi ukpiqtuaguruasii tuyuutitun ittusi, iḷisima­naqsisiksrat nalupqinaiġḷugu kisuutilaaptiŋnik. Qanuq allaŋŋuqtauŋaruat iñuutchisi iñupayaat qiñillagaich,
aasii allaŋŋuqtauruatigun iñuutchivsigun iḷisimanaqtitkiksi ilivsi itilaaqsi tuyuutitun aglaaŋisun Christ, uvagut alġaqsruiñiptigun ilivsiññun. Tuyuutitun inŋitchusi aglaaguruatun misuktautitaqługich, aglaan Ilitqusiġiksuaŋagun iñuuruam God-im. Kamaginiataŋitkisi pitqurat titiqtuurrat saapaqayaamun uyaġaŋmun, aglaan iñuuvlusi God aglaŋaruatun iḷivḷugu pitquramiñik uummativsiññun.
Isumanaqsiḷiġuŋitkiga uvaptuġruiññaq piḷḷasiñasugalugu iñiqsiñiq tainnatchimik savaamik. God-im suaŋŋasiqsuġaaŋa,
nalliummatillasivḷuŋa alġaqsruutigiyumiñaqługu God-im nutauruaq sivunniuġutaa iñuich annagniksraŋatigun. Taamna nutauruaq sivun­niuġun inŋitchuq utuqqaqtun sivunniuġutitun, aglausimaruatitun pitqurani, tuqqunmik tatavsautiqaqtuatun kamaksriŋitchuni. God-im nutauruaq sivunniuġutaa iñuggutauruq isuitchuamun Ilitqusiġiksuakun.
Utuqqauruaq sivunniuġun titiqtuurrauŋaruq uyaġaŋmun, aasii iñuich iḷitchuġipkaqługich piḷuutautilaaŋanik kamaksriŋiññiq God-mik aasii tuqqutaullavluni. God-im aitchuutigiŋagaa qaumaniqpaqaqługu Moses-unnii kiiñaŋa qiŋŋaġnaqsiŋaruq Israel-guruanun qiñilgunaiq­saallaan. Taamnaasii qaumaniqpak nalunaqsiñasuaŋammiuq.
Aasiiḷi igḷuani, qaummaġił̣haasugruktuaq piqatauruq nutauruamun sivunniuġunmun, qanuq Ilitqusiġiksuam itqanaiyaġai iñuich iñuunik­sraŋannun qiḷaŋmi.
Iñuich aliuŋarut tautukamirruŋ qaumaniqpak utuqqauruaq sivun­niuġun aitchuutaumman, iḷitchuġipkaġmatiŋ suksraunġiqsauniksra­mik. Qanutułhaaq aliuġnaqtigiruq nutauruaq sivunniuġun iḷitchuġip­kairuaq iñuŋnik nalaunŋasipkaqtauyumiñaqtilaaŋannik sivuġaani God-im.
Aasiisuli nutauruaq sivunniuġun qanutupayauraq aliuġnałhamaaq­tigiruq utuqqauruamiñ sivunniuġunmiñ, utuqqauruaq sivunniuġun iḷiḷ­ḷavlugu aliuġnautiqaŋaitchuatun qaŋaunnii.
Qanuq utuqqauruaq sivunniuġun isukłiñŋaruaq aliuġnaŋakpan, nutauruaq sivunniuġun isukłitchumiñaitchuaq aliuġnałhamaaqtuk­srauruq.
Uvagut iḷisimavlugu God-im nutauruaq sivunniuġutaa isukłitchumiñaisilaaŋanik, minitchiḷuta iḷaŋanik alġaqsruiŋitchugut.
Moses-tun piŋitchugut matutuliqsuatun kiiññamiñik Israel-guruat tautuquŋił̣ł̣ugich qaumanini nalunaqsisaiññaqtilaaŋanik.
Iliŋich kaŋiqsiḷaiñŋarut, qanuq uvlupak-unnii taiguaqamiŋ God-im utuqqauruamik sivunniuġutaanik, kaŋiqsiḷaitchut simmausiŋatilaaŋa­nik ilaan nutauruamik sivunniuġutaanik Christ-kun. Taamna ittuq Moses-gum taalutaqtuutaatun piiŋaitchuatun-suli. Kisianik ukpiliġ­mata Christ-mun taamna taalutaq piiqsausuuruq.
Aaŋ, uvlupaŋmun-aglaan isumaŋich taalutaqtuqtuatun-suli ittut naalaġnikamisigik Moses aglaaŋi, iñuum taiguaġmagich.
Aglaan iñuk mumikami Ataniġmun kaŋiqsisuuruq, taalutaq piiġma­tun isumaŋaniñ.
Atanġum tavrani sivuniġigaa Ilitqusiġiksuaq aitchuiruaq iñuggunmik, aasii Ilitqusiġiksuaq iñuŋmiinman, taamna iñuk atanniqsimarait­chuq.
Tavraasii uvagut ukpiqtuaguruaguut taalutaitchugut iriġumiñaġluta Atanġum qiḷaŋmiŋŋaqtauruamiñ qaumanġaniñ. Uvagut qiñiqtuiññaqaptigu Ataniq ukpiġutikun, allaŋŋuqtuaqtugut ilaatun iḷisaiññaqłuta, suli Atanġum Ilitqusiġiksuaŋata kiikaa iḷisaiññaqtitkaatigut ilaatun.
Piqpaŋnaqtuat Aitchuusiat Puuqaqtuat QikuyyanikAitchuusiaqaġniqapta nagliktuutaagun God-im, qanutun aliuġ­naqtigiruamik alġaqsruutigiraksramik uqaluksrirrusiamik, nikatchagluta aġiulaitchugut.
Paaqsaaŋagiga kiñaliqaa alġaqsruiruaq suqpanaqsiḷiqłuni naagga iḷumun inŋitchuamik, naagga pisaasuġmiaġutikun, naagga allaŋŋuqtiq­ługu God-im uqalua. Tainna uvaŋa piḷaitchuŋa. Aglaan alġaqsruisuu­ruŋa iḷumutun, sivuġaani God-im pimmatun. Iluqaġmiŋ iḷisimaruat uvamnik, taamna aŋiġumiñaġaat iḷumun inniḷugu.
Aasii tusaayugaaġiksuaq alġaqsruutigikkaġa talutuġniqpan kimulli­qaa, talutuġniqsuq kisiiññun tamatkunuŋa suksraunġiqsauniaqtuanun.
Tamatkua ukpiliŋaitchuat kaŋiqsitchaiḷiraġai tusaayugaaġiksuamik god-iŋata mattuma nunam, Tuunġaum. Ayaupkaqtitauruatun ittut, tautuquŋił̣ł̣ugu qiḷaŋmiŋŋaqtauruaq qaumanġa Christ, God-itun ittuam.
Alġaqsruutigigikput Jesus Christ Atanġunivḷugu. Alġaqsruutigiŋit­chuŋa uvamnik. Uvagut ilivsi kivgaġigiptigut Jesus pisigivlugu.
God-im uqallaŋaruam uumiŋa, “Qaummaum simmausiġḷiuŋ taaqtuaq,” kaŋiqsipkaŋagaatigut aliuġnaqtuamik kamanautaanik Christ. Ilaimña ilaan simmausikkaŋa taaqtuaŋa uummatipta ilaan qaumaniġ­miñik, uvaptiŋnun iḷitchuġipkaqługu ilaan qaumanini takunnaqaptigu Jesus kiiñaŋa.
Aglaanuvva pigigikput taamna piqpaŋnaqtuaq aitchuusiaq puu­qaqsiññaqługu nunamiñ savaanik timiptiŋnik, sunauvva tautuquvlugu iñupayaanun taamna sapiġñaqtuaq suaŋŋan iḷuptiŋniittuaq God-miñ piruagutilaaŋanik, uvaptiŋniñ pisuŋaġnani.
Qanusipayaakun iłuiḷḷiuqtitaugaluaġaqtugut, akiiḷipkalaitchugut. Qanuqsausiiqsitaugaluaġmiraqtugut, uiŋasiḷaitchugut.
Nagliksaaqtitaugaluaqapta suksraalaiñmigaatigut. Ilauvagut akiḷḷivsa ulġutkaluakkaŋatigut, aglaan tuqunŋił̣ł̣uta.
Tavraasii ataramik anayanniuqtuaqtugut tuqutauniksramun, Jesus-tuttauq iḷisimanaqsitquvlugu iñuulipkaġuutilaaqput Jesus-mun iñuuruamun iḷuptiŋni.
Iñuuniqtutilaaptiktun, itqanaitchugut tuquyumiñaqłuta Jesus pisigilugu. Tamauŋanun-aglaan tuqutauŋaiñŋuraqpata iḷisimanaqtitkivut Jesus-mun iñuuruamun iḷuptiŋni iñuulimatilaaŋiññik tuquyumaaqtuat timivut.
Anayanniuqtuaqtugut tuqqunmiñ pisigivlugu alġaqsruiñiqput, ilivsi piqaquvlusi isuitchuamik iñuggunmik.
Uqautigigikput taluqsraiqł̣uta ukpiġikkaqput, tainnatchimiktauq ukpiġutiqaqłuta iñuktun aglaŋaruatun Bible-ni inna, “Ukpilianikama uqarraqsiŋaruŋa.”
Nalupqigiŋitkikput God aŋipkaiŋaruaq Ataniġmik Jesus-mik, aŋip­kaiyumiñaqtilaaŋaniktauq uvaptiŋnik atausiŋŋuqatauŋaruanik Jesus-mun, aasii qaġġisiluta piqatigilusi ilaan irviŋmiñun.
Iluqaan igḷutukkaġa anniqsuutauruq ilivsiññun, iñuvsaat kiikaa annaurraummata God-im nagliktuutiqpaŋagun, quyyativsaaksraqaq­tusi God-mun, aasii ilaa nanġausiaqavsaalgiḷḷuni.
Tamatkua iłuiḷḷiuġutivut paŋmapak suuvigruaŋitchut sivisuŋit­chullu, itqanaiyaqsiññaġaatigut nakuaqsrisigitquvlugich God-im kamanaġniqsrat quviasuutiksrirrutiŋi uvaptiŋnun isuitchuamun.
Qanuq qiñiqtuiññaŋitkikput suna tautugnaqtuaq, aglaan ukpiġutikun qiñiqtuiññaġikput tautugnaitchuaq, qanuq suna tautugnaqtuaq piiġumaaqtuq, aglaan suna tautugnaitchuaq isuksraitchuq.
Qanuq iḷisimarugut tupqich iñuuvigikkavut nunami maqutauga­luaqpata, timivut, igluqpaqaqtugut qiḷaŋmi maqutauyumiñait­chuanik, God-im savaaŋiñik, iñuich savaaġiŋisaŋiññik.
Uumani paŋmapak timigikkaptiŋni iiqtualiġuurugut, piḷaiġuuvluta, piyummipiaġataġaqtugut allaŋŋuqtautquyumavlugich timit qiḷaŋmiŋŋaqtauruaġuġlugich,
qanuq ilitqusił̣hiñauyumaaŋitchugut timaiḷḷuta.
Iñuuŋŋapta makkunani tupiġni, iñugruiññauvluta timiptiŋni, iiqtuaġuurugut iłuiḷḷiuġutiqaqłuta. Mattaġumałhaaŋitkaluaġivut makua tuqullaruat timivut, aglaan atiyumałhaaqługich nutauruat timiksravut, tuqqun simmiḷiġumauq iñuggunmik.
Taavrumuŋauvva God-im itqanaiyaġaatigut, suli ilaan aitchuŋagaati­gut Ilitqusiġiksuamiñik, uvaptiŋnun nalupqigitquŋił̣ł̣ugu.
Tavraasii ataramik qapiŋaisaaġusiaqaġluataġuurugut. Iḷisimarugut iñuuŋŋapta makkunani iñugruiññauruani timini, niguqsimarugut Ataniġmiñ,
iñuuvluta ukpiġutikun, ilaa tautuaġiŋił̣ł̣ugu.
Qapiŋaisaaġusiaqaġluataqtugut, aasii timigikaptiŋniñ piitchumałhaa­ġaluaqtugut aimaaġukkaluaqłuta piqatigilugu Ataniq.
Tavraasii, aimaaġaluaġupta piqatigilugu Ataniq, naagga piitkalua­ġupta ilaaniñ, ataramik iviġaumaniḷupiaġikput.
Qanuq iluqata niptaqtuksraupiaqtugut sivuġaanun Christ aasii isivġiqsauluta, atausiullaaluta, akiḷiusiaqaġumaugut sutigun piŋaraptigun iñuuŋŋapta timigikkaptiŋni nunami, nakuuruatigun naagga pigiitchuatigun.
Christ Avilaitqasiuġaatigut God-munTaamna tainnainman, puttuqsrivḷuta Atanġum qiksigiraksrauti­laaŋanik, uvagut ukpiqusaaġivut iñuich. God iḷisimaruq ukpiġnaqti­laaptiŋnik alġaqsruiñiptiŋni, aasiivsauq puttuqsritquyumagiga taamna ilivsiññun.
Uvagut akuqtuġnaqsiñiavsaaŋitchugut uvaptiŋnik ilivsiññun, aglaan kanŋugiyumiñaiqsinniḷuksiññaqtugut, ilivsi kiggutiksraqaquvlusi iñuŋ­nun kamasaaġutiqaqtuanun iñuich qiññaŋannik, puttuqsrisuŋaġnagu qanupiaq itilaaŋat iḷumiŋni.
Kinnaġuqpisa uvagut? Tainna iñuich iḷaŋisa uqautigigaatigut. Kin­naġuġniġupta, taamna nanġautauruq God-mun. Qaurimmaġiiġñi­ġupta, anniqsuusiaqautiginiaġiksi.
Iluqaisa savaavut pigivut, pisigivlugu Christ piviuttaqqutiqpaŋa uvaptiŋnun. Nalupqigiŋaiŋagikput Christ tuqqurriŋatilaaŋa iñupayaanik, tavraasii iluqaġmiŋ tuquŋarut.
Iḷiŋavluta tuquqatigiŋaruatun Christ, uvagut tavraŋŋaaglaan uvaptiŋnułhiñaq iñuuŋaiqsuksraurugut aglaan pisilugu Christ tuquŋaruaq aasii aŋipkaqtauvluni pisigivluta.
Tavra paŋmapaŋmiñ-aglaan, isummatigiŋaiġikput kiñaliqaa qaałhiñamigun qiññaŋaniñ. Qaŋauvlugu isummatigisuuŋagaluaġup­tigu Christ iñugruiññatun iḷivḷugu, tainna isummatigillaiŋagikput.
Tavraasii, kiñaliqaa atausiŋŋuqataukami Christ-mun, nutaaġuqtauruq. Taimanisun inŋaiqsuq tavraŋŋaaglaan, qanuq sivulliich piḷġusikaaŋi piiqsut, aasii ilaa nutaaġuqtauvluni suraġaġnipayaamiñi.
Iluqaġmi taamna nutaaġuqtauniq qairuq God-miñ, iḷauraaliuqtua­miñ uvaptiŋnik inmiñun Christ-kun, aasii aitchuqłuta savaamik alġaqsruutigitquvlugu ilaan iḷauraaliullatilaani iñuŋnik.
Sivuniġigiga Christ tuqqutaagun, God-im iḷauraaliuŋagai nunam iñuŋi, pasiŋaiqł̣ugich piḷuutiŋisigun. Aasii ilaan piksraqtaaġiŋagaatigut alġaqsruutigitquvlugu uqaluksrirrutini iḷauraaliuġnikun God-mik.
Tavra uvagut Christ kivgaġigaatigut, aasii God-im atuġaatigut uqautitquvlusi. Apiġipiaġivsi, Christ arakłipiaġataġmatun ilivsiññik, iḷauraaliutisitchi God-mun.
God-im Christ piḷuutaiñŋaruaq atausiŋŋuqatigipkaŋagaa piḷuunmun, uvagut atausiŋŋuqatauŋaruaguut Christ-mun, atausiŋŋuqatigi­ŋagikput God-im nalaunŋataa.
Uvagut savaqatigiigñiqapta God-lu, apiġipiaġivsi anniqsuusiaqa­quvlusi God-im nagliktuutiqpaŋagun.
Qanuq Bible-ni God uqallaŋaruq,“Piviksraq nalautinman, iviġaumagiŋagiga naalaġniñiksraġa ilivsiññik. Uvaŋa ikayuŋagivsi annaurrauniksraqsi tikiñman.”Uvva paŋmapak God-im akuqtuiviksraŋa uvaptiŋnik nalautittuq. Uvva paŋmapak annaurrauniksraq nalautittuq.
Iñuuniḷuktugut atausiq-unnii iñuk ukpiqsaiḷisuŋił̣ł̣ugu Ataniġmun, naġġunaqtuaq paqitquyumaŋił̣ł̣ugu alġaqsruiñiptigun.
Uvagut kivgauniḷuktugut God-mun akuqtuġnaġukłuta supayaakun, manimmiḷgutikun, iłuiḷḷiuġutikkaluakullu siġḷiġniuġutitigullu navian­niuġutitigullu,
ipiġaqtuqsiġñikullu tigutaaqtaunikullu sanmiraiñikullu qinnakłutiŋ tatiruanik, siġġaqutikullu siñiksraiḷḷiuġnikullu unnuani quviqtaiḷivḷuni kaaksiuniġmiḷu.
Uvagut-suli iñuuniḷuktugut piḷuksitchaiḷivḷuta, iḷisimalluataġumavlu­gich God-im iḷumun ittuaŋi, qiñuił̣ł̣uta, piaqłuktaiŋił̣ł̣uta, iñuuvluta Ilitqusiġiksuam suaŋŋataagun, piviuttaġipiaqługich iñuich,
Piḷḷuataqtuagurugut-suli Ataniġmun, iñuich isummatigilluataġaluaq­patigut, naagga isummatigigaluaqpatigut suuŋiḷauniḷuta, iñuich nanġa­ġaluaqpatigut naagga pasigaluaqpatigut. Piŋŋuaqtualigaluaġaatigut aasii uvagut pitqiksiġaŋitchugut.
Iñuich-unnii naluruatun uvaptiŋnik iḷiuqłuta, naagga uvva iḷisima­naġluataġaluaġmiugut, tuquaqsiruatun iḷiuqtauvluta, uvvauvagut iñuummiugut, tatavsaqtauruatun naagga tuqutaulaiñmiugut.
Isummatigiraummiugut isumaaqtualivḷuta, naaggauvva ataramik quviasuktugut, iḷiappaurualivḷuta, naagga uvva aitchuiyugaqtugut iñu­giaktuanik quviasaaġusianik allanun, suġauttaitkaluaġmiugut, naaggauvva piqaqtugut iluqaiññik qiḷaŋmiŋŋaqtauruanik quviasaaġusianik.
Iḷauraatkaa Corinth-mi, nunummisiŋitkivsi uqallautiksraptiŋnik ilivsiññun. Saġiagigivsi piviuttaġivlusiḷu.
Iḷauraaġiigutilluatamik piqaŋiññiġupta avanmun, uvaŋa iḷammiuġu­tiga ilivsiññun patchisauŋitchuq ilivsi, aglaan iḷammiuġurri patchisauyumiñaqtuq.
Piviuttaġisiŋa uvaŋa piviuttaqsrisiptun ilivsiññik. Uqautigivsi uvaŋa nanmiñiq miqłiqtuġiruatun iḷivḷusi.
Kiliktuusiat UkpiġutaiññikunPiqasiqsuġnagich ukpiŋaitchuat piraġausiŋiññi, qanuq tamatkua nalaunŋaruat iñuich piruksrauŋitchut sunik piḷuusiqirauruat pisuukka­ŋiññik, qaummauptauq piqatigiyumiñaiñmagu atautchikun taaqtuaq.
Christ-gum atisiqatigiyumiñaqpauŋ Belial tuunġaq? Naumi. Tainnatuttauq ukpiqtuaguruaq sumik piqasiqsuutiviksramiñik piiñmiuq ukpiŋaitchuamun.
Taapkunatuttauq God-im aŋaayyuvikpaŋa imaqaġumiñaiñmiuq iñuuraqpaŋmik. Uvagut ukpiqtuaguruaguut God-im aŋaayyuvikpaŋa­tun ittugut, qanuq ilaa iñuuruq iḷuptiŋni, Bible-ni uqallausiġmisun inna,“Uvaŋa iñuuniaqtuŋa iḷuŋiññi, suli kukiḷugluŋa akunġanni.Uvaŋa God-iginiaġaanŋa aasiiḷi iliŋich uvaŋa iñugilugich.
Taamna pisigilugu, piqasiqsuġnagich ukpiŋaitchuat piraġausiŋiññi. Avinŋasitchi iliŋiññiñ. Uvaŋa Ataniq piraksriġivsi. Piqqayaanagich pigiitchuat piraġausiŋich, aasii iviġaumaniaqtuŋa akuqtuġlusi.
Suli Aapauluŋa ilivsiññun, ilivsiḷiasii uvaŋa iġñiġilusi panigilusiḷu, uvaŋa uqallaktuŋa Ataniq sapiġñaġniqsrauruaq.”
Piginiqaptigik taapkua unniqsuqłiisit, piviuttaġirauruasii, salum­maqta uvaptiŋnik piḷuutipayaaniñ timiptiŋnullu ilitqutchiptiŋnullu salumaiḷḷisauruaniñ sivuġaani God-im. Iñuuniḷukta kiikaa piḷuutaiñ­ñiaġluta, qanuq qiksigigikput God.
Paul QuviasuktuqSaġiagisigut piviuttaġilutalu. Pimaqłuiŋaitchugut iñuŋmik. Asiñuurriŋaitchugut iñuŋmik. Ivayaġniŋaitchugut iñuŋmik.
Taamna uqallausiġiŋitkiga suaksaġlusi naagga pasiḷusi. Uqallautiŋagivsi sivuani piviuttaġivaił̣ł̣usi atausiŋŋuqatigiŋanivḷusi iñuuqatigiikka­luaġupta naagga tuquqatigiikkaluaġupta.
Ukpiġiqpakkivsi, suuramikunnii kanŋugiŋitkivsi. Qapiŋaisaaġutauq­paktusi uvamnun, quviatchaktitpakłuŋa iłuiḷḷiuġnimni.
Tikitkaluaqaptaunnii Macedonia-mun, piḷaiŋiaqsiaġviitchugut, iłuiḷḷiuqtitaukapta-aglaan qanusipayaakun, nagliksaaqtitaunikun ukpinaitchuaniñ, isumaaluutiptalu ukpiqtuanun.
Aglaan God-im, qapiŋaisaaqłiisuuruam tamatkuniŋa nikatchaktitau­ruanik, qapiŋaisaaŋagaatigut Titus qaipkaqługu uvaptiŋnun.
Qapiŋaisaaġusiaqaŋiñmiugut qaiñiŋanik kisianik, aglaallu pisigivlugu ilaan qapiŋaisaaġusiaŋa ilivsiññiñ, ilaan quliaqtuaġutivluta ilivsiññun kipiġniuttaġinivḷuŋa tautugukłuŋa, isumaaluutivsigullu sutigun piruatigun ilivsiññi, suli kipiġniuġutivsiññik iviġagukłuŋa, quviatchav­saapiksuaŋaruŋa tamatkua tusaayugaaġikapkich.
Isumaaġutigiŋaiġiga tuyuŋaniġa ilivsiññun, nunuurallakkaluaŋaruŋa iḷitchuġiqqaaqama qanutun isumaatchautiginiqavsigik tuyuutitka. Aglaan isumaaqtitkaasi sivikitchuamik.
Tavraasii quviasuktuŋa, pisigisuŋaġnagu isumaatchaktitauniqsi, aglaan isumaatchautiginiqavsigik piḷuutisi aasii isumalitqikł̣usi. Tainnatchim isumaaġutim qaġġisillammasi God-mun, anniŋitkivsi.
God-im iñuk isumaaliqsinmagu piḷuutit pisigivlugich, aasii isumalitqikł̣uni iñuum nunuuraġilaitkaa taamna qanuq qaġġirigisuugaa ilaan annaunmun. Aglaalli ukpiŋaitchuam isumaaġutaa tuqqutauruq.
Ilivsiññik iḷitchuġiŋarusi qanutun anniqsuusiaqaġnaqtilaaŋanik isumaaġunmiñ God-im pipkaġmagu. Qanutupayauraq isumalitqiŋarusi. Qanutun piyummatiniŋarusi patchisausuŋił̣ł̣usi. Qanutun uumigiliqsi­giŋagiksi piḷuun. Qanutun annaŋasuktigiliqł̣usi iḷaanni pigiitchuaq piimmaġiksipiaŋaiññasugalugu, qanutun kipiġniuttaġivlugu piiġukługu. Qanutun tatavsaŋagiksi piḷuusiqiri. Qanusipayaakun iḷisimanaqsiŋarusi nalautilaavsiññik pasiñaġumiñaiqł̣usi taavrumuuna.
Tuyuŋagivsi tainna tuyuusivsun sivuġaani God-im puttuqsritquvlusi qanutupayauraq piviuttaqqutiqaqtilaavsiññik uvaptiŋnun. Taamna sivunniuġutigiŋagiga ikayułhaaqsasuŋaġnaguunnii iñuk piḷuksiruaq, naaggaunnii iñuk killukuaġusiaqaqtuaq.
Tavraasii qapiŋaisaaqtauŋaruŋa. Aasii kisian qapiŋaisaaġusiaġa piqutigiŋitkiga, aglaallu quviasuqatigiłhaaqługu Titus pisigivlugu ilivsi tagialasaaŋiññiqavsiuŋ.
Qanuq uvaŋa nanġaŋagivsi ilaanun aasii ilaan inmiñik iḷitchuġivlugu nanġaiñiġa ilivsiññik iḷumun itilaaŋanik. Tainnatuttauq supayaurat uqautitka ilivsiññun iḷumun inmatun, tainnatun nanġaqavsi Titus-mun, nanġaiñiġa iḷumun inŋammiuq.
Aasii ilaan piviuttaġilivsaaŋagaasi itqaqamiuŋ iluqavsi kamakkutiqaġniqsi inmiñun, piyumapiaqavsigiglu iluqaisa piraksriutiŋi.
Qanutun quviasuktigiruŋa, qanuq nalupqigiŋaiġivsi supayaatigun kamaksriñiaqtilaavsiññik.
Ukpiqtuat AitchuirutAniqatiit, iḷisimatqugivsi aŋaayyuliqiruanik iluqaani nunaŋani Macedonia-m. Iliŋisa satqummiŋagaat God-im nagliktuutiqpaŋa
iłuiḷḷiuqpauraġaluaŋŋaġmiŋ. Qanutun iḷiappautigigaluaŋŋaġmiŋ ait­chuiŋarut siŋñataipiaġataqłutiŋ, qanuq quviasupiaġataŋarut.
Arapiaġataŋagaatigut akuqtuquvlugich maniich aitchuutitiŋ piqatauyumavlutiŋ quviasuutaani ikayuiñġum ukpiqtuanik Jerusalem-mi.
Aasii tamatkua aŋaayyuliqiruat qaaŋisugruŋagaatunnii niġiugikkaq­put, qanuq inmiŋnik ilaaguaqqaaŋarut Ataniġmun. Piyummatiqaŋarut kamagiyumavlugu God-im pisuutigikkaŋa supayaatigun uvagut uqallautiptigun ilimiŋnun.
Aitchuiŋammata piyummatiqpaqaqłutiŋ kiaqsruŋagikput Titus ulla­quvlusi, katitquvlugich aitchuutisi maniich, taavrumuuna naatquvlugu savaaq isagutiŋakkaŋa ilivsiññi.
Tainnaptauq piḷḷuataanikavsi supayaatigun, ukpiġutivsiññi, uqaqtau­nivsiññi God-mun, iḷisimmativsiññiḷu Ataniġmik, suli piviuttaqqutivsiññi uvaptiŋnun, tainnatuttauq piḷḷuatapiaġitchi aitchuiñikun.
Pitquraliŋitkivsi taavrumiŋa pitquuġlusi, aglaan pisuksaaġutigi­giññaġiga aitchuiyumalaaġutaa allat, iḷisimanaqsitquvlugu piviuttaqqutiksi iḷumun itilaaŋanik.
Qanuq iḷisimagiksi nagliktuutiqpaŋa Atanipta Jesus Christ. Piqatau­galuaŋŋaġmi iluqaani God-im kamanautaani iḷiappaguutigiŋagaasi, sunauvva ilaan iḷiappaguġniġmigun ilivsi iḷaŋiutiyumiñaqsitquvlusi God-im kamanautaanun.
Sivuniġilugu aitchuiñiq, paŋmapak naatquyumagiga ilivsiññun ukiutqik isagutisaŋakkaqsi piyummatigivlugulu.
Taamna piguvsiuŋ, aitchuiḷusi pigikkavsiññiñ, aitchuiyummatiksi taŋŋiġñiaġiksi aitchuiḷusi.
Kipiġniupiaġuvsi aitchuisuglusi, naumaniqsrauŋitchuq qanutun aktilaaŋa aitchuutivsi. God-im aitchuitqugaasi pigikkavsiññiñ, pigiŋi­savsiññik apiqsriŋitchuq.
Sivuniġiŋitkiga ilivsiññik naŋniġlusi kisivsi aitchuiñiqsi pitqu­lugu, allat iḷasi naŋniisaaqtillugich aitchuiñiġmun,
aglaan atunim piruksraurusi. Sippaksranikavsi paŋmapak, aitchuiyumiñaqsirusi tamatkunuŋa piiḷḷiuqtuanun. Aquvatigulli piiḷḷiunġiġu­miŋ ikayuġniaġmigaasi piqaqtuksraġuġuvsi. Tainna piguvsi atunim piqatigiigñiaqtusi.
Aglausimaruatun Bible-ni inna, “Iñuk katitchiqpaktuaq maana-mik sippakuulaaŋaitchuq, suli iñuk katitchipasaŋitchuaq piiḷḷiuŋaiñmiuq.”
Quyyavigigiga God qanuq aitchuŋagaa Titus tainnatuttauq saġiaksrautipiaġatamik ilivsiññun uvaptuttauq.
Ilaan ullagniaġaasi, pisigiłhaasuŋaġnagu uvaŋa takuritqutiga, aglaan pisigilugu ilaan kipiġniuġutini inmiñik ullagumavlusi.
Piqasiqsaġiga tilisivḷuŋa aniqanmik iḷisimmaġikkaŋannik aŋaayyuliqiruat alġaqsruiñiŋagun tusaayugaaġiksuamik.
Taamnatualuk pisaqutauŋiñmiuq, aglaan ilaa nalunaiqsaġivlugulu aŋaayyuliqiruat iglauqatigitquvluta ilaanun Jerusalem-mun qaitchaq­tuġlugich aitchuutit. Taavrumuuna Ataniq nanġaqtauniaqtuq, suli uvagut kipiġniuġutikput ikayuiyumavluta iñuŋnik iḷisimanaqsiḷuni,
qaunakłaaġuktugut aŋalatchiñiptigun taapkuniŋa aitchuutisalaŋnik maniŋñik, kimulliqaa iḷimagiyumiñaiġḷuta.
Piyumagikput sunapayaaq Ataniġmun pasiyumiñaiġḷuta iñuŋnullu.
Aasii piqasiqsaqługik-suli taapkuak iññuk, tilisivsaaġmiugut allamik aniqanmik uuktuġaluamiiġuukkaptiŋnik aasii iḷitchuġivlugu ukpiġnaqtuaguvlugu. Qaŋapaŋmiñ-unnii paŋmapak kipiġniulivsaaŋa­ruq ukpiġiliqpaił̣ł̣usi ilaata.
Titus-liasii, ilaa piqatigigiga ikayuqtiga uvaŋa ikayuqavsi. Aasii taapkuak aniqatiivut piqatigikkaka, aŋaayyuliqiruat kivgaŋich, tuv­raaksriiḷḷuataqtuk Christ iñuŋiñik.
Tavra iḷisimanaqsisiuŋ piviuttaqqurri aŋaayyuliqiruanun aitchuiḷusi, aasii nalautipiaġlugu nanġaiñiqput ilivsiññik taapkunuŋa iñuŋnun.
Ikayuutit UkpiqtuaguqatinunSivuniġilugu aitchuiñiqsi God-im ilaaguaqtaŋiñun iñuŋnun, tuyuaksraitkaluaġmiusi taavrumuuna,
qanuq iḷisimagivsi aitchuiyummatiqaqtuasii. Taavrumiŋa uqautigilluataŋagivsi Macedonia-mi ukpiqtuaguruanun, quliaqtuaġutivlugich aŋaayyuliqiruat nunami Greece-mi itqanaiganiŋanivḷugich aitchuisuk­łutiŋ ukiutqik. Taamna tusaakamirruŋ iñugiaŋniqsrat qapiŋaisaaġusiaġiŋagaat aitchuiñikun.
Tavra tiliñiaġitka aniqatit nalupqinaimmaġiksitquvlugu itqanaipiaqtilaaqsi aitchuutivsigun, uqaġiŋakavsi itqanaiññiaġnivḷusi, uqautigil­luataŋavlusi, taamna taŋiġitquŋitkiga.
Qanuq iñuich iḷaŋich iḷaanni qaikpata Macedonia-miñ maligluŋa, iḷitchuġikparruŋ itqanaiñŋisilaaqsi nalupqisuŋipiaqqaaġlutiŋ itqanait­chualiŋavlusi, kamanaiqsauviaqtugut uvaŋalu ilivsiḷu.
Tavra isummiŋaruŋa aniqatit ayutqulugich ilivsiññun sivumni kiaqsrugaksraupiaġasugalusi, aasii iłuaqsruiḷutiŋ sivuani taapkunuuna aitchuutiksratigun unniqsuqłiisigiŋakkavsigun aitchuutisi itqanaitchu­maut. Aitchuitquyumagivsi piyummatiqaġlusi, pipkaġniapiaqtauŋaiġ­ḷusi.
Nalunaigilugu una. Iñuk nautchirriiruaq iñugiapiaŋitchuanik nautchiaksranik katitchiñiaqtuq iñugiapiaŋitchuaniktauq nauruanik nautchiaksrat nauganikpata. Aasiivsauq iñuk nautchirriiruaq iñugiaktuanik nautchiaksranik katitchiñiaġmiuq iñugiaktuanik nautchianik.
Ilivsigullaa iñuich ilivsi aitchuisitchi sivunniutivsisun, pisuŋitkavsau­tigillaan piŋaiġḷusi, naagga piruksraupiaġasugalusi. God-im piviuttaġigaa iñuk quviasuutiqaqtuaq aitchuiñiġmik.
Aasii God-im aitchuġumiñaġaasi agliḷugich supayaat pigiraksraġik­kasi, ilivsi piqaġumiñaqsiḷusi ataramik naamasiḷugich pigiraksraġikkasi sippiġḷugich-unnii, aitchuiqpakkumiñaqsiḷusi supayaanun savaaġiksuanun.
God-im aitchuiñiŋatun nautchiaksranik iñuŋmun nautchirriirua­mun, aasii taapkunaŋŋa punniġmik niqiksramik, tainnatun-suli piqaq­tinniaġaasi pigiraksraġiravsiññik, sippakuulaaġluguunii pigiraksraqsi, ilivsi nauttaaŋaiġḷusi aitchuiyumiñaqsiḷusi allanun, taavrumuunaasii agliḷaaġlugu nagliktuiḷḷatutilaaqsi.
Piḷḷuataqtitauniaqtusi supayaami, aitchuiyumiñaqsiḷusi nauttaaŋaiġ­ḷusi. Aasii qaitkuptigik aitchuutisi, iñuich quyyatiqaqtinniaġisi God-mun.
Qanuq aitchuiñiqsi piqaqtitchigiññaŋitchuq piiḷḷiuqtuanik ilaaguaqtauŋaruanik God-mun, aglaattauq iñugiaktuat quyyatiksriuġmigisi God-mun.
Aitchuiñivsi nalupqinaiġñiaġaa iḷumun akuqtuŋatilaaŋa tusaayugaaġiksuaq Christ-kun aasii kamagivlugu. God-ttauq nanġausiaqaġniaġmiuq taavrumuuna, ilivsiḷu nauttaaŋił̣ł̣usi aitchuiñivsigun Jerusalem-miittuanun, iluqaiññullu allanun.
Suli iliŋisa kasuġumaniaġaasi, aŋaayyutilusiḷu pisigilugu aliuġnaq­tuaq nagliktuutiqpaŋa God-im iḷuvsiññiittuaq.
Quyyavigisiuŋ ilaan aitchuutiŋi pisigilugich, aliuġnaqpaił̣ł̣utiŋ uqalugianilgunaitchut.
Paul Patchisaiññiaġniŋa AlġaqsruiñiġmiñiUvaŋa Paul, araktuaġivsi taluġnaiqł̣uŋa suammatiŋaiqł̣usiḷu, Christ piḷġusiatun, uvaŋa uqautikkusiaqaġuuruaŋaa taluqsraliġuunivḷuŋa sivuġaŋiutikama ilivsiññun, aasii taluqsraiqł̣uŋa tuyuutimni ilivsiññun.
Apiġigivsi iñuuniaġusiqaquŋił̣ł̣usi uvaŋa suammatilusi uqaluksraqa­ġumiñaqsisaġluŋa nayuqsiutiguma ilivsiññun. Sivuniqaqtuŋa suamma­tiyumaalliqł̣ugich iḷasi iḷimasuktuat uvamnik aullasiqaġnivḷuŋa iñugruiññaŋisun nunam.
Qanuq iñugruiññaugaluaŋŋaġma, atuŋitchuŋa iñugruiññauruam sivunniuġutiŋiñik piḷġusiŋiññiglu akimasaqama aŋuyaŋnimni.
Atuġiga God-im sapiġñaġniqsrauruaq suaŋŋataa akiiḷisaqługich iluqaisa tamatkua suaŋavlutiŋ akiḷḷiḷiqsuutiruat tusaayugaaġiksuamun, atuŋitchuŋa iñugruiññaum suaŋŋataanik.
Sivuniġigiga una, uvaŋa qapiqtilaitchuŋa uqaġlaqutipayaani, iḷumun inŋitchuanullu isummatinun iñuich akiḷḷiḷiqsuutigisaasuukkaŋiññun iḷumun ittuanun God-ikun. Iñuich suksraaġipkallagitka iḷumun inŋitchuanik isummatiŋiññik, aasii kamagirraqsivḷugu Christ.
Nalupqisuŋaiġuma iñugiagniqsrasi kamaksrirraqsisilaaŋannik, taqi­ŋaniaŋitchuŋa tatavsaġuglugich tamatkua kamasuutaitchuat.
Qiñiqsigik tamatkua nalupqisuŋipiaġataqtuat Christ-mun tiliraġinivḷutiŋ. Inmiŋik isummatigipiaġumiŋ Christ-mun tiliraġiniḷutiŋ inmiŋnun itqautilich, uvagut iḷumupiaġataq Christ-mun tiliraġiŋatilaaptiŋnik.
Uqavigaaġutigivaił̣aurallakkaluaġupkuunnii ataniġnaqutiga, aŋiuqsi­yumiñaitchuŋa uqalumni. Atanġum aitchuŋagaaŋa taavrumiŋa ataniġnaqunmik sivunmuktuqtitquvlusi ukpiġutivsiññi, qapiŋasipkaġnia­ŋaiġḷusi.
Taamna uqallausiġigiga isumatquŋił̣ł̣usi iqsisaaqsiññaġasugalusi uvaŋa tuyuutipkun.
Qanuq iñuich uqaqtut, tuyuutiŋiavruma isumayuġaaġnaqtut suama­rullu, aasii iñukpalliqami, irrusiqaaqsivḷuni sayaitchuatun alġaqsruiñiŋalu masaqsriñaipiaqtuq.
Tainnatchit iñuich kaŋiqsiḷich tamatkua uqaluutigikkavut tuyuutiti­gun piiñŋapta, pisuummigivut nayuqsiutikapta.
Iḷaliqsuutiyumaŋitchuŋa tamatkunuŋa iñuŋnun uqautiqaqtua­nun qanutun nakuutilaamiŋnik. Tainnatchich iñuich iḷaksiatigiyumi­ñaitkitkaunnii naipiqtuutigisuglugich uvamnun. Qanuq uuktuutigiaqsikamiŋ avanmun, naipiqtuutigiaqsikamiglu, kaŋiqsisaitchut.
Aglaan uqavigaaġniaŋitchuŋa taŋiġiḷamik, aglaan uqavigaaġutiginiaġiga ataniġnaqun God-im aitchuutaa uvamnun, ilivsi taputivlusi ataniġnaqunma.
Taamna uqallausiġikapku qaaŋiulaaŋitchuŋa uqallakkama iḷaginiv­ḷusi ataniġnaqutimni. Tikiutiqqaaŋagiga tusaayugaaġiksuaq Christ-kun ilivsiññun.
Uqautigivsi iḷumun ittuamik uvaŋa savaapkun, pimaaqtuŋitkitka allat iñuich savaaŋich uvaŋa savaaġiniḷugich. Aglaan piyummatigigiga ukpiġutivsi nausaiññaġniŋatun tainnatulli savaaqput akunnavsiññi sia­mitquvlugu,
uvagut alġaqsruivsaaġumiñaqsiḷuta tusaayugaaġiksuamik nunani taavanitchiavsiññiittuanun. Aasii uqavigaaġutiqaŋiḷḷuŋa pimaaqtui­ḷuŋa allat iñuich savaaŋiññik uvamnun iññiqsuġlugich.
Bible-ni uqaluuruatun, “Iñuk uqavigaaġniaġumi uqavigaaġutiqaġli Atanġum iñiqtaŋiñik.”
God-im akuqtulaitkaa nalliummatirualiḷugu iñuk uqaġiruaq inmiñik ilaan savaani nakuunivḷugich, aglaan iñuum savaaŋi nakuummata sivuġaani Atanġum.
Paul-lu TilirauŋŋuaqtualluManimmiurallaquyumaruŋa ilivsiññun uqaġuma isumalluaġiitchuatun iñuktun uqavigaaqłuni. Apiġipiallakkivsi qanuqpallau­tigitquŋił̣ł̣uŋa.
Uvaŋa siŋñagikavsi nalaunŋaruakun siŋñagigivsi, qanuq maqutau­ŋaitchuatun nuliaksrautitun ittusi, unniqsuqłiisigiŋakkaptun atautchi­mun uiksraunmun, Christ-mun.
Siŋñagigivsi, anayasukłuŋa asiñuurraunasugalusi iḷumun ittuamiñ piviuttaqqunmiñ Christ-mun, Eve-tuttauq nimiġiam sagluqikkaŋatun pisaasuġmiaġunmigun.
Irrusiqaqtusiuvva akuqtuiyumaiññaqtuatun qanusiḷimaamik iḷisaurrunmik, iñuk-unnii alġaqsruigaluaqpan allauruamik Jesus-mik, taavrumaŋŋa uvagut uqautigikkaptiŋniñ ilivsiññun. Irrusiqaġmiusi itqanaitchuatun akuqtuqsiññaaġivlugu allauruaq ilitqusiq taavrumaŋŋa akuqtuaniŋakkavsiññiñ, naaggaunnii akuqtuġumavlugu allauruaq tusaayugaaġiksuaq taavrumaŋŋa akuqtuqqaakkavsiññiñ.
Isummatigiruŋa uvamnik qamalliuŋiññasugaluŋa supayaami tamatkunaŋŋa kamanaqtualiuqłutiŋ tilirauniruaniñ.
Piḷuksivik kamanaiyaqama uvamnik ilivsi kamanaqsiḷaaqtaut­quvlusi? Kamanaiyaŋaruŋa uvamnik alġaqsruivḷuŋa God-im tusaayugaaġiksuaŋiñik ilivsiññun akiiḷḷiqsuġaluaġnasi.
Akuqtuŋitchumiñaił̣ł̣ugich allat aŋaayyuviich maniich aitchuutiŋich akuqtuŋagitka uvamnun pamarrutit, savautisukłusi ilivsi.
Nayullavsi piiḷḷiuliqama, pamatquluŋa apiġiŋaitkiga kiñaliqaa, qanuq pigiraksraġikkatka pigipkaŋagaich aniqatit qairuat Macedonia-miñ. Tavraasii pamaġitquŋaitchuŋa pamaġitchaiḷiñiaqtuŋa-suli naŋni­ġutausuŋiḷḷuŋa ilivsiññun qanupayaaq.
Uqavigaaġutigiyumiñaġiga taamna iḷumun ittuagulugu iluqaiññi nunaŋiñi Greece, uqalugilugu iḷumun ittuakun sivuġaani Christ.
Isumaalukpisi summan akuqtuiŋaisilaamnik pamarrutinik maniŋñik ilivsiññiñ? Piviuttaġiŋiḷḷusi piŋitchuŋa. God iḷisimaruq piviuttaġitilaavsiññik uvamnun.
Pisuŋiñŋagitka ikayuutisi, suli pisuŋisaaġniaġitka, iñuich nalaunŋitchualirauyumaut tamatkua piġuqtiqtuat savaaqaġnivḷutiŋ God-im savaaŋanik, tuvrapiaġataqługu uvagut piḷġusiqput.
Qanuq tainnatchit iñuich tilirauŋŋuaqtuagurut alġaqsruiñikun, saglunik savaktit, piŋŋuaqtuat tiliraġinivḷutiŋ Christ-mun.
Aasii aliuġnaitchuq, qanuq Satan-unnii isaġulgatun qaummaum iḷiŋŋuaġuuruq.
Tainnatuttauq allayuaġnaitchuq ilaan kivgaŋi tainnatun alġaqsruirauŋŋuaġmata nalaunŋasipkaqtaullasiñiġmun. Isuksraunmi taimanigu aitchuusiaqaġniaqtut nalautillugu akiḷiusiaksraqtiŋ piŋŋuaġniġmik­kun.
Paul Nagliksaaqtitauruq TilirauniġmiñiApiġivsaaġivsi isummatigitquŋił̣ł̣uŋa uqaqtualiḷuŋa isumallua­ġiitchuatun. Isummatigiyumiñaġuvsiŋaaglaan isumalluaġiitchualiḷuŋa tainnaunnii naalaġnisiŋa, uqavigaallakkumauŋali mikiruuramikunnii.
Uqavigaaġun tainnasiq Atanġum pitqurriutigiŋaitkaa uvamnun. Uqaqsiññaqtuŋauvva nalupqisuŋił̣ł̣uni isumalluaġiitchuaq uqaqtuatun.
Iñugiaktuat uqavigaaġutiqaġuummata nunami kaŋŋiuġnikun, uvaŋaptauq uqavigaaġumiñaġmiuŋa.
Uvvailivsi isummatigisuummiusi ilivsiññik isumaturualiuqłusi, naaggauvva quviasuuttaġiraġigiksi naalaġniñiq isumalluaġiitchuanik.
Iḷatchiqpalliġaġigiksi iñuk kivgaġuqtitchimmanunnii ilivsiññik, naaggaunnii tigusimman manivsiññik ilivsiññiñ, naaggaunnii tigusim­man supayauramik pigisukkamiñik ilivsiññiñ, naaggaunnii arguaktit­paił̣ł̣uni qakiġaluaġmasi kiiññavsigun.
Isumasugnaqtusiḷuunnii suaŋaitchualivḷuŋa tainna uvaŋa aŋalanŋiñ­ñavsi. Tainna isumaqaġuvsi, nalaunŋaniġiga taamna tainnainniġaun. Aasiivsauq, supayaamik iñuk uqavigaaġutiksraqaqpan, ilaatuttauq isumalluaġiiqsigiluŋa uqavigaaġutigiyumiñaġmigitka uqavigaaġutigikkaŋi.
Uqavigaaġutiqaqpat Hebrews-gunivḷutiŋ? Uvaŋaptauq. Uqavigaaġutiqaqpat Israelites-gunivḷutiŋ? Uvaŋaptauq. Uqavigaaġutiqaqpat Abraham-mun kiŋuniġinivḷutiŋ? Uvaŋaptauq.
Uqavigaaġutigivarruŋ Christ-mun kivgaġinivḷutiŋ? Uqavigaaġumiñaqtuŋa kivgaulluatałhaaġniḷuŋa. Uvva paŋmapak uqavigaaqsaqpaalluaqsiruŋa kinnaġuqtuatun. Siġġaqiłhamaapiaŋaruŋa iliŋiññiñ tigutaaqtaułhamaaqłuŋa akulaitchuami, ipiġaqtuusiaqaġmivḷuŋa kisiñ­ñaiqsuanik, suli akulaitchuami tuqutauqqayaqtaqłuŋa.
Tallimaiqsuaqłuŋa ipiġaqtuqsiqsuŋa Jew-guruaniñ, malġukipiaq ipiġaqsaġniq inuqtapqaqługu atautchimik ipiġaqsaġniġmik,
piŋasuiqsuaqłuŋa anaumiksiŋaruŋa anaumiutinik, atausiaqłuŋa uyaġaŋnik miḷuqtuqtauŋaruŋa. Piŋasuiqsuaqłuŋa umiaqpaiyyauŋa­ruŋa, unnuaġlu uvluġlu naałługik saġvaqsiŋaruŋa taġiumi,
akulaitchuani iglauniġni, navianniuġnani kuugni, iqsiññiuġniġmiḷu tigligayuktiqpaŋniñ, iqsiññiuġniġmiḷu nanmiñiq iñumniñ, iqsiññiuġniġmiḷu Jew-guŋitchuaniñ, iqsiññiuġniġmiḷu iniqpaŋmi, iqsiññiuġniġmiḷu nunagluktuami, navianniuġniġmiḷu taġiumi, iqsiññiuġniġmiḷu aniqatauŋŋuaqtuaniñ.
Igḷutuŋammigiga savaalaniq siġġaġniuġniġlu, unnuani iñugiaktuani siñillaiġaġniġlu kaaksiuniġlu imiġuksiuniġlu, akulaitchuami niqiksraiḷ­ḷiuġniġlu qiqisianiġlu siḷamiutauniġlu.
Aasiisuli, tamatkua piqutigiŋaiġaluaġmiuni, taimmasuli uvlutuaġman naŋniġutauvluni uŋiarriñ aŋaayyuliqiruapayaanun.
Piŋigipiaġitka tamatkua suaŋaitchuat ukpiġunmiŋni. Qinnausima­gitkaunnii tamatkua piḷuksipkaisuuruat ukpiqtuanik.
Uqavigaaqtuksrauguma, uqavigaaġutiqaġniaqtuŋa tamatkuniŋa salapqiiruanik suaŋairrutimnik.
God-auruaq Aapauruaġlu Ataniġmun Jesus-mun, ilaa kamanauti­qaqtuaq isuitchuamun, iḷisimaruq sagluŋisilaamnik.
Damascus-mi, kavana nalunaiqsaŋa umialgum Aretas munaqsriḷiŋagaa iniqpaŋa Damascus tigusukkaluaqłuŋa.
Aasii niŋinŋagaanŋa aguummakun igalaurakun katchisigun, aasii annakłuŋa ilaaniñ.
Paul Qiñiqtuuraaŋi PuttuqsripkausiaŋiḷuUqavigaaqsalguniq iluqani anniqsuutauŋitkaluaqtillugu, uqavigaaqtuavsaallaktuksrauruŋa. Quliaqtuaġutilavsi qiñiqtuuraam­nik puttuqsripkausiamniglu Ataniġmiñ.
Akimiaġuutaiḷaq ukiuq pianiktuq mayuurrauŋaqqaaqtilluŋa qiḷaum iḷaŋanun. Nalummiuŋa timilgiqsilaamnik naagga timiga qimakługu, God iḷisimaruq.
Aasii tusaavluŋa uqaluutinik uvaŋa uqautigiraksraġiŋisamnik, quliaqtuaġiyumiñaisamnik iñupayaanun.
Tainnasiq qiñiqtuuraaq uqavigaaġutauyumiñaġaluaqtuq, aglaan uvaŋa uqavigaaġutiginiaŋitkiga. Uqavigaaġutigiłhaiññaġniaġitka sua­ŋairrutitka.
Aasiivsauq uqavigaaġukkuma, isumalluaġiiġḷuŋa piñiaŋiñmiuŋa, qanuq uqautiqaġniaqtuŋa iḷumun ittuamik. Aglaan uqavigaaŋitchuŋa, kimulliqaa isummatigitquluŋa qaaŋiulaaġlugu tautuaġikkani uvamni, naaggaunnii tusaakkani uvamniñ.
Suli pitchaiḷisaqłuŋa kamasaaqpaił̣ł̣aunmiñ iñugiaktuatigun qiñiqtuuraatigun, aitchuusiaqaŋaruŋa iłuiḷḷiuġunmik, kapuaġutitun ittuamik timimni. Iḷaŋat Satan kivgaŋisa tilirauŋaruq iłuiḷḷiġaqsaatquvluŋa kamasaaqpaitquŋił̣ł̣uŋa.
Piŋasuiqsuaqłuŋa iŋiulaŋagiga Ataniq taavrumuuna, taamna piiquv­lugu uvamniñ.
Aasii ilaan uqallautiŋagaaŋa, “Uvaŋa nagliktuutiqpaga naamaruq iliŋnun, qanuq uvaŋa suaŋŋatiga iḷisimanammaġiksisuuruq kivgamni iliŋich suaŋaiḷimmata.” Taamna pisigivlugu, sugiŋitkiga iłuiḷḷiuġun pigigupku piiġñiŋaniñ. Tainnainman quyyatikun uqavigaaġutigiyumiñaġitka suaŋairrutitka, Christ suaŋŋataa itchumauq uvamni.
Pisigivlugu Christ tavra quviasuutigigitka suaŋairrutit, pisaaŋŋasiat, siġḷiġniuġutit, nagliksaaqtirrusiat, iłuiḷḷiuġutiqpaich, qanuq suaŋaiḷi­kama Christ suaŋŋasiġuugaaŋa.
Paul Isumaaluutigigai Corinth-miutUqaqtuŋa isumalluaġiitchuatun uqautikavsi tamatkuniŋa, ilivsi uqaqusaaqłuŋa. Uqautiyumiñaiñŋagaluaġivsi tamatkuniŋa, ilivsi isu­makkutiqaġluatapayaaġuvsi iłuatun uvapkun. Supayaami qamalliuŋitchuŋa tamatkunaŋŋa tilirauruaniñ, suuŋitkaluaŋŋaġma, isummatigiruaniñ inmiŋnik kamanaqtualiuqłutiŋ.
Iḷisimanautiŋi iḷumun tilirautilaam savaaguŋarut akunnavsiññi. Nayuqavsi, qiñuiqł̣uŋa savaaġiŋagitka aliuġnaqtuat sapiġñaqtuallu savaat nalupqinaiyautauruat tilirauŋatilaamnik.
Isummatiqaqpalliqsusi uvamnun pivigruaġiŋił̣haaġasugalusi allaniñ aŋaayyuliqiruaniñ pisigivlugu naŋniŋiññavsi pamarrusiaksrapkun ilivsiññiñ. Suliqutigiŋaiqsiŋa itqaumaŋaiġḷugu taavrumuuna killukuaġu­taunasugirauruakun.
Uvva piŋatchiġitka itqanaiġñitka ullagukłusi. Aasii naŋniġumaŋitkivsi, qanuq ivaqłiaŋitchuŋa sunik piqaġugluŋa pigikkavsiññik aglaan ilivsi pigisukkivsi, qanuq miqłiqtut sunakkiruksrauŋitchut pisilugich aŋayuqaatiŋ, aglaan aŋayuqaaguruat miqłiqtutiŋ sunakkisilu­gich.
Quyyatigigiga aitchuutigiyumiñaqama uvamnik supayaamniglu ika­yuġumiñaqługu ukpiġutivsi sivunmuktaaġniksraŋa, qiññaqaġaluaqtil­lugu qanutun piviuttaġiliqsaiññaqtillusi, piviuttaġiŋaiqsaiññaqtuatun pikavsiŋa.
Paŋmapak isumasugnaqtusiḷuunnii inna. Ilaan naŋniŋitkaatigut pamarrusiaksramiñik aglaan pisaasuqłuni maniksraqtuġugnaqtuq pitqiksiġautikun.
Uvaŋa apiġiŋavisi pamarrusiaksramik ilivsiññiñ taapkunuuna iñuktigun tilirapkun?
Kiaqsruŋagiga Titus ullaquvlusi, tiliḷugulu aniqan piqatigitquvlugu ilaanun. Aglaan Titus apiġiŋaitkaasi pamaġitquluni ilivsiññun, qanuq atiruamik isumaqaqtuguk, suli atirut piḷġusivuk.
Ukua tuyuutit isumapkaġugnaġaasiḷuunnii pasiraksraiññiatak­kasugaluŋa aullasipkun. Taamna iḷumun inŋitchuq. Piviuttaġirauruasii, atausiŋŋuqatigiŋavlugu Christ, uqaŋaruŋa nayuqtigipiaqtuatun iḷivḷugu God, uqautivlusi iluqaiññik tamatkuniŋa, ukpiġurri suaŋasiḷaaqtautquvlugu.
Ullatqikkuvsi anayasuktuŋa iñuusiġiniaŋiññasugilgiḷḷugu iñuusiġit­quyumakkaġa ilivsiññun, aasii qaiguma aŋalatkaqsiḷgiḷḷusi niġiugiŋi­savsigun iññiqiniksrapkun. Anayasuktuŋa iḷaanni qanaaġuunasuga­lusi, killuqsrautiqaġasugalusi, qinnaurriraġaġasugalusi siŋñatiqaġasu­galusi, tiġliraqłiġasugalusi, uqautikkunmiglu siavsiñasugalusi, ilivsiḷu isummatiġruiññavsiññi isumatusaanasugalusi piuqłaanġiqattaġasuga­lusiḷu.
Ullatqikkuvsi takulusi, anayasuktuŋa God-imnun kamanaiyaġniaġa­sugaluŋa sivuqqavsiññi, qanuq qirratiginiaġitka iñugiaktuat piḷuksiani­ŋaruat sivuani, aasii tamauŋanun-aglaan isumalitqiŋaił̣ł̣utiŋ pigiitchua­kun aullasiġiliutikkaġmikkun, allatuutiniḷḷu, suli atuqtuat timimiŋnik pitquraiḷautigivlugu.
Aqulliich Kiliktuutit PaġlatilluUvva piŋatchiġikka ullautisaġnika ilivsiññun. Kiñaliqaa pasik­kutiqaqpan iñuŋmun, malġuk naagga piŋasut iñuich iḷisimmaġiksuat taavrumuuna pasikkusiaŋagun ukpiġnaqsiraksraġigaat nalaunŋatilaaŋa uqaġilugu iḷisimakkaqtiŋ.
Kiliŋagitka tamatkua piḷuksiŋaruat sivuani iluqaisalu allat, suli kiliv­saaġitka paŋmapak nayuŋitkaluaŋŋaisa, kiliŋammatuttauq nayuqłusi igḷuani ullautiniġma. Qaitqigñiġuma anayaktuaġumiñaitkitka.
Tainna aŋalanniaġivsi iḷisimayumiñaqsisaġlusi nalupqigiŋaiġḷugu Christ iḷumun uqaqtilaaŋanik uvapkuaqłuni. Taamna Christ piqutigik­kaqsi suaŋaiñŋitchuq aglaan suaŋŋatiqpaqaqtuq iḷuvsiññi.
Ilaa suaŋŋataiñŋaruq kikiaktuurraukami, aglaan paŋmapak iñuuruq God-im suaŋŋataagun. Tainnatuttauq qiññaqaġaluaġuma suaŋŋatait­chuatun, piqatauruŋa Christ iñuggutaanun, aasii aŋalanniaġivsi God-im suaŋŋataagun.
Qanuqitilaaġitchi ilivsiññik, iḷitchuġisaġlusi iñuugaluaqtilaavsiñ­ñik ukpiġurri tuvraġlugu. Uuktuaġitchi ilivsiññik. Paŋmapak puttuqsriyumiñaqsigaluaqtusi Jesus Christ iḷuvsiññi itilaaŋanik, ukpiŋŋuaŋi­suaġuvsi.
Iḷitchuġitquyumaliġaluaġivsi uvaŋa iḷumun tilirauŋatilaamnik.
Aŋaayyuvigigiga God pitquŋił̣ł̣usi qanusipayaamik pigiitchuamik, atuŋitchumagiga tiliraunimni ataniġnaqutiga tatavsaġuglusi. Aglaan pitqugivsi nalaunŋaruamik, taamnaunnii nalaunŋarualiqiniqsi iḷitchuqsrisauyumiñaiḷḷuqtuq uvaŋa iḷumun tiliraunimnun, aasii qiññanig­luŋa suuŋitchuatun.
Uvaŋa ataniġnaqunma ikayuġniḷukkaa iḷumun ittuaq, akiḷḷiḷiqsuŋit­kaa.
Quviasuktuŋa suaŋakavsi Ataniġmun, qanuq tatavsagaksraitkivsi. Tavraasii aŋaayyutigivsi nakuqsisaiññaquvlusi.
Tuyuġivsi taapkuniŋa nayuŋiḷḷavsi, suammatisuŋił̣ł̣usi atuaqsigupku ataniġnaqutiga ullakkuvsi. Qanuq Atanġum aitchuŋagaaŋa ataniġnaqunmik suaŋasiḷaaquvlugu ukpiġurri, qapiŋasaaŋaiġḷusi.
Aqulliq, aniqatiit, kutpaiġivsi. Iłuaqsruqsigik piḷġutchisi. Kamagisigik uqalutka. Atisiqatigiigitchi avanmun. Iñuuniaqatigiigitchi aŋuyautaitchuakun avanmun aasiiḷi God-im piviuttaqsripkairuam ilivsiññik avanmun, suli iñuupkairuam aŋuyautaitchuakun avanmun itqatiginiaġaasi.
Iluqaġmiŋ ukpiqtuaguruat maani paġlagaasi.
Nagliktuutiqpaŋata Atanġum Jesus Christ suli piviuttaqqutaata God-im iḷauraaliqsimmataatalu Ilitqusiġiksuam itqatigilisi iluqasi.
PAUL TUYUUTIŊICH GALATIA-ĠMIUNUNUkua tuyuutit qairut Paul-miñ God-im tiliraŋaniñ. Iñuum kialiqaa piksraqtaaġiŋaitkaaŋa alġaqsruirautquluŋa aglaan Jesus Christ, God-ivlu Aapam aŋipkaiŋaruam ilaanik tuqqunmiñ.
Suli ukua tuyuutit qairut iluqaiññiñ aniqatiniñ nayuqtigikkamniñ, aasii tuyuutauvlutiŋ iluqaiññun aŋaayyuliqiruanun Galatia-mi.
Nagliktuusiaqpaqaġitchi tutqiunmiglu God-miñ Aapamiñ Ataniptiŋ­niḷḷu Jesus Christ-miñ.
Christ tuquŋaruq aŋarraurami piiġukługich piḷuutivut, annaurraut­quvluta iñuutchimiñ piḷuktuami iñuuniġmiñ nunam iñuŋisun. Christ taamna piŋagaa pisuutigimmagu God-im Aapapta,
iñuich nanġagaksraġikkaŋata isuitchuamun. Amen.
Tusaayugaaġiksuat AtautchiigurutNiġiiḷḷaġivsiŋa suksraġiŋaiġñiaqsautigillaan piñiqavsiuŋ God. Ilaan ququaŋagaasi piqatautquvlusi iñuggunmi isuitchuami Christ-kun, aasiuvva paŋmapak saarraqsirusi allauruakun tusaayugaaġiksuamun.
Allamik tusaayugaaġiksuamik piitkaluaġmiuq aglaan iñuich iḷaŋisa alapitinniaqsaagaasi, allaŋŋuqtiġniaqsaavlugu tusaayugaaġiksuaq Christ-kun.
Aglaan uvagut-unnii, naagga isaġulik qiḷaŋmiñ alġaqsruisaġniqpan ilivsiññun tusaayugaaġiksuamik paaqsaaŋaruamik alġaqsruutigiŋak­kaptiŋniñ ilivsiññun, ilaa qaisauli suksraunġiqsauniksramun.
Uqallautitqikkivsi. Kiñaliqaa alġaqsruikpan ilivsiññun tusaayugaaġiksuamik paaqsaaŋaruamik taavrumaŋŋa akuqtuŋakkavsiññiñ, ilaa qaisauli suksraunġiqsauniksramun.
Alġaqsruutigikapku tusaayugaaġiksuaq, alġaqsruiḷaitchuŋa iviġag­niaqsiññaġlugich iñuich. Pisuqtilaaptun iviġagniḷukkiga God. Alġaq­sruiñiġuma iviġagniaqsiññaġlugich iñuich, kivgaunayaitchuŋa Christ-mun.
Qanuqłuni Paul TiliraġuqtilaaŋaAniqatiit, iḷisimatqugivsi. Tamanna tusaayugaaġiksuaq alġaq­sruutigikkaġa iñuŋniñ piŋitchuq,
qanuq aitchuusiaġiŋitkiga iñuŋmiñ, naagga iḷisausiaġiŋitkiga, aglaan Jesus Christ satqummiŋagaa uvamnun.
Tusaaŋagiksi qanusiuŋatilaaġa iñuk iñuuŋŋaġma Jew-guruatun, annagniaqsaaruatun kamagivlugich pitqurat. Tusaaŋammiusi qanutun anayaktuaŋił̣ł̣ugich nagliksaaqtinnapkich aŋaayyuliqiruat God-mun, iluqaisa suksraunġiġñiaqsaakapkich.
Kipiġniupiaġataŋaruŋa iñuusukłuŋa tuvraġlugich iḷisaurrutiŋich maŋŋuupta, aasii qaukłiġuutivluŋa qaaŋiqł̣ugich ukiuqtutilaaqatitka iñuuniġmi Jew-guruatun.
Aglaalli God sivuniqaŋaniqsuq aniŋaiñŋaġmaunnii ilaan alġaqsrui­rigisukłuŋa. Aasii aquvatigun, nagliktuutinikpakami uvamnun,
satqummiŋagaa Iġñini uvamnun, alġaqsruutiqaġumiñaqsivḷuŋa Christ-mik Jew-guŋitchuanun. Taimaniasii uqaqatiqaŋaitchuŋa kimig­liqaa iñuŋmik,
naaggaunnii Jerusalem-muŋaitchuŋa uqaqatigiyaqtuġlugich God­mun tilirauvlutiŋ alġaqsruiriġuŋaruanun sivumni, aglaan aullaŋaruŋa nunamun Arabia-mun, aasii aquvatigun utiqłuŋa iniqpaŋanun Damascus.
Aasii ukiut piŋasut pianiŋmata, aullaŋaruŋa Jerusalem-mun takuv­lugu Cephas, aasii itqatigivlugu akimiani uvluni.
Aglaan tautuŋiñmigitka nalliatunnii allat tiliraunikun alġaqsruirit aglaan James, Atanġum aniqataa.
Tuyuutigikkamni ilivsiññun, sivuġaani God-im sagluŋitchuŋa.
Tavraŋŋa aullaŋaruŋa nunaŋiñun Syria-m Cilicia-vlu.
Aasii tamauŋanun-aglaan aŋaayyuliqiruaŋisa Christ Judea-mi tau­tuŋaitkaanŋa.
Tusaqsraġigiññaŋagaat iñuich uqautaat, Taimña qaŋauvlugu nagliksaaqtitchiruaq uvaptiŋnik suksraunġiġñiaqsaavlugu ukpiġikkaŋat paŋmapak alġaqsruiruq iñuich ukpiquvlugich Christ-mun.
Aasii pisigivluŋa ilaisa God nanġaŋagaat.
Paul-lu Allallu TiliratTavra akimiaġuutaiḷat ukiut pianiŋmata, aullatqiŋaruŋa Jerusalem-mun piqatigivlugu Barnabas, Titus piqatigivluguptauq.
Aullaŋaruŋa qanuq God-im aullaquŋagaaŋa, aasii sivuniqsipkaġnia­ŋagiga taapkunuŋa aŋaayyuliqiruani sivulliuqtauruanun, tusaayugaa ġiksuaq alġaqsruutigikkaġa Jew-guŋitchuanun. Uqaqatigiŋagitka iñui­ł̣aami sivulliuqtauruat, iḷaanni savaurriñiġa God-mik anniqsuutaunia­ŋiññasugalugu.
Titus-unnii, Jew-guŋitchuaq piqatigikkaġa Jerusalem-mi, nalunaiñŋutchigaksraiñŋaruq Jew-guruatun, piḷaktauluni timimigun.
Aglaan aŋiġuraŋitchugut-unnii pipkaġniapiakkaŋannun, iñuuyumi­ñaquvlusi tuvraġlugu iḷumun tusaayugaaġiksuaq.
Aasiivsauq taapkua iḷisimanaqsiŋaruat sivulliuqtautilaaŋat aŋaayyuliqiruanun, sumik iḷḷatiksraiñŋarut tusaayugaaġiksuamun alġaqsruutigikkamnun. Uvamnun taapkua sivulliuqtit inmiut allatun iñuktitun, God atiruq iñupayaanun.
Aglaalli iḷagaluaġnagu tusaayugaaġiksuaq alġaqsruutigikkaġa, sivulliuqtauruat puttuqsriŋarut piksraqtaaguŋatilaamnik alġaqsruutigitquv­lugu tusaayugaaġiksuaq Jew-guŋitchuanun, Peter-tun piksraqtaaġuŋa­ruatun alġaqsruitquvlugu tusaayugaaġiksuamik Jew-guruanun,
qanuq God-im annaurriŋaruam iñugiaktuanik Jew-guruanik Peter alġaqsruimman, annautiŋammigaivsauq iñugiaktuat Jew-guŋitchuat uvaŋa alġaqsruiñipkun.
Tavra James-lu Cephas-lu John-lu suaŋavlutiŋ sivulliuqtauniqsuat, puttuqsrikamiŋ God-im nagliktuutiqpaŋanik uvamnun, aitchuqłuŋa taavrumiŋa savaamik, iḷisimanaqsiŋagaat ikayuqtigiiksilaaptiŋnik iḷa­livḷunuk, uvaŋalu Barnabas-lu, atisivḷutiŋ alġaqsruitquvlunuk kiikaa Jew-guŋitchuanun, iliŋiḷḷi alġaqsruiñiaġnivḷutik-suli Jew-guruanun.
Aglaatualuk itqaumatqugaatiguk iḷiappauruanik, taamnapiaġataq piyumalaaġmiraġa.
Paul Natqiksruġaa Peter Antioch-miQakugumman, Cephas Antioch-muŋman, paaqłakkiga takkua­nun, qanuq killukuaŋaruq.
Aasiuvva inna Peter killukuaŋaruq. Iḷaŋich avilaitqatiŋi James tikiñ ŋaiñŋaisa, Peter niġiqatausuuŋaruq Jew-guŋitchuanun, kipuqłakługich Jew-guruat pitquraŋich. Aasii tikiñmata, iñuurraqsivḷuni pitquraŋisigun Jew-guruat, niġiqatigillaiqł̣ugich ukpiqtuat Jew-guŋitchuat, sivuu­ġagivlugu qanuq uqausiksraŋat Jew-guruat.
Allattauq Jew-guruat maliksuŋagaat Peter, iḷisimanaqsivḷugu tuniq­simapiaŋisilaaqtiŋ iḷumun ittuamun iḷitchuġikkaġmiŋnun. Barnabas­unnii niġiqataullaiŋaruq Jew-guŋitchuanun.
Iḷitchuġikapkich iñuuvigiŋiññiġmarruŋ iḷumun ittuaŋa tusaayugaa­ġiksuam, uqallautiŋagiga Peter iluqaġmiŋ takkuanni inna. Ilivich, Jew-guruatiin, iñuullaniġuvich Jew-guŋitchuatun, summan Jew-guŋitchuat iñuupkaġniaqsaapiaqpigich Jew-guruatun?
Jew-guruallu Jew-guŋitchuallu Annaurraurut UkpiġutikunUvagut, aniŋaruaguut Jew-guvluta, Jew-guŋitchuat taisuukka­vut piḷuusiqirinik,
uvagut Jew-guruaguut, iḷisimarugut God-im akuqtulaitkaa iñuk nalaunŋarualiḷugu sivuqqamiñi pisigilugu kamaksriñiataŋniŋa ilaan pitquramiñik qaisauruanik Moses-kun. God-im akuqtuġuugaa iñuk nalaunŋarualivḷugu ukpiliġman Jesus Christ-mun. Taamna iḷitchuġi­kaptigu, ukpiliŋarugut Christ Jesus-mun, God-mun akuqtullasitquv­luta pisigilugu ukpiliġñiqput Christ-mun, kamaksriñiatagniŋiḷaakun pitquranik, qanuq kiñaliqaa nalaunŋasirauyumiñaitchuq sivuġaani God-im kamagigiññaġlugich ilaan pitquraŋi.
Isummatigilakput una. Uvagut nalaunŋasiñiallapta ukpiġutikun Christ-mun, iḷitchuġiraugupta piḷuusiqirauluta, taamna sivuniqaġ­niaqpa Christ-mun piḷuksipkaġniḷuta? Naaggapiaġataq.
Qanuq uvaŋa, iñuuniarraqsitqikkuma kamaksriñikun pitquranik nalaunŋasiñiatagluŋa, ukpilianiŋaqqaaġluŋa Christ-mun, iḷisimanaqsi­ruŋa piḷuusiqirautilaamnik,
qanuq kamagiłhaiññalgunaitchut pitqurapayaurat. Pitqurat pasiñ­ñiksiññaqtut. Tavraasii pitqurat tuqunmatun pigaanŋa kamaginiḷukka­luaqtillutiŋ uvamnun. Paŋmapak iñuuruŋa God-im iñuutqutaagun uvamnun.
Tuquruatun pitquranun piuŋa, qanuq Christ kikiaktuurraumman kikiaktuurrauqatauruatun piŋaruŋa. Nalaunŋaruakun iñuuniaġusiġa pitquratiguaqtuaq tuqummatun piŋaruq. Paŋmapak iñuuniataŋaiq suŋa uvaŋaġruiññaq nalaunŋasiñiatagluŋa savaapkun, aglaan Christ iñuuruam uvamni iñuupkaġaaŋa nalaunŋaruakun sivuġaani God-im. Aasii paŋmapak iñuuruŋa-suli nunami ukpiġivlugu Iġñiŋa God-im, piviuttaqaqtuaq uvamnik, suli tuquŋaruaq uvaŋa pisivluŋa.
Ukpiġivlugu taamna, God nagliktuutiqpaŋa anniqsuutauŋaiŋitkiga, qanuq iñuk nalaunŋasiḷḷakpan sivuġaani God-im kamagigiññaġlugich pitqurat, Christ asiñun tuquŋaniqsuq.
Pitqurat Naagga UkpiġunIlivsi isumalaaŋitchuasii Galatians, kia alapititpasi? Uqaluuruat kikiaktuurrauniŋagun Jesus Christ nalunaipiaqługich alġaqsruu­tauŋagaluaqtut ilivsiññun.
Apiġilavsi uumiŋa. Aitchuusiaġiŋavisiuŋ Ilitqusiġiksuaq pitquranik kamaksriñiqsi pisigivlugu, naagga ukpiliġñiqsi tusaayugaaġiksuanik alġaqsruutauŋaruanik ilivsiññun?
Nalupqinaitchuamik isumalaaŋisigiyumiñaitchusi, isumallasiḷusi iñuk aitchuusiaqaŋaruq isuitchuamik iñuggunmik Ilitqusiġiksuamiñ, nakuułhaaġluni ukpiqtuaguyumiñaġniḷugu iñuuluni pitquratigun.
Nalupqinaitchuamik, iluqaġmiŋ nagliksaaqtirrusiasi piuŋiḷauŋait­chut.
God-im iñuupkaŋagaa Ilitqusiġiksuaq iḷuvsiññi, aasii aliuġnaqtuat savaaġipkaqługich akunnavsiññi, qanuq ukpiġiŋagiksi alġaqsruutau­ruaq ilivsiññun, pisigiŋaiqł̣ugu iñuuniatagniqsi nalaunŋaruakun sivu­ġaani God-im kamaksriñikun pitquranik.
Bible-niñ iḷitchumiñaġikput taamna qanuq aglausimaruq inna, “Abraham ukpiġiŋagaa God, aasii taamna pisigivlugu God-im akuqtu­ŋagaa ilaa nalaunŋarualivḷugu.”
Taavrumuuna kaŋiqsiyumiñaqtusi, iñuich ukpiqtuat Abraham ukpi­ġusiatun, nanmiñiq miqłiqtuġimmatun itkai, kiŋuniġipiaŋitkaluaŋ­ŋaisa.
Aasiisuli piŋaisaktaŋŋaan, Bible satqummiŋagaat God-mun akuqtu­ġumaaġnivḷugich Jew-guŋitchuat nalaunŋarualiḷugich pisigilugu ukpi­ġutaat, qanuq God-im uqautiŋagaa Abraham tusaayugaaġiksuanik uqallautikamiuŋ, “Quviasuutiqaqtinniaġitka nunapayaani ukpiliqsuat uvamnun iliktuttauq ukpiqpata.”
Tavra iñuich ukpiliqsuat Abraham-tun quviasaaġusiaqaġmiut piqatigivlugu Abraham ukpiŋaruaq.
Iluqaġmiŋ iñuich akuqtullasipkaġniaqsaaruat nalaunŋarualiḷutiŋ sivuġaani God-im kamagilugich pitquraŋi pasiñaqtut, aasii tuqulutiŋ, qanuq aglausimaruq Bible-ni inna, “Pasirauruq nalliummatiruġlu tuq­qunmun kiñaliqaa iñuutuiññaŋitchuaq kamagilugich iluqapayauraŋisa aglausimaruat pitqurat.”
Paŋmapak nalupqinaiqsuq iñupayaaq nalaunŋasiyumiñaisilaaŋanik sivuġaani God-im kamaginiḷugich pitqurat, qanuq aglausimaruq Bible-ni inna, “Iñuk ukpiġunmigun nalaunŋasirauruaq iñuuniaqtuq.”
Akiḷḷiali taavruma uqaluum, iñuk iñuuruaq pitquratigun ukpiġuti­tuaksraitchuq, qanuq Bible-ni aglausimaruq inna, “Iñuk iñuuniaqtuq kisianik kamagituiññaġlugich iluqaisa pitqurat, suuramikunnii kipuq­łasuŋaġnagich.”
Aasii taamna Christ Jesus pimmagu Jew-guŋitchuat annaurrauyu­miñaqsirut ukpiġutikun Abraham-tun, aasiisuli ukpiġutikun aitchuu­siaqallasivḷuta Ilitqusiġiksuamik unniqsuqłiisauŋaruamik.
Pitqurallu UnniqsuqłiiḷḷuAniqatiit, uvva uuktuutauyumiñaqtuaq iñuŋniŋŋaqtaq. Iñuk unniqsuqłiimman aglautivlugu suli nalupqinaiyausiqł̣ugu atchiivigiv­lugu, kialiqaa asivaġumiñaitkaa naagga allaŋŋuġumiñaitkaalu taamna unniqsuqłiiñ.
Tavra God-im unniqsuqłiisigiŋagaa quviasaaġusiaq Abraham-mun kiŋuniŋanullu. Una nalunaigilugu. Unniqsuqłiiñ quviasaaġusiakun unniqsuqłiisauŋaitchuq iñugiaktuanun kiŋuniġiiñun, aglaan atausisua­luŋmun kiŋunġuruamun, aasii taamna kiŋunġuruaq Christ-guruq.
Uvva sivuniġikkaġa. God-im pitquraŋi aitchuutauŋarut 430 ukiut pianiŋmata nalupqinaiyausianiqqaaqtillugu ilaan unniqsuqłiisaa Abraham-mun. Taamna tainnainman, God-im unniqsuqłiisaa Abraham-mun nalupqinaiyausiŋaqqaaqtillugu asivaqtauyumiñaiñŋaruq, iñuup­tauq unniqsuqłiisaa nalupqinaiyausiŋaruaq asivaġumiñaiñmatun.
Qanuq unniqsuqłiisauruaq quviasaaġusiaksraq annaun aitchuusia­gullakpan kamaksriñiq pitquranik pisigilugu, aitchuusiaġinaġumiñai ŋaruq unniqsuqłiisikun. Aglaatkii God-im aitchuutigiŋagaa Abraham­mun unniqsuqłiisikun.
Tamatkua tainnainniġmata, summan pitqurat aitchuutauŋavat? Pitqurat iḷḷatauŋarut aquagun unniqsuqłiiñ aitchuutauganiŋman iḷit­chuġipkaqsaqługich iñuich piḷuun kamaksriŋiññiġutilaaŋanik God-im pitquraŋiñik, aasii God sivunniŋaruq iñuich iñuuruksrauvlugich suti­gun satqummikkaġmigun Moses-kun qaiñiŋanun-aglaan Christ, miqłiqtum unniqsuqłiisiaqaŋaruam. Pitqurat aitchuutauŋarut isaġulikti­gun, iñukullu pirriruakun Moses-kun.
Pisinniŋniq iñuŋnik piraksraġuġman, taamna sivuniqaqtuq iññuk malġuk atilutik uqaqtuksrauvlugik unniqsuqłiisikun. Aglaalli God-im unniqsuqłiikamiuŋ Abraham annaunmik, pirituŋaitchuq, inmiñik kisimi piŋagaa.
Sivuniŋat PitquratTaamna tainnainman, pitqurat paaqsaaŋavat God-im unniqsuqłiisiŋiñun? Naaggapiaġataq. Qanuq pitqurat aitchuutauŋakpata tai­muŋa iñuullasiḷḷalugich iñuich, nalaunŋasiraunaġayaqtuq sivuġaani God-im pitquratigun.
Aglaanuvva, uqallautiŋagaatigut Bible-ni iñupayaurat piḷuksiŋaniv­ḷugich qanuq kamagilaił̣ł̣ugich God-im pitquraŋi. Paŋmapak-aasii tamatkua ukpiqtuat Jesus Christ-mun aitchuusiaqaqtut unniqsuqłii­sauŋaruamik iñuggunmik isuitchuamik.
Christ qaiŋaiñŋaan isiqtaġimmatun piŋagaatigut satqummiq­sauvlutiŋ pitqurat aitchuutauruat Moses-kun. Taapkua pitqurat qaunaksrimmatun piŋarut uvaptiŋnik Christ satqummiġñiŋanun-aglaan, annaurrauyumiñaqsiḷġataqtilluta ilaagun.
Qaunaksri munaqsrimmatun miqłiqtunik ataniġnaqutiqaqłuni kamaksripkallavlugich iñuguġataqtillugich, tainnatulli pitqurat qauna­giŋagaatigut Christ qaiñiŋanunaglaan, nalaunŋasipkaqtaullasiḷġataġ­luta ukpiġluta Christ-mun.
Aasii paŋmapak ukpiġumiñaqsikapta Christ-mun munaqsrituŋaiq­sugut pitquranik.
Qanuq atausiŋŋuqatigikavsiuŋ Christ Jesus ukpiġutikun, iluqasi aglianiŋarusi iġñiŋi God-im.
Iluqasi atausiŋŋuqatauŋaruasii Christ-mun, paptaiqsauŋavlusi, ilaa­tun iḷiŋarusi.
Tavra iluqasi atausiŋŋuqatauŋaruasii Christ Jesus-mun, atirusi ilu qasi. Allagiiŋitchut Jew-guruallu Greek-giḷḷu, kivgallu kivgauŋit­chuallu, aŋutillu aġnallu, iluqaġmiŋ atirut.
Tavraasii pigimmasi Christ, Abraham kiŋuniġigaasi, suli ilaan kiŋuvaannaktigigaasi, kiŋuvaannaktaaġilugu unniqsuqłiisiaŋa.
Sivuniġikkaġa kiŋuvaannaktuagunivḷusi uqallakama innaittuq. Kiŋuvaannaktuksraun miqłiqtuuŋŋaġmi, kivgatuttauq inmiuq iñu­qaġaluaŋŋaisaunnii inmiñun iluqaġmiŋ aapami suġaliŋi.
Aasii ilaa qaunaksriqaqłuni munaqsriñik aŋalatchiriñiglu suġaliġmi­ñik, tikitchiaġivlugu kiŋuvaannagviksrautini, aapami nalunaiŋakkaŋi­ñik.
Tainnatuttauq uvagut. Christ qaiŋaiñŋaan miqłiqtutun inŋagaluaġ­miugut, munaqsriqaqłuta pitquranik iñugruiññaiḷḷu piḷġusiġikkaŋiññik nakuurualiqinikun, kivgaummatun iłłuta tamatkunuŋa.
Aglaan God-im nalunaiqsani piviksraq tikiñman, tiliŋagaa Iġñini nunam iñuŋiñun. Christ aniŋaruq aġnakun, Jew-guvluni, kamaksriruksrauvluni pitquranik,
sunauvva tasuġukługich tamatkua aŋalatittuat pitquranun, uvagut agliraksraiŋaluta iġñiġitquvluta God-mun, aitchuusiaqaġumiñaqsiḷuta kiŋuvaannaktaksraptiŋnik God-miñ.
Aasii agliraksraiqł̣uta God-im iġñiġiniġmatigut, ilaan tiliŋagaa Ilitqusiġiksuaŋa Iġñiġmi iḷuptiŋnun, iḷitchuġipkairuaq uvaptiŋnik God iḷumun nanmiñiq aapagitilaaŋanik.
Tavraasii, God-im iġñiġiliutiŋagaasi suli kiŋuvaannaktuksraġuqłusi, aasii kivgatun inŋaiŋarusi.
Paul Piŋigigai Galatia-ġmiutTaimani iḷitchuġiŋaiñŋavsi God-mik, kivgauŋagaluaqtusi isum­matigikkavsiññun god-aunasugalugich.
Aglaan paŋmapak iḷitchuġiŋagiksi God, naaggałhaaq God-im iḷitchu­ġiŋagaasi, summan-aasii utiġukpisi aŋalatiqavsaaġniġmun pitquranik, iñugruiññaiḷḷu piḷġusiŋiññun nakuurualiqinikun, annaurriyumiñait­chuanun ilivsiññik?
Summan iviġagniatakpisiuŋ God piqutiqaqłusi ilaaguaqtanik niqinaqiviŋñik uvlunik, ilaaguaqtaniglu tatqiñik, suli ilaaguaqtanik niqinaqiviŋñik ukiuniglu.
Anayasuktuŋa siġġaqutiginasugalusi asiñun.
Aniqatiit, piviuttaġivlusi apiġigivsi, isummatiqaġitchiḷi uvaptun tamatkunuuna uqautipkun ilivsiññun, qanuq iḷiŋaruŋali ilivsisun, Jew-guŋitchuatun, atanġiqsitauvluŋa Jew-guruat pitquraŋiññiñ. Pimaqłu­ŋaitkivsiŋa
sivulliġmi alġaqsruiqqaaqama tusaayugaaġiksuanik Christ-kun iliv­siññun. Ullaŋagivsi pisigivlugu timimi qilluusiqsauŋaniġa.
Taimani qanutun quviasuktigiŋarusi. Iḷisimaruŋa quviasukkayaqtu­siunnii ilivsiññun iraiġuvsi aasii iriliutilugik uvamnun, tainna piñaġu­miñaqpan.
Paŋmapak-aasii uqautikavsi iḷumun ittuamik, isumavisi akiḷḷiḷiuti­nasugaluŋa ilivsiññun?
Tamatkua iḷumun inŋitchuanik iḷisaurrich iviġaumagiliqsinniataktut ilivsiññun, aglaan sivuniqaŋitchut nakuuruamik, qanuq niguqtinniaq­saagaasi uvamniñ, isummatigilluatallasitquvlutiŋ ilivsiññun.
Nakuugaluaġmiuq isummatigilluataġaiññi piḷḷuatautauruakun ata­ramik, nayuŋiḷḷuġivsiunnii.
Uvaŋa miqłiqtuuratkaa. Isumaaluutigipiallakkivsi. Ilauvaŋa aakau­ruaq kiiqsiuliqsuaq aulayyautimmani, qanutupayauraq kipiġniuqłuŋa Christ irrusia naamasitquyumavlugu iḷuvsiññi.
Qanutun nayuqtigiyumapiaġaluaġivsi aasii allauruakun aulataġilusi. Qanuqsausiipiallaktuŋa ikayuutauniksrapkun ilivsiññun taavrumani nalautavsiññi.
Uuktuun Hagar-kullu Sarah-kulluIlivsi ukpiqtuat isumaruasii annaurrauniaġnivḷusi kamaksriḷusi Jew-guruat pitquraŋiññik, naalaġnisitchi, uqaluusiavsiññik pitquratigun.
Bible-ni aglausimaruq Abraham malġugnik iġñiqaġnivḷugu, igḷua kivgauruakun aġnakun, aasii igḷua nuliaŋagun atanniqsimaraitchua­kun.
Kivgauruam iġñiŋa aniŋaruq piḷġusikaatun, aglaan nuliaŋata iġñiŋa aniŋaruq kisianik God-im unniqsuqłiisigianigmagu aniñiagnivḷugu.
Taapkuŋniŋa uuktuutiqaqta. Taapkuak aġnak malġuk ittuk God-im malġuktun sivunniuġutiktun iñuŋmiñun. Sivunniuġutaata igḷua iñuŋmiñun piŋaruq iġġimi Sinai-mi, God-im aitchuġmagich qulinik pitquranik. Taamna arriqaqtuq Hagar-mik, kivgauruamik, iñuŋniglu iñuul­luataġniugaqtuanik pitquranik pisaqutiqaqłutiŋ, aasii ittut kivgam miqłiqtuŋisun.
Tavra Hagar iġġisun Sinai-tun ittuq, Arabia-mi ittuami, suli arrili­sauyumiñaqtuq iniqpaktun Jerusalem-tun, qanuq Jew-guruat tavrani aŋalatiqaqtut pitquranik, aitchuutauŋaruanik Moses-kun Sinai-mi. Kivgatun ittut.
Aglaalli uvagut aimaaġvikput Jerusalem-tun ittuq paŋmaniittuaq, qiḷak. Taamna-suli aakagimmatun itkikput iluqata ukpiqtuaguut Christ-mun, atanġiqsitauŋaruaguut, kivgauŋaiqł̣uta pitquranun.
Taamna aglausimaruq Bible-ni inna.“Quviasugiñ aġnaaq miqłiqsiḷaitchuatiin. Saqłagiñquviasuunmik miqłiqtuiḷḷuqtutinunnii, qanuqmiqłiqtuukkaqsił̣haaġniaqtutin kivgauruamiñ aġnamiñ.”
Aniqatiit, Isaac-tun ittugut. Isaac aniŋammatun nalaułługu God-im unniqsuqłiisaa Abraham-mun, uvaguttauq God-im miqłiqtu­ġimmigaatigut, unniqsuqłiisiaqaqłuta iñuggunmik isuitchuamik.
Aasii uvagut iñuupkaqtitauruaguut Ilitqusiġiksuakun nagliksaaqtitkaatigut tamatkua iñuich iñuutquriruat uvaptiŋnik Jew-guruat pitquraŋisigun, tainnatuttauq Isaac aniŋaruaq God-im unniqsuqłiisaatun, nagliksaaqtinŋammatun aapiyaksraŋata kivgauruam iġñiŋan.
Taavrumuuna inna aglausimaruq Bible-ni. God-im uqallautiŋagaa Abraham, “Anirruŋ kivgaq iġñiŋalu, qanuq kivgauruam iġñiŋa iḷaŋiu­tiniaŋitchuq kiŋuvaannaktaaksraunmun piqatigilugu atanġitchuam aġnam iġñiŋa.”
Tavra aniqatiit, taavrumaŋŋa uuktuunmiñ iḷitchiyumiñaqtusi uvagut inŋisilaaptiŋnik kivgauruam miqłiqtuŋisun, aglaan ittugut miqłiqtuŋi­sun atanġitchuam aġnam.
Ipiġaġnagu AtanġiqsirrusiaqsiNalupqinaitchuq, Christ iḷumun atanġiqsinŋagaatigut. Tavraasii iñuusitchi-suli atanġiqsitauŋaruatun iñuktun. Utiġnasi iñuuniaġ­niġmun Jew-guruat pitquraŋisigun annautigisuglugich.
Uvaŋa Paul kilikkivsi. Ilivsi nalunaiñŋutchiqsitkuvsi Jew-guruatun, niġiuglusi taavrumuŋa nalunaiñŋutchiqsauniġmun, iñuuniaġniġmullu Jew-guruat pitquraŋisigun, nalaunŋasipkaġniaġasugalusi sivuġaani God-im, Christ annautiyumiñaitkaasi.
Uqallautivsaalgitkivsi. Iñuk nalunaiñŋutchiqsaukami, kamaksriruk­sraupiaġataqtuq iluqaiññik pitquranik aitchuutauŋaruanik Moses-kun.
Nalaunŋasipkaqtausukkuvsi pitquranik kamaksriñikun, avinŋaniaq­tusi Christ-miñ, annaurrauyumiñaiññiaqtusi God-im nagliktuutiqpaŋagun.
Qanuq Ilitqusiġiksuam ikayuutaagun, uvagullu ukpiġutiqaqtuiññaġ­niptigun Christ-mun, niġiuktugut-suli akuqtuġniaġnivḷuta God-mun nalaunŋarualiḷuta.
Niġiugikaptigu nalaunŋasipkaqtauniksraqput Christ-kun, nalunaiñŋutchiqsauniq Jew-guruatun naagga nalunaiñŋutchiqsauŋaiññiq anniqsuutauŋitchuq uvaptiŋnun, aglaan ukpiġun kisimi piviuttaqsrip­kairuaq allanun uvaptiŋnik.
Piḷḷuataqtuaguŋagaluaqtuasii. Kia kamagitchaiḷiraqpauŋ tusaayugaaġiksuaq ilivsiññun?
Nalupqinaitchuamik God-im kamaksritchaiḷiraŋitkaasi qanuq ilaan ukpiliqsinŋagaasi.
Tamattuma iḷumun inŋitchuam iḷisaurrutim taputiniġaasi, imaksra­ŋuluuram puvlaktinmatun akutaq iluqaan.
Nalupqisuŋitchuŋa Ataniġmun isumaliqsinniaqtilaavsiññik uvaŋa isummasivsun tamatkunuuna. Kiña iñuk asiñuurriruaq ilivsiññik God-im tatavsaġniaġaa.
Aniqatiit, iñuich imma iḷaŋisa uqautigivalliġñiġaanŋa alġaqsrui­ñivḷuŋa iñuk annaurraunivḷugu nalunaiñŋutchiqsauŋavluni kamagivlu­giḷḷu Jew-guruat pitquraŋich. Taamna iḷumun itpan, summan nagliksaaqtitauvik? Tainnatchimik alġaqsruiguma, iñuich piavsaktautigina­yaitkaat alġaqsruutauruaq annaun Christ tuqqutaagun aŋarraurami.
Pitquyummiiġaluaġitka iñuich tamatkua asiñuurriruat ilivsiññik, piḷaktuquriruat timisi nalunaiñŋutchiquvlugich, inmiŋnun piḷaktuqu­yumałhaaqługich ilaisa timitiŋ.
Qanuq kamagigisi iluqaisa God-im pitquraŋi iñuukavsi uumatun, “Piviuttaġiuŋ siḷalliñ iliktun iḷiḷugu.”
Aglaan pisaaŋŋatiaqsiguvsi uqavaaġlusiḷu avanmun, qaunagisitchi. Maqurrutiniaqtusi avanmun tainna piguvsi.
Ilitqusiġiksuaġlu Piḷuksisuguuruaġlu IñuusiqUqallautigivsi uumiŋa, Ilitqusiġiksuamun aŋalatisuŋaiññaqsiuŋ iñuusiqsi. Kamaginagu piḷuksisuguuruaq iñuusiq. Suli Ilitqusiġiksuam kipiġniuġutiŋi paaqsaaŋammiut piḷuksisuguuruam iñuusivsi kipiġniuġutiŋiñun.
Qanuq kipiġniuġutiŋi piḷuksisuguuruam iñuusivsi paaqsaaŋarut Ilitqusiġiksuam pitqutiŋiñun ilivsiññun, aasii pipkalaił̣ł̣ugich sut pisukka­luakkasi.
Aglaan aŋalatinnavsi Ilitqusiġiksuamun, annaŋniataŋaiqsusi kamaksriñiataŋnikun Jew-guruat pitquraŋiññik.
Piḷuksisuguuruat iñuusivsa pipkaġuugaatigut allatuutinik tuvaa­qataitchuat tuvaaqatiqaqtuallu, pigiitchuanik kipiġniuġutinik, pitquraiḷaġniġnik atuġniŋagun timim,
ukpiqsraġnik god-auŋitchuanik, aŋatkuliqutinik, uumikkutigiigñiġ­nik, uqavaaġutinik, killuqsrautinik, qinnautinik, siŋñatinik, atiŋirruti­nik, atiŋirrutikun ilaaguaqatigiiksitautinik,
tutchutinik, iñuaġutinik, imiġniġnik, imiŋasivḷuni qaunakłaanġiuti­nik, tainnatullu ittuanik. Kilikkivsi, kiliŋagaluaġmiḷḷavsi sivuani, tamatkua savaaqaqtuat tainnasiñik qiḷaŋmukkumiñaitchut, God-im atanġuvianun.
Aglaalli Ilitqusiġiksuam piviuttaqqutiqaqtitkaatigut quviasuun­miglu tutqiunmiglu qiñuirrunmiglu nagliktaunmiglu nakuunmiglu ukpiġnaġniġmiglu
pikałaktautairrunmiglu ilimun aŋalarrutilluataġniġmiglu. Iñuich iñuuruat tainna pitqurat taluqsralliaġiŋitkaich iñuutqulugich.
Aasii tamatkua atausiŋŋuqatauŋaruat Christ-mun aŋalatinŋaiŋarut piḷuksisuguuruanun iñuusimiŋnun, qanuq pisuguukkaŋich piḷġusiŋiḷḷu pigiitchuat kikiaktuurrauqataummatun piŋarut Christ Jesus-mun.
Piqaġniqapta isuitchuamik iñuggunmik Ilitqusiġiksuakun, aŋalati­tuiññaqta Ilitqusiġiksuamun.
Piġuqtiŋaitcha uvaptiŋnik qapiqtautiŋaiġḷuta killuqqutiŋaiġḷutalu.
Ikayuutisitchi AvanmunAniqatiit, iñuk piḷuksipkaqtaukpan qanusipayaamik piḷuunmik, ilivsi aŋalatittuasii Ilitqusiġiksuamun utiqtitaksraġigiksi pikałak tautaitchuakun. Qaunagilusi ilivsiññun, iḷaannivsauq ikł̣igutchaktin­niaqtauviaġmiusi.
Ikayuutisitchi avanmun killuqsaqtinniaqtaukavsi. Tainna piguvsi taŋŋiġñiaġisi Christ pitquraŋi ilivsiññun.
Iñuk kiñaliqaa isumagumi piġuqtiġluni inmiñik, ikayuiyummataiġ­ḷuni piḷuksiruamik, sagluqiruq inmiñik.
Iñullaa naipiqtuġli inmiñun, aasii nakuuniqpan iñuutchiñi isumakku­tigilluataġniaqtuq inmiñik, naipiqtuutiqaŋaiġḷuni iñuum allam piŋara­ŋanik.
Qanuq iñullaa isivġiqsauniaqtuq ilaan nanmiñiq iñuusiġikkaġmigun.
Iñuk iḷisausiaqaqtuaq God-im uqaluŋiñik, aitchuiyummatiqaq­tuksraugaluaqtuq pigikkamiñiñ iḷisaurriruamun.
Sagluqipkaġnasi, God kipagirauyumiñaitchuq. Nautchialiqiritun kiv­riruatun qanusiksrapayaanik nautchiaksranik kanġaqsruunmiñik, tainnatun iñuk paaqłiusiaqaġniaqtuq qanutchikun iñuusiġikkaġmigun.
Qanuq iñuk iñuuruaq pisuġuiqsimaaqtinniaqługu piḷuksisuguuruaq iñuutchiñi, suksraunġiqsauniaqtuq taamna pisigilugu. Aglaan iñuk iñuutuiññaqtuaq Ilitqusiġiksuamun aŋalatiłłuni, iñuuniaqtuq isuitchuamun Ilitqusiġiksuakun.
Aasii piḷaiġutiŋaiḷḷakput nakuurualiqiniq, qanuq qapiŋitkupta akiñ­ñagniaqtugut God-im akiḷiiviksraŋa tikitpan.
Tavraasii, piviksraqaqtilaaptiktun, nakuurualiqita iñupayaanun, ikayułhamaaġlugich tamatkua ukpiqtuaguruat.
Aqulliich Kiliktuutit PaġlatilluTautuksigik qanutun aŋitigiruat aglaich aglaatka uvamnik ilivsiññun.
Iñuich tamatkua maliksuktitchiñiaqsaaruat ilivsiññik nalunaiñŋutchiqsautquvlusi Jew-guruatun, iviġaiñiaqsiññaqtut iñuŋnik, nagliksaaqtitausuŋił̣ł̣utiŋ pisigilugu ukpiġniq kisianun Christ tuqqutaanun aŋarraurami annaurriḷḷaruamun.
Qanuq tamatkua-unnii nalunaiñŋutchiqsauŋaruat timimiŋni kama­gilaiñmigaich God-im pitquraŋi. Naaggauvva nalunaiñŋutchiqsautqummigaasi, uqavigaaġutigisukłusi ilimiŋnun iḷitchitqurauniḷusi.
Aglaan uvaŋa uqavigaaġutiqaġuŋipiaqtuŋa supayaamik, aglaatua-luk Ataniq Jesus Christ tuquŋaniḷugu aŋarraurami pisigivlugich piḷuu­titka. Aasii taamna pisigivlugu, ukpiŋaitchuat piḷġusiŋich tuquŋarua tun iḷiŋarut uvamnun, aasiisuli uvaŋa tuqummatun iliŋiññun. Sivuniqaqtuq taamna, piḷuusiqisuŋaiqsuŋa tavraŋŋaaglaan.
Qanuq nalliak-unnii nalunaiñŋutchiqsaunġuvlu nalunaiñŋutchiqsauŋiññiġuvlu anniqsuutauŋitchuq, aglaan anniqsuutitualuuruq nutau­ruamik iñuggusiqsauniq Ilitqusiġiksuakun.
Aasii iluqaġmiŋ iñuutuiññaqtuat taavrumuuna, God-im iḷumun Israel-ŋi, tutqiutiqaġlich nagliktuunmiglu God-miñ.
Nagliktuutiqpaŋata Atanipta Jesus Christ itqatigilisi, aniqatiit. Amen.
PAUL TUYUUTIŊICH EPHESUS-MIUNUNUvaŋa Paul, tiliraŋa Christ Jesus pisuutaagun God-im, tuyuqtuŋa ilaaguaqtauruanun God-mun, ukpiġnaqtuaguruanun Christ Jesus-mi [Ephesus-miittuanun.]
Nagliktuusiaqpaqaġitchisuq tutqiunmiglu God-miñ Aapaptiŋniñ Ataniġmiḷḷu Jesus Christ-miñ.
Quviasaaġusiat Christ-miñNanġaġlakput God, Aapaŋa Atanipta Jesus Christ, qanuq atausiŋŋuqatigiŋakaptigu Christ, ilaan aitchuŋagaatigut anniqsuutauyumi­ñapayauraqtuanik uvaptiŋnun itqanaiqsaqłuta qiḷaŋmuŋniksraptiŋ­nun.
Savaŋaiñŋaġmi-unnii nunamik, God-im piksraqtaaġianiŋagaatigut atausiŋŋuqatautquvluta Christ-mun, iñuuyumiñaquvluta nalaunŋaruakun, suli pasiñaġumiñaiḷḷuta piḷuunmik sivuqqamiñi.
God-im piviuttaġiŋavluta taimaŋŋa, aasii piksraqtaaġikamisigut taimani ilaa sivunniŋammiuq tiguaġukłuta inmiñun, tiliḷugu Jesus Christ nunamun tuqqutitquvluta. Taamna piŋagaa ilaan pisuutigivlugu.
Tavraasii nanġaġlakput God, qanuq atqunapiaġataq nagliktuutiqpaqaŋaruq uvaptiŋnun, atausiŋŋuqataullasikamisigut piviuttaġiramiñun Iġñiġmiñun.
Christ tasuŋagaatigut God-mun, maqipkaqługu auni tuqqutiv­luta, God-mun suliqutigiŋaiquvlugich itqaumayumiñaiġḷugich piḷuutivut.
Tainna pikami, ilaa atqunapiaġataqłuni nagliktuutiqpaqaŋaruq uvaptiŋnun.
Qanuq God isumatupiaġataqtuaq suli kaŋiqsiŋavlugich supayaurat, salapqiŋagaa pisuutini uvaptiŋnun. Ilaan sivunniuġutigiŋakkaŋa iḷisimanaŋaitkaluaqtuaq sivuani, Christ-gum paŋmapak taŋŋiŋagaa.
Aasiuvva God-im sivunniuġutigiŋakkaŋa, piviksraq nalautitpan supayaat ilaan savaani atautchimuquvlugich piqatigilugu Christ Atan­ġuruaq supayaanun, sut qiḷaŋmiitkaluaqpata, naagga nunamiitkaluaq­pata.
Atausiŋŋuqataukapta Christ-mun, kiŋuvaannaŋarugut iñuggunmik isuitchuamik. Taamna piŋaruq God-im sivuniġiŋavlugu tainna piruksrauvlugu. Ilaan nalautitchuugai ataramik sivunniuġutini.
Taamna pisigilugu, uvagut Jew-guruat ukpiqqaaqtuaguut Christ-mun iñuuruksraurugut iḷisimanaqsisaġlugu qanutun God-im kamanaqtilaaŋa, iñuŋnun nanġaġumiñaqsiḷugu.
Sulivsauq ilivsi, tusaaganikavsiuŋ uqaluk iḷumun ittuaq, tusaayugaaġiksuaq annautikun, suli ukpiġivlugu, Ilitqusiġiksuam unniqsuqłiisauŋaruam nalunaiñŋutchiŋagaasi, God-mun pigiliutivlusi.
Tavraasii nalunaiñŋutchiqsauŋavlusi pigiliutivlusi God-mun, nalup­qisukkumiñaitchusi annaurrautilaavsiññik paŋmapaŋmiñ qiḷaŋmuga­taġlusi. Pisigilugu taamna, iluqaġmiŋ iñuich nanġaġlirruŋ God kamanautaagun.
Paul AŋaayyutaaTaamna pisigivlugu, tusaaŋavluŋa ukpiġutivsiññik Ataniġmun Jesus-mun suli piviuttaqqutivsiññik iluqaiññun ilaaguaqtauruanun God-mun,
quyaŋaiyuitchuŋa ilivsigun God-mun, itqaumavlusi aŋaayyutimni.
Apiġigiga God-iŋa Atanipta Jesus Christ, kamanaqtuaq Aapa, puttuqsritquvlusi ilaan isumattutaanik, ilivsiññun God iḷitchuġimmaġiksit­quvlugu.
Suli apiġigiga God iḷitchuġipkaquvlusi nalupqigiŋaiġḷugu annagumman taavrumuŋa God-im ququaŋammasi, suli iḷitchuġilugu inuaŋaiñ­ñiŋa kamanautim, God-im ilaaguaqtaŋisa kiŋuvaannaktaaġiniakkaŋat.
Apiġivsaaġmigiga God iḷitchuġipkaquvlusi qanutun kamanapiaġa­taqtilaaŋanik ilaan suaŋŋataa ikayuġumiñaqłuta ukpiqtuaguruaguut.
Taavrumuuna kamanapiaġataqtuakun suaŋŋatikun God-im aŋipka­ŋagaa Christ tuqqunmiñ, aasii aquvitiłługu kamanaqsipkaqtauviŋmun ilaan taliqpiata tuŋaanun qiḷaŋmi.
Tavra Christ kamanałhaaqsiŋaruq isaġuliŋniñ ilitqusiqł̣uŋniḷḷu, suli suaŋŋatiniñ ataniġnaqutiniḷḷu. Aasii ilaan kamanautaa kamanałhaa­sugruktuq supayaaniñ mattumani nunami, naagga nunami qaiyumaaq­tuami.
<sup>(22-23)</sup> Aasiisuli God-im aŋalatchiyumiñaqsiŋagaa Christ supayaanik, iñupayaaniglu. Aasii Christ niaquummatun ittuq aŋaayyuliqiruanun timigimmatun itamiñun. Ilaan atanniqsimagai iluqaisa aŋaayyuliqiruat, suli nayuqłiataa ittuq iluqaiññi, tainnatuttauq nayuqłiataa inmatun sumiḷiqaa.
(-)
Tuqqunmiñ IñuggunmunTavra ilivsi qaŋapak tuquŋaruatun iñuktun inŋagaluaqtuasii qanuq piḷuksiŋavlusi kamagiŋił̣ł̣ugiḷḷu God-im pitquraŋi, God-im aitchuŋagaasi iñuggunmik isuitchuamik.
Taimani iñuuŋagaluaqtuasii piḷuusiqutini, nunam iñuŋisa iñuusiati­tun. Taimani qaukłiata ilitqusiqł̣uich piḷuusiqipkaŋavlusi, paŋmapak­suli iñuŋnik kamaksripkaiŋiñmatun God-im pitquraŋiñik.
Tainnauvva iluqata qaŋauvlugu iñuusuuŋagaluaqtuaguut. Pisuuŋa­ruaguut qanuq piḷuksisuguuruat iñuutchivsa pisukkaŋiññik, iñuuvluta iviġagniugaqsiññaqługich timiptalu isumaptalu pisukkaŋich. Tavra ukpiqtuaguŋiññapta taimani, tatavsaqtauyumiñaŋagaluaġmiugut alla­tuttauq iluqaisitun ukpiŋaitchuatitun iñuktitun.
Aglaan God naglikkutiqpaqaŋaruq uvaptiŋnun suli piviuttaġiq­paŋagaatigut.
Irrusiqaŋagaluaqtilluta tuquŋaruatun iñuktun pisigivlugich piḷuutivut, God-im aitchuŋagaatigut iñuggunmik isuitchuamik aŋipkaqamiuŋ Christ tuqqunmiñ, qanuq atausiŋŋuqatigiŋagikput Christ. God-im nagliktuutiqpaŋagun annaurrauŋarugut.
Tainna pikami God piaqłuktautaipiaġataŋaruq uvaptiŋnun atausiŋ­ŋuqatigipkaqamisigut Christ-mun, aasii taavruma iḷisimanaqsiñiaġaa isuitchuamun qanutun God naglikkutiqpaqaqtilaaŋa uvaptiŋnun.
Qanuq God-im nagliktuutiqpaŋagun annaurrauŋarusi ukpiliqavsi. Annautiŋaitchusi ilivsiññik sunik piḷusi. Taamna annaun God-im aitchuutaa ilivsiññun.
Annaurrauŋaitchusi pisigilugich piḷġusiḷḷuatasi. Annaurraullaniġuvsi piḷġusiḷḷuatasi pisigilugich, iñuk uqavigaaġutiksraqaġniaġaluaqtuq.
Aglaan God ilaa allaŋŋuqtitchiŋaruq uvaptiŋnik, atausiŋŋuqataulla­sivḷuta Christ-mun, iñuulluatallasitquvluta. God sivuniqaŋaniqsuq iŋiḷ­ġaan tainna iñuuruksrauvluta.
Atausiŋŋuqatigiigñiq Christ-miTavra itqaqsiuŋ qaŋauvlugu ilivsi Jew-guŋitchuasii taiguqtauŋa­galuaqtilaaqsi nalunaiñŋutaiḷanik Jew-guruanun timimiŋni nalunaiñ­ŋutaqaqtuanun.
Itqaumasitchi taimani atausiŋŋuqatigiŋaitkiksi Christ, iḷauŋaiñŋa­rusi God-im iñuksraqtaaŋiñun Israel-guruanun. Piqatauyumiñaiñŋa­rusi aitchuusiaqaqtuanun unniqsuqłiisinik God-im sivunniuġutigiŋak­kaŋiñik iñuksraqtaamiñun, aasii piqaŋił̣ł̣usi annagummanmik, suli naluvlugu God.
Tavra uŋasiguuŋagaluaqtuasii God-miñ, paŋmapak Christ qaġġisi­ŋagaasi ilaanun, maqipkaqługu auni tuqqutivlusi.
Christ aŋuyautaiqsinŋagaatigut God-mun avanmullu. Jew-guruallu Jew-guŋitchuallu atiŋitkaluaqtuat uumikkutivlutiŋ, paŋmapak atisiŋa­rut aŋuyautiŋaiqł̣utiŋ.
Jew-guruat pigivlugich iluqaisa God-im pitquraŋi, aŋaayyuvikpaŋ­miḷu piraġautchich, isummatigiŋarut inmiŋnik nalaunŋałhaaqłutiŋ Jew-guŋitchuaniñ. Tavra Christ tuqukami, asivaŋagai pitqurapayaurat nalaunŋasiñiaġutauŋaiqł̣ugich iñuŋnun, aglaan iñuich nalaunŋasipkaq tauyumiñaqsivḷugich ukpiġlutiŋ ilaanun. Taamna pisigivlugu Jew-guruallu Jew-guŋitchuallu atausiŋŋuqatigiŋagaat Christ, aasii aŋuyauti­ŋaiqł̣utiŋ avanmun.
Atunim Jew-guruallu Jew-guŋitchuallu avilaitqatigiiksittut God-mun Christ tuqqutaagun aŋarraurami, aasii paŋmapak suuramik-unnii uumikkutaiqsut avanmun.
Suli Christ tiliŋagai alġaqsruirini quliaqtuaġutitquvlusi aŋuyaŋai­ġunmik God-mun, ilivsi Jew-guŋitchuasii uŋasiŋagaluaqtuasii God-miñ Jew-guruallu qanittuat God-mun.
Tavra atausiŋŋuqatigiŋakaptigu Christ iluqata, Jew-guruallu Jew-guŋitchuallu, ikayuqtiqaqtugut atautchimik Ilitqusiġiksuamik ullautit­quvluta Aapamun.
Tavraasii tavraŋŋaaglaan allayuaguŋaiqsusi iglaaguŋaiqsusiḷu, aglaan atausiŋŋuqataurusi ilaaguaqtauruanun God-mun, iḷaliutivlusiḷu igluqatiŋiñun God-im.
Ilivsi igluqpaum iḷagimmatun itkaasi nappakkaŋata maŋŋuliġmatun pivḷugu tilirauruaniglu uqaqtiŋiñiglu God-im, Christ Jesus ilaa sivulliqsun maŋŋuksratun uyaġaktun maŋŋuliutiqqaaqługu.
Qaaŋanun taavruma maŋŋuliutauqqaaqtuam uyaġaum igluqpak iluqani ipiqqiqsauruq aasii nappaqługu aŋaayyuviguqsaiññaqtuatun ilaa­guaqtauvlugu Ataniġmun.
Tavraptauq tainnatun ilivsi iḷagimmigaasi God-im igluata aasii God iñuuvluni iḷuvsiññi Ilitqusiġiksuamigun.
Paul Savautigai Jew-guŋitchuatUvaŋa Paul tigutaaqtauruŋa pisigivlugu alġaqsruiñiġa tusaayugaaġiksuamik Christ-kun ilivsiññun Jew-guŋitchuanun.
Iḷisimarusi God-mun aitchuŋatilaamnik taavrumiŋa savaaksrapiaġa­tamik, alġaqsruiñiġmik ilivsiññun Jew-guŋitchuanun God-im naglik­tuutiqpaŋanik.
Taamna sivunniuġutaa God-im Jew-guŋitchuanun iḷisimanaiñŋaruaq sivuani, God-im salapqiŋagaa uvamnun. Taamna uqautigillaŋagiga uqautigipiasuŋaġnagu tuyuutimni.
Aasii taiguallaisa tuyuutitka, puttuqsriñiaġiksi kaŋiqsisiqaqtilaaġa alġaqsruutiqaġniġmik Christ-mik.
God-im kaŋiqsipkaŋaitkaa taimani iñuuruanun iñuŋnun paŋmapak kaŋiqsipkaisiġmisun ilaaguaqtamiñun uqaqtimiñullu Ilitqusiġiksuakun.
Aasiuvva God-im salapqiŋakkaŋa. Jew-guŋitchuat kiŋuvaannaqa­taullasivḷugich Jew-guruanun. Iliŋich Jew-guruatuttauq pigillavlugich Christ-gum, aasii piqataullasivḷutiŋ annaunmun unniqsuqłiisauŋarua­mun Christ-kun, ukpiġiliqamisigik tusaayugaaġiksuat.
God-im piksraqtaaġiŋagaaŋa alġaqsruirautquvluŋa tamattumiŋa tusaayugaaġiksuamik, nagliktuutiqpaqaqłuni uvamnun annautivluŋa suaŋŋanmigun.
Kamanaiññiqsraugaluaqtilluŋa iluqaiññiñ ilaaguaqtauruaniñ God-mun, ilaa naglikkutiqaŋaruq uvamnun, aasii uvamnun alġaqsruutigit­quŋagai Jew-guŋitchuanun inuaŋaitchuat anniqsuusiaksraŋich iluqaġmiŋ, atausiŋŋuqatauŋaruat Christ-mun.
Suli God-im piraksriŋagaaŋa kaŋiqsiñaqsitquvlugu ilaan sivunniuġu­tigiŋarani iñupayaanun, annaurrauniksraŋat iñupayaurat Jew-guŋitkaluaqtuat Jew-guruallu. God-im savaŋaruam supayaanik, nalunaqtinŋa­gaa aippaapak taamna sivunniuġutini.
Paŋmapak God-im iḷitchuġipkaŋagaa sivunniuġutini aŋaayyuliqiruatigun, tamatkua iluqaisa isaġulgiḷḷu ilitqusiqł̣uiḷḷu tautuquvlugich taŋŋiutaanik kamanaqtuam isumattutaata God-im.
God-im sivunniuġutigiŋagaa taimaŋŋa-qaŋa isuaniñ taamna sivunniuġutini taŋŋiqsauniaġnivḷugu Jesus Christ-kun Ataniptigun.
Aasii pisigivlugu ukpiġniqput ilaanun, qikkisaiġḷuta attaqsruutaiġ­ḷutalu ullautiyumiñaqtugut God-mun.
Nagliksaaqtuŋa pisigivlugu quliaqtuaqaġniġa tusaayugaaġiksuanik ilivsiññun, aasii apiġigivsi ipiqtusuutigitquŋił̣ł̣ugu taamna, aglaan qapiŋaisaaġusiaġitquvlugu pisigilugu anniqsuusiaqaŋaniqsi alġaqsruutip­kun ilivsiññun.
Aapauruamun iluqaiññun ukpiqtuanun, qiḷaŋmiitkaluaqpata naagga nunamiitpata,
aŋaayyuvluŋa God-mun inuaŋaitchuamik nagliktuutiqpaqaqtua­mun, suaŋŋasipiaġataquvlusi Ilitqusiġiksuaŋanun iḷuvsiññiittuamun iñuuyumiñaqsiḷusi nalaunŋaruakun,
iḷisimanaġumauq Christ iñuutilaaŋa uummativsiññi sivisutilaaŋatun ukpiqsimaaġnivsi. Aŋaayyummiuŋa-suli piviuttaqsriqpaktuagukavsi, kaŋiqsiyumiñaquvlugu piqatigilugich iluqaisa ukpiqtuat iḷitchuġilugu uummativsiññiñ,
<sup>(18-19)</sup> qanutun kamanaqtilaaŋa piviuttaqqutaata Christ-gum uvaptiŋnun. Piviuttaqqutaa kamanaqpaił̣ł̣uni iḷitchuġimmaġiksiyumiñaitkik­put iluqaan. Sutun ittuq aktilaaġnaġumiñaipiaqtuatun, ikiqtułhaaq­łuni, takiłhaaqłuniḷu qutchił̣haaqłuniḷu itiłhaaqłuniḷu supayaamiñ qiñiqtuuraaġumiñakkaptiŋniñ. Tainnainniġman aŋaayyutigivsi ataramik iñuutquvlusi nalaupiaġataġlugu God-im iñuutqutaa ilivsiññun.
(-)
Qanutułhaaq God-im pisiyumiñaġaatigut qaaŋiġḷuguunnii apiqsriaġiyumiñakkaqput naagga qiñiqtuuraaġumiñakkaqput. Taamna ilaan piḷḷagaa Ilitqusiġiksuakun ikayuqtigianikkaptigun ilaan iñuutqutaagun uvaptiŋnun.
Iñupayaat isuiḷaamik nanġaġlirruŋ God paŋmapaŋmiñ isagutilugu isuitchuamullu, pisigilugu ilaan aktilaaganignaġumiñaitchuaq kamanautaa iḷisimanaqsiŋaruaq aŋaayyuliqiruatigullu Christ-kullu.
Atautchisun Timitun InniqTavraasii uvaŋa, tigutaaqtaq savautivlugu Ataniq, qiññuaġivsi iñuutquvlusi nalliummatiruamik God-im iñuutqutaanun ilivsiññun,
kamasaaŋiḷḷusi pikałaktautaiḷḷusiḷu qiñuirrutilusiḷu avanmun, manimmisilusiḷu pimaqłuutivsigun avanmun pisigilugu piviuttaqqutiniqsi.
Ilitqusiġiksuam atipkaġlisi, tutqiutiqaġumausi avanmun.
Qanuq iluqasi atausiurusi, timitun atausiuruatun. Atausiummiuq Ilitqusiġiksuaq, aasii God-im ququaŋammigaasi piqatigiiquvlusi atautchimi annagummanmi.
Suli atausiummiuq Ataniq, ukpiġivigikkaŋat iñuich atunim, iḷaŋiuti­ŋammiut atunim atautchimun paptaiġunmun.
Suli atausiummiuq God, aapaŋat iñuich iluqaġmiŋ, qaukłiġikkaŋat supayaat, savaktuaq supayaatigun, suli iñuuruaq supayaani.
Tavra Christ aitchuŋagaatigut atausiullaavluta piraksrallaanik supayaanik pitqukkamiñik uvaptiŋnun.
Taamna sivuniġivlugu, aglausimaruq Bible-ni inna,“Mayuqami qiḷaŋmun, aullarriŋaruq tigutaaqtaġiŋakkaŋiñik Tuunġaum, suli qaitchivḷuni piraksranik iñuŋnun.”
Sumik sivuniqaqpa uqallaun, Ilaa mayuŋaruq? Sivuniqaqtuq mayuq­saŋaiñŋaġmi atqaŋaruq atchiŋñiqsrapiaġataŋanun nunam.
Aasii taamna atqaŋaruaq ilaaguruq mayuŋammiruaqtauq qutchiŋ­ñiqsramun qiḷaŋmun, ilaan atanniqsimasukługich supayaurat.
Aasii aitchuutiŋi innasiuŋarut, iñuich iḷaŋich tilirautquvlugich, iḷaŋich uqaqtautquvlugich God-mun, iḷaŋich tusaayugaaġiksuanik alġaq­sruitquvlugich, iḷaŋich aŋaayyuliqsautquvlugich iḷisaurrautquvlugiḷḷu.
Taamna piŋagaa, itqanaiyaqsaqługich iluqaisa God-im iñuŋi savaaqsranun ukpiqtuaguniġmiŋni, sivunmuktuutiksraŋannik aŋaayyuliqiruat, timigikkaŋi Christ.
Tavra iluqata atunim ukpiliġataqtilluta, suli uvaptiŋnun iḷitchuġipia­ġataqtillugu Iġñiŋa God-im, iñuullautaġuminaqsiḷġataġluta iñuusipia­ġatamik Christ iñuusiġitqukkaŋanik uvaptiŋnun, ilaan iñuusimisun.
Tavraŋŋaaglaan inŋaiġñiaqtugut miqłiqtutun maliksuyaruatun, asi­ñuutipkaġumiñaiġḷuta killukun iḷisaurrutiŋiññun sagluqinnigniaqtuat iñuich, pisaasuunmikkun killukun ukpiqtitchisuuruat iñuŋnik.
Aglaan sivunmuktuqtuksraurugut supayaakun Christ-tun iḷisaiñ­ñaġluta iḷisaurrutigilugu iḷumun ittuaq piviuttaqqutiluta. Christ nia­quuruatun ittuq,
aasiiḷi uvagut sulliñiġimmatun itkaatigut timim. Timi aŋalanmatun niaquata sulliñipayauraŋi savaŋmatun surruił̣ł̣utiŋ navyaapayaurat uniuqtinŋaił̣ł̣utiŋ, tainnatulli ikayuutiruksraummiugut avanmun iḷi­saiññaġugluta Christ-tun piviuttaqqutiluta avanmun.
Nutauruaq Iñuusiq Christ-kuaqtuaqTavraasii Ataniq uqaqsiqł̣ugu uqallautigivsi qapiŋaiqł̣uŋa tavraŋŋaaglaan iñuusiqaŋaipiaquvlusi Jew-guŋitchuatun, isumaqaqtuatun anniqsuutauŋitchuanik,
suli kaŋiqsiḷaił̣ł̣utiŋ, qanuq nalupiallaktut uqayunaitchullu. Iliŋich iḷaŋiutiyumiñaitchut iñuutchimun God-im aitchuutaanun.
Suqpagillaiŋagaich-unnii iluqaisa kanŋunaqtuat sut, aitchuutigivlu­tiŋ inmiŋnik qanusipayaamun pigiiḷḷiqunmun, maliġuaqługich isum­miutitiŋ qanusipayauramun pigiitchuamun pitchaiḷiraġniaġnatiŋ.
Iḷisaŋaitchusi tainnatchimik iñuutchimik iḷisausiavsigun Christ-kun.
Nalupqinaitchuq tusaayugaaġiŋagiksi Christ, aasii ilaan maliġuaqti­gimmasi iḷisausiaqaŋarusi iḷumun ittuanik Jesus iḷisaurrutiŋiñik.
Tavraasii aŋalatinŋaiġitchi piḷuksisuguuruanun iñuusiġruavsiññun, pipkaisuuruanun ilivsiññik taimani iñuusiġisuukkavsiññik pigiipiaġa­taqtuakun inŋaruanik, kipiqsaaqłusi pigiitchuanun sagluqivlusiḷu.
Aŋalatittuksraupiaqtusi nutauruamun iñuutchivsiññun savaagurua­mun God-im irrusiatun, iñuupkaiyumiñaqtuamun ilivsiññik iḷumutun nalaunŋaruakun piḷuutaitchuakullu.
Tavraasii sagluuŋaiġitchi. Iñupayaaq uqaqtuksraupiaqtuq iḷumun ittuamik ukpiqtuaguqanmiñun, qanuq iluqata atautchimiittugut timaani Christ.
Qinnaliġuvsi piḷuksisiginagu. Qinnaŋanasi uvluqtutilaaŋatun,
tuunġaq piviksraqaqtitauŋitchumauq piḷuksipkaġumiñaġlusi.
Tavraŋŋaaglaan tigligaqti tigligaŋaiġḷi, aglaan savagli saglutaġau­taitchuakun, aitchuutiksranikkumauq piiḷḷiuqtuanun.
Uqaluqaġnasi anniaġutauruanik iñuŋnun, aglaan uqaluqaġitchi anniqsuutauyumiñaqtuanik sivunmuktuutauyumiñaqtuaniglu, tamatkua tusaaruat uqaluvsiññik anniqsuusiaqaġumaut.
Suli isumaalluksaaġnagu Ilitqusiġiksuaŋa God-im, qanuq Ilitqusiġiksuaq God-im nalunaiñŋutchiutigiŋagaa pigiliutivlusi, nalupqinai­yautigivlugu uvlumi taivrumani God-im annaktinniaġmasi iluqaaniñ piḷuunmiñ.
Uumiḷuġruutiqaġnasi iḷuvsiññi, piavsayyataiḷḷusiḷu qinnautaiḷḷusiḷu qanaaġutaiḷḷusiḷu, suamaruanik uqaŋaiġḷusiḷu naġġuksruutiŋaiġḷusiḷu,
piaqłuktautiŋaiġḷusiḷu avanmun, nagliksrautiqaġlusiḷu suliqutigiŋai­ġutilusiḷu avanmun, God-iptauq suliqutigiŋaiŋammagich itqaumayu­miñaiqł̣ugich piḷuutisi pisigivlugu Christ.
Iñuusitchi QaummaġmiGod-im tainna piqpagivlusi miqłiqtuliutimmasi ilivsiḷi tainnatun piñiḷuktuksraurusi avanmun, qanuq ilaan piviuttaġivlusi miqłiqtu­ġigaasi.
Piviuttaqqutiqpaqaġitchi allanun iñuŋnun, maliġuaġlugu tuvraak sriutaa Christ piviuttaġivluta aitchuutigiŋaruq inmiñik God-mun tuqutauvluni piḷuutaiġukłuta. Tainna pikami, iviġaŋagaa God, taipkunatun ikipkairuatun niġrutinik aitchuikamiŋ ilaanun.
God-im iñugimmasi allatuqtuksrauŋitchusi, qanusipayaamiglu pigiitchuamik, kaviuqtuksrauŋitchusiḷu suuramik-unnii.
Uqautiqaqtuksrauŋitchusiḷu kanŋunaqtuanik. Uqaqtuksrauŋiñmiusi asiḷiqqutauruanik, suli pigiitchuanik uqaqtuksrauŋitchusi. Aglaan iłuałhaaqtuq nanġaġuvsiuŋ God.
Una nalupqinaigisiuŋ, kiñaliqaa allatuqtauruaq isiġumiñaitchuq atanniqsimavianun Christ God-ivlu naagga pigiiḷḷiqirauruaq naaggaunnii kaviuqtauruaq, kaviuġiłhaaqługich iñuiḷḷu sullu God-miñ. Taamna iñuuraqpaqaġniġuruq.
Kimulliqaa sagluqipkaġnasi iḷumun inŋitchuanik uqaluŋnik, qanuq tamatkua pisigilugich God-im tatavsaġniaġai kamasulaitchuat inmiñik.
Sagluqinniŋniaqtuanun piqasiqsuutinasi.
Ilivsivsauq piḷuusiqiugaġuuŋagaluaqtuasii iñuummatun taaġmi, paŋmapak Atanġum iñugiliutimmasi, piḷuusiqiugaŋaiqsusi, qaummaġmi iñuuruatun. Tavraasii iñuutuiññaqtuksraurusi qaummaġmi.
Iñuukavsi qaummaġmi, iñuupkaqtitaurusi nakuupiaqtuakun nalaun­ŋapiaqtuakullu iḷumupiaġlu ittuakun.
Iḷitchisaiññaġitchi iñuuniaġniġmik iviġaumasuglugu Ataniq.
Piqasiqsuutinasi iñuŋnun piḷġusiqaqtuanun anniqsuutauŋitchuanik, iñuuvlutiŋ taaqtuami. Aglaan satqummiqsigik piḷġusiġiitchuaŋich qaummaġmun.
Qanuq kanŋunaqtut-unnii uqautigisaqtuni piḷġusiŋich nalunautchiv­ḷutiŋ.
Satqummiġuvsigik qaummaum qaummaġigviginiaġai piḷuutiŋich aasii satqummiġḷugich aasii iḷitchuġigumiŋ qanutun killukuapiaġataqti­laamiŋnik, iḷaŋich iḷaanni iñuurraqsiñiaqtut qaummaġmi.
Taamna pisigivlugu God uqallaŋaruq Bible-ni inna, “Itiġiñ siñiktii, qimakkich tuqqutauyumiñaqtuat piḷuutitin, aasiiḷi Christ iñuullasip­kaġniaġaatin qaummaġmi.”
Qaunakłaapiaġitchiasiiñ qanuq iñuutilaavsiññik, isumalluaġiit­chuatun iñuktun piŋaiġḷusi aglaan isumaturuatun,
atułhamaniaġlugu piviksraq anniqsuunmun, qanuq makkunani uvluni iñugiaktut pigiitchuat piñaiḷutchiqsuutit uvaptiŋnun savautit­chaiḷisaavlugu Ataniq.
Tavraasii isumalluaġiiññasi, aglaan uvlutuaqpan nalupqinaiġñiḷuk­siuŋ tuvraġuglugu suna Atanġum pitqukkaŋa ilivsiññun.
Suli imiŋasisiqaġnasi taaŋŋaġmik, qanuq taamna piaġiitchuamun pialapiaġataġniġmun ittuq, aglaan Ilitqusiġiksuamun aŋalatittitchi,
uqaurrutilusi avanmun psalms-nik nanġautiniglu ilitqutchikullu atuutinik, atuġlusi atuutinik, psalms-niglu Ataniġmun iḷuvsiññiñ,
ataramik quyyatigilugich supayaat God-mun Aapamun, atqagun Atanipta Jesus Christ.
Nuliaguruasii, kamagisigik uisi, kamagimmatuttauq Ataniq.
Qanuq uiguruaq ataniġnaqutiqaqtuq nuliamiñun Christ-tuttauq ataniġnaqutiqaqtuatun aŋaayyuliqiruanun, suli Christ ilaa annaurrigi­gaat aŋaayyuliqiruat, ilaan timigimmatun itaŋisa.
Aŋaayyuliqiruatun kamakkutiqaqtuatun Christ-mun, tainnatuttauq nuliaguruat kamakkutiqaġlich uimiŋnun supayaatigun.
Uiguruasii, piviuttaġisigik nuliasi, tainnatuttauq Christ piviuttaġimmatun aŋaayyuliqiruat suli aitchuutigivluni inmiñik pisigivlugich tuqutauvluni.
Ilaa tainna piŋaruq aŋaayyuliqiruat ilaaguaqsaqługich God-mun, akuqtuġnaġumiñaqsisaqługich piraksriŋagai paptaiqsautquvlugich kamagilugiḷḷu uqaluŋni.
Ilaa tuquŋammiuq iñuich aŋaayyuliqiruaġuġlugich ilaan pigiliuti­sukługich. Niviaqsiaq aŋunmun tuvaaqasiutiruatun ilaan aŋaayyuliqi­ruani piḷuutaitqugai naġġunaqtuagiḷḷugich piññaġnaqtuatun niviaqsia­tun tuvaaqatiksrautiqaqtuatun salumavluni qanusiḷimaamiñ suaġiir­runmiñ.
Uiguruat piviuttaġiraksraġigaich nuliatiŋ nanmiñiq timimiktun iḷiḷugich. Iñuk piviuttaqsriruaq nuliamiñik piviuttaġiruq inmiñun.
Qanuq qaŋaunnii iñuum uumigiŋaitkaa timini, aglaan pamatchuu­gaa qaunagivlugulu, Christ-tauq qaunaksrimmatun aŋaayyuliqiruanik,
qanuq ilaan uvagut timigimmatun itkaatigut atausiŋŋuqatigivluta.
Bible uqaluŋiññi God uqallaŋaruq inna, “Taamna pisigilugu, aŋutim qimaguuniġik aapaniḷu aakaniḷu aasii nayuqsiutivlugu nuliani. Tavra iliŋik malġuuruak atautchisun iñuktun iḷiñiaqtuk.”
Kamanaqtuaq iḷisaurrun salapqiŋaruq taavrumuuna Bible uqaluati­gun tuvaaqatigiikkun, aasiivsauq kaŋiqsigiga sivuniqaqtilaaŋanik Christ-mullu aŋaayyuliqiruanullu.
Suli sivuniqaġmiuq ilivsiññun tuvaaqatigiiksuanun. Aŋutipayaam piviuttaġiraksraġigaa nuliani ilimisun iḷiḷugu, suli nuliaguruam isum­matigilluataġlugu uiñi.
Miqłiqtullu AŋayuqaalluMiqłiqtuut, kamagisigik aŋayuqaasi Ataniq atausiŋŋuqatigiŋa­kavsiuŋ. Taamna nalaunŋaruq.
Qutchiksuakun isummatigisigik aapasiḷu aakasiḷu, taamna unniqsuq­łiisiqaqqaaqtuq pitquraniñ
piḷḷuataun itchumauq ilivsiññun suli iñuuyumausi sivisuruamik nunami.
Aŋayuqaaguruasii qinnaguksaaġnagich miqłiqtusi, aglaan iñukkuk­saqsigik natqiksruutigilugich siḷġiqsuutigilugiḷḷu Atanġum iviġauma­gikkaŋi.
Kivgallu KivgaqaqtualluKivgauruasii, kamakkutiqaġitchi tamatkunuŋa nunami ataniġik­kavsiññun, qiksigilugich savautilluatapiaġlugich, savaurriyumalaaġlusi savautimmatun Christ.
Savaŋaiġḷusi qiñiqtiqaġuvsi kisian iñuŋnik iviġaiñiaqtitun, aglaan piḷusi kivgaŋisun Christ, savaaġilugu pisuutaa God-im piyumalaaġlusi.
Tavraasii savaurrisitchi piyummatigiksuakun savaŋmatun Ataniġmun, iñuŋnik savaurriŋiñmatun,
iḷisimalusi kialiqaa nakuurualiqiani tainnatuttauq aitchuusiaqautigi­niaġaa Ataniġmiñ, kivgaugaluaġumi naagga atanġitkaluaġumi.
Atanġuruasii, tainnatuttauq pisitchi kivgavsiññun sivuuġasaaqsaiḷiḷugich, iḷisimalusi Ataniŋat ilivsiḷu Ataniqsi qiḷaŋmiittuaq aŋalatchisilaa­ŋanik ativlugich iñupayaat.
Annuġaat Aŋuyaunnat God-im AitchuutiŋiAasiisuli, suaŋŋatiqaġitchi ikayuutaagun ilaan sapiġñaqtuam suaŋŋataata atausiŋŋuqatigiŋalugu Ataniq,
atuġlugu iluqaan suaŋŋan God-im aitchuutaa ilivsiññun, Tuunġaum payariŋitchumagaasi pisaasuġmiaġunmigun.
Qanuq aŋuyaŋitkivut iñuich timiqaqtuat, aglaan aŋalatchiruat ilitqusiqł̣uich siḷami, atanaurallu pigiitchuat aŋalatchiruat iñuŋnik mattumani nunami, suaŋŋatillu aŋalatchiruat pigiitchuanik makkunani uvluni.
Tavraasii ataramik atuqsiuŋ iluqaan suaŋŋan God-im qaisimaak­kaŋa, payariyumagisi Tuunġaum piḷuksipkaġniutiŋi uvlut pigiiḷikpata. Itqanaitchitchi aŋuyaktitun iluqaisa atuġlugich aŋuyaunnat annuġaasi igḷutuġumiñaġumagisi akiḷḷivsi piyuaġutiŋi kiŋuppiasuŋaġnasi.
Tavra itqanaitchitchi. Aŋuyakti tavsiaġiksaaŋaruatun, tainnatun iḷumun illusi God-mun, suli aŋuyakti satqagutituqtuatun qatikkaaġnai­ḷutaġivlugu, tainnatulli iñuuniaġitchi nalaunŋaruakun.
Aŋuyaktitun anŋiqpaktuqtuatun puukayasiasuŋił̣ł̣uni, tainnatulli itqanaitchitchi quliaqtuaġisaalukkumiñaġlugu tusaayugaaġiksuaq aŋu­yautairrutauruaq.
Ataramik suaŋali ukpiġurri Ataniġmun, Tuunġaum anniaŋitchuma­gaasi, aŋuyaktim akkiġautaata qamitqataġmatun ikualaruat qaġruŋi akiḷḷimi.
Aŋuyakti-suli aŋuyaunnamun nasauttamiñun niaqquaqtaiḷimma­tun, tainnatulli annaurraunivsi pitchaiḷigaasi pigiitchuamun. Suli God-im uqaluŋi Ilitqusiġiksuam qaisaŋi ilivsiññun savikpagimmatun illugich.
Aŋaayyutiluŋalu uvaŋa, God-mun aitchuquluŋa uqaluksramnik, uqaqtuksraġuġaġiguma uqaurriyumauŋa sapiqsrautaiḷḷuŋa, iḷitchuġip­kallalugulu tusaayugaaġiksuam kaŋiqsiñaitchuaŋa.
Taamna tusaayugaaġiksuaq pisigivlugu uvaŋa Atanġum kivgaksraq­taaŋa tigutaaqtauruŋa. Aasii kiikaa aŋaayyusitchi tusaayugaaġiksuaq uqautigiyumagiga taluqsraŋaiġḷuŋa uqausiksraptun.
PaġlasuiqsaaġutitPaŋmapak iḷisimatqummigivsi qanuqitilaamnik suliqitilaam­niglu, Tychicus piviuttaġirauruam aniqatim suli kivgaulluataqtuam Ataniġmun quliaqtuaġutiniaġaasi supayaanik uvapkun.
Tiliñiaġiga ilivsiññun taamnapiaġataq pisigilugu, iḷisimatqulusi qanuqitilaaptiŋnik, suli ilaanun qapiŋaisaaqulusi.
God-iptuq Aapauruam Atanġuvlu Jesus Christ tutqiutiqaqtillisi piviuttaqqutiqaqtillusiḷu iluqaiññun aniqatinun, ukpiġutiqaqtillusiḷu.
Nagliktuutiqpak illi iluqaiññun piviuttaqsriruanun Ataniptiŋnik Jesus Christ-mik nuŋulaitchuamik piviuttaqqunmik.
PAUL TUYUUTIŊICH PHILIPPI-ĠMIUNUNUkua tuyuutit qairut ilivsiññun Paul-miñ Timothy-miḷḷu, kivgau­ruaŋniñ Jesus Christ-mun. Tuyuutaurut iluqaiññun Philippi-miittuanun ilaaguaqtauruanun God-mun ukpiqłutiŋ Christ Jesus-mun, taputivlugich umialiŋnallu tiikallu.
God-tiptuq Aapapta Atanġuvlu Jesus Christ tutqiutiqaqtillisi naglik­tuusiaqpaqaqtillusiḷu.
Paul Aŋaayyutigai Taiguaqtuksrat TuyuunmiñikQuyyavigisuugiga God-tiga itqalimaaqavsi,
ataramik aŋaayyutipayaamni aŋaayyutisuugivsi quviasuutiqaqłuŋa,
quyyatigivlugu ikayuqavsiŋa savaamni alġaqsruivḷuŋa tusaayugaa­ġiksuamik uvlumiñ-qaŋa ukpiliqqaaġataġnivsiññiñ paŋmapaŋmun-aglaan.
Aasii nalupqisuŋitchuŋa God-im isagutipkaiŋaruam savaaġiksuamik iḷuvsiññi iglaupkaġniaġaa taamna naatiḷġataġlugu qaiñiŋanun-aglaan Jesus Christ.
Piviuttaġiqpakkivsi. Nalaunŋaruamik quviasuutiqaġumiñaqtuŋa nalupqigiŋiḷḷusiḷu qanuq piqatigiŋagivsiŋa savaaksrirrutaani God-im paŋmapaglu tigutaaqtaukama tigutaaqtauŋaiñŋaġmalu kukiḷullaŋ­ŋaġma ukpiliqsinniaqługich iñuich tusaayugaaġiksuaq Jesus Christ-kun kisimi annautauyumiñaġnivḷugu, aasii ukpiġiraksraġinivḷugu.
God iḷisimaruq iḷumun uqaqtilaamnik uqallakama kipiġniuttaġipiaġnivḷugu nayuqsiutisukłusi, Christ Jesus tainna irrusiqaqtitkaaŋa iḷumni.
Uvva aŋaayyutigivsi inna. Aŋaayyutigivsi piviuttaqqutiliqsaiñña­quvlusi, iḷumun ittuaġlu iḷitchuġisaiññaquvlugu, suli nalaunŋaniqsrauruamik sivunniutiksravsiññik,
sivuniksraqtaaġiyumiñaqsiḷugu iłuaġniqsrauruaq. Tainna piguvsi, piḷuutiqaġniaŋitchusi pasirauniaŋitchusiḷu Christ qaikpan.
Aasiisuli tainna piguvsi, ataramik iłuatun iñuuniaqtusi supayaakun ikayuqtiqaġlusi Jesus Christ-mik, iñuŋnun nanġaġumiñaqsiḷugu God kamanaqsiḷiġlugulu.
Iñuuniq Sivuniqaqtuq Christ-mikAniqatiitkaa, iḷisimatqugivsi tigutaaqtaunimni piruat uvamnun siamitivsaaqsiññaŋagaat tusaayugaaġiksuaq.
Uvuŋaqamaqaŋa iluqaġmiŋ munaqsrich umialgum igluqpaŋani iluqaġmiglu allat uvaniittuat iḷitchuġiŋarut tigutaaqtautilaamnik pisigivlugu Christ-mun kivgauniġa.
Suli tigutaaqtauniġma qapiŋaiqsaaŋagai aniqatit nalupqisuŋaimma­ġiksaaqługich ukpiġunmiŋni Ataniġmun, aasii iqsisaiqsiññaqłutiŋ alġaqsruutigivlugu God-im uqalua sivuuġaŋaiqł̣utiŋ.
Iñuich iḷaŋisa alġaqsruutigiŋagaat Christ killuqsraqłutiŋ qanaa­ġuksiññaqłutiŋ, aglaattauq allat alġaqsruutigiŋagaat pisuutigikł̣utiŋ.
Tamatkuali aqulliich alġaqsruirut piviuttaġivluŋa iḷisimavlutiŋ God-mun savaaksriñŋatilaamnik, taluqsraŋaiġḷuŋa uqautigitquvlugu tusaa­yugaaġiksuaq nalaunŋaruakun.
Allalli iñuich alġaqsruutigiŋitkaat Christ pipiaġataġlutiŋ, aglaan uvaŋa killuġivluŋa. Tainna alġaqsruirut isumavlutiŋ iłuiḷḷiuqtivsaaġuk­kaluaqłuŋa tigutaaqtaunnamni.
Suŋitchuq. Quviasuutigigiga Christ alġaqsruutigiyumiñaġmarruŋ qanusipayaakun piñaġumiñaqtuakun, sunŋutikkaluakun naagga iḷumi nalaunŋaruakun irrusikun. Quviasuutigivsaaġniaġmigiga,
iḷisimavluŋa pisigilugich aŋaayyurriñisi uvamnik, ikayuusiaġalu Ilitqusiġiksuaŋaniñ Jesus Christ, tigutaaqtauŋaiqsitauniaqtuŋa.
Kipiġniupiaġataqtuŋa piyummatigipiaġigalu suuramikunnii inuqtit­chisuŋił̣ł̣uŋa piraksriusiamnik Christ-miñ, aglaan ataramik paŋmapak-unnii qapiŋairrutiqapiaġuktuŋa supayaatigun pikkapkun Christ nanġausiaqaquvlugu, iñuugaluaġuma naagga tuqugaluaġuma.
Qanuq iñuunimni iñuusiġisutualukkiga savautilugu Christ. Aasii tuqugaluaġuma uvamnun anniqsuutaułhaaġniaqtuq.
Aglaan iñuuguma anniqsuutauvsaaġumiñaġmiuŋa savaapkun. Nal­liaŋnik tigusisausiitchuŋa.
Qanuqsausiitchuŋa, iñuuluŋa naagga ullaglugu Ataniq. Qimagupia­ġaluaġiga maani iñuuniq aasii nayuqsiutilugu Christ, qanuq taamna nakuułhaasaktaqtuq.
Iñuuniaqtilaaġa-suli nalupqigiŋitkiga, Iḷisimaruŋa tuqutauniaŋisilaamnik uvani tigutaaġviŋmi. Iñuuniaqtuŋa-suli ikayuġuglusi suaŋasiḷaaġuglugu quvianaqsiḷaaġuglugulu ukpiġurri.
Aasii pisigilugu tigutaaqtauŋaiġñiġa utaqqiguvsi atqunaġlugu nanġaġniaġiksi Christ Jesus.
Uvva una naumałhaaqtuq. Iñuuruksraupiaqtusi Christ iñuutqutaatun iñuŋmiñun, uvaŋa tautukkaluaġuvsi naagga tautuŋitkaluaġuvsi, tusaayumiñaġumauŋa atipiaġataqłusi iñuutilaavsiññik atausiq sivuniġivlugu una, taluqsraŋaiqł̣usi quliaqtuaġitilaaŋanik tusaayugaaġiksuaq iñuich ukpiqtirrutiksraŋat God-mun.
Iqsitchaktinnasi akiḷḷiḷiqsuqtivsiññun. Qulluaŋairrutivsi qanuqpisiiḷḷiñiaġai suksraunġiqsauniaqtilaaŋannik, suli ilivsi annaurrauyumaaqtilaavsiññik, qanuq God-im akimmasiġaasi.
Qanuq Christ ukpiġumiñaqsigiññaŋaitkaasi inmiñun aglaallu nagliksautigipkaġumiñaqsivḷuni ilivsiññun.
Tavra iḷaalliutiyumiñaqsiŋarusi uvamnun qapiyaiḷḷusi quliaqtuaġiguvsiuŋ tusaayugaaġiksuaq. Aŋuyaŋniqtun taamna ittuq qiñiġaġikavsiŋa qaŋapak qulluaŋaitchuaŋaa suli tusaavlusiḷu paŋmapak-unnii qapiyaisilaamnik.
Christ Kamanaiqsauruq KamanaqsipkaqtauruġluTavra uvagut atausiŋŋuqatigiŋavlugu Christ qapiŋaisaaġutiyumi­ñaqtugut avanmun, suli Christ piviuttaqqutaata ikayuutipkaqtaġu­miñaġmatigut avanmun, suli piqasiutiŋavluta Ilitqusiġiksuamun nagliktuutiraġaġumiñaqsiŋavlutalu avanmun iḷunŋusuutikullu,
quviatchaksapiaġataqsiŋa isummasiñiglusi uvaptun, piviuttaqqutilusi avanmun atunim, atisiŋalusi ilitqutchivsiññi isumavsiññiḷu.
Siŋñatiqaġnasi piġuqtiġnasiḷu aglaan kamasaaġutaiḷḷusi avanmun, isumaqaŋaiġḷusi nakuułhaaġasugalusi allaniñ iñuŋniñ.
Ilivsiññun kisian kipiġniuġutigiŋaiġḷusi, aglaallu allat iñuich kipiġ­niuġutilugich.
Isumaqaqtuiññaqtuksraurusi Christ Jesus isumaqausiatun.
Jesus Christ Iġñiq taimaŋŋaqaŋa God-tauruaq Aapamisun, ilaan taamna tainna irrusiñi piġuqtiġutigiŋaitkaa atiqasiutiniaġluni God-mun.
Aglaan inmiñik pisuksiññaqłuni ilaan atuŋisaallaŋagaa God-mun nalliummatinini, aasii kamanaiqł̣uni kivgaġuŋaruq. Ilaa aniŋaruq aakamiñ iñuktun, qiññaqanikłuni iñugruiññatun.
Aasii iñuguqami kamasaaŋił̣ł̣uni kamagiŋagaa God supayaakun, tuquvluni-unnii kikiaktuurrauvluni aŋarrauramun pitquranik navguiritun.
Taamna pisigivlugu God-im atqunaqługu kamanaqsipkaŋagaa suli atchiqł̣ugu atiġmik kamanałhaaqtuamik atipayaaniñ,
iluqaġmiŋ qiḷaŋmiittuat nunamiittuallu nunam ataaniittuallu sitqu­quvlugich qiksiksrautikun Jesus-mun.
Suli iluqaġmiŋ iñuich iḷisimanaqsiḷugu uqallausiġiniaġaat Jesus Christ Atanġuniḷugu. Tainna pikparruŋ God-ttauq Aapa nanġaqtau­niaġmiuq.
Ukpiqtuat Ittut Qaummaqtun Nunam IñuŋiñunTavraasii piviuttaġikkavsii, kamagisuuŋakavsiŋa nayuqavsi, naumałhaaqtuq kamagiugaġuvsiŋa nayuqtigiŋitkaluaqtillusi uvamnun. Iñuusitchi uvluutiraġimmasi qanuq annaurrauŋaruat iñuutqusiaŋatik­tun, kamagiugaġlugu God qiksigilugu atqunaq, sivuuġagilugu kamaksriŋiññiksraqsi ilaanik.
Qanuq God savaktuq iḷuvsiññi piyummasiqsuqłusi sunik ilaan pitqukkaġmiñik suli taŋŋiqsillavlugich.
Supayaat pisigik uqaalaŋaiġḷusi naagga qapiqtaiḷḷisigiŋaiġḷugich,
pasiñaġumiñaitchumausi iḷumutuuqtuagulusiḷu God-im miqłiqtuŋi, qanuqinniġausiaksraiḷḷusi iñuullavsi akunġanni pigiitchuat uniuŋaruallu iñuich. Akunġanni tainnatchich iñuich taaqtuatun ittuat, ilivsi qaummaġiksuksraurusi qaummatitun,
quliaqtuaġutilugich iliŋich God-im uqaluŋiñik iñuupkaiḷḷaruanik. Tainna piguvsi, quviasuutigiyumiñaġniaġivsi Christ qaġġivia uvluq tikitpan, iḷitchuġiluŋa savaaġa ilivsiññi anniqsuutauŋatilaaŋanik.
Tuqutauyumaaġaluaġumaunnii, quyaruŋa quviasuqatigigivsiḷu iluqasi. Qanuq aŋaayyuliqsiqpaum kuvviqivlugu naimasuġnaqsiḷaaġma­tun ikipkaun ikipkaiviŋmi, tainnatulli auga maqigumi iḷḷatauniaġmiuq ukpiġutivsiññun akuqtuġnaġumiñaqsiḷaaġutauluni aitchuun God-mun.
Tainnatulli ilivsi quyaruksraummiusi, suli quviasuutivsiññi piqatigi­luŋa.
Timothy-lu Epaphroditus-luAtanġum Jesus pisuutigikpagu, piyummatigigiga tilisukługu Timothy ilivsiññun qilamipayaaq, quviasaaqtausukłuŋa tusaalluata­ġuma ilivsigun.
Piitchuŋa allamik iñuŋmik Timothy-tun ittuamik, kipiġniupiaġataġluni uŋiarrisaqaġniaqtuamik anniqsuġumavlusi.
Iñuich maani allat iluqaġmiŋ qaunagigaich ilaisa kipiqqutitiŋ, qaunagiŋaiqł̣ugich kipiġniuġutit Jesus Christ-kun.
Aglaan Timothy-m nalliummatiniŋa iḷisimagiksi savaqasiqsuġmaŋa alġaqsriuñiġmi tusaayugaaġiksuamik. Savaqasiqsuŋagaaŋa iġñiqtun savaqatauruatun aapamiñun.
Tavraasii tiliyumaaġiga ilivsiññun iḷitchuġipqauraġuma qanuqtau­niaqtilaamnik,
Isummatigiŋagiga tiliraksraġipiaqługu ilivsiññun Epaphroditus aniqatikput savaqatiga aŋuyaqatigalu, ilivsivsauq kivgaqsi savaktitaqsi ikayuqtigipkaqługu uvamnun,
ilaan kipiqqutigimmigaasi tautugukłusi iluqasi, suli isumaaluŋammiuq tusaaŋaniqavsi naŋitilaamiñik.
Naŋipiaġataŋaruq tuquqqayaqtaallaġmi. Aglaan God-im nagligiŋagaa, kisianami nagligiŋitkaa aglaan uvaŋalu, iḷaanni isumaaġutiqav­saaġasugaluŋa.
Kipiġniuttaġiłhaaġiga tilisukługu quviatchaquvlusi taututqikkuvsiuŋ, aasiiḷi uvaŋa isumaaluutaiġḷuŋa.
Paġlayumagiksi quviasuutiqpakun paġlammatuttauq allat ukpiqtuaguqatisi. Suli isummatigilluataġaġusigik iñuich ilaatun ittuat,
qanuq ilaan tuqqutigiqqayaŋagaa savaani Ataniġmun, anayasaaqługu iñuggunni naatinniaqługu savaaqsi uvamnun.
Ukpiqtuaġuġniq NalaunŋaruakunTavraasii aniqatiitkaa, quviasuutigisiuŋ Ataniq, Tuyutqigaġniq ilivsiññun pitqigaqługich sivuani tuyuutigiŋaratka ilivsiññun piḷaiġ­ñaitchut uvamnun, anayanaiyautaugiññaqtut ilivsiññun.
Quviqtaiḷisitchi iñuŋniñ pigiiḷḷiqiruaniñ, taigitka qimmiñik, iñuich uqaqtuat nalunaigutchigaksraunivḷusi timivsiññi annaurrauniaġuvsi.
Uvagut iḷumun God-im miqłiqtuġigaatigut pisigisuŋaġnagu timivut nalunaiñŋutchiŋaniḷugich, aglaan savautivlugu God ilaan Ilitqusiġiksuaŋan ikayuqłuta, suli nanġaqługu Jesus Christ iñuggutiqaqtitchiruaq isuitchuamik. Ukpiŋitchugut qaałhiñakun piraġausiñun annautiniaġni­ḷuta.
Tavra kiñaliqaa annaurrauyumiñaġniqpan pisigilugu Jew-gunini, qaałhiñakullu piraġautchich kamagilugich, nalupqisuŋił̣haaġayaqtuŋa annaurrauniaqtilaamnik allaniñ iñuŋniñ.
Nalunaiñŋutchiqsauŋaruŋa anikama tallimat piŋasuni uvlianikama. Israelite-guruŋa aniñipkun, maŋŋuġivlugu Benjamin, auga allamik avuiḷaaq Hebrew-piaġataq. Kamagiŋagitka Jew-guruat pitquraŋich qaunakłaapiaqłuŋa Pharisee-guvluŋa.
Suli kipiġniuqpaił̣ł̣uŋa iñupayaanun kamagitquvlugich pitqurat nagliksaaqtinŋagitka aŋaayyuliqiruat. Iñuk qanutun nalaunŋasiyumiñaqti­giŋakpan kamagilugich pitqurat piraksriutiŋich, pasiñaġumiñaiñŋa­ruŋa.
Aglaan tamatkua isummatigisuuŋaratka anniqsuutaunasugalugich annaurrauniksrapkun paŋmapak isummatigiliġitka piñaiḷutauvlugich annaurrauniksramun, qanuq Christ kisimisualuk annautigaaŋa.
Isummatigiłhiñaŋiñmigitka tainna tamatkua kisiisa, aglaallu supayaat suksraallapiaġitka anniqsuutauŋaiqł̣ugich urriqatausaqpata anniqsuutaułhamaaqtuamun iḷitchuġivlugu Jesus Christ uvaŋa Ataniġa. Ilaa pisigivlugu isummatigiliġitka tamatkua iluqaisa iktaksratun, igiłługich anniqsuutauyumiñaiñmata, pigisukługu Christ,
suli atausiŋŋuqatigisupiallakługu. Tavraŋŋaaglaan isumaqaŋaiqsuŋa uvamnik nalaunŋasiyumiñaġluŋa sivuġaani God-im kamagiugaqsiñ­ñaġlugich pitquraŋi. Paŋmapak akuqtuġumiñaqsigaaŋa God-im qanuq ukpiġigiga Jesus Christ. God-im nalaunŋasipkaġaaŋa sivuqqamiñi ukpiġikapku Jesus Christ.
Pigisutualukkiga iḷitchuqsriñiq Christ-mik aunniummaġiksiḷugu, suli iḷisimallasiḷugu iḷumni suaŋŋan aŋipkaiŋaruaq tuqqunmiñ ilaanik, suli iḷaŋiutiluŋa nagliksaaqtirrusiaŋiñiñ, nagliksaaqtitauluŋa ilaa pisigilugu, tuquyumaluŋa ilaatun,
qakugukpan aŋipkaqtitauyumiñaġumauŋa tuqqunmiñ iñuggunmun.
Aqpauġniq AkimasaqłuniUqallautiga sivuniqaŋitkiga naamasipiaġataŋaniḷuŋa ataramik iñuullasiḷuŋa Christ-tupiaġataq, aglaan siġġaqiruŋa-suli Christ Jesus-tun iḷisaiññaġukłuŋa qanuq taamna pisigivlugu ilaan annautiŋagaaŋa.
Aniqatiit, iḷisimaruŋa tainnaiḷiŋaisilaamnik-suli. Atausiq sivuniġi­liutiŋagiga iñuusimñi, itqaumaŋaiġukługich iluqaisa sivuani piŋaratka, aasii paŋmapaŋmiñaglaan pisuqtilaaġluŋa iñuulluatapiaġniaġluŋa Christ-tun.
Aqpaliurraqtitun siġġaqiruŋa sivunmun tikitqaurraqługu killi, akiñ­ñaktaaġisukługu iñuuniksraq paŋmani. Taamna pisigivlugu God-im ququaŋagaaŋa Christ Jesus-kun.
Tainnauvva iluqata isumaqaqtuksraugaluaqtugut, iluqata aglirak­sraiŋaruaguut ukpiqtuaguniptiŋni. Aglaattauq iḷasi isumaqaqpata allauruamik, God-im sivuniqsipkaġniaġmigaasi uqalutka nalaunŋati­laaŋannik.
Qanupayaaq taamna isummatigigaluaġuvsiuŋ, pisuqtilaavsisun iñuulluataġniḷugitchi paŋmapak kaŋiqsisilaavsisun qanuq God-mun nalaunŋaruakun iñuutqutilaavsiññik.
Aniqatiit, iluqasi tuvraqsiŋa nalaunŋaruakun iñuuniaġusimñi. Iñuusiġa naipiqtuutauli iñuŋnun iḷisimanaġumiñaqsiḷugich kisuutilaa­ŋat iḷumutun ukpiqtuaguruat,
qanuq iñugiaktuat iñuich iñuusiqaqtut akiḷḷiḷiqsuġmatun pivḷugu Christ tuqqutaa aŋarraurami. Uqautiŋagivsi tainnaittuanik iñuŋnik sivuani, aasii paŋmapak uqallautivsaaġivsi qulvisigivlugich.
Kaŋŋiññiaqtut nagliksaaġviŋmun god-tiqaqtut timimiŋ pisuguukka­ŋiññik, kamasaaġutigigaich kanŋugiraksraġaluatiŋ, isumagiqpaksiñ­ñaqługich nunamiŋŋaqtauruat sut.
Aglaan uvagut aimaaġviksrautigigikput qiḷak. Tatpaŋmaŋŋa niġiu­gipiaġikput utiġumaaqtuaq Ataniq Jesus Christ annaurrikput.
Ilaan allaŋŋuġniaġai tuqusuuruat timivut iḷipkaqsaġlugich ilaan aŋipkaqtauŋaruatun timimisun, suaŋŋatikun atanniqsimapkaiḷḷasirua­kun ilaanik supayaanun.
IḷisaurrutitAniqatiitkaa, taamna pisigilugu asiñuutipkaqsaiḷipiaġitchi tamatkunaŋŋa iḷisaurrutiniñ Atanġum iñuusiġitqukkaŋiñiñ ilivsiññun. Piqpagnapiaqtusi uvamnun suli tautugulipiaġataġivsi. Ukpiqtuaġuġ­niqsi pisigivlugu quviasugniaqtuŋa akiḷiusiaqaġluŋalu qiḷaŋmi.
Apiġigiptik Euodia Syntyche-lu atisitquvlutik aniqatigiisun iḷiḷutik atausiŋŋuqatigiŋakaptitku Ataniq.
Atanġum quviasuusiġḷisi ataramik. Uqallautigivsaaġiga, quviasugitchi.
Iñupayaat piavsaurraŋaiġḷugich. Ataniq qaiyasiruq.
Uŋiarrisigiŋaiġḷugich supayaat aglaan supayaat aŋaayyutigiguvsigik apiġilugu God pigiraksraġikkavsiññik, ataramik quyyavigilugu.
Tainna piguvsi piginiaġiksi God-im tutqiksirrutaa kaŋiqsianikkumi­ñaisaktakkaqsi. Ilaan tutqiutiqaqtinmasi suuramikunnii uŋiarrisiqaġ­niaŋitchusi, qanuq atausiŋŋuqatigiŋagiksi Christ Jesus.
Aqulliq uqallautiksraġa tuyuutimni uvva aniqatiitkaa, isumagi­tuiññaqsigik taŋŋiqsimaaġuglugich sut nakuuruat nanġausiaqaġnaġu­miñaqtuallu, ami sut iḷumun ittuat, nakuuniqsrauruat, nalaunŋaruat, piḷuutaitchuat, iviġaumanaqtuat, uqautikkusiaqaġluataġnaqtuallu.
Iñuusiġisigik sut iḷisasi akuqtukkasiḷu uvaŋa uqalumniñ iñuusimñiḷḷu. Aasii God-im tutqiutiqaqtitchiruam uvaptiŋnik nayuġniaġaasi.
Quyanaaġutit AitchuutitigunQanutun quyatchaktigiruŋa suli qanutun nanġaqtigigiga Ataniq pisigivlugu ikayutqiksalgiññavsiŋa. Iḷisimaruŋa ataramik tuyuġuma­suugaluaqtilaavsiññik ikayuutiksravsiññik piyumiñaqsiraġikavsi, aglaan piviksraisiqtuŋavlusi tuyulaiñŋarusi.
Taamna uqallausiġiŋitkiga pisigilugu piiḷḷiuġniġa qanuq iḷitchiŋaruŋa apaigiyumiñaqsiŋavlugu pigikkaġa.
Iḷisimaruŋa qanuqitilaaŋanik piiḷḷiuqtuni, iḷisimammiuŋa-suli qanuqitilaaŋanik iḷaŋaniiqsuni. Uumiŋa iḷitchiŋaruŋa, sumipayaaq qanutchimun tikiutigaluaqama niqaiḷḷisaaŋiññama naagga kaaksiugalua­qama, piiḷḷisaaŋitkaluaqama naagga piiḷḷiuliġaluaqama qanuqpalla­yuitchuŋa.
Suaŋŋatiqaqtuŋa manimmiyumiñaqługu qanusiḷimaaq nalautaksraq suaŋŋatigivlugu Christ suaŋŋasiutaa uvamnun.
Aasiivsauq nagliktauŋammiusi piqataukavsi iłuiḷḷiuġutimni.
Ilivsi Philippi-ġmiut iḷisimarusi, alġaqsruisugaaqama tusaayugaa­ġiksuanik aullaqłuŋa Macedonia-miñ, nalliataunnii aŋaayyuliqiruat ikayuŋaitkaanŋa aitchuiḷutiŋ aglaan ilivsi kisivsi.
Thessaloni-kamiitilluŋa tuyuŋarusi uvamnun ikayuutinik malġuiq­suaqłusi.
Aitchuusiaqaqsiññaġuŋitkaluaġmiuŋa, aglaan akiḷiusiaqallasitqum­migivsi taimanigu pisigilugu nagliktuiñiqsi uvamnik.
Paŋmapak piqaqtuŋa iluqaiññik pigiraksraġikkamnik, sippaksra­qaqtuŋaunnii, aitchuusiaqaqłuŋa iḷaŋaniñ aitchuutivsiññik tuyuutigik­kavsiññik Epaphroditus qaimman. Tamatkua tivraġiksuatun ikipkauti­tun aitchuutauruatun God-mun ittut, akuqtuġnaġumiñaqłutiŋ iviġau­manaqłutiglu ilaanun.
Aasiiḷi God-igikkaġma piqaqtinniaġaasi iluqapayauraŋiññik pigirak­sraġikkavsiññik inuaŋaitchuanik quviasaaġusianik qiḷaŋmiñ, pisigilugu atausiŋŋuqatauŋaniqsi Christ Jesus-mun.
God-ikput Aapalu nanġaqtauli isuitchuamun. Amen.
PaġlasuiqsaaġutitPaġlagivut iluqaisa Christ Jesus ilaaguaqtaŋi God-mun. Aniqatiit nayuutiruat uvamnun paġlagaasi.
Iluqaġmiŋ ukpiqtuat paġlagaasi, paġlałhamaaġaasi umialgum Caesar-m igluqatiŋisa.
Ataniq Jesus Christ naglikkutiqpaqaġli ilivsiññun.
PAUL TUYUUTIŊICH COLOSSAE-ĠMIUNUNUkua tuyuutit qairut ilivsiññun Paul-miñ tilirauruamiñ alġaqsruit­quvlugu tusaayugaaġiksuanik God-im pitqummani, Timothy-miḷḷu aniqatiptiŋniñ.
Tuyuutaurut ilivsiññun ilaaguaqtauruanun God-mun, atausiŋŋuqa­tauŋaruanun Christ-mun, aniqatinun ukpiġnaqsiŋaruanun ilaanun Colossae-miittuanun, God Aapavut nagliktuutiqpaqaġlisuq tutqiuti­qaqtillusiḷu.
Aŋaayyunmi QuyanaaġutitAŋaayyutikavsi quyyavigisuugikput God ataramik, Aapaŋa Atanipta Jesus Christ.
Qanuq tusaaŋagikput ukpiġnaqsiŋaniqsi Christ Jesus-mun piviuttaq­sriñiqsiḷu iluqaiññik ilaaguaqtauruanik God-mun.
Aasii tainna iñuusiqaqtusi, iñuuqatigiyumavlugu God qiḷaŋmi isuitchuamun. Taamna piyumman pigiliutiqqaaŋagiksi iḷumun ittuaq tusaayugaaġiksuaq alġaqsruutaumman ilivsiññun.
Taamna tusaayugaaġiksuaq alġaqsruutauŋaruaq ilivsiññun alġaq­sruutaummiuq iñuŋnun nunami iluqaani, aasii iñuvsaat ukpiliqł̣utiŋ Christ-mun, iñuugaqsivḷutiŋaasii Christ iñuutqutaagun, ilivsivsauq iñuusivsisun taimaŋŋaqaŋa tusaakavsiuŋ nagliktuutiqpaŋa God-im, kaŋiqsivḷugu iḷumun ittuaŋa.
Iḷisaaġiŋagiksi taamna tusaayugaaġiksuaq Epaphras-miñ piviuttaġik­kaptiŋniñ kivgauqatiptiŋniñ Christ-mun. Ilaa ukpiġnaqtuq savakti Christ-mun alġaqsruiruaq ilivsiññun pisivluŋa.
Ilaan quliaqtuaġutiŋagaatigut Ilitqusiġiksuamun piviuttaqsripkaġ­nivḷusi allanik iñuŋnik.
Taimaŋŋaqaŋa uvlumiñ tusaaviptiŋniñ taavrumiŋa, aŋaayyutigivsi-suli, apiġivlugu God ataramik ikayuquvlusi iḷitchuġipiaquvlugu qanuq God-mun pitqutilaaqsi, Ilitqusiġiksuamun isumatusipkaquvlusi kaŋiqsipkaquvlusiḷu sumik God-im pitquyumakkaŋanik ilivsiññun.
Aŋaayyutivlusiḷu God-mun suaŋŋatiqapiaġataqtuamun, suaŋŋasi­quvlusi naamaruamik, igḷutuġumiñaqsiḷugich uuktuaġusiapayaat qiñuirrutiqaġlusi, quviasuunmiglu.
Suli aŋaayyutivlusi quyyatiqaquvlusi ataramik Aapamun nallium matipkaliġmatigut piqataullasivḷuta allanun ukpiqtuanun iñuggunmi isuitchuami, iñuummatun qaummaġmi.
God-im annautiŋagaatigut atanniqsimmataaniñ Tuunġaum, iñuummatun ittuamiñ taaqtuami, nuurrutivluta atanniqsimmataanun Iġñiġmi piviuttaġirami.
God-im Iġñiŋata tasuŋagaatigut God-mun suliqutigiŋaiquvlugich itqaumayumiñaiġḷugich piḷuutivut.
Christ KamanaġniqsrauruqChrist God-itun ittuq tautugnaitchuatun. Ilaa inŋaruq sivuanni supayaat savaaguŋaiñŋaisa.
Ilaa God-itun ittuq qanuq ilaagun supayaat savaaguŋarut, sut qiḷaŋmiittuat sullu nunamiittuat, sut tautugnaqtuat sullu tautugnaitchuat, tamatkua ilitqutchich atanniqsimanniktuat, ilitqusiḷḷu suaŋŋatiqaqtuat sapiġñaqtuallu. Tamatkua iluqaisa Christ savaŋagai inmiñuksrivḷugich.
Christ inŋaruq sivuanni supayaat, aasii ilaan suaŋŋataata igliqtitkai atautchikun piqatigiikł̣ugich supayaat savaani.
Suli iñuk niaquata aŋalanmatun timaa, tainnatun Christ aŋalatkai ilaan iñuŋni aŋaayyuliqiruat. Aŋaayyuliqiruat ilaan iñuggutiqaqtitkai isuitchuamik, aŋiqqaaŋavluni tuqqunmiñ aasii iñuuvluni isuitchuamun. Tavraasii ilaa Atanġuruq supayaanun,
qanuq God sivunniŋaruq tamatkiġḷuni ilaa iñuusukłuni ataramik Iġñiġmiñi.
Suli Christ maqipkaġmagu auni, tuquvluni aŋarraurami, God-im iḷauraaliuŋagai aŋuyautaiqł̣ugich supayaat savaani, nunamiittuat qiḷaŋ­miittuallu.
Suli qaŋauvlugu ilivsi uŋasiŋarusi God-miñ. Uumigiŋagiksi, iñuuvlusi piḷuutini.
Paŋmapak-aasii Christ iḷauraaliuŋagaasi God-lu, aitchuutigivlugu timini tuqutautquvlugu aŋarraurami, ilivsi akuqtuġnaqsitquvlusi God-mun, piḷuutaiqsauŋalusi, pasiñaġumiñaiŋalusiḷu ilaan sivuġaani.
Aglaan ukpiŋaiqsuksrauŋitchusi, ukpiġutiqaġitchi suaŋapiaqtua­mik, tuniqsimaruamik, suli niġiugiŋaiġñagu annaurrauniksraqsi taŋ­ŋiqsauniaqtilaaŋanik tusaaŋakkavsisun tusaayugaaġiksuakun. Taamna tusaayugaaġiksuaq alġaqsruutauŋaruq iñupayaamun nunamiittuamun, aasii uvaŋa Paul alġaqsruutigigiga.
Paul Savaurriruq AŋaayyuliqiruanikPaŋmapak quviasuktuŋa pisigivlugu nagliksaaqtitauniġa ilivsi pisigivlusi. Nagliksaaqtitaukama Christ nagliksaaġmatun piuq. Taamna pisigivlugu quviasuktuŋa naarrusiqapkich ilaan nagliksaaġ­niŋi, pisigivlugich aŋaayyuliqiruat timigikkani.
God-im kivgaksraqtaaġiŋagaaŋa aŋaayyuliqiruanun ilivsi iḷagivlusi, piraksriqł̣uŋa uqautigimmaġiksaaquvlugu ilaan uqaluksrirrutini,
kaŋiqsiñaiñŋaruaq qaŋapak kiŋuniġiiñi, aglaan paŋmapak kaŋiqsi­ñaqsiŋagaa ilaan pimiñun, tamatkunuŋa ilaaguaqtauruanun God-mun.
Iliŋiññun, iḷagivlugich Jew-guŋitchuat, God-im satqummiġuliŋagaa qanutun kamanaqtigivluni kaŋiqsiñaiñŋaruaq. Taamna kaŋiqsiñaiñŋaruaq Christ iñuullaniŋa iḷuvsiññi, aasii niġiullasivḷusi iḷauniksravsiññun iñuuniġmi qiḷaŋmi, ilaa iñuuqatigilugu.
Christ alġaqsruutigigikput, siḷġiqsuqsimavlugu iñupayauraq iḷisau­tivlugulu isumatutilaaptiktun iñupayauraq atausiŋŋuqatauŋaruaq Christ-mun, agliraksraiqsuatun ukpiqtuagutquvlugu, iñupayauraq qaġġirraukpan sivuġaanun God-im.
Tavra taamna siġġaqutigigiga, aasii piyumiñatualukkiga qanuq Christ sapiġñaqtuam suaŋŋataa savakłuni iḷumni.
Iḷisimatqugivsi qanutupayauraq piŋigitilaavsiññik, taamapkualu Laodicea-miittuat, suli iluqaisa tautuŋaitchuat uvamnik.
Qapiŋaisaaqtautqugitka atautchimuktitauŋammata piviuttaqqutikun avanmun. Tavra nalupqigiŋaipiaġniaġaat kaŋiqsiḷḷuataġlugulu suna God-im salapqiŋakkaŋa sivuniġivlugu Christ kaŋiqsiñaiñŋaruaq qaŋapak.
Iluqani isumattutiksraq iḷitchuqqutiksraġlu ayuġnaipiaqtuk iluqap­tiŋnun atausiŋŋuqatigikaptigu Christ, aasii taapkuak piqpagnapiaqtuk uvaptiŋnun.
Taavrumiŋa uqallautigivsi kimulliqaa asiñuutitquŋił̣ł̣usi saglunik uqautilusi.
Qanuq nayuŋitkaluaŋŋavsi isumamni itqatigiruatun itkivsi, aasii quviasuktuŋa pisigivlugu iñuuniaqatigiigḷuataġniqsi, suli ukpiġurri Christ-mun suaŋapiaġataġman.
Iñuusipiaġataq Christ-miTavra Christ Jesus Atanġum ukpiġutivsigun annautiŋammasi, iñuusiqaġitchi ataramik ukpiqsimaaġlusi ilaanun.
Napaaqtuq pamataummatun maŋŋuġmigun aasii nauvluni qunmun, tainnatullisuq ukpiġurri Christ-mun suaŋasisaiññaġli tuniqsimallasi­ḷusi, quyagiqpaglugich supayaurat ilaan piŋaraŋi. Tainna iḷisausiaqaŋarusi.
Qaunagisitchi. Iḷisausiavsiññiñ asiñuutipkaġnasi iñuŋnun iḷisaurriruanun iñugruiññaich isumattutaatigun, anniqsuutauŋitchut sagluuv­lutiŋ. Tainnatchit iñuich iḷisaurrutiqaqtut iñuich isumaŋiññik iñuu­niaġluataġnikun, iḷisaurrivḷutiglu ilitqutchiñun aŋalannivḷugich sut God-im savaaŋi, iḷisaurriñiaġnatiŋ Christ iḷisaurrutiŋiñik.
Qanuq Christ-mi, ilaan timaani, iluqaġmi God iñuuruq.
Aasii ilivsi atausiŋŋuqatigiŋakavsiuŋ Christ, ilivsivsauq piqaġmiusi iluqaanik God-mik iñuuruamik iḷuvsiññi. Christ kamanaġniqsrauruq aŋalatchiruaq iluqaiññiñ suaŋŋatiniñ naagga ilitqutchiñiñ.
Qanuq paptaiqsaukavsi piqasiutimmatun piŋarusi tuqqutaanun Christ, piḷuksisuguuruat iñuutchisi iḷuviqatauŋarut ilaanun. Aasii paptaiġutikun aŋipkaqtauqatigimmatun piŋagiksi Christ, qanuq ukpiġiŋagiksi God-im pikkaŋa, aŋipkaqługu Christ tuqqunmiñ.
Ilivsi-suli iñuich tuquŋaruatun iñuktun God-mun inŋagaluaqtuasii, qanuq kamagilaił̣ł̣ugich ilaan pitquraŋi, nalunaiñŋutchiqsauŋaił̣ł̣usiḷu ilaanun iñuginiḷusi. Aglaan paŋmapak God-im piqataullasigaasi iñuggunmik isuitchuamik Christ-mun, qanuq suliqutigiŋaiŋagai iluqaisa piḷuutisi, itqatqikkumiñaiqł̣ugich.
Christ tuqukami aŋarraurami piiŋagai tatavsausiaksrautikkaluavut nalliummatiruat uvagut kamaksriŋiññiptiŋnun God-im pitquraŋiñik. God-im tigummatun piŋagai piḷuutivut, aasii kikiaktuutivlugich aŋarrauramun, tainnaqłuni piiŋagai.
Aasiisuli, Christ tuqukami akimaŋaruq iluqaiññiñ ilitqusiqł̣uŋniñ atanniqsimanniktuaniñ aŋalatchiruaniḷḷu iñuŋnik. Christ iḷisimanaqsi­ŋagaa suaŋŋatiqałhaaqtilaani iliŋiññiñ akiiḷivḷugich.
Tavra tamatkua tainnainniġmata, uŋiarrisiginagich iñuich pisaa­ŋakpasi sutigun niġikkavsigun, naagga imikkavsigun, niqinaqiyyaġniv sigun, naagga nalunaiqsimarauruatigun niqinaqiviksigun tatqiḷiġaġim­man naagga Savaiñmata.
Tainnatchich pitqurriutit anniqsuutauŋarut iñuŋnun kisianik Christ qaiñiŋanun-aglaan. Taġġałhiñauŋarut pipiaguruamun Christ-mun ilaanun.
Iñuŋmun uqallautipkaġnasi tammaŋaniḷusi qanuq kamanaiyaŋiñ­ñavsi ilivsiññik aŋaayyuvigilugich isaġulgich. Tainnatchich iñuich iḷi­simmatinignisuurut qiñiqtuuraatigun, aasii arguaŋasivḷutiŋ, qanuq annaurrauŋaił̣ł̣utiŋ.
Taapkua iñuich pituummiŋitchut Christ Ataniġmun. Christ niaquu­ruatun ittuq, aasii aŋaayyuliqiruaŋi timitun. Iluqaġmiŋ pituummiruat niaqqumun navyaatigun nukiktigullu nauqatigiiguurut, God-im naup­kaqługich.
Tuquniq Iñuuniġlu Piqatigivlugu ChristChrist tuqumman, tuqummatun piŋarusi ilitqutchiñun iñuiḷḷu isummatiġruiññaŋiññun annaurraunikun. Paŋmapak tamatkua aŋalanŋaiŋagaasi. Taamnaasii tainnainman, iñuuŋaiqsuksraupiaqtusi aŋalataġipkaġlusi tamatkunuŋa. Annagniataktuksrauŋitchusi kamaksriñi­kun pitquranik
inna ittuanik uqaluŋnik, Aksiugnagu taamna niqi, Uuksiñak taavrumiŋa niqimik, Aksiuqqayaanagu taamna.
Tainnatchich pitqurat iñugruiññaich iḷisaurrutigigaich, qanuq piqutiqaqtut nuŋusuuruanik.
Tamatkua pitqurat qiññaqaġumiñaġaluaqtut nakuuruatun, qanuq aŋaayyupkallavlugich iñuich, suli kamasaaŋaiḷḷavlugich inmiŋnik pitchaiḷiñiapiallavlugich timitiŋ. Aglaan tainnatchich pitqurat suaŋŋasi­ġumiñaipiaġaat iñuk akiiḷiyumiñaqsiḷugich pigiitchuakun kipiġniuġu­tit, savaaġiitchuallu.
Christ aŋipkaqtaumman tuqqunmiñ, aŋipkaqtauŋammatun ittusi piqatigivlugu ilaa. Taamna tainnainman, kipiġniuġutigituiññaqsi­gik quviasaaġusiat quviasuutillu qiḷaŋmiittuat, Christ irviani, aquviti­tauvluni taliqpiata tuŋaanun God-im.
Isumagituiññaqsigik sut tatpaŋmaniittuat. Isumagigiññaŋaiġḷugich sut nunamiittuat.
Qanuq tuquŋaruatun iñuktun ittusi iluqaiññun pigiitchuanun kipiġ­niuġutinun, iñuggurri iriqsimavluni piqatigivlugu Christ qiḷaŋmiittuaq, God-lu.
Christ iñuggutigikkaqput qiñiġnaqsikpan, ilivsivsauq qiñiġnaqsiqati­giniaġiksi, piqataulusi ilaan kamanautaanun.
Utuqqauruaq Iñuusiq NutauruaġluTavra tamatkua tainnainmata, iñuusitchi tuqunmatun piḷugich iluqaisa pigiitchuat iḷuvsiññi. Isummatigisitchi ilivsiññik tuquruatun naluksriḷḷugich qanusipayaat allatuutit, salumaitchuat isummatit, qanusipayaat pigiitchuat kipiġniuġutit, kaviuqqutillu. Kaviuqqutiqał­haaġniq sunun iñuŋnullu God-mun piviuttaqqunmiñ iñuuraqpaqaġni­ġuruq.
Pisigilugu iñuich tainnatchiñik piḷuusiqiniŋat tatavsaġniaġai God-im.
Qaŋauvlugu iñuuŋŋavsi tamatkunatun iñuktun, tamatkua pisuuŋa­galuaġmigisi.
Aglaan paŋmapak, aġiusigik tamatkua piḷuutit, sunŋusuutit, qinnau­tit uqautikłiġñiġich pigiitchuanik, saglutillu iñuktigun, salumaitchua­niglu uqaluqaġniġich.
Sagluuŋaiġḷusi avanmun, qanuq paŋmapak aŋalataġiŋaiġaasi piḷuktuat isumavsi piḷġusivsiḷu. Tainna iñuusiqaŋaiŋarusi,
aasii iñuusarraqsivḷusi nutauruakun iñuutchimik, iḷitchisaiññaqłusi nalaunŋaruakun iñuutchimik, Christ-tun iḷisaiññaġuktuamik.
Iñuusiġiliutikaptigu taamna nutauruaq iñuusiq, sumiugitchuq akunġanni iñuich, Greek-gugaluaġmata Jew-gugaluaġmatalu, nalunaiñŋut­chiŋavlutiglu timimiŋni God-mun naagga nalunaiñŋutchiŋaitkaluaġ­mata, aglagnik nalugaluaġmata, naagga aŋuyyiqigaluaġmata Scythians-tun, naagga kivgaugaluaġmata kivgauŋitkaluaġmatalu, qanuq Christ naumałhaaqtuq iluqaiññiñ iñuuvluni iluqaiññi ilaan iñuŋmiñi.
Tavra God-im iñuksraqtaaġiŋammasi, piḷuutaiqł̣usi piviuttaġiv­lusiḷu, kiikaa iḷunŋusuutiqaġitchi allanun, ikayuiruagulusi, kamasaa­ŋaiġḷusi, paaqłaktautaiḷḷusi qimmaksaliyaiḷḷusiḷu,
piaqłuktautiŋaiġḷusi avanmun. Iñuk uqaallatiksraqaġaluaġumi allamun iñuŋmun, suliqutigiŋaiġḷiuŋ itqaumaŋaiġḷugu uqaallatiksraq. Atanġuptauq suliqutigiŋaiŋammagich piḷuutivut itqaumayumiñaiqł̣ugich, tainnatulli uvagut suliqutigiŋaigaksraġigivut allat pimaqłuutiŋich uvaptiŋnun.
Naumałhaaqtuaq iluqaiññiñ, piviuttaqqutituiññaġitchi avanmun. Piviuttaqqutim atausiŋŋuumapkapiallakkai iñupayaat.
Aasii aŋuyautairrutim Christ pipkakkaŋata ataramik aŋalallisi, qanuq God-im ququaŋagaasi iḷautquvlusi ativlutiŋ aŋaayyuliqiruanun, suli iñuuqatigiiquvlusi aŋuyautaiḷḷusi. Suli quyyatiqaġitchi ataramik.
Ataramik isummatigisigik iluqaisa Christ iḷisaurrutiŋi iñuusiġilu­giḷḷu. Tavraasii tainna piguvsi isumattutinigniaqtusi aasii iḷisaurriyumi­ñaqsiḷusi siḷġiqsuutiyumiñaqsiḷusiḷu avanmun, atuutiqaġumiñaqsiḷusiḷu Psalms-nik nanġautiniglu suli atuutinik qapiŋaisaaġutauruanik ukpiqtuanun, quyyatiqaġlusi uummativsiññiñ God-mun.
Suli sunapayaaq piguvsiuŋ naagga uqallausiġiguvsiuŋ, pisiuŋ Atanġum Jesus pisiksraŋatun uqallausiksraŋatullu, quyyavigilugu Aapa ilaagun.
Uiguruasii piviuttaġisigik tuvaaqatisi, suammatisuŋaiññaŋaiġḷugich.
Miqłiqtuut, kamagisigik aŋayuqaasi ataramik, qanuq kamaksriñivsi Ataniq iviġaksimaaġaa.
Aapauruasii, suasuŋaiññaġnagich miqłiqtusi, qapiŋasiviaqtut kamaksriñiaġniġmiŋni ilivsiññik.
Kivgaat, kamaksrisitchi ataramik tamatkuniŋa ilivsi ataniġik­kavsiññik, qiñiqtiqaġuvsi kisianik pisuŋaġnasi, iñuŋnik iviġaiñiaqtitun, aglaan ataramik savaglusi iviġaumasuglugu Ataniq.
Sunapayaaq savaaġiguvsiuŋ, savagitchi piyummatiqaġlusi, savautimmatun Ataniq iñuŋił̣aat,
iḷisimaugaġlusi Atanġum akiḷiġñiaġaasi kiŋuvaannaktaamik, qanuq savautigiksi Ataniq Christ.
Iñuk killuliqirauruaq akiḷiqsauniaqtuq killuliqiamigun. Iñupayaat atilugich piñiaġaich.
Atanġuruasii, aŋalataġisigik kivgasi nalaunŋaruakun pitqiksiġau­taitchuakullu, iḷisimalusi ilivsivsauq Ataniqaqtilaavsiññik qiḷaŋmi.
IḷisaurrutitAŋaayyusimaaġitchi tuniqsimalugu aŋaayyuniqsi. Qiptaiḷḷusi aŋaayyuguvsi, quyyavigilugu Ataniq.
Aŋaayyutilutalu, God-mun aitchuquluta piviksramik alġaqsruiyumi­ñaqsiḷuta tusaayugaaġiksuanik, quliaqtuaġilugu Christ sivuani kaŋiqsiñaiñŋaruaq.
Pisigivlugu alġaqsruiñiġa tigutaaqtauruŋa. Aŋaayyutisiŋa kaŋiqsiñaqsiḷugu uqautigiyumagiga kaŋiqsiñaiñŋaruaq Christ-kun. Taamna piraksraġigiga.
Piqataukavsi ukpiŋaitchuanun aŋalataġisitchi ilivsiññik isumattuti­kun, atuġlugu piviksraq quliaqtuaġilugich tusaayugaaġiksuat.
Uqaluusiqsi ataramik iviġaumanaġli, anniqsuiyumiñaġlutiŋ uqalusi iḷisimayumiñaġumausi qanuq kiggutilluataksravsiññik iñupayaamun.
PaġlasuiqsaaġutitTychicus quliaqtuaġutiniaġaasi iluqaanik irrusimñik. Ilaa piviuttaġirauvluni aniqatauruq ukpiġnaqłuni savaktauruq kivgauqatauvluni kivgauruanun Ataniġmun.
Tiliŋagiga ilivsiññun una sivuniġivlugu, ilivsi iḷitchuġitquvlusi qanuqitilaaptiŋnik ilaanullu qapiŋaisaaquvlusi iluqasi,
aasii piqatigimmigaa Onesimus, ukpiġnaqtuaq piviuttaġirauruaġlu aniqan, iḷauruaq ilivsiññun. Taapkuak quliaqtuaġutiniaġaasi supayaanik piŋaruanik maani.
Aristarchus tigutaaqtauqatiŋma paġlagaasi, Mark-guvlu aġnaqa­tiŋan Barnabas. Piraksriŋagivsi qanuq ilivsiññun paġlaraksraġitilaaŋa­nik. Qaikpan paġlayumagiksi.
Paġlayumagiksivsauq Jesus taggisiqaqtuaq Justus-mik. Kisimik taapkua aŋutit Jew-guruat savaqataurut uvamnun akunġanni sava­qanma alġaqsruikama atanniqsimmataanik God-im iñuŋnun, aasii qapiŋaisaaġutauŋarut uvamnun.
Epaphras-gum iḷaummiruam ilivsiññun, kivgaŋata Christ Jesus, paġlagaasi, ataramik itqaumavlusi kipiġniuġutikun aŋaayyunmiñi, iñuutquvlusi agliraksraiqsuatun ukpiqtuatun, suli nalupqigiŋaiġumi­ñaqsiḷugu pisuutaa God-im ataramik.
Iḷisimapiaġiga ilaa savaŋatilaaŋa siġḷiqivluni pisivlusi taamapkualu Laodicea-miittuat Hierapolis-miittuallu.
Luke-gum piviuttaġirauruam taaktim Demas-lu paġlagaasi.
Qaaŋiqsitchigik paġlatitka aniqatiinun Laodicea-miittuanun Nympha-mullu aŋaayyuliqiruanullu igluani.
aasii ukua tuyuutit taiguaganikpatigik akunnavsiññi, taiguaqtinmi­yumagisi aŋaayyuliqiruanun Laodicea-mi, suli taiguaqsaġmigisivsauq tuyuutit Laodicea-ġmiunun,
uqallautilugulu Archippus, qaunagiyumaugguuq taŋŋiġuglugu savaaksriusiani Atanġum aitchuutaa ilaanun.
Uvaŋa Paul aglakkiga una paġlan uvamnik. Itqaumasitchi tigutaaq­tautilaamnik. God naglikkutiqpaqaġli ilivsiññun.
PAUL SIVULLIICH TUYUUTIŊICH THESSALONICA-ĠMIUNUNPaul-lu Silvanus-lu Timothy-lu tuyuqtut ukuniŋa tuyuutinik aŋaayyuliqiruanun iniqpaŋmi atiqaqtuami Thessalonica-mik, atausiŋŋuqatauŋaruanun God-mun Aapamun, Ataniġmullu Jesus Christ-mun. Nagliktuusiaqpaqaġitchisuq tutqiunmiglu.
Iñuuniaġniŋat UkpiġutaalluQuyyavigisuugikput God ataramik, quyyatigivlusi iluqasi, ataramik itqaumavlusi aŋaayyutiptiŋni.
Quyyavigigiga God Aapavut pisigivlugich savaasi qanuq ukpiqtua­guvlusi, suli siġġaqutisi qanuq piviuttaqsrivḷusi, igḷutuutilguniqsiḷu qanuq niġiugiugaqługu qaitqigñiksraŋa Atanipta Jesus Christ.
Aniqatiit, God-im piviuttaġiraŋasi, iḷisimarugut God-mun piksraq­taaġiŋatilaavsiññik,
Aasii ilivsi piñiarraqsiŋarusiḷi uvaptiktun Ataniqtullu, akuqtuqługu tusaayugaaġiksuaq, quviasuutiqaqłusi Ilitqusiġiksuamiñ, qanutupayauraq nagliksaaqtitaugaluaŋŋavsi.
Tainna pikavsi, ilivsi tuvraaksriiŋarusi iluqaiññun ukpiqtuaguruanun Macedonia-mi Greece-miḷu.
Qanuq ilivsi siaminŋagiksi tusaayugaaġiksuaq iluqaiññun nunaŋiñun Macedonia-vlu Greece-lu. Aasiisuli tusaayugaaq ukpiġutiqaġnivsigun God-mun siaminŋammiuq sumulliqaa, uvaptiŋnun-unnii quliaqtuaġi­raksraiqł̣ugu.
Suli quliaqtuaġutigaatigut qanutun niġummaaŋmatun-unnii paġla­tivsi itilaaŋanik uvaptiŋnun, suli quliaqtuaġivlugu mumiŋatilaaqsi savaurriñivsiññiñ iñuuraqpaŋnik savautisukługu iñuuruaq iḷumullu ittuaq God.
Quliaqtuaġimmigaat niġiugniqsi God-im Iġñiŋanik qiḷaŋmiñ, Jesus-mik, ilaan aŋipkaŋaraanik tuqqunmiñ, annaurriruaq uvaptiŋnik God-im tatavsautiksrautaaniñ.
Paul Savaaŋi Thessalonica-miQanuq ilivsiññi iḷisimarusi, aniqatiit, ullautiniqput ilivsiññun asi­ḷiqqutauŋaitchuq.
Iḷisimarusi qanutun nagliksaaganiktilaaptiŋnik suli kanŋunaqtuakun aŋalatauŋatilaaptiŋnik Philippi-mi. Naaggasuliuvva God-ipta qapiŋai­saaġaatigut alġaqsruitquvluta ilivsiññun ilaan tusaayugaaġiksuamiñik kasuigaluaqtilluta akiḷḷiḷiqsuutiqpaŋnik.
Ukpiliquuqavsi sagluuqtuaġluta piŋaitchugut, naagga allatuqtauluta, naagga nipuqsaiḷuta ilivsiññik,
aglaan ukpiliquuŋagivsi uvagut God-im iviġaumagivluta, piksraqtaa­ġiŋammatigullu alġaqsruutigitquvlugu tusaayugaaġiksuaq. Alġaqsrui­ŋitchugut iviġagniugaqsiññaġlugich iñuich, aglaan iviġagniaqługu God, naipiqtuqtuaq iluqaiññik kipiġniuġutiptiŋnik sivunniuġutiptiŋ­niglu.
Qanuq iḷisimarusi uvagut qaŋaunnii alġaqsruiŋaitchugut iḷamarruti­giniaġlugu, naaggaunnii piŋŋuaġutigilugu kaviuġilugich suġauttasi. God-im taamna iḷisimagaa.
Suli alġaqsruiŋitchugut iñuŋnun nanġaquluta, ilivsiññun-unnii naagga allanun. Nalaunŋagaluaġmiuq nanġaquupiaġupta ilivsiññun, uvagut Christ tiliraġivluta.
Aglaan uvagut piaqłuktaŋaitchugut akunnavsiññi, piḷaaqtitun qaunaksriruatun miqłiqtumiñik.
Uvagut piviuttaġiliqpaŋagivsi, piqpaŋnaqsivaił̣ł̣usi uvaptiŋnun piqa­tigiyumaliŋagivsiunnii iñuggutiptiŋni, piqatigiyumammatuttauq God-im tusaayugaaġiksuaŋanik.
Nalupqinaitchuq itqaumatilaaqsi qanutun savaŋatilaaptiŋnik siġġaqi­ŋatilaaptiŋniglu, aniqatiit, alġaqsruutigikaptigu ilivsiññun tusaayugaa­ġiksuaŋa God-im savaŋarugut unnuamiḷu uvlumiḷu naŋniġuŋitkaluaq­ługu nallipayaaqsi pamaġipkaġluta.
Iḷisimarusi, God-ttauq iḷisimammiuq, uvagut iññiqusiqput ilivsiññik ukpiqtuanik piḷuutaiñŋaruq, suli nalaunŋavluni, pasiñaġumi­ñaił̣ł̣uniḷu.
Qanuq iḷisimarusi aŋalanŋagivsi aapauruaq miqłiqtumiñik aŋalatchi­ruatun iḷivḷuta. Uvagut siḷġiqsuŋammigivsi qapiŋaisaaqłusiḷu pitquri­piaqłuta ilivsiññik atausiullaavlusi,
iñuutquvlusi nalliummatilusi God-im iñuusiġitqukkaŋanun, ququaŋammasi piqatautquvlusi ataniġnaqunmiñi kamanaunmiñiḷu.
Aasiisuli quyyavigimmigikput God ataramik uumuuna, ilivsi akuqtuqavsiuŋ uqalua God-im tusaaŋakkaqsi uvaptiŋniñ, akuqtuŋait­kiksi uqalugipkaqtaġlugu iñuŋnun aglaan irrusipiaġataŋatun, uqalua God-im, savaktuaq ilivsiññi ukpiqtuani.
Qanuq tuvrautirraqsiŋarusi aŋaayyuliqiruaŋiñun God-im Judea-miittuanun, atausiŋŋuqatauŋaruanun Christ-mun. Iliŋisituttauq nagliksaaqtinŋakkaŋisitun nunatqatiŋisa, ilivsivsauq nagliksaaqtinmigaasi nunatqativsi.
Jew-guruat tuqunŋagaat Ataniq Jesus, uqaqtauruallu God-mun, aasiisuli uvagut aniłłuta. Tamatkua Jew-guruat akiḷḷiḷiqsuġaich God-lu iñuiḷḷu,
alġaqsruitchaiḷiraqłuta Jew-guŋitchuanun annaurrautquŋitkaluaqługich. Tainna pikamiŋ Jew-guruat piḷuksirut piḷuksiḷgutilaamiktun maŋŋuumiktun. Kiisaimmaa God-im tatavsarraqsivai.
Paul Kipiġniuqtuq TaututqigukługichAniqatiit, aullaqapta ilivsiññiñ piisaaqtuallaanikapta piigulaił̣­ł̣usi sumikunnii tautuvsaaġupiaŋagivsi, tavraasii utiġniapiaŋagaluaqtu­gut ilivsiññun.
Uvaŋa Paul ullagupiaġaluaġivsi. Qaiñiatatqigaaġaluaqtuŋa, Satan piñaiḷutchiqsuġaaŋa.
Uvvami sum niġiuktitpatigut quviasukkumaaqtiłłutalu kanŋusuksa­ġumaaŋił̣ł̣utalu sivuġaani Atanipta Jesus ilaa qaikpan? Ilivsi.
Ilivsi ukpiqtuaguruat kamasaaġutiginiaġivsi quviasuutigilusiḷu.
Tavra igḷutulguiḷikapku uŋiarriñ qanuqtilaavsiññik qimaktauyu­malliŋaruŋa Athens-mun kisiŋŋuġluŋa,
aasii tiliŋagikput Timothy, aniqatikput, God-im kivgaŋa alġaqsrui­ñiġmun tusaayugaaġiksuaŋanik Christ, suaŋasiḷaaquvlusi ukpiġutiv­siññi qapiŋaisaaġlusiḷu,
iñuŋmun kimulliqaa nipuqsaquŋił̣ł̣usi ukpiġniksravsiññiñ tamatkua nagliksaaqtirrusiat piŋŋaisa. Ilivsi ilivsiññi iḷisimarusi piksraqtaaguŋa­tilaavsiññik nalautaksraġivlugu nagliksaaqtitauniq.
Qanuq nayuutiŋŋapta ilivsiññun, uqautiŋagivsi sivuani nagliksaaqti­tauniaġnivḷuta. Taamna nalaurraqsiŋaruq iḷisimammiusi.
Paŋmapak-aasii Timothy utiŋaruq ilivsiññiñ, aasii quliaqtuaġu­tivluta tusaayugaalluatanik ilivsi ukpiġutivsigun piviuttaqqutivsigullu. Quliaqtuaġutimmigaatigut ilivsiññun ataramik itqaumalluataġuuniv­ḷuta, suli tautugumasuunivḷuta, uvaptiŋnuttauq tautuguliġmipkaqtil­lusi.
Tamatkua iluqaġmiŋ tusaayugaalluatat ilivsigun ukpiġutiqaqtuiññaġ­nivsigullu qapiŋaiqsaaŋagaanŋa, qanutupayauraq iłuiḷḷiuqtitaugaluaq­tilluŋa nagliksaaqtitauvluŋalu.
Igḷutuġumiñaqsigiga sunapayauraq iḷitchuġianikama ukpiġutiqaqti­laavsiññik-suli suaŋaruamik Ataniġmi.
Quviatchapiaġataġivsiŋa sivuġaani God-ima. Qanutun quyyavigiyu­miñaqtigigiga God naamasiḷugu quyyatigilusi.
Unnuakkaluami uvlukkaluamiḷu aŋaayyuupiaġuuruŋa tautuvsaa­ġukłusi, aasii iḷisautilusi sunik iḷitchuġiŋaisavsiññik ukpiġutiqaġnikullu Christ-mi.
Paŋmapaktuq God-ipta Aapam ilaan, Ataniptalu Jesus, sivunniġḷiuŋ iglauyaaksraqput ilivsiññun,
aasiisuli, Atanġuptuq aglipkavsaasuġrugliuŋ piviuttaqqutiniqsi avanmun, allanullu iñupayaanun, uvaguttauq piviuttaqqutiqaqtilaap­tiktun ilivsiññun.
Tainna piguvsi, tuniqsimaniaqtusi ukpiġutivsiññi pasirauniaŋiḷḷusi, suli piḷuutaiḷḷusi, akuqtuġnaġumiñaġniaqtusi God-mun Aapaptiŋnun Ataniqput Jesus qaikpan piqatigilugich iluqaisa ilaan ilaaguaqtauŋa­ruat iñuŋni.
Iñuuniaġniq Iviġaumavlugu GodAasiisuli aniqatiit, kiiqsruġivsi siḷġiqsuqłusiḷu atausiŋŋuqatigiani­ŋakavsiuŋ Ataniq Jesus, iñuutquvlusi tuvraġlugu iḷisaurrutikput ilivsiññun, iviġaumagikkaŋa God-im. Tainna iñuusaaniŋagaluaġmiusi, aglaan uvaŋa sivunmuktuġlusi-suli iñuutqugivsi.
Qanuq iḷisimagisi sut iḷisaurrutigiŋaravut ilivsiññun ataniġnaqutaagun Atanġum Jesus.
God-im iñuutqugaasi iñuusiqaġlusi ilaaguaqtauŋaruanik inmiñun, iḷaksiaŋaiġḷugu allatuun,
ilivsi atausiullaalusi iḷisimatquvlusi qanuq qaunaginaqtilaamik inmun, piḷuutaiññiaqłuni, suli nalliummatiluni God-mun pigiyumiñaq­siḷuni.
Aŋalatinnasi kipiġniuġutivsiññun allatuġumiñaqsiḷusi, ukpiŋaitchuatitun iñuktun naluruatun God-mik.
Tavra kiñaliqaa kamaksriŋiññami aasii saglutaġlugu aniqatini alla­tuaġilugu tuvaaqataa, qanuq Atanġum tatavsaġniaġai iluqaisa tainna piruat, kiliktuammaġiksaaŋagivsiusi taavruma sivuani.
Qanuquvva God-im sivunniutigiŋaitkaa uvagut iñuutquluta piḷuunmi, aglaan iñuuniaquvluta piḷuutaiḷḷuta.
Taamna pisigilugu, kiñaliqaa iñuusuŋitchuaq kamagilugich taapkua pitqurat, kipuqłaiŋitchuq iñuŋmik aglaan God-mik, aitchuiruamik Ilitqusiġiksuamiñik ilivsiññun.
Sivuniġilugu piviuttaqqutaat aniqatit, tuyuqtituŋitchusi kimigliqaa qanuq ilivsi ilivsiññi iḷisaurrusiaqaŋarusi God-miñ piviuttaqqutitquvlusi avanmun,
aasiami iḷumutun piviuttaġigisi iluqaisa aniqatit iluqaani Macedonia-miittuat. Aglaan aniqatiit, uvagut siḷġiqsuġivsi kiikaasuli piviuttaqqutitquvlusi.
Kipiġniuttaġiqpaksiuŋ iñuusuglusi piallataiḷḷusi, suli iḷaksiaŋaiġḷugich allat iñuich, akiññagniḷuglusi iñuuniḷuutiksravsiññik, tuvraġlugu piraksriutikput ilivsiññun.
Taamna piguvsiuŋ, ukpiŋaitchuat isummatigilluataġniaġaasi, suli ilivsi nayummatiqaġniaŋitchusi pamatillusi allanun iñuŋnun.
Ataniq QaiñiaqtuqAniqatiit, paŋmapak aglaksaqtuŋa sivuniġivlugich siñiktuat tuqqunmi. Iḷisimalluataqugiga taamna ilivsiññun, isumaaqpaquŋił̣ł̣usi allatun iñuktitun niġiugaitchuatun iñuggunmik isuitchuamik.
Ukpiġikaptigu Jesus tuquŋanivḷugu aasii aŋimmivḷuni, tainnatuttauq ukpiġiyumiñaġmigikput Jesus qaitqikpan, God-mun qaiqatigip­kaġniaġniḷugich ilaanun tamatkua siñiksaŋaruat tuqqunmi.
Uqallautigivsi iiguliktauŋitchuamik Atanġum uqallautaanik uvamnun, uvagurguuq iñuuruaguut iñuuniġupta Atanġum qaitqigñiŋanun­aglaan, sivulikkumiñaitkivut tamatkua siñiktuat tuqqunmi.
Qanuq Ataniq ilaa atqaġniaqtuq qiḷaŋmiñ ququullatigilugu kamanaqtuaq piraksriun, qaukłiata isaġulgich ququullataanik, suli nipaanik God-im nipauqłuktautaata. Aasii tuquŋaruat, atausiŋŋuqatigiŋavlugu Christ, aŋiqqaaġniaqtut.
Aasiiḷi uvagut iñuuruaguut mayuurrauniaqtugut piqatigilugich nuvuyanun, paaġlugu Ataniq siḷami, aasii nayuaqsiḷugu ilaa isuitchuamun.
Quviasaaġutisitchi avanmun taapkuniŋa uqaluŋnik.
Itqanaitchitchi Atanġum QaiñiksraŋanunTavra aniqatiit, tuyuqtituŋitchusi iñuŋmik kimigliqaa uqallauti­suglusi qakugu Atanġum qaitqigñiaqtilaaŋanik, naagga sut piyu­maaqtilaaksraŋiññik Ataniq qaiŋaiñŋaan.
Ilivsivsauq iḷisimalluataġmiusi Atanġum qaiñiksrautaa niġiiḷḷauti­niaqtilaaŋanik, tigligayuktitun unnuakuaqtuatun.
Iñuich uqauraġniaqtillugich inna, piallataitchuq, tupinŋanaitchuġlu, tavraŋŋatchiaq piyaqquutim kasuġai, aasii qanuġlugu naŋaġumiñait­kaat. Aġnatuttauq aulayyautikkaŋatun tavraŋŋatchiaq, tainnaptauq taamna piyaqquun tikitkayuŋmiuq tavraŋŋatchiaq.
Qanuq iluqasi miqłiqtuġigaasi qaummaum uvluvlu, nalaunŋarualiqi­rauvlusi. Miqłiqtuġiŋitkaatigut taaqtuam unnuavlu, pigiitchuanik savaaqaġluta.
Tavraasii, ataramik itqanairrutilakput ilaan qaitqigñiksraŋa nalaun­ŋarualiqiluta, iñuktitun itqumaruatun naluksriñŋaitchuatullu. Irrusi­qaŋitcha allatun iñuktitun itqanaiñŋitchuatun, siñiktuatun iłłutiŋ.
Qanuq unnuaq siñiksaġviksraġuqtuatun, suli iñuŋnun imiŋasiviuvluni, tainnatuttauq tamatkua pigiitchualiqiugaqtuat isumaaluuttaġiŋit­kaat itqanaitchuglutiŋ Atanġum qaitqigñiksraŋanun, nalaunŋarua­kullu iñuuniaġniġmun.
Aglaan, uvagut iñuuniqapta iḷisimavlugu Atanġum qaiñiaqtilaaŋa, kiikaa iñuuta nalaunŋaruakun. Itta aŋuyaktitun annuġaaqaqtuatun aŋuyaunnanik pisiktaiḷḷisinik akiḷḷiñiñ, uvagut pigivlugu ukpiġun piviuttaqqullu satqagutigimmatun, suli annagummarvut niaqquaġiit­kutigimmatun.
Qanuq God-im sivunniŋaitkaatigut tatavsaunmun, aglaan piññaktaa­ġitquvlugu annaun Ataniptigun Jesus Christ-kun,
tuqqurriŋaruaq uvaptiŋnik, uvaptiŋnun iñuuqatigitquvluni isuitchuamun, iñuugaluaġniġupta naagga tuquŋagaluaġniġupta ilaa qaikpan.
Tamatkua pisigilugich, qapiŋaisaaġutisitchi avanmun sivunmuktu­qatigiigḷusiḷu, tainna pigaluaġmiḷḷavsi.
Aqulliich Iḷisaurrutit PaġlasuiqsaaġutilluAniqatiit iŋiulagivsi, isummatigilluataqsigik umialiŋnat atanniq­simanniktuat aŋaayyuliqiruani, siġġaqiruat akunnavsiññi, tamatkua qauriññiksuiruat ilivsiññik.
Isummatigilluatapiaġataqsigik tamatkua umialiŋnat, suli iḷumun piviuttaġiqpaglugich pisigilugu savaaġikkaŋat. Piallatiqaŋaiġḷusi avanmun.
Aasii siḷġiqsuġivsi, aniqatiit, tiliuqsigik ittuaqtit, qapiŋaisaaqsigik qapiŋasiruat, ikayuqsigik suaŋaitchuat ukpiġunmiŋni qimmaksautair­rutilugich iluqaisa.
Iñuum pimaqłukpasi, suuramikunnii akisaġnasi pigiitchuamiktauq, aglaan ataramik nakuurualiqiniaġlusi avanmun iñupayaanullu.
Quviasugitchi ataramik,
aŋaayyutiqaġitchi ataramik iḷuvsiññi,
quyyavigisiuŋ God iluqaisigun piruatigun ilivsiññun, qanuq tainna God-im pitqugaasi, ilivsi atausiŋŋuqatauŋaruasii Christ Jesus-mun.
Nutqaqtinniaqsaanagu Ilitqusiġiksuam savaaġikkaŋa, qamitchi­ñiaġmatun igniġmik.
Asiḷiqirualiñagich uqaqtiŋisa God-im uqaluŋich,
aglaan iłuaqtilaaġlugich uqaluŋich, akuqtuġlugich itqaumalugiḷḷu sut nakuuruat.
Piiññiaġitchi qanusipayaamiñ pigiitchuamiñ.
God-iptuq tutqiutiqaqtitchiruam qaunagilisi piḷuksitchaiḷiḷusi suuramikunnii, ilitqutchisiḷu, iñuggutisiḷu, timisiḷu suaŋatuiññaġumi­ñaqsiḷugich, pasiñaġumiñaiḷḷugiḷḷu qaikpan Ataniqput Jesus Christ.
God ququaqtiksi miqłiqtuġisukłusi ukpiġnapiaqtuq, suli ilaan taŋ­ŋiqsinniaġai taapkua.
Aniqatiit, aŋaayyutisigut.
Paġlasigik iluqaisa aniqatit paġlatikaaŋannik ukpiqtuaguruat.
Piraksripiaġivsi Atanikun ukua tuyuutit taiguaqtitquvlugich iluqaiññun aniqatinun.
Nagliktuutiqpaŋata Atanipta Jesus Christ itqatigilisi.
PAUL ALĠAIŊICH TUYUUTIŊISA THESSALONICA-ĠMIUNUNPaul-lu Silvanus-lu Timothy-lu tuyuqtut ukuniŋa tuyuutinik aŋaayyuliqiruanun iniqpaŋmi atiqaqtuami Thessalonica-mik, tamatkunuŋa atausiŋŋuqatauŋaruanun God-mun Aapaptiŋnun, Ataniġmullu Jesus Christ-mun.
Nagliktuusiaqpaqaġitchisuq tutqiunmiglu God-miñ Aapamiñ Ataniġmiḷḷu Jesus Christ-miñ.
Isivġiġvik Christ QaikpanAniqatiit, nalaunŋaruq uvagut quyyavigiguptigu God quyyatigilusi. Ami quyyavigituiññagaksraġipiaġikput quyyatigilugu ukpiġurri nausaiññaqtuaq, suli atausiullaavlusi piviuttaqqurriḷu nausaiññaqtuaq ukpiqtuaguqativsiññun.
Aasiuvva uvagut quliaqtuaġilluataġivsi aŋaayyuliqiruanun God-mun, quliaqtuaġutivlugich qiñuirrutivsiññik ukpiġutivsiññiglu, igḷutuġluata­qavsigik qanusipayaat nagliksaaqtirrusiat iłuiḷḷiuġutillu.
Tamatkua nalupqinaiyautaurut God-im nalaunŋaruakun isivġiutaa­nun, qanuq uvva ilaan nagliksaaqtitaupkaġaasi nalliummatiliquvlusi piqatauniksravsiññun ilaan atanniqsimmataani.
aasiiḷi ilivsi iłuiḷḷiuqtitauruasii unaŋuiqsiqatigipkaġlusi uvaptiŋnun. Taamna piyumaaqtuq Ataniq Jesus tavraŋŋatchiaq niptaqpan qiḷaŋmiñ, piqatigilugich sapiġñaqtuat isaġulgich, qaumaniġmi ikualaruatun igniqtun,
nalaunŋaruakun akisaġvigisuglugich tamatkua naluruat God-mik, tamatkualu akuqtuiŋaitchuat tusaayugaaġiksuamik Ataniptigun Jesus-kun.
Tainnatchich iñuich tatavsaqtauniaqtut isuitchuamik tammaunmik, piiqsauŋalutiŋ Atanġum irvianiñ, qaummaġikpaktuamiḷḷu suaŋŋataa­niñ,
taavrumani uvlumi qaigumi nanġausiaqaġiaġluni kamanaqsipkaq­tauyyaġluniḷu ilaaguaqtauruaniñ iñuŋmiñiñ, kamasuuttaġipkaġiaġlu­niḷu iluqaiññun ukpiliŋaruanun, ilivsi iḷagilusi, qanuq ukpiġiŋagiksi alġaqsruutikput.
Ataramik aŋaayyutisuugivsi, aŋaayyuvigivlugu God-ikput ilaanun nalliummatiliqsitquvlusi miqłiqtuġiyumiñaqsiḷusi, ilaan suaŋŋataa­gullu taŋŋiqsitaquvlugich savaalluatapayaurat piyumakkasi pianikka­siḷu ukpiġurri pisigivlugu.
Tainnauvva piguvsi Ataniqput Jesus nanġausiaqaqtinniaġiksi, aasiivsauq ilaata ilivsi nanġaġlusi. Taamnauvva nagliktauvlutik sivun­niuġutigiŋagaak God-ipta Atanġuvlu Jesus Christ.
Iñuk PiḷupiaġataqtuaqPaŋmapak tuyuġivsi aglaŋnik sivuniġivlugu qaiñiksraŋa Atanipta Jesus Christ, uvagullu katinniksraptigun paaqsaġlugu ilaa.
Aniqatiit, nalupqitchaquŋipiaġivsi naagga iłuiḷḷiuġutiginagu isum­miġḷusi Atanġum isivġiiviksrautaa isagutisaaniŋniḷugu. Taamna tuniq­simaŋaiġutiginagu kiñaliqaa uqaġaluaqpan uqaluksriusiaqaġniḷuni Ilitqusiġiksuamiñ, naagga uvaptiŋniñ uqaluksriusiaqaġniḷuni, naagga tuyuutitigun aglaaġipkaqtitaġlugich uvaptiŋnun, Atanġum isivġiivik­srautaa isagutianiŋniḷugu.
Kimulliqaa qanupayaaq sagluqipkaġnasi. Sivuani isivġiġviksrautim kamanapiaqtuaq paaqsaaŋŋan God-mun iḷiñiaqtuq, aasii taavrumaŋŋa iñukpalliġḷuni iñuk piḷupiaġataqtuaq, iñuk nalupqinaitchuamik isuitchuamun suksraunġiqsauniaqtuaq.
Taamna iñuk akiḷḷiḷiqsuiñiaqtuq qanusipayauramik god-mik, naagga supayaamik iñuich aŋaayyuvigikkaŋannik, inmiñun kamanałhaaqtua­liuġluni tamatkunaŋŋa. Inmiñik-unnii kamanałhaaqtualiñiaqtuq God-miñ, aquppiḷuniḷu God-im aŋaayyuvikpaŋani, uqavigaaġutigiluni inmiñik God-auniḷuni.
Nalupqigiŋitkiga itqaumatilaaqsi taavrumuuna uqautimnik ilivsiññun nayuŋŋavsi.
Aasii itqaġumiñaqtusi sumun pitchaiḷiraqtilaaŋanik paŋmapak salap­qiġñiksraŋa sivuani salapqiġviksrautaata.
Qanuq uvva qiñiġnaitchuaq suaŋŋataa pigiitchuam savaksaaniŋaga­luaqtillugu, taamna paŋmapak pitchaiḷiraġniktuaq piñaiḷutchiqsui­ñiaqtuq-suli piiqsauniġmiñunaglaan.
Taamna piñaiḷutchiqsuiruaq piiqpan, tavrani satqummiġñiaqtuq iñuk piḷupiaġataqtuaq. Aasii taamna iñuk Atanġum Jesus tuqunniaġaa aniġniġmiñik, suksraunġiġḷugu qaumaniġmiñik qaigumi.
Taamna piḷupiaġataqtuaq iñuk qaiñiaqtuq suaŋŋatiqaġluni Satan suaŋŋataanik, nalupqinaiyaġlugu suaŋŋatiqaqtilaani aliuġnaqtualiqiluni sagluqqutinik iñuŋnun.
Ilaan pigiitchuakun sagluqiniaġai tamatkiġḷugich suksrauyumaaqtuat, qanuq iliŋisa piviuttaġiŋaitkaat iḷumun ittuaq annautiksraġaluaq­tiŋ.
Aasii ukpiġisuŋiñmarruŋ iḷumun ittuaq, God-im sagluqiraupkaġnia­ġai, taimmaasii iliŋisa ukpiġilipiallaglugu iḷumun inŋitchuaq.
Aasii taamna pisigilugu iliŋich suksraunġiqsauniaqtut, iluqaġmiŋ tamatkua ukpiqsraŋitchuat iḷumun ittuamik God-ikun, aglaan iñuuruat aliitkutigivlugu piḷuun.
Piksraqtaagurusi AnnaquvlusiAglaalli uvagut ataramik quyyatiqaqtuksraupiaqtugut God-mun quyyatigilusi, aniqatiit Atanġum piviuttaġikkaŋasi, qanuq taimaŋŋa­qaŋa God-im piksraqtaaġiŋagaasi annaurrautquvlusi, ilaaguaqłusi inmiñun Ilitqusiġiksuakun, ukpiġiliqavsiuŋ iḷumun ittuaq.
God-im ququaŋagaasi annaurrautquvlusi tusaayugaaġiksuakun alġaqsruutigikkaptigun, ilivsi piqatautquvlusi kamanaqtuami qaumanġani Atanipta Jesus Christ.
Taamna pisigilugu, aniqatiit, asiñuurraunasi. Tuniqsimavigisigik ukpiġilugich iḷisaurrutivut ilivsiññun nayuŋŋavsi, ami tuyuutivullu.
Paŋmapaktuq qapiŋaisaaġusiaqaġitchi Ataniptiŋniñ Jesus Christ-miñ God-miḷḷu aapaptiŋniñ, piviuttaqsriŋaruaŋniñ uvaptiŋnik tilivḷugu Iġñini annautitquvluta, qapiŋaisaaqtuaqtiptiŋniñ ataramik, suli piyummatiqaqtitchiruaŋniñ quvianaqtuamik iliŋikta nagliktuutiqpaŋ­mikkun.
Iliŋiktatuq qapiŋaisaaġlisi uummativsiññi, suli ikayuġlusiḷu iluqaiññi savaavsiññi uqaluvsiññiḷu nakuurualiqipkaġlusi.
AŋaayyutisigutTavraliasii, aniqatiit, aŋaayyutiraġutigut. Aŋaayyulusi Atanġum uqalua qilamik siamitqulugu, suli iñuich annaurrautqulugich akuq­tuġlugu uqaluk, ilivsisuttauq.
Aŋaayyutilutalu-suli, uvagut annausimatquluta tamatkunaŋŋa saglu­turuaniñ pigiitchuaniḷḷu iñuŋniñ, qanuq iñuich iḷaŋich ukpiġutaitchut.
Ataniq ukpiġnapiaqtuq. Ilaan suaŋŋasiġñiaġaasi suli qaunagilusi pigiitchuamiñ.
Suli Atanġum nalupqisuŋisitkaatigut ilivsi kamaksriñivḷusi kamaksri­suŋaiññaġniaġnivḷusiḷu kamagilugich uvagut pitqutivut ilivsiññun.
Atanġuptuq iḷitchuġisaiññaqtillisi kiikaa God-im piviuttaqqutaanik, Christ-lu manimmiḷgutaanik.
SavaktuksraupiaqtugutAniqatiit, paŋmapak piraksriġivsi ataniġnaqutaagun Atanipta Jesus Christ, niguaqtuqsiuŋ iñuk kiñaliqaa ukpiqtuaguvluni ataramik iḷatchiqsuaq, kamagigaluaġnagu iḷisaurrutikput ilivsiññun.
Niġiugaqsiññaŋiñmiugut kialiqaa niqautaanik akiḷiġaluaġnagu, aglaan siġġaqivluta savaŋarugut unnuami uvlumiḷu naŋniutausuŋił̣ł̣uta nallipayaavsiññun.
Killuliqinayaiñmiugut pamatitkupta ilivsiññun, aglaan tainna piŋait­chugut. Tuvraaksriqsaŋagivsi pamaġivluta uvaptiŋnik, qanuġli ilivsi atausiullaalusi akiññagniaqtuksrautilaavsiññik iñuuniḷuutiksravsiññik.
Nayuŋŋavsiunnii uvagut piraksriŋagivsi inna, Iñuk kiñaliqaa sava­gulaitchuaq, niġiŋaiḷḷi.
Uvagut tusaaŋarugut iḷasi iñuunivḷugich iḷatchiqsuaqsiññaqłutiŋ, iḷaksiayugaqsiññaqługich allat iñuich, suuramikunni savaŋniaġnatiŋ.
Tavra iluqata atausiŋŋuqatauŋakapta Ataniġmun Jesus Christ-mun, piraksriġivut siḷġiqsuqługiḷḷu iḷatchiqsiññaqtuat iñuich iḷaksianniŋaiġ­ḷutiŋ savaksiññaquvlugich, akiññagniḷuglutiŋ iñuuniutiksramiŋnik.
Aniqatiit, piḷaiġutinagu iluaqtualiqiniq.
Kiñaliqaa kamaksrisuŋitpan uqaluptiŋnik ukunani tuyuutini, nalunaiġumagiksi taamna iñuk, iḷaksianagu sumikunnii, kanŋutchakku­mauq.
Iḷiuġnagu uumigiritun, aglaan siḷġiqsuġlugu aniqatiginiqavsiuŋ.
UqallaguiqsaaġutitPaŋmapaktuq Atanġum tutqiutiqaqtitchiruam ilaata tainnatuttauq tutqiutiqaqtillisi ataramik qanusipayaami. Atanġum itqatigilisi iluqasi.
Uvaŋa Paul aglakkitka ukua paġlatit uvamnik. Tavra tainna nalunaiñŋutaŋat uvaŋa tuyuutipayaaġma, tainnaittuq aglausiġa.
Nagliktuutiqpaŋatatuq Atanipta Jesus Christ itqatigilisi iluqasi.
PAUL SIVULLIICH TUYUUTIŊICH TIMOTHY-MUNUkua tuyuutit tuyuġigai Paul, tilirautquŋakkaŋata piraksriivḷuni God-im Annaurriptalu Jesus Christ annagummatigikkapta.
Tuyuutaurut iliŋnun Timothy, iġñipiaġataptun ittuamun ukpiliqsin­ŋavlutin Christ-mun. God-tiptuq Aapam Christ-lu Jesus Atanipta ivi­ġaummatigilisin nagligilutillu tutqiutiqaqtillutillu.
Paul Kiliktuutiŋi Iḷumun Inŋitchuatigun IḷisaurrutitigunEphesus-miitqugikpiñ, taimanisun Macedonia-muksaqama apiġi­piaŋavlutin. Iñuich iḷaŋich taamani iḷisaurrivḷutiŋ iḷumun inŋitchuanik iḷisaurrutinik, aasii uqallautiraksraġigitin iḷisaurriŋaiqulugich iḷumun inŋitchuanik.
Uqautilugich aptatiqaŋaiqulugich unipkaalianik, maŋŋuumiŋniglu takisipiaġataqługich atiqaġviḷiamiŋnik, qanuq tamatkua aguirrutau­giññaġuurut uqaġlaqutiksranun, ikayuutaulaitchut nalautchiñiaġniġ­mun God-im sivunniuġutiŋiñik, ukpiġunmullu agliḷaaġutaulutiŋ piḷait­chut.
Piraksriġikpiñ uqallautitquvlugich iñuich piviuttaqqutimmaġiksaali­quvlugich avanmun, naġġutchaktaŋaiġḷutiŋ isumamiŋni, suli suaŋarua­mik ukpiġutiqaquvlugich.
Iḷaŋich iñuich saquŋarut iḷumun ittuaniñ taŋiġitchuanun uqavaaġuti­nun.
Kipiġniuqtut iḷisaurrausukłutiŋ God-im pitquraŋiñik, kaŋiqsigaluaġ­nagich nallipayaaŋich uqaluŋmiŋ naagga sutigun uqautigikkaġmikkun nalupqinaigivlugich.
Paŋmapak iḷisimarugut pitqurat nakuutilaaŋannik, kialiqaa atuq­pagich God-im sivunniutaatun.
Qanuq iḷisimarusi God-im pitquraŋi pitquraliaguŋisilaaŋannik iñuŋnun nalaunŋaruanun sivuġaani God-im. Aglaan pitquraliagurut iñuŋnun piḷuusiqirinun uumikłiqsuanun God-mik, tamatkunuŋa paaqłaŋa­ruanun pitquranik, piḷuktuanun iñuŋnun, god-taiḷaqtuanun, iñuaqti­nun aapamiŋnik aakamiŋniglu, iñuaqtuqtinullu,
allatuqtinullu, aŋutinullu kanŋunaqtuakun atuutiruanun, tainnatuttauq aġnat aġnauqanmiŋnun, iñuŋniglu tigliguuruanun, tamatkunu­ŋalu sagluturuanun iḷumun inŋitchuanik quliaqtuaqaqłutiŋ, suli piruanun supayaanik paaqsaaŋaruanik nalaunŋaruanun iḷisaurrutinun qanuq God-im pitqutipiaŋiñik.
Tamatkua nalaunŋaruat iḷisaurrutit iḷagigai tusaayugaaġiksuam nalunaiqsautigikkaġma uqautigitquvlugich, tusaayugaaġiksuat kamanaqtuamiñ quyyavigiraksrauruamiḷḷu God-miñ.
Quyyatit God-im NagliktuutaagunQuyyavigigiga Christ Jesus Ataniqput suaŋŋasiġmaŋa savakku­miñaqsivḷuŋa. Quyyavigimmigiga nalliummatipkaġmaŋa savaktiksraq­taaġivluŋa inmiñun,
uvaŋa sivuani uqamaqłuktaugaluaqtilluŋa nagliksaaqtitchivḷuŋalu suli pisaaŋavlugu ilaa. Aglaan God-im nagligiŋagaaŋa pisigivlugu suli­qitilaamnik naluniġa ukpiŋaił̣ł̣uŋa.
Ataniqput naglikkutiqpaqaŋaruq uvamnun, suli ukpiliqsiłłuŋa piviuttaġipkallasivḷugiḷḷu allat iñuich pigillakkaptiŋnik atausiŋŋuqati­giŋavlugu Christ Jesus.
Una uqallautauŋaruaq iḷumun ittuq suli akuqtugaksraupiaqtuq ukpiġilugulu, Christ Jesus qaiŋaruq nunamun annautiyaqtuqługich piḷuktuat iñuich. Aasiuvva uvaŋa piḷuŋniqsrauruŋa piḷuusiqiriniñ.
Taamna pisigivlugu God-im nagligiŋagaaŋa. Piḷugniqsraugaluaqtil­luŋa piḷuusiqiriniñ, Christ manimmiḷguŋagaaŋa annautillasiḷaaqamiŋa. Aasii paŋmapak iḷitchuqqutauyumiñaqtuŋa ilaan manimmiḷgutaanun iluqaiññun ukpiliġumaaqtuanun inmiñun aasii iñuullasiḷutiŋ isuitchuamun.
Umialik isuitchuamun tuqulaitchuaq, qiñiġnaitchuaq, kisimi God-tauruaq, illi qutchiksuakun isumakkusiaqaġli taimuŋa isuitchuamun. Amen.
Timothy iġñiiŋ, piraksriġikpiñ ukpiġnaqtuagutquvlutin savaurri­ñiġni Ataniġmik. Taamna piraksriutigigiga uqaqtiŋisa God-im ilipkun. Taipkua uqaluata piyummiqsillisin aŋuyagluataġumiñaqsiḷugu pigiitchuaq,
Tainnaqtuat iñuich iḷagigaich Hymenaeus-lu Alexander-lu, aitchuu­tigiŋakkaka Satan-mun tatavsaquvlugik, iḷisausiaqaquvlugik uqamaq­łuutiqaġumiñaiġḷutik God-mik.
Qanuq Ukpiqtuat Aŋaayyuniksraŋat PiḷġusiksraŋalluTavra apiġipiaġivsi aŋaayyutigiłhaaquvlugu sivulliġilugu aŋaayyu­tilugich iñupayaat, qiññuaqtuutilugich God-mun nagligitqulugich, quyyavigilugu supayaatigun ilaan piñiakkaŋigun pisilugich iñuich.
Aŋaayyutilugich umialgich iluqaisalu ataniġnaqusiraqtuat, iñuuyu­maugut tuaksruitchuamik tutqigñaqtuamiglu, god-tiliqiruamik isu­makkusiaqaġluataqtuamiglu suraġaġnipayaami.
Taamna nakuuruq, suli iviġaumanaqtuq God-mun Annaurriptiŋnun,
kipiġniuqtuamun iñupayaat annaurrautquvlugich suli iḷitchuġitquv­lugich ilaan iḷumun ittuaŋanik.
Qanuq atausiuruq God, suli atausiq atisipkaiñiaqti God-miglu iñuŋniglu, iñuk Christ Jesus,
piviksraq nalautinman tuqutinŋaruaq inmiñik tasuqsaqługich iñupayaat. Taamna ukpiġnaqsiḷġutauŋaruq God-mun annaurrautqutilaaŋan­nik iñupayaat.
Suli taamna pisigivlugu nalunaiqsauŋaruŋa alġaqsruitquvluŋa iḷi­saurritquvluŋalu Jew-guŋitchuanik God-im annaurrisaanik iñuŋnik ukpiliġmata. Sagluŋitchuŋa. Iḷumun ittuamik uqaqtuŋa.
Kipiġniuġutigigiga sumipayaaq iñuich aŋaayyutquvlugich isaaġu­tilugich argatiŋ, iñuuniaqtuaguruat iḷumun pisilugu God qinnautaiḷḷu­tiŋ naagga qanaaġutaiḷḷutiŋ iñupayaanun.
Aġnat annuġaaqtuqtuksraugaluaqtut qaaŋiulaaŋaŋaiġḷutiŋ isumattu­tikullu iruġnaiġḷutiŋ annuġaaġlutiŋ. Aġnat ukpiqtuat nalunaigirak­sraułhaaŋaiġḷugich nutchiqiniġmikkun, naagga qiñiyunaqusiqsuġniġ­mikkun uyamitquanik akisuruanik, naagga akitchuuqtinniġnik annu­ġaanik,
aglaan iḷisimanałhaaġlutiŋ savaalluatatigun nalliummatiruatigun aġnanun aŋaayyuliqiniruanun.
Aġnat naalaġniruksraurut iḷisaurriruanun nipaisaaġlutiŋ piuniaŋaiġ­ḷutiglu.
Iḷisaurripkaġumiñaitkitka aġnat naaggaunnii ataniġnaqutiqaqulugich aŋutinun. Nipaisaaqtuksraurut.
Qanuq Adam iñuġuqtitauqqaaŋaruq, maanna Eve.
Suli Adam sagluqirauŋaitchuq, aglaan aġnaq sagluqirauŋaruq kamagiŋił̣ł̣ugu God-im pitquraŋa.
Tavraasii God-im aġnat piqaqtitkai kiiqsiuġunmik isumaaġunmiglu miqłiqtuŋich aniñiaġaġimmata, aglaan ilaan annautiniaġai iliŋisa ukpi­ġikpanni, iñuuyugaġlutiŋ pialaŋiḷḷutiŋ, nakuulutiŋ, piviuttaġinaqtua­nik iñuusiqaġlutiŋ.
Umialiŋnat AŋaayyuliqiruaniUna uqaluk iḷumun ittuq. Kiñaliqaa kipiġniuġumi savaaŋanun umialiŋnaunġum, ilaa kipiġniuqtuq savaaġiksuamik.
Umialiŋnat naġġukkusiagitchuksraurut, atautchimik nuliaqaġlutiŋ, qaaŋiulaaŋaŋiḷḷutiŋ, inmiŋnik aŋalalluataġlutiŋ, pialaŋiḷḷutiŋ, tukkuu­lutiŋ, iḷisaurriyumiñaġlutiŋ,
taaŋŋalaiḷḷutiŋ, piaqłuktaiŋiḷḷutiŋ pikałaktaqtuaguŋiḷḷutiŋ, qanaa­ġuksiññaqtuaguŋiḷḷutiŋ, piviuttaqsrałhaaŋaiġḷutiŋ maniŋmik.
Umialiŋnat aŋalalluatapiagaksraġigaich miqłiqtutiŋ, kamaksripkaġ­lugich, qutchiksuakullu isumakkusiaqallasiḷugich.
Qanuq iñuk naluruaq aŋalatchiñiġmik miqłiqtumiñik, qanuġluni qaunagiyumiñaqpagich God-im aŋaayyuliqiruaŋi?
Umialiŋnaġuġniaqtuaq ukpiqtuaguqqammiqsuksrauŋiñmiuq, iḷaanni kamasaaliqpiaqtuq aasii tatavsaqtauluni Tuunġaqtun.
Sulivsauq isumakkusiaqaġluataqtuksraummiuq ukpiqtuaġuŋaitchua­niñ. Tainnainŋisuaġumi, ilaa kanŋusaaġutauniaqtuq aŋaayyuliqirua­nun, aasii Tuunġaġmun payaripkaġluni.
Tiikauruat AŋaayyuliqiruaniTiikauruat tainnatuttauq iñuulluataġniaqtuksraummiut, malġuŋnik uqaluqaŋaiġḷutiŋ, imiqpaiñŋaiġḷutiŋ wine-mik, piḷḷatutaiḷḷutiŋ pigiitchuakun maniññaŋniaġniġmun.
Iliŋisa ukpiġipiagaksraġigaat iḷumun ittuaq nayummataulutiglu iḷumun ittuanun iḷisaurrutinun Christ-kun, qiñiġnaił̣ł̣uni kaŋiuruamun ukpiġunmiŋnun.
Suli tiikauruat uuktuaqtauqqaaġlich, aasii iḷumun itilaaqtauganik­pata, savarraqsiḷich tiikauruatun.
Nuliaŋich tainnatuttauq iñuulluataġniaqtuksraummiut, uqqaqtu­ŋaiġḷutiŋ, aglaan qaaŋiulaaŋaŋiḷḷutiŋ, pitqiksiġautaiḷḷutiŋ supayaakun.
Tiikauruat nuliaqaġlich atautchimik, suli aŋalallisigik miqłiqtutiŋ igluqatitiglu iłuatun,
qanuq tamatkua savaurriḷḷuataqtuat tiikauniġmi piññaktut qutchik­suakun isumakkusiamik inmiŋnun aasii uqautiqaġumiñaqtut ukpiġun mik taluqsrautaiḷḷutiŋ pigikkaptiŋnik atausiŋŋuqatigikaptigu Christ Jesus.
Aglaan qaikallaŋisiġuma ukua tuyuutit iḷisimapkaġniaġaatin qanuq iñuusiqaqtuksrautilaaptiŋnik God-mun igluqatauniptiŋni, aŋaayyuliqi­ruaguvluta iñuuruamun God-mun. Ilaan aŋaayyuliqiruaŋi tamatkua­gurut kamaksriruat, ukpiġnaqtuakullu nayummataurut iḷisaurriruat God-im iḷumun ittuamik uqaluanik.
Kialiqaa piiḷaaġiyumiñaitkaa qanutun kamanaġniŋa kaŋiqsiñaiñŋa­ruam ukpiġikkapta. Christ qiñiġnaqsiŋaruq timiqaqłuni iñuktun, iḷumun inniŋagaa Ilitqusiġiksuam, tautuŋagaat isaġulgich. Ilaa alġaq­sruutauŋaruq akunġanni nunauruat, ukpiġiŋagaat iñuich, mayuurrau­ŋaruq qiḷaŋmun.
IḷisaurriŋŋuatIlitqusiġiksuam nalupqinaiqł̣ugu uqallausiġigai iñuich iḷaŋich ukpiġutaiġñiaġnivḷugich aqulliġñi uvluni, kamagilugich sagluqin­niktuat ilitqutchich, maliġuaġlutiglu ilitqusiqł̣uich iḷisaurrutiŋiññik.
Tamatkua iḷisaurrutiginiaġaich ukpiŋŋuaqtuat sagluturuaguvlutiŋ, naġġutchapayaayuitchuatunnii isumamiŋni iḷisaurrikamiŋ tamatkuniŋa saglunik.
Tainnatchich iñuich iḷisaurrirut killukuaŋanivḷugu tuvaaqatiniktuni, niġiruniḷu niqit iḷaŋiññik. Aglaan God-im savaŋagai niqiksrat niġitquv­lugich quyyatigiqqaaġlugich aŋaayyutikun, tamatkunuŋa ukpiqtuanun suli iḷitchuġiŋaruanun iḷumun ittuamik.
Qanuq supayaat savaaġiŋarai God-im nakuurut, suli sunaliqaa ayya­gaksrauŋitchuq, aglaan akuqtugaksrauruq quyyatigilugu aŋaayyutikun,
qanuq uqaluata God-im aŋaayyutivlu akuqtuġnaġumiñaqsigaak God-mun.
Christ Jesus-gum KivgalluataŋaIlivich iḷisaurrutigigupkich tamatkua aniqatinun kivgaulluataġ­niaqtutin Christ Jesus-mun, suaŋasiñiaġutigillaan ukpiġutin God-im iḷumun ittuanik iḷisaurrutiŋiñik ilivich kamagivlugich.
Iḷaksianagich god-taiḷautikun ittuat asiḷiqqutikullu unipkaat. Ayuġaksaġiñ iliŋnik iñuusuglutin God-im iñuutqutaagun iliŋnun.
Qanuq timim qiġġaiyaġniŋa anniqsuusiaqaġnaġaluaġmiuq, god-tili­qiniq anniqsuutiqałhaaqtuq qanusipayaakun, unniqsuqłiisiqaqłuni paŋmapak iñuutchimun suli iñuggunmun isuitchuamun.
Taamna iḷumun ittuq uqaluk akuqtugaksraupiaqtuq ukpiġilugulu.
Taamna sivuniġivlugu siġġaqirugut savautivlugu siġḷiqivluta iñuuruaq God, niġiugikkaqput annautiniaġnivḷuta, annaurrigiyumiñaġa­luakkaŋat iñupayaurat, tamatkuałhaaq ukpiqtuat.
Tamatkua iñuŋnun piraksriutigikkich iḷisaurrutigilugiḷḷu.
Kialiqaa suuŋiḷaġiŋaiḷḷisin nutauniḷutin, aglaan tuvraaksrikkich ukpiqtuaguruat uqaġnipkun iñuuniaġnipkullu piviuttaqsriñipkullu ukpiġutipkullu iñuulluataġnipkullu.
Qaitchiaġiluŋa, atuġuŋ piviksran taiguaġlugich Bible uqaluŋich kasimaruani, alġaqsruiḷutillu iḷisaurriḷutillu.
Atupiaġatakkich piḷḷasipkakkaŋi God-im aitchuutiŋi iliŋnun, sat­qummiŋakkaŋich God-im uqaqtiŋisa umialiŋnat iḷimmatigik argatiŋ iliŋnun ilaaguaqłutin savaaksriusiaġnun.
Atuqtuiññakkich tamatkua piḷḷasipkausiatin ataramik, iñuich iluqaġmiŋ tautukkumagaat sivunmuktuġniġiñ.
Qaunakkuiñ iliŋnun, qaunagilugiḷḷu qanuq iḷisaurrisilaaġnik. Tainna pituiññaġuvich, annautipkallasiñiaqtutin iliŋnun tamatkualu tusaaruat iliŋnik.
Qaunakłaaġniq UkpiqtuanunSuaŋnagu utuqqanaaq aglaan araktuaġuŋ aapagimmatun. Aŋalatkich nukatpiat aniqatiktun iḷiḷugich.
Utuqqanaat aġnat aŋalatkich aakagimmatun, suli niviaqsiat aniqatiktun, aŋalallugich piḷuutaitchuakun.
Suuŋiḷaġinagich uiḷgaŋaruat ikayuqtiqaqtuksraupiaqtuat.
Uiḷgaŋaruaq miqłiqtuqaqpan naagga tutaaluuqaqpan piḷḷasiŋarua­nik, tamatkua qaunagilirruŋ ilaa, puttuqsriḷutiŋ tainna pigumiŋ paaq­łiiñiḷuktilaamiŋnik aŋayuqaamiŋnik ataataamiŋniglu, aasii tainna pikamiŋ savaurrirut God-mik, iviġakługulu.
Aġnaq uiḷgaŋaruaq qaunaksriksraił̣ł̣uni niġiuktuaguruq ikayuusiak­sramiñik God-miñ, aasii aŋaayyuuqłuni apiġivlugu unnuakkaluami uvlumiḷu ilaanun ikayuquvluni.
Aglaalli uiḷgaŋaruaq qaunakł̣aaŋił̣ł̣uni aliasuŋiññiaqsiññaqtuaq, iñuugaluaŋŋaġmi tuquŋaruatun ittuq sivuġaani God-im.
Taavrumiŋa piraksrikkich, pasiñaġumiñaitchumaut.
Kiñaliqaa pamatchiŋitkumi nanmiñiġmiñik, taapkuniŋałhaaqami nanmiñiq qitunġamiñik, iñuuŋitchuq tuvraġlugu ukpiġikkaqput, aasii pigiił̣haaqtuq-unnii ukpiŋaitchuamiñ.
Kiñapayaaq kisiuqatiginagu uiḷgaŋaruanun ukiuqaqtuaq inuqsi­malugu piŋasukipiaq ukiuq. Aasiisuli uiñiŋaruksrauruq atautchimi.
Suli uiḷgaŋaruaq uqausikkusiaqaġluataqtuksrauruq savaalluatami­gun, iñukkuksaiḷḷuataŋaluni miqłiqtumiñik, tukkuliisuuluniḷu iglaanik aimaaġviŋmiñun, iqaġisuulugiḷḷu ukpiqtuat isigaŋich, ikayuġuulugiḷḷu iłuiḷḷiuqtuat, nakuurualiqiluniḷu qanusipayaakun.
Aglaan iḷaḷiutinagich uiḷgaŋaruanun nutauŋŋaġmiŋ uiḷgaŋaruat. Qanuq pisuguunmiŋni uiñigulitqikkumiŋ saquniaqtut savaurriḷḷuataġ­niksramiŋniñ Christ-mik,
Taamnatualuuŋiñmiuq, iḷisaqtut iḷatchiġñiġmik, kukiḷuksiññaqłutiŋ igluniñ iglunun, aasiisuli pigiił̣haaqtuaq iḷisaqługu uqqaqtuniq, iḷak­sianniktuagurullu uqaqłutiŋ uqaluksraġiŋisamiŋnik.
Tamatkua pisigivlugich nutauvlutiŋ uiḷgaŋaruat tuvaaqatiniqugitka, miqłiqsiuġlich, qaunagilugiḷḷu aimaaġvisiŋ, uumigirivut uqautikkutik­sraitchumaut pigiitchuamik uvaptigun.
Qanuq iḷaŋich uiḷgaŋaruat asivaaniŋarut malikługu Tuunġaq.
Kiñaliqaa ukpiqtuaguruaq uiḷgaŋaruaqaġumi qitunġaamiñi ilaan qaunagiraksraġigai, aasii naŋniŋiḷḷugich aŋaayyuliqiruat ikayuiyumaut uiḷgaŋaruanik ikayuqtiksraipiaqtuanik.
Umialiŋnat aŋalatchiḷḷuataqtuat aullarrauniġmik nalliummatirut malġuktun akiḷiusiamik, tamatkuałhaaq siġġaqiruat alġaqsruivḷutiŋ iḷi­saurrivḷutiglu,
qanuq Bible uqaluŋich uqaqtut inna, “Sigguġutituġniaŋitkiñ qimukti amiġaiyairuaq tunmaqługich palauvaksrat,” suli “Savakti nalliummatiruq akiññaktaaksramiñun.”
Naalaġniñasi suuramikunnii pasikkusiaŋagun umialiŋnam, malġuk naagga piŋasut uqautigiŋisuaqparruŋ pasiḷugu.
Tamatkuali sivunmuuruat piḷuunmi, suakkich takkuanni iñuich iluqaġmiŋ, kisiŋŋuqtat piḷuksiŋitchuat sivuuqqatiqaġumaut piḷuksiñik­sramun.
Takkuaŋni God-im Christ-lu Jesus piḷuutaitchuallu isaġulgich, piraksripiaġikpiñ kamagitquvlugich tamatkua piraksriutitka, iñuich iḷaŋich iviġaumagiłhaaŋaiġḷugich allaniñ iñuŋniñ supayaatigun ilivich pikkapkun.
Qilamiqsruuttaġinagu iḷisiñiaġniq argaŋnik ilaaguaqsiñiksramun iñuŋmik savaaŋanun Atanġum. Patchisauyumiñaqsiñak allat iñuich piḷuutiŋiññun. Qaunakkuiñ iliŋnik piḷuutaitchuglutin.
Tavraŋŋaaglaan imiqaġnak imiłhiñamik, aglaan wine-tułaurallaalu­tin pisigilugu aqiaqqun, qanuq naŋitchuurutin akulaitchuamik.
Piḷuutiŋich iñuich iḷaŋisa nalunaitchut, aasii taamna pisigilugu nalupqinaitchuq isivġiqsauniaqtut. Aglaan piḷuutiŋich allat iḷisimanaq­siñiaqtut aquvatigun.
Tainnatuttauq savaalluatat nalunaiñmiut, nalunaiñŋitkaluaġumik­unnii iriqsimaanikkumiñaitchut.
Iluqaġmiŋ kivgauruat isumakkutiqaġluataqtuksraurut ataniġik­kaġmiŋnun, kiñaliqaa uqallautiksraitchumauq pigiitchualiḷugu God-im atqa, iḷisaurrutikpullu.
Tamatkua kivgat ukpiqtuaguruanik ataniqaqtuat kamaksriruksraurut pisigilugu aniqatiginiḷugich ataniġikkatiŋ. Savautilluataġniałhaaġli­sigik pisigilugu tamatkua kivgauruat savautikkatiŋ ukpiqtuaguniḷugich piviuttaġivlugich. Ilivich iḷisaurrutigiraksraġigitin alġaqsruutigilugiḷḷu tamatkua.
Iḷumun Inŋitchuat Iḷisaurrutit SuġalipialluKiñaliqaa iḷisaurrikpan allauruanik iḷisaurrutinik iḷumun ittuaniñ uqaluŋiñiñ Atanipta Jesus Christ, iḷisaurrutiniḷḷu ukpiġikkaptiŋniñ god-tiliqinikun,
ilaa kamanaqsiḷiqtuq, naluruġlu sumik. Pigiitchuamik kipiġniutta­qaqtuq uqavaaġutiksramun qanaaġniksramullu pisigivlugich uqaluich. Taamna salapqiisuuruq killuqsrautinik, atinġiutinik, pisaaŋŋatinik, pigiitchuakun iḷimasuutinik,
suli iñiqługu aŋalatchiruq uqavaaġutinik akunġanni iñuich isuma­tummaaġiitchuat, suli ayuqtuat iḷumun ittuamik, isumavlutiŋ aŋaayyu­liqiniq suġallagniutaunasugalugu.
Tavra iñuk god-tiliqiruagukami iḷumun ittuamik suġalliruq, apaigi­gumigich pigikkani.
Qanuq sumik qaġġirriŋaitchugut nunamun anikapta, suli tuqugupta aullaurriyumiñaiñmiugut sumik nunamiñ.
Tavraasii niqiksraqaġupta annuġaaksraqaġlutalu taapkua apaigirak­sraurut uvaptiŋni.
Aglaan iñuich suġallisuktuat ikł̣igutchaktitausuurut aasii pisaġipkaq­łutiŋ iñugiaktuanun isumalluaġiirrutinun anniaġutauruanullu kipiġniu­ġutinun, tikiurrisuuruanun iñuŋnik suksraunġiunmun.
Qanuq iñuich piviuttaqsriruat maniŋñik killukuaġutigisuugaich qanusipayauranik pigiitchuanik. Iñuich iḷaŋich kipiġniuqpaił̣ł̣utiŋ maniŋñun asiñuŋarut ukpiġunmiñ aasii inmiŋnun isumaaqpautiksriuq­łutiŋ.
Iḷisaurrutit Timothy-munAglaalli ilivich, iñua God-im, pitchaiḷikkich iluqaisa tamatkua. Siġġaqilutin iłuaqtualiqiniġmun, god-tiliqiniġmun, ukpiġunmun, piviuttaqqunmun, tuniqsimmanmun, pikałaktaŋirrunmullu.
Aqpaliurraqtitun akimasaqtuatun akiññagukłuni, tainnatulli pisuq­tilaaġiñ savaan piḷḷuataġniaġlugu piññaktaaġisuglugu iñuggun isuitchuaq. God-im ququaŋagaatin taavrumuŋa iñuggunmun isuitchuamun, ilivich iñugiaktuanun iñuŋnun iḷisimanaqsivḷugu piŋakapku ukpiliġñiġiñ Christ-mun.
Piraksriġikpiñ tamatkuniŋa takkuani God-im aitchuiruam iñuggunmik supayaanun, takkuaniḷu Christ Jesus uqalugaaġluataŋaruam sivuġaani Pontius Pilate,
kamaksritquvlutin iluqaiññik ilaan piksraksriutiŋiññik iliŋnun, iñuŋmun kimulliqaa pasiyumiñaiġḷutin paŋmapaŋmiñ qaiñiŋanun-aglaan Atanipta Jesus Christ.
Ilaa salapqiqsitauniaqtuq nalaunŋasikpan piviksriutaa God-im kisimi sapiġñaqtuam quvianaqtuavlu Umialgata umialgich, Atanġatalu atanġich,
kisimisualuk tuqulaitchuq, suli iñuuruq qaninŋaġnaitchuami qaummaġmi, iñuum qaŋaunnii tautuŋaitkaa naagga tautukkumiñaitkaa. Ilaa nanġausiaqaġli isuitchuamun atanniqsimmannigli. Amen.
Piraksrikkich suġalliruat nakuurualiqitqulugich nauttaaŋaiġḷugu nakuuruanik savaaqaġniq, suli anniqsraŋaiġḷutiŋ piyummatiqaqulugich, saqqiqutiqallaatqulugich piiḷḷiuqtuanun.
Tainna pigumiŋ tutquiñiaqtut quviasuusiaksramiŋnik qiḷaŋmun, aasii tatpaŋmani quviasuutigilluataaqsiḷugu iñuggutipiaġatavaalluk.
Suuramikunnii piŋiññagich, Timothy, sut God-im qaunaksraġit­qukkaŋi iliŋnun. Pitchaiḷiiñ god-taitchuat uqausiŋiññik asiḷiqqutikullu uqavaaġutinik taivḷugich iḷisimmanmik, iñuich iḷaŋisa killukun sivuniqaqługu iḷisimman uqausiatitun.
Qanuq iñuich iḷaŋisa iḷisimmatiqaġnigaluaqłutiŋ, taamna pisigivlugu tammaiŋagaat nalaunŋaruakun ukpiġutiqaġniq.God naglikkutiqpaqaġli iluqavsiññun.
PAUL ALĠAIŊICH TUYUUTIŊISA TIMOTHY-MUNUkua tuyuutit iliŋnun qairut Paul-miñ, Jesus Christ tiliraŋaniñ, qanuq God tainna pitqurimman. Paul tilirauŋaruq quliaqtuaġit­quvlugu unniqsuqłiisauŋaruaq iñuggun pigiliutisuukkaqput atausiŋŋu­qatigikaptigu Christ Jesus.
Tuyuutaurut Timothy-mun piqpagivlugu iġñiġimmatun itamnun. God-im Aapauruam Christ Jesus-lu Atanipta iviġaumanautilisin, nagligilisin, tutqiutiqaqtillisillu.
Quyyatillu QapiŋaisaaġutilluQuyyavigigiga God savautikkaġa naġġukkutaitchuakun isumami, isumaqausiatitun maŋŋuuma. Quyyavigigiga ataramik aŋaayyutimni unnuakkaluami uvlumiḷu,
itqaqapkulu qulviŋatilaan, kipiġniuqtuŋa tautugukłutin, quviatchak­pagukłuŋa.
Itqaġiga iḷumutuuqtuamik ukpiġutiqaqtilaan, ukpiġutiqausiatun aanavich Lois aakaviḷḷu Eunice. Aasii paŋmapak nalupqisuŋitchuŋa ukpiġutiqaġmiutin.
Taamna pisigivlugu, itqaqtitchukkikpiñ igliqtitquvlugu God-im aitchuutaa iḷikapkich argatka iliŋnun.
Qanuq Ilitqusiġiksuam God-im aitchuutaata iqsisaiġaatigut suaŋŋasi­ŋagaatigullu, piviuttaqqusiqł̣utalu, uvaptiŋniglu aŋalalluataġumiñaq­sivḷuta.
Kanŋutchaktitaunak quliaqtuaġigupku Ataniqput, naaggaunnii uvaŋa tigutaaqtauruaŋaa alġaqsruiñiġa pisigivlugu, aglaan akuqtuġuŋ nagliksaaġniġiñ pisigivlugu tusaayugaaġiksuaq, qanutun God-im suaŋ­ŋasiqsuqpatin.
God-im annautiŋagaatigut suli ququaqłuta ilaan iñuggusiqł̣uta pisigi­suŋaġnagich uvagut savaavut, aglaan pisigivlugu ilaan sivunniutini nagliktuutiqpaniḷu. Ilaa sivunniuŋaruq nuna isagutiŋaiñŋaan naglik­tuutikun annautisukłuta Jesus Christ-kun,
aasii paŋmapak salapqiqł̣ugu niptaġniŋagun Annaurripta Christ Jesus. Christ-gum suksraunġiŋagaa tuqqun aasii qaġġisivlugu iñuggun tuqunaitchuaq tusaayugaaġiksuakun.
God-im piksraqtaaġiŋagaaŋa quliaqtuaġitquvlugu tusaayugaaġiksuaq, tiliraupkaqłuŋa iḷisaurripkaqłuŋalu.
Aasii taamna pisigivlugu nagliksaaqtuŋa nagliksaaġusivsun. Aglaan kanŋutchaktitauŋitchuŋa, qanuq iḷisimagiga ukpiġvigiŋakkaġa, suli nalupqisuŋitchuŋa ilaan qaunaginiaġaa taamna savaaksrirrutini uvamnun isivġiġvik tikiḷġataqtillugu.
Ukpiġiŋaiġñagich iḷumun ittuat uqaluich iḷisaurrutitka iliŋnun, maliġuagaksratin iñuuniaġuvich, ukpiġutiqaqtuiññaġlutin piviuttaqqu­tiqaġlutillu pigikkaptiŋnik atausiŋŋuqatigikaptigu Christ Jesus.
Qaunagikkich nalaunŋaruat iḷisaurrutit aitchuutauŋaruat iliŋnun ikayuutaagun suaŋŋataata Ilitqusiġiksuam iñuuruam iḷuptiŋni.
Iḷisimarutin iluqaiññun Asia-miittuanun qimaktilaamnik, iḷagivlu­gik Phygelus-lu Hermogenes-lu.
Atanġuptuq nagligiligich igluqatiŋi Onesiphorus, qanuq ilaan akulaitchuami qapiŋaisaaġuugaaŋa. Ilaan kanŋusuutigiŋaitkaaŋa pisigilugu tigutaaqtauniġa,
aglaan tikipqauraqami Rome-mun ilaan ivaŋagaaŋa, aasii paqił­łuŋa.
Atanġuptuq nagliktuusiaqaqtilliuŋ Ataniġmiñ isivġiġviŋmi. Iḷisimal­luataqtutin qanutun ikayuisilaaŋanik uvamnik Ephesus-mi.
Christ Jesus AŋuyaktilluataŋaIlivich aasii, iġñiiŋ, qapiŋairrutiqaġiñ savaaġni nagliktuusiaqpa­kun pigikkaptigun atausiŋŋuqatigikaptigu Christ Jesus.
Uqaluich tusaaŋakkatin uvamniñ alġaqsruikama iñugiaktuanun iñuŋnun, ilivich qaaŋiqsitkich pigitqulugich iñuŋnun nalupqigiŋisaġ­nun iḷisaurriyumiñaqtuanun allaniktauq iñuŋnik.
Piqasiuttuiñ nagliksaaġniġmi pisigilugu tusaayugaaġiksuaq aŋu­yaktigiksuaŋatun Christ Jesus.
Aŋuyakti aŋuyaktaullaġmi aptatiqalaitchuq aŋuyaktauŋitchuam savaaŋiñik, qanuq ilaan iviġagukkaa aŋuyaktini atanaurani.
Aqpaliurraqti aqpaliurraqtuaq akiññalaitchuq isagunŋaŋisuaqami nalaullugich pitqurriutit aqpaliurraġniġmi.
Nautchiriqiri siġḷiqiruaq savakami piqaqqaaqtuksrauruq sivulliġñik nauruanik.
Isumalaaġutigikkich sut uqautigikkatka uuktuutit, qanuq Atanġum kaŋiqsipkaġniaġaatin taapkunuuna uqautigikkapkun.
Alġaqsruutigikkaġa tusaayugaaġiksuaq pisigivlugu nagliksaaqtuŋa, tigutaaqtauruŋaunnii pitquranik navguiritun. Aglaan God-im uqalua piñaiḷutaitchuq.
Taamna pisigivlugu igḷutuġitka supayaat pisigivlugich God-im iñuksraqtaaŋi, iliŋitchauq annaurrautquvlugich Christ Jesus-kun, iñuutquvlugiḷḷu qiḷaŋmi isuitchuamun.
Una uqaluk nalupqinaitchuq.“Uvagut tuquqatigiŋaguptigu Christ, iñuuqatiginiaġmigikput­suli.
Igḷutuġuptigik nagliksaaqtirrusiat umialguqatiginiaġikput ilaa. Piiḷaaġiguptiŋni, ilaattauq piiḷaaġiniaġmigaatigut.
Ukpiġutaiġaluaġupta, ilaa ukpiġnaiḷaitchuk. Ilaan allaŋŋuġumiñaitkaa inmiñi irrusiñi.”
Iviġaumanaqtuaq SavaktiItqaqtittaġukkich iñuktin taavrumiŋa, suli kiliglugich sivuġaani Atanġum pitchaiḷitqulugich uqaluŋnik qanaaġutiksrauruanik. Anniq­suutaulaitchut, aglaan maqutchisuurut iñuŋnik naalaġniruanik.
Pisuqtilaaġiñ iviġagluataġniapiaġlugu God iñuktun kanŋusuutiqa­ġumiñaitchuatun savaamiñik, nalaunŋaruakun iḷisaurriḷutin God-im uqaluŋiñik iḷumun ittuanik.
Uqavaaqatiginagich god-taitchuat asiḷiqqutikullu uqavaaqtuat. Qanuq uŋusiññaġuugaich iñuich god-taiḷaġniġmun,
iḷisaurrutiŋich ittut kiḷḷiġruanilġiñaqtuatun uviñik nuŋuuqtuaqługu. Malġuk tainnatchik iññuk iḷisaurrik Hymenaeus-lu Philetus-lu.
Taapkuak iññuk ukpiġiŋaiŋagaak iḷumun ittuaq, aasii ukpiqtuat iḷaŋich ukpiġutaiqsiłługich, iḷumun inŋitchuamik iḷisaurrivḷutik aŋŋisik­put qaaŋianignivḷugu.
Aglaan God-im iḷumun ittuaŋa allaŋŋulaitchuq, iłłuni aulayaitchua­tun maŋŋuliutitun aulayyaŋnaġumiñaitchuatun. Aasii ukua malġuich uqaluich God-im aglaaŋi aglagivlugich, “Atanġum iḷisimagai ilaan iñuŋni,” suli, “Kiñaliqaa Atanġum iñugikkaŋa piḷuusiqiugaŋaiġḷi.”
Suġalliruam igluqpakpaŋani qanusiḷimaat utkusiich pugguttallu ittut. Tamatkua utkutchiagurut puggutchiagurullu iḷaŋich maniŋñiñ qatiqtuaniñ suli iḷaŋich kaviqsuaniñ maniŋñiñ, iḷaŋitchauq qiruŋniñ suli iḷaŋich qikumiñ. Akisuruat utkusiich puggutallu atuqługich tuyuġ­miaqaqamiŋ kisianik aasii akiiññiqsrat ataramik atuqługich iḷaŋich suaqłuqaġvigivlugich.
Tainnatulli ilivsi qanupayaaq piḷuusiqilaitkuvsi inniaqtusi akisurua­tun utkusiksun puggutatullu ilaaguaqtauruatun atugaksrauvlugu kisia­nun Christ pitqukkaŋanun, itqanaitchuatun atuggaksrauvluni qanusipayaamun savaaġiksuamun.
Tavra kamaginagich pigiitchuat pisuguutiŋi nutaġaunġum, aglaan sivuniqaġlutin iłuaqtualiqiniġmik ukpiġunmik, piviuttaqqunmik, tutqiunmiglu, piqatigilugich tamatkua piḷuutaitchuakun ququularuat Ataniġmun ikayuquvlutiŋ.
Iḷaksianagich naluvlutiŋ isumalluaġiirrutikun qapiqtaiḷisuuruat, iḷisimarutin isagutipkaġuugaich qanaaġutit.
Atanġum kivgaŋa qanaayuktuksrauŋitchuq, suli piaqłuktautait­chuksrauruq iñupayaamun, nakuuluni qimmaksaliyaiḷḷuniḷu iḷisaurri­ḷuni
natqiksruġlugich pikałaktautairrutikun akiḷḷiḷiqsuutiruat God-mun, iḷaanni God-im isumalitqiksitaupkaqpiaġai suli iḷitchuġipkaġlugich iḷumun ittuamik.
Aasii qauriruatun piñiaqtut annakkumiñaqsiḷutiŋ nigatchiaŋaniñ Tuunġaum kamaksripkaiyugaŋaruam iliŋiññik pisuunmiñik.
Uvlut AqulliichAglaan kaŋiqsisiuŋ una, siġḷiġniuġutit iḷiñiaqtut aqulliġñi uvluni.
Qanuq iñuich siŋñatusiñiaqtut piḷḷatusiḷutiŋ, kamasaaliġḷutiŋ, uqavigaaliġḷutiŋ, uqamaqłuurriḷiġḷutiŋ kamaksriḷḷaiġḷutiŋ aŋayuqaa­miŋnik, quyyataiġḷutiŋ, pigiitchualiqilutiglu,
suli anayasuktuaŋaiġñiaqtut, nagliksrautaiġḷutiglu, tiġliraqłiḷiġḷu­tiglu, piaqłuktaliġḷutiglu, iqsiñaqsiḷutiglu, uumigiliġmiḷugu suna nakuuruaq.
Aitchuutiginnigniaqtut iḷauraamiŋnik, isumamiŋni sivunmuusuusiḷu­tiŋ, kamasaalipiaġataġlutiŋ, piviuttaġiłhaaliġḷugu aliasuŋisaaġun piviuttaqsriñiġmiñ God-mik.
Piraġausiġiniaġaluaġaich qanusipayaat aŋaayyuliqinikun piraġausiu­ruat, God-im suaŋŋataanun allaŋŋuqtinniaġnagich iñuutchisiŋ. Piqa­taunak tainnatchiñun iñuŋnun.
Iñuich iḷaŋich tainnatchit pitqiksuat isiġuurut aimaaġviŋiññun iñuich aasii payarivḷugich piyaruat aġnat tutqiutaiḷḷuqtuat piḷuutitiŋ pisigivlugich, aŋalatiłłutiŋ qanusipayaanun god-taiḷaġnikun kipiġniuġutinun,
aġnat naalaġniyumaŋitchuat kimulliqaa uqaurrimiŋnun, suli iḷit­chuqsriḷḷaigutiruat God-im iḷumun ittuaŋanik.
Jannes-tullu Jambres-tullu akiḷḷiḷiqsuiŋaruaktun Moses-mik, tainna­tuttauq tamatkua iḷisaurriŋŋuat akiḷḷiḷiqsuġmigaat God-im iḷumun ittuaŋa, iñuich isumaqaqtuat pigiitchuanik ukpiġutiŋŋuamiglu.
Aglaan ayuupiaġumiñaitchut, qanuq iñupayaat iḷitchuġiniaġaich isu­malluaġiirrutiŋich nalunaiqpata taipkuŋnatuttauq Jannes-tullu Jambres-tullu.
Aqulliich IḷisaurrutitAglaan ilivich maliġuaŋagiñ iḷisaurrutiga, aullasiġalu, sivuniġalu iñuggunmi, ukpiġutigalu, qiñuirrutigalu, piviuttaqqutigalu, tuniqsim­matigalu,
nagliksaaqtirrusiatkalu, iłuiḷḷiuġutitkalu. Iḷisimarutin sunik piruanik uvamnun Antioch-mi Iconium-miḷu Lystra-miḷu nagliksaaqtirrutiq­paich igḷutukkatka, aasii iḷisimammiutin Atanġum iñuuliŋagaaŋa iluqaiññiñ tamatkunaŋŋa.
tamatkuali pigiitchuat iñuich piŋŋuaqtillu iglaupkaġlugich piḷuktua­miñ piḷuksisaiññanmun, sagluqinniŋniaqtit allanik, sagluqiruallu inmiŋnik.
Aglaalli ilivich ukpiġituiññakkich sut iḷisausiaġiŋaratin. Iḷisimagitin iḷumun itilaaŋannik, ukpiġiyumiñaqłutalu ittutin uvagut iḷisaurriŋarua­guut iliŋnik.
Iḷisimammiutin miqłiqtuurauniġniñqaŋa iḷisausiaġiŋagitin God-im uqaluŋi. Taapkua uqaluich kaŋiqsipkaŋagaatin God-im annaurrisaa­nik ukpiġiruni Christ Jesus.
Qanuq iluqaisa Bible uqaluŋich God-im puttuqsrisiqaqtiłługich iñuich aglaktinŋagai, aasii uqaluich anniqsuutaurut iḷisaurriruni ilaan iḷumun ittuaŋanik, iḷitchuġipkaġniaqtuniḷu iñuich killukuaġutiŋiññik iñuutchimiŋni, natqiksruġniaqtuniḷu, suli iḷisaurriruni nalaunŋaruakun iñuuniaġusiksramik,
iñuk savaurriruaq God-mik itqanaitquvlugu piyumiñaġluni qanusi­payaanik nakuurualiqiniġmik.
Apiġipiaġikpiñ takkuaŋni God-tivlu Christ Jesus-lu isivġiiyu­maaqtuam iñupayaanik iñuuruanik naagga tuquaniŋaruanik, taimanigu niptaġumi atanniqsimannigiaġluni, piraksriġikpiñ
alġaqsruutigitquvlugu God-im uqalua ataramik. Uqautiginiapiaġlugu piviksraq nalautitkaluaqpan naagga nalautinŋaitkaluaqpan, maliksuk­tinniaġlugich iñuich, suakkaluaġlugich, qapiŋaisaaġlugich qapiŋaisaa­gaksrauruat, iḷisaurriḷutin qimmaksaliyaipiaġlutin.
Piviksraq qaiḷiqtuq iñuich naalaġnisuŋaiġñiaġmarruŋ nalaunŋaruaq iḷisaurrun, iñuusuglutiŋ ilaisa pisuunmikkun, aasii katitchiḷutiŋ inmiŋnun iḷisaurriksramiŋnik iḷisautitqulutiŋ sunik kisiiññik tusaasukkamiŋ­nik.
Suli naalaġnisunġiġñiaġaat iḷumun ittuaq aasii naalaġnisułhaaġlutiŋ unipkaanun.
Iliviḷḷiasii, aŋalalluataġiñ iliŋnik suna pigaluaqpan, igḷutuġuŋ naglik­saaġun, isumalitqiksitchiñiaġiñ iñuŋnik, taŋŋiqsimaaġuŋ iluqaan piraksriusian kivgauniġni God-mun.
Uvaŋaliasii tuqutauyasiruŋa Ataniġa pisigivlugu. Aullaġviksraġa qiḷaŋmun tikitchuq.
Aqpaliurraqtitun pisuqtilaaganiktuŋa naałługu iluqaan aqpaliurraġ­niq. Ukpiġutiqaaniktuŋa taŋŋianikługu iluqaan Atanġum pitqutaa uvamnun.
Tavraasii aitchuusiaġiyasigiga akiksraun akimaruam niaquġutiksrau­taa, qanuq iñuuŋaruŋa nalaunŋaruakun. Atanġum nalaunŋaruam isiv­ġiqsim aitchuutiginiaġaa uvamnun uvluani isivġiġvium. Aasii uvaŋa kisima aitchuġniaŋiñmigaaŋa niaquġunmik, aglaallu iluqaisa niġiupia­ġataqtuat qaitqigñiksramiñik.
Iḷammiuġutit UqaluichUllaŋniatapiaġumagiŋma qilamipayaaq.
Qanuq Demas, piviuttaqaqłuni mattumiŋa paŋmapak iñuuniaġut­chimik, suksraaŋagaaŋa aullaqłuni Thessalonica-mun, Crescens aullaŋaruq Galatia-mun, Titus Dalmatia-mun.
Luke-gum kisimi nayuġaaŋa. Piḷugu Mark qaġġisiyumagiñ qanuq ilaa anniqsuutaupiaġataqtuq savautikamiŋa.
Tychicus aullaqtinŋagiga Ephesus-mun.
Qaiguvich saagaġumagiñ uligaaġa qimaŋakkaġa Carpus-mun Troas-miittuamun. Qaġġisiyumagitiñ makpiġaat, aglagvitka pił̣haaġlugich.
Alexander-m savił̣hiqirim atqunaqługu akiḷḷiḷiqsuŋagaaŋa. Atanġum paaqłiġñiaġaa savaaŋigun.
Nipuŋaitchumautin ilaanik, qanuq suamapiaġataqłuni akiḷḷiḷiqsuġaa uqalukput.
Rome-miut isivġiqsaannun sivuġaŋiutiqqaaqama iñuŋmik ika­yuqtiksraiñŋaruŋa. Iluqaġmiŋ suksraaŋagaanŋa. God-mun pasitquyu­maŋitkaluaġitka taavrumuuna.
Aglaan Atanġum nayuŋagaaŋa suaŋŋasiqł̣uŋa uqautigiyumiñaqsiv­ḷugu iluqaan tusaayugaaġiksuaq, iluqaġmiŋ Jew-guŋitchuat tavraniittuat tusaayumiñaqsivḷugich. Suli God-im annautiŋagaaŋa tuqutaunik­sramniñ.
Suli Atanġum annautiniaġaaŋa iluqaaniñ pigiitchuamiñ, annauti­luŋa qiḷaŋmiittuamun atanniqsimaviŋmiñun. Ilaa nanġaqtauli isuitchuamun taimuŋa. Amen.
PaġlasuiqsaaġutitPaġlagikka Prisca-lu Aquila-lu, igluqatiŋiḷu Onesiphorus.
Erastus ittuq Corinth-mi, Trophimas qimaŋagiga naŋiłłuni Miletus-mun.
Pisuqtilaaqtun qaiñiatakkumautin ukiuŋaiñŋaan. Eubulus-lu Pudens-lu Linus-lu Claudia-vlu iluqaġmiglu aniqatiit paġlagaatin.
Atanġum itqatigilisin. God nagliktuutiqpaqaġli iluqavsiññun.
PAUL TUYUUTIŊICH TITUS-MUNUkua tuyuutit qairut uvamniñ Paul-miñ, God-im kivgaŋaniñ, suli Jesus Christ tiliraunikun iḷitchitquraŋaniñ. God-im piksraqtaaġiŋa­gaaŋa aasii tilivḷuŋa ikayuquvlugich ilaan iñuksraqtaani, ukpiliquvlugich iḷisautilugich iḷumun ittuanik uqaluŋmiñik iñuupkaiḷḷaruanik god­iliqinikun
iñuuyumaliquvlugich isuitchuamun. God-im suuramikunnii saglu­laitchuam unniqsuqłiiŋagaatigut taavrumiŋa iñuggunmik nunaunnii isagutiŋaiñŋaan,
Ukua tuyuutaurut Titus-mun, iġñipiaġataptun ittuamun qanuq atunim ittuamik ukpiġutiqaqłunuk. God-ttuq Aapa, Christ Jesus-lu Annaurrikput, naglikkutiqpaqaġli iliŋnun, tutqiutiqaqtillutillu.
Titus-gum Savaaŋa Crete-miQimaŋagikpiñ Crete-mun, iłuaqsruquvlugich sut iłuaqsrugaksrau­ruat taamani, suli nalunaiqsitquvlusi umialiŋnanik nunaaqqipayaani. Itqaumalugich iḷisaurrutitka.
Umialiŋnaq pasiñaġumiñaitchuksrauruq, atautchimik nuliaqaġluni, miqłiqtuqaġluni ukpiqtuaguruanik, uqautikkusiaqaŋitchuanik piala­suuniḷugich kamasulaiññiḷugiḷḷu.
Qanuq umialiŋnaq qaunaksrauruq God-mun savaanik, pasiñaqtuk­srauŋitchuq. Isumamisun piruksrauŋitchuq naaggaunnii piavsayaruk­srauŋitchuq naagga taaŋŋaqtauluni naagga anayaitchuaguluni naagga piḷḷaturuaguluni.
Aglaan umialiŋnaq tukkuuruksrauruq, nakuurualiqillatuluniḷu aŋa­lalluataqtuksrauruq inmiñik, nalaunŋaruaguluni piḷuutaiḷḷuni qaaŋiu­laaŋaŋiḷḷuni.
Umialiŋnam ukpiġipiagaksraġigai nayummatauluniḷu God-im iḷumun ittuat uqaluŋi iḷisausiaġiŋarani, iḷisaurriyumiñaġugluni allaniktauq iñuŋnik suli iḷisautilugich killukuaqtilaaŋannik tamatkua akiḷḷiḷiq­suisaaruat inmiñik.
Qanuq iñugiaktut kamasuutaitchuat iñuich sagluqinniktuallu taŋiġiḷanik uqaqłutiŋ, tamatkuałhaaq iḷisaurriruat nalunaiñŋutchiq­suksrauvlugu iñuk annaurrauniaqpan.
Tainna uqaŋaiqsitaksraurut, qanuq maqutchirut tamatkiqł̣ugich qitunġaġiiñik iḷisaurrivḷutiŋ iḷisaurrutiksraġiŋisamiŋnik kanŋunaqtua­kun sivuniġivlugu maniññaŋniaġniq.
Iḷaŋat iliŋisa Cretan-miut nalautchaqtaat uqallaŋaruq, “Cretans ataramik saglusuurut, niġrułłuktun ittut, iqiasuuvlutiŋ niġġiqsunialgiñ­miut.”
Taamna iḷaŋata uqallautaa iḷumun ittuq. Taamna pisigilugu suapia­ġatakkich, nalaunŋasiyumaut ukpiġunmiŋni,
ukpiġiŋaiġḷugich Jew-guruat taŋiġiḷat unipkaaŋich, kamagiŋaiġḷu­giḷḷu iñugruiññaich pitquraliaŋich ayyairuat iḷumun ittuamik.
Niqipayaurat piraġautchiḷḷu salumarut, akuqtuġnaġumiñaqtullu ukpiqtuaguruanun isummasiqaqtuanun nalaunŋaruamik God-itun, aglaalli sumik salumaruagitchuq tamatkunuŋa piḷuusiqirauruanun ukpiŋaitchuanullu, qanuq isumaqaġviŋich isumaŋiḷḷu salumaitchut piḷuktuaguvlutiŋ.
Iḷisimanigaluaġaat God, aglaan iñuuniaġusimiŋni naluruatun itkaat, naġġunapiaġataqtut kamasulaitchullu, nalliummatiŋitchut qanusipayaamun nakuuruamun.
Nalaunŋaruat IḷisaurrutitAglaalli ilivich, iḷisaurriiñ nalaunŋaruamik iḷisaurrunmik.
Iḷisautikkich utuqqanaaġuqtuat aŋutit qaaŋiulaaŋasitquŋiḷḷugich, kinnaksaqtuagutquŋiḷḷugich, inmiŋnik aŋalalluataqulugich, nalaunŋaruamik ukpiġutiqaġlutiŋ, piviuttaqqutiqaġlutiglu, suli nikatchaŋiḷḷutiŋ.
Tainnatun suli utuqqanaaġuqtuat aġnat iḷisautikkich iñuusiqaqulugich piḷuutaitchuanik, tiġliraqłiŋaiġḷutiŋ imiŋasiraġaŋaiġḷutiglu. Iḷi­saurrutigiraksraġigaich sut nakuuruat,
ayuġaksautigilugich niviaqsianun piviuttaġitqulugich uiŋich miqłiq­tuŋiḷḷu,
inmiŋnik aŋalalluataqulugich, piḷuutaitchuakun iñuutqulugiḷḷu, aimaaġviŋmik qaunaksriḷḷuataġlutiŋ, suli kamagilugich uisiŋ, God-im uqalua iñuich suuŋiḷaqsruŋitchumagaat.
Tainnatuttauq kiaqsrukkich nukatpiat inmiŋnik aŋalalluataqulugich.
Iliviḷḷiasii qanusipayaatigun savaaġiksuatigun tuvraaksriiruksrauru­tin. Iḷisaurriguvich pimmaġiksaapiaġlutin.
Uqaluqaġlutin naġġuksruġnaġumiñaitchuamik, akiḷḷiḷiqsuqtitin kan­ŋutchaktitauyumaut, sumik pigiitchuamik uqaksraiḷḷutiŋ uvaptigun.
Iḷisautikkich kivgat kamagitqulugich ataniŋich suli iviġagniaqulugich supayaatigun. Kiummatiqaqtuksrauŋitchut ataniġmiŋnun,
naaggaunnii tigligaġvigiŋaiġḷugich. Aglaan iḷisimanaqtuksraurut ataramik nakuutilaamiŋnik ukpiġnaqtilaamiŋniglu, uqautigilluataġu­magaich iḷisaurrutit God-ikun Annaurriptigun iluqaisigun piramikkun.
Qanuq God-im annaurrisaa nagliktuutiqpaŋmigun iḷisimanaqsiŋaruq iñupayaanun.
Aasii taavrumuuna nagliktuutiqpaŋmigun ilaan iḷisautigaatigut iñuusiqaŋaiquvluta god-aiḷaġluta kipiġniuġutigiŋaiġḷugiḷḷu pigiitchuat, aglaan iñuutquvluta aŋalalluataġluta uvaptiŋnun, nalaunŋaruakullu god-iliqiruaguluta mattumani iñuutchimi,
utaqqiŋŋapta niġiugivlugu quvianaqtuaq uvluq tikitchumaaqtuaq tautugviksrautikput qaumanġanik kamanaqtuam God-ipta Annaurrip­talu Jesus Christ.
Tuquvluni aitchuutigiŋaruq inmiñik uvaptiŋnun atanniqsimaŋaiqsit­chaqłuta iluqaanun pigiitchuamun, ilaaguaqsaqłuta ilaan iñugisukłuta, kipiġniuqtuaguut nakuurualiqisukłuta.
Iḷisautigikkich tamatkua, atuġlugu iluqaan ataniġnaqutin. Qapiŋai­saakkich suaglugiḷḷu naalaġniruat iliŋnik. Kialiqaa suuŋiḷaġiŋaiḷḷisin.
Ukpiqtuam IñuusiksraŋaItqaqtitkich ukpiqtuat kamakkutiqaqulugich atanauranun ataniġ­naqusiraqtuanullu, kamagitqulugich itqanaitqulugich qanusipayaamun nakuuruamun savaamun.
Qanuqtauq uvagut qaŋauvlugu isumalluaġiiñŋagaluaġmiruaguut, kamasuutaił̣ł̣utalu killukuaŋavlutalu suli maliġuaġuuŋavlugich qanusiḷimaat pisuutivut, aliasuŋisaaġutillu qanusiḷimaat, atuqługich iñuutchi­vut uumisuunmi killuqsraunmiḷu, iñuich uumigivluta uvaguttauq uumigivlugich.
Tavra God-im Annaurripta salapqiqamiuŋ nakuutini piviuttaqquti­niḷu uvaptiŋnun,
ilaan annautiŋagaatigut, pisigiŋitkaluaŋŋaan uvagut nakuurualiqini­ḷuta, aglaan pisigigiññaqługu ilaan nagliktuutini. Ilaan annautiŋagaati­gut anitqiksiłłuta piḷuutiptiŋniñ salummaqłuta, aasii Ilitqusiġiksuamun iñuupkallasipkaqłuta nutauruakun iñuutchikun.
Qanuq God-im aitchuqpaŋagaatigut Ilitqusiġiksuamiñik Jesus Christ-kuaqługu Annaurriptigun,
nalaunŋasirautquvluta sivuqqamiñi. Tainna pikami ilaa naglikkutiq­paqaŋaruq uvagut kiŋuvaannallasivḷuta iñuggunmik isuitchuamik paŋmapak niġiugikkaptiŋnik.
Kipiġniuġutigigikpiñ katchuŋaitquvlutin tamatkua uqautigigup­kich, ukpilianiŋaruat God-mun kipiġniuġumaut savaaqaġuglutiŋ savaaġiksuanik, tamatkua nakuupiallaktut anniqsuutaupiallaktullu iñuŋnun.
Aglaan pitchaiḷiḷugich isumalluaġiirrutikun uqavaaġutit, atisalaŋiḷḷu maŋŋuuruat, atiŋirrutit qanaaġutillu pitquratigun qaisauruatigun Moses-kun, qanuq tamatkua atiŋirrutit anniqsuutauŋitchut, sivunik­sraqaġnaitchullu.
Aasiiḷi iñuk atiŋirrutauruaq, siḷġiqsuġaluaġupku atausiaġlugu naagga malġuŋni, iḷaksiatqigñagu,
iḷisimalugu tainnasiq iñuk killunmuŋaruq, piḷuusiqirauruġlu, inmiñik suksraunġiqsuq.
Aqulliich IḷisaurrutitTiligupku iliŋnun Artemas naagga Tychicus, pisuqtilaaqtun qai­saġniaġumautin uvamnun Nicopolis-mi, qanuq sivunniŋaruŋa ukiisuk­łuŋa tavrani.
Pisuqtilaaġumautin ikayuġuglugik Zenas-lu pitquraliqiri, Apollos-lu iglauniksraŋaŋni, upaluŋaiyammaġiksaaġlugik sumik inuaŋayumiñaiġ­ḷugik.
Suli iñuvut iḷitchiyumaut savaaqaġuglutiŋ savaaġiksuanik, piqaqtit­chiḷutiŋ piiḷḷiupiaġataqtuanik anniqsuutauŋitchuanik iñuusiqaŋitchu­maut.
Iluqaġmiŋ nayuutiruat uvamnun paġlagaatin. Paġlatisigut tamatkunuŋa ukpiqtuaġuqatiptiŋnun. God nagliktuutiqpaqaġli iluqavsiññun.
PAUL TUYUUTIŊICH PHILEMON-MUNUkua tuyuutit qairut Paul-miñ tigutaaqtauruamiñ pisigivlugu Christ Jesus, Timothy-miḷḷu aniqatiptiŋniñ, avilaitqatiptiŋnun savaqa­tiptiŋnullu Philemon-mun,
aŋaayyuliqiruanullu katitchuuruanun igluŋni, aniqatiptiŋnullu aġnamun Apphia-mun, aŋuyaktauqatiptiŋnullu Archippus-mun.
God-im aapapta Atanġuvlu Jesus Christ nagligiqpaglisi tutqiutiqaq­tillusiḷu.
Philemon Piviuttaqqutaa UkpiġutaaluQuyyavigisuugiga God-iga ataramik itqaqapkiñ aŋaayyukama,
qanuq tusaasuuvluŋa piviuttaqqutiŋnik iluqaiññun God-im iñuŋinun, ukpiġutiŋniglu pigikkaġnik Ataniġmun Jesus-mun.
Aŋaayyutigigiga piqatigiigñiqput ukpiqtuaguvluta pipkaiyumiñaquvlugu kaŋiqsisiḷḷuatamik quviasaaġusiatigun iluqaisigun pigikkaptigun atausiŋŋuqatigiŋavlugu Christ.
Aniqatiiŋ, piviuttaqqurvich quviatchapiaġataġaaŋa qapiŋaisaapiaġa­taqłuŋalu, qanuq quviatchaŋagitin iluqaisa God-im iñuŋi.
Apiqsrisigaa OnesimusTaamna pisigivlugu attaġiyumiñaitkaluaġikpiñ piraksriqsaġupkiñ sumik piraksraġnik, aniqatigivlutin Christ-mi.
Aglaan piviuttaqqutim apiqsripkaġaaŋa piyumiñaġmagaaqpich. Tainna piuŋa, uvaŋa Paul kivgaŋa Christ Jesus, aasii paŋmapak tigu­taaqtauvluŋa ilaa pisigivlugu.
Tavra apiqsrisigiga Onesimus iliŋnun, iġñiġimmatun iḷiŋakkaġa ukpiliqsinŋavlugu Christ-mun. Tigutaaġviŋmiinŋaġma aapagimmatun iḷiŋagaaŋa ukpiqtinŋavlugu Christ-mun.
Qaŋauvlugu anniqsuutauŋaitkaluaqtuq iliŋnun, aglaan paŋmapak anniqsuutiġuqtuq iliŋnullu uvamnullu.
Utiqtitchaaqsigiga iliŋnun, piviuttaġivaił̣ł̣ugu iḷaviñiġaunnii tuyuġimmatun iliŋnun.
Pigisukkaluaġmigiga uvaŋa tigutaaqtaullaġma, pisigivlugu tusaayugaaġiksuaq, ikayuquvluŋa ilaanun iniksrakkaluaġni.
Aglaan nunuriḷutin ikayuquyumaŋiñmiuŋa, ikayuquyumałhaaġik­piñ iliŋnik pisuksiññaġlutin. Sumik pisuŋitchuŋa aŋiŋisuaġumŋa.
Onesimus iḷaanni una pisigivlugu aullaullaŋasugnaġniqsuq iliŋniñ, iliŋnun tasuquvlugu iñiġlugu.
Tavraŋŋaaglaan kivgałhiñauŋaiqsuq, aglaan aniqatiliutiruq ukpiq­tuaġuqami Christ-mun. Qanutułhaaq anniqsuutiġuqtuq uvamnun, suli qanutupayauraq anniqsuutiġuġmiuq iliŋnun kivgauniġmi aniqatiġuqa­miḷu ukpiliqł̣uni Ataniġmun.
Ilaan pimaqłuŋakpatin sumik naagga akiiḷaqtuŋakpatin, akiiḷḷiuti­yumagiñ uvamnun.
Uvva aglaaqsiruŋa uvaŋapiaġataq inna, akiḷiiviginiaġikpiñ. Itqauti­ŋitkupkiñ-unnii suŋitkaluaqtuq akiiḷaqtuġmatun itilaaġnik uvamnun annaurraunġiñ pisigivlugu uvapkun.
Aasii aniqatiiŋ, iviġaksallaŋniaŋŋa pisigilugu Ataniq, quviatchak­saġluŋa aniqatigikamŋa atausiŋŋuqatigiŋavlugu Christ.
Tuyuqapkiñ nalupqisuŋitchuŋa piñiaqtilaaġnik apiqsriaptun, ami iḷisimaruŋa piñiaqtilaaġnik qaaŋiġḷuguunnii apiqsriaġa.
Aasiivsauq itqanaiyaġumautin iniksramnik, qanuq niġiuktuŋa God-mun kiuniaqtualivḷugich aŋaayyutisi iluqavsi, aasii utiqtitauluŋa ilivsiññun.
PaġlasuiqsaaġutitEpaphras, tigutaaqtauqatiŋma pisigivlugu Christ Jesus, tuyu­ġaatin paġlanmiñik.
Mark-guvlu Aristarchus-lu Demas-lu Luke-guvlu savaqatiima paġ­lammigaatin.
Atanġum Jesus Christ nagligiqpaglisin.
TUYUUTIT HEBREWS-NUNGod-im Uqaluŋi Uqaqtigivlugu IġñiniQaŋapak taimani God uqaġuuŋaruq maŋŋuuptiŋnun uqaqłuni uqaqtimigun iñugiaktuatigun allakaaġiiksuatigullu piḷġutchisigun,
aglaan makkunani aqulliġñi uvluni ilaan uqautiŋagaatigut uqaqłuni Iġñiġmigun, nalunaiqsamigun kiŋuvaannaquvlugu supayaanik, ilaan piqatigivlugu Iġñiq savaŋavlugich supayaurat.
Iġñiġum salapqiŋagaa God-im kamanautaa, salapqiqł̣ugulu God-im qanuqitilaaŋa, nayummivḷugu sunapayaaq uqaluŋmigun suaŋaruakun. Ilaa salummautauganikami piḷuutiptiŋnun, aquvinŋaruq taliqpiata tuŋaanun God-im kamanaqtuam qiḷaŋmi.
Iġñiq Kamanałhaaqtuq IsaġuliŋniñTavra kamanaqsił̣haaŋaruq isaġuliŋniñ suli God-im atchiŋagaa kamanałhaaqtuamik atiġmik ilaisa atiŋiññiñ.
Qaŋaunnii God uqallaŋaitchuq inna isaġuliŋmun.“Ilivich Iġñiġigikpiñ. Uvlupak aapagiliutigiŋma.”Naaggasuli God uqallaŋaitchuq isaġuliŋnun,“Aapauniaqtuŋa iliŋnun, iliviḷḷiasii iġñiġulutin uvamnun.”
Aasiisuli, God-im tilimmagu nunamun Iġñitualuni qaukłiuruaq, uqallaŋaruq,“Iluqaġmiŋ isaġuliŋma nanġaġlirruŋ.”
Suli isaġulgich uqallausiġiŋagai God-im,“Isaġuliŋma kamagigaanŋa anuġim kamaksrisiatun, suli kivgama kamagigaanŋa igniġuuqpatittuam kamaksrisiatun uvamnik.”
Aglaan Iġñiq God-im uqallausiġiŋagaa,“God-auruatiin, umialguniaqtutin isuitchuamun. Nalaunŋaruaq ataniġnaqun suaŋŋatiginiaġaa umialgutikpich.
Piviuttaġiŋagiñ iłuaqtualiqiniq aasii uumigivlugu pitquraiḷaġniq. God-aurutin. Tavraasii Uvaŋa God, Aapauruaŋaa iliŋnun, inillaŋagikpiñ kamanaqsił̣haaqłutin iḷauraaġniñ, immiqł̣utin quviasuunmik.”
God uqallavsaaŋaruq,“Ilivich Ataniiq, inillaŋagiñ nuna isuaniñqaŋa, suli qiḷak savaŋagiñ.
Qiḷaglu nunalu piiġñiaqtuk, annuġaaluktun iḷiñiaqtuk, aglaan ilivich qanuqiḷiḷaitchutin.
Uligaatun imuniaġitin aasii allaŋŋuqtauniaqtut. Aglaan ilivich Ataniiq allaŋŋulaitchutin utuqqaliḷaitchutillu.”
Aasii kisumun isaġuliŋmun qaŋaunnii uqallaŋaitchuq inna:“Aquvittin taliqpiŋma tuŋaanun, uumigiritin uvamnun akiiḷitchiaġilugich.”
Isaġulgich suuvat? Isaġulgich iluqaġmiŋ savaurriruagugiññaqtut ilit­qusiuvlutiŋ tilirauruat savaurritquvlugich annaurrauniaqtuanik.
Kamanaqtuaq AnnaunTavra tamatkua ukpiġiŋakkavut naalaġnimmaġiksaapiagaksraġi­givut taapkunaŋŋa tusaagayukkaptiŋniñ asiñuurrauŋitchumaugut.
Tavra isaġulgich uqallautaat taŋŋiqsaullaruq, qanuq tamatkua kamaksriŋitchuat pitquranik tatavsaqtausuurut nalliummatiruamik.
Qanuġluta uvagut annakkumiñaipiaqtugut ukpiġiŋisuaġuptigu kamanaqtigiruaq qanutun annaun. Taamna annaun uqautigiqqaaŋa­gaa Atanġum, aasii tamatkua tusaaruat qaaŋiqsinŋagaat nalupqinaiqł̣ugu uvaptiŋnun.
Suli God-im nalupqinaiġmivḷugu aliuġnaqtuatigun, allakaaġiisigullu kamanaqtualiqiatigun, Ilitqusiġiksuamiglu God-im aitchuutaanik uvaptiŋnun ikayuqtiksraptiŋnik piḷḷuataqtilluta God-im savaaġitquk­kaŋiñik.
Aullarriŋat AnnaurrauruatGod-im isaġuliŋnun aitchuutigiŋaitkaa nuna qaiyumaaqtuaq uqautigikkaqput aŋalataġitqulugu.
Uqaluktuaguŋammiuq imma sumi,“God suksraq una iñuk isumagillamaran? Naaggaunnii iġñiŋa iñuum qaunagillamaran?
Iñuk inillaŋagiñ sivikitchuami kamanaił̣haaqługu isaġuliŋniñ. Kamanaqsipkaŋagiñ isumakkusialluatamiglu, [suli inillakługu qaunaksriḷiutivlugu savaaġnun.]
Aglaalli tautukkikput Jesus, sivikitchuamik kamanaiqsaullaktuaq isaġuliŋniñ. Aasii pisigivlugu nagliksaaqłuni tuquniŋa kamanaqsipkaq­tauŋaruq, isumakkusialluatamiglu. Suli nagliktuutiqpaŋagun God-im tuquŋallaŋaruq pisigivlugu iñupayaaq.
God-im supayaat aŋalataġigai, suli supayaat salapqiagaat ilaan kamanautaa. God killukuaŋaitchuq Iġñini nagliksaaqtinnamiuŋ annautisukługich iñugiaktuat iġñiġich, qiḷaŋmuquvlugich. God killu­kuaŋaitchuq Iġñini nagliksaaqtinnamiuŋ, qanuq tainna pikami, aullar­riġuŋagaa naamasivḷugu annaŋniksraqput.
Qanuq taamna ilaaguaqsiruaġlu God-mun tamatkualu ilaaguaqtauruat God-mun iluqaġmiŋ atautchimiñ Aapamiñ maŋŋuqaqtut. Taamna pisigivlugu Jesus kanŋugiŋitkaa taigumigich aniqatinik,
uqaqłuni, “God quliaqtuaġiniaġiga atqiñ aniqatiimnun, akunġanni aŋaayyuliqiruat nanġaġniaġikpiñ.”
Suli Jesus uqallavsaaŋaruq, “God-mun ukpiġniaqtuŋa.” Uqallavsaaġmivḷuni-suli, “Uvaniittuŋa piqatigivlugich miqłiqtut God-im aitchuutiŋi uvamnun.”
Miqłiqtutaasii atunim timiqaġmata, ilaaptauq tainnatun timini­ŋaruq, tuqqutikun suksraunġiġukługu Tuunġaq tuqupkaiḷḷaruaq iñuŋnik.
Suli Jesus tuquŋaruq iñuich sivuuġaruat tuqqunmik sivuuġaŋaiquv­lugich tavraŋŋaaglaan.
Qanuq nalupqinaitchuq, isumaaluuttaqaŋitchuq isaġuliŋnik, aglaan kiŋuniiŋiñik Abraham.
Taamna pisigivlugu Jesus timiqaqtuksrauŋaruq aniqatiimisun, nagliksrauluni piḷḷuatautikullu aŋaayyuliqsiqpaŋnun qaukłiutquvlugu savaurriñiġmi God-mik, naamaruamik akiḷiitquvlugu piḷuutiŋisigun iñuich.
Aasii ilaan ikayuġumiñaġai tamatkua piḷuksipkaġniaqtauruat, ilaaptauq nagliksaaŋavluni piḷuksipkaqtauniaġnikun.
Jesus Kamanałhaaqtuq Moses-miñTavraasii, aniqatitkaa, ilaaguaqtauvlusi God-mun, piqatauruasii iluqasi ququakkaŋasii God-im qiḷaŋmiittuam, isumalaaġutigisiuŋ Jesus God-im tiliŋakkaŋa aŋaayyuliqsiqpaŋnun qaukłiuruaq ukpiġik­kaptiŋnun.
Ilaan piḷḷuatautiŋagaa God piksraqtaaġirini, Moses-tuttauq piḷḷua­tautiqaŋaruatun God-im igluani.
Naaggauvva God uqallaŋaruq Jesus nanġausiaqałhaaqtuksrauniv­ḷugu Moses-miñ, igluqpiruaqtauq nanġausiaqałhaaġmatun igluqpiami­ñiñ.
Qanuq igluqpapayaaq iñuum nappaŋagaa, aglaalli God savaŋaruq supayaanik.
Tavra Moses kivgalluatauŋaruq supayaatigun God-im igluani, kivga­tun iłłuni, uqaqtuksrauvluni sunik taŋŋianiŋaitchuanik paŋmapak.
Aglaan Christ iġñiġuvluni God-mun aŋalatchiḷḷuataŋaruq God-im igluanik. Aasiuvva uvagut igluqatigigaatigut, pigiuraġniaġuptigu ukpiqsimaaġniqput, quviagilugulu niġiuguraġniaġupta isuanun-aglaan.
Unaŋuiqsiġviat God-im IñuŋisaTavraasii Ilitqusiġiksuaq uqallaŋaruq,“Uvlupak, tusaaguvsigik pitquraŋi,
uqaqsiġiiḷiñasi taipkua paaqłaŋŋataatitun God-mun, uuktuġmarruŋ nunagluktuami.
Aapavsi uuktupiaġataŋagaanŋa qiñiġaluaŋŋaisaunnii kamanaqtuat savaatka malġukipiani ukiuni.
Taamnaasii pisigivlugu taipkua kiŋuniġiich qimmaksaliqsinŋagaanŋa, aasii uqallakłuŋa, Ataramik­asuukua God-miñ asiñuktuqtut piḷġusimiŋni, iḷitchuġiŋaitkaich-unnii piḷġusitka.
Tavraasii qinnaliutivlugich unniqsuqłiiŋaruŋa, Sumikunnii isiġumiñaitchut unaŋuiqsiġvigitqukkamnun iliŋiñun.”
Tavraasii Ilitqusiġiksuaq tainna uqaŋamman, Aniqatiit, qaunagisitchi iḷaanni asiñuurrauviaqtusi iñuuruamiñ God-miñ pisigilugu piḷuun ukpiġutairrullu.
Aglaan siḷġiqsuutisitchi avanmun uvlupayaani, piviksraqaŋŋaan. Nalliqsi iḷaanni uqaqsiġiiḷiviaqtuq piḷuunmi sagluqipkaġluni.
Qanuq piqatigiiksugut Christ-lu ukpiqsimauraġniaġupta sivulliqsun ukpiġutiptiktun tuniqsimaluta isuanunaglaan.
Uqallautauŋamman Bible-ni,“Uvlupak, tusaaguvsigik pitquraŋi, uqaqsiġiiḷiñasi taipkunatun iñuktun paaqłaŋaruatun.”
Kisut ipkua tusaagaluaqłutiŋ paaqłaŋaŋaruat? Taipkuagurut iluqaġmiŋ aullaqtuat Egypt-miñ, aullarriqaqłutiŋ Moses-mik.
Aasiisuli kisunik God uuligrutchautiqaŋava malġukipiani ukiuni? Taipkuniŋa piḷuusiqiraġaqtuanik nunagluktuami aasii tuquvlutiŋ.
Suli kisunun unniqsuqłiiŋava sumikunnii isiġumiñaiññivḷugich unaŋuiqsiġvigitqukkamiñun? Taipkunuŋa kisiiññun kamasuutaitchuanun.
Tavra iḷitchuġirugut iliŋich isiġumiñaiñŋaniqsut ukpiġutaił̣ł̣utiŋ.
Qanuq tusaayugaaġiksuat tikiutiŋammiut uvaptiŋnun tainnatupiaġa­taq ilaiññun tikiñmatun, aglaan tusaakkaŋata anniqsuŋaitkai, qanuq ukpiġiŋaitkaat.
Uvagut ukpiqtuaġuŋaruaguut isianiŋarugut unaŋuiqsiġviŋmun God-im aitchuutaanun ilaan uqallausiatun,“Qinnakama unniqsuqłiisiptun, taipkua isiġumiñaipiaqtut unaŋuiqsiġvimñun.”Isiqugaluaqtillutiŋ ilaanun God naatchiŋavluni savaamiñik nunalikami taimani.
Qanuq Bible uqaluŋi imma sumi uqaŋarut taavrumuuna tallimat malġuatigun uvlut inna, “God unaŋuiqsiŋaruq savaamiñiñ tallimat malġuaŋni uvlut.”
Suli taavrumani taiguami atausivsaami inna taiguaqtugut, God-im uqallautaanik. “Iliŋich sumikunnii isiġumiñaitchut unaŋuiqsiqatigi­luŋa.”
Taipkua tusaaqqaaqtuat tusaayugaaġiksuanik isiŋiñmata ukpiġutaił̣­ł̣utiŋ, allat iñuich imma isiqtuksrauŋarut taavrumuŋa.
God nalunaiqsitqiŋaruq allamik uvlumik, uqaqłuni David-kun iñugiaktuat ukiut pianiŋmata. Atutqiŋagai uqaluich taiguaguaniktuat,“Uvlupak tusaaguvsigik pitquraŋi, uqaqsiġiiḷiñasi.”
Tavra Joshua-m aullatiŋakpagich unaŋuiqsiunmun, God aquvatigun uqautiqaġayaitchuq allamik unaŋuiqsiġviksramik qakugukpan.
Tainnainniġman-aasii, imma ittuq Savaiññikun unaŋuiqsiġviksraŋat iñuŋisa God-im.
Qanuq kiñaliqaa isiqtuaq God-im unaŋuiqsiġvianun nutqaġmiuq savaamiñiñ, God-ituttauq nutqaġmatun savaamiñiñ.
Tavraasii isiġniḷupiaqta taavrumuŋa unaŋuiqsiġviŋmun, nalliqput­unnii suksraunġiŋitchumauq tuvrautiluni tainnatchimun ukpiġutair­runmun.
Qanuq uqalua God-im taŋŋiġuupiaqtuq suaŋŋatiqaqtuġlu, avikłu­gik iñuuvlu pisuutaa, God-ivlu pisuutaa, savikpaktun avanmun kiiña­liktun ipiktuatun avguiruatun navyaaniglu patiġniglu. Suli isivġiiruq iñuich isummatiŋiññik pisuutiŋiññiglu.
Suli God-im sivuġaani qanusipayaaq uumaruaq iriqsimaŋitchuq, aglaan supayaat aŋmarut tallutaitchullu irraŋnun ilaan isivġiiyumaaq­tuam uvaptiŋnik.
Jesus Kamanaqtuaq AŋaayyuliqsiqpakTavraasii kamanaqtuamik aŋaayyuliqsiqpaich qaukłiannik piqaġniqapta mayuŋaruamik qiḷaŋmun, Jesus-mik Iġñiŋanik God-im, ukpiqsimaapiaġataqta tuniqsimaluta.
Qanuq aŋaayyuliqsiqpaich qaukłiannik piqaqtugut isumaaluqataul­laruamik suaŋairrutiptiŋni, uvaptiktun uuktuqtauŋaruamik qanusipayaatigun, piḷuksiŋaitchuqaglaan.
Tavraasii nalupqisuŋiḷḷuta qalliḷaaqta God-mun, nagliktuutiqaqtua­mun, nagliktuusiaqaġumaugut aitchuusiaqaġlutalu nagliktuutiqpak­kun ikayuusiaksraptiŋnik ikayuqtiqaqtuksraġuġupta.
Qanuq iluqaġmiŋ aŋaayyuliqsiqpaich qaukłiŋich piksraqtaagurut akunġanniñ iñuich. Taapkua nalunaiqsausuurut pisitquvlugich iñuich God-im sivuġaani, qaitchitquvlugich aitchuutinik ikipkautiniglu piḷuutaiġutiksranik.
Aŋaayyuliqsiqpaum suaŋairrutiqaqłuni araktuallagai piaqłuktautait­chuakun kamaksriŋitchuat naluvlugich God-im pitquraŋiñik, sagluqi­rauvlutiglu.
Taamnaasii pisigivlugu ilaa aitchuiruksraupiaqtuq ikipkautinik pisigilugiḷḷu piḷuutini pisigaluaġmiḷḷaisa iñuich.
Kiñaliqaa aŋaayyuliqsiqpagulaitchuq inmiñik, aglaan ilaa nalunaiqsi­qaġaqtuq God-mik, Aaron-tuttauq nalunaiqsaŋatun.
Tainnatuttauq Christ kamanaqsiḷiŋaitchuq inmiñik aŋaayyuliq­siqpaŋnun qaukłiġuqsaġluni, aglaan nalunaiqsiqaŋaruq God-mik uqallaktuamik inmiñun,“Ilivich Iġñiġigikpiñ. Uvlupak Aapaliutigiŋma.”
Allaagun-suli uqallaŋammiuq,“Ilivich aŋaayyuliqsiqpaurutin isuitchuamun, tuvraqługu piḷġusia Melchizedek-gum.”
Uvluni nunamiinnami, Jesus aŋaayyuŋaruq qiññuaqtuŋaruġlu nipatusivḷuni qulvivḷuniḷu ilaanun annaurriyumiñaqtuamun inmiñik tuqqunmiñ. Aasii ilaan aŋaayyutaa tusaarauŋaruq pisigivlugu God-iliqiniġmi qiksiksrautaa.
Iġñiġugaluaŋŋaġmi, nalupqinaiŋagaa kamaksriñini nagliksaaġniġmi­gun.
Aasii piḷḷuatapiaġataġman, kaŋiutaġuŋaruq isuitchuamun annaunmun iluqaiññun kamaksriruanun inmiñik.
God-im nalunaiqsaġiŋagaa aŋaayyuliqsiqpaŋnun qaukłiutquvlugu tuvraġlugu piḷġusia Melchizedek-gum.
Kiliktuutit Qapiquŋił̣ł̣utaAasii Melchizedek-kun uqautiksraukkaġaluaqtugut siġḷiġnaqtua­nik sivunniuqsaaruni, aglaan ilivsi kaŋiqsiḷguitchusi.
Uvva paŋmapak iḷisaurriġuġumiñaqsigaluaqłusi, iḷisaurriqaqtuksraurusi-suli iñuŋmik iḷisaurrivsaaqtuksramik ilivsiññik sivulliqsigun iḷisaurrutitigun God-im uqaluŋiñi. Taamna pisigivlugu immuktuqtuksraurusi miqłiqtutun, niqipiaguŋitchuamik.
Qanuq kiñaliqaa iñuggutiqaqtuaq immuŋmik miqłiqtutun ittuq naluvlugu nalaunŋaruaq naagga nalaunŋaitchuaq.
Aglaan niqipiaq sivuniqaqtuq agliŋaruanun, tamatkunuŋa iḷitchu­ġipkaqtitauŋaruanun sum nalaunŋatilaaŋanik piḷuktilaaŋaniglu.
iḷisaurrutinik paptaiġutikun, iḷiñiŋanniglu argaŋisa umialiŋnat iñuum niaquanun, aŋŋisaatigullu tuquŋaruat, isuitchuakullu isivġiġvikun.
Aasii taamna sivunmuktuġniksraqput taŋŋiġñiaġikput God-im pip­kaġumiñaqpagu.
Qanuq iñuich kaŋiqsipkaqtauganikamiŋ, uuktuaganikamiŋ annaunmik aitchuusiaqaanikamiglu Ilitqusiġiksuamik,
uuktuaganikamirruglu nakuutaa God-im uqaluan, suaŋŋataalu Atanġum salapqiġñiakkaŋa ukiuni qaiyumaaqtuani,
taapkua uuktuaqqaaqługich, aquatigun tunutkumirruŋ Christ, qanuġlugich isumalitqiksitqigñaġumiñaitchut. Qanuq ilaisa kikiaktuu­titqigmatun pigaat Iġñiŋa God-im, suli kipautigivlugu ilaan tuqqutaa.
Iñuich ukpiqsimaaqtuat Christ-mun qaunakkusiaqaqtut nunatun qaunakkusiaqaqtuatun sialuŋman, aasii naurivḷuni niqiksranik tamatkunuŋa nunaliqiruanun.
Iñuiḷḷi tunutchiruat Christ-mik suksraunġiqsaurut nunatun sialuŋman-unnii nauriruatun kakiḷḷaġnaqtuanik. Anniqsuutauŋitchut ikirau­giññaġniaqtut.
Tainna uqaġaluaġuptaunnii, piviuttaġirauruasii, nalupqisuŋitchugut nunagiksuatun itilaavsiññik aasii annaurrauvlusi.
Qanuq God nalaunŋaruq. Naluruuraaġniaŋitkaa ikayuutiksi, piviuttaqqullu iḷisimanaqtitaqsi savautikavsigik ukpiqtuat ilaa pisigivlugu, piḷġusivsisun paŋmapak.
Suli tainnatun kipiġniuttaġigivsi atausiullaavlusi ikayuiñiapiaquv­lusi. Taamna piguvsiuŋ iñuuniqtutilaavsisun nalupqiginiaŋitkiksi annautiksraqsi.
Tavraasii iqiatchautinagu ikayuiñiq, aglaan taipkunatun ukpiġuti­qaġlusi qiñuirrutiqaġlusiḷu, kiŋuvaannakkumausi God-im unniqsuqłii­siŋiñik.
God-im Nalupqinaitchuaq UnniqsuqłiisaaGod-im unniqsuqłiikamiuŋ Abraham, unniqsuqłiiŋagaa inmi­guaqługu, sumik kamanałhaaqtuamik piiḷḷuni inmiñiñ,
uqaqłuni, “Nalupqinaitchuamik quviasaapiaġniaġikpiñ, iñugiaksip­kaġlugiḷḷu kiŋuniqtin.”
Tavraasii Abraham, qiñuiqł̣uni utaqqiuqqaaqłuni, piññaktaaġiŋa­gaa God-im unniqsuqłiisaa.
Iñuiḷḷi iḷumutun unniqsuqłiisuurut nalupqinaiyausiqł̣utiŋ kamanał­haaqtuanik inmiŋniñ, aasii tainnaġmata arguanaiġaqtuq unniqsuqłiisaat avanmun.
Tavrali God-im ukpiġnaqsiḷiġuŋagaa unniqsuqłiisini kiŋuvaannag­niaqtuanun allaŋŋulaisilaaŋa sivunniutini, arguanaiyaqługu unniqsuqłiiñmik.
Taapkuŋnuuna malġukkun allaŋŋulaitchuakkun, unniqsuqłiisikullu nalupqinaiyautikullu, God arguanaiŋaruq sagluyumiñaisilaamiñik. Uvagulli annaksaŋaruaguut qamannirviŋmun God-mun piyumalaaġu­siqł̣uta piññaktaaġiyumavlugu annaun aitchuutigisukkaŋa.
<sup>(19-20)</sup> Kitchatun pauksimmatauruatun, tainnatulli pauksimmatigigik­put kitchatun taamna annagumman ilitqusiptiŋnun. Taamna annagumman qiḷaŋmi pigigikput, qanuq Jesus ayuŋaruq sivuptiŋni pisivluta. Aŋaayyuliqsiqpaktun isiŋaruq amuŋatchianun talukiyaam inimun ilaaguaqtaułhamaaqtuamun God-mun. Aŋaayyuliqsiqpaguqtuq tuvraqługu piḷġusia Melchizedek-gum isuitchuamun.
(-)
Aŋaayyuliqsi MelchizedekQanuq taavruma Melchizedek-gum, umialgata Salem, aŋaayyuliq­siqpaŋan sapiġñaġniqsrauruam God-im, paaŋagaa Abraham utiq­tuaq tuquġaqqaaqługich umialgich. Aasii Melchizedek-gum aŋaayyuti­ŋagaa piḷḷuatautiqaquvlugu.
Aasii Abraham-gum aitchuŋagaa quliŋŋuġutiŋiññik supayaurat piġ­ġaktaami akimakami. Melchizedek-gum atqa mumiŋñiŋagun sivuniqaqtuq Umialguruq Iłuaqtualiqiniġmun, aasiisuli umialgummiuq Salem-mun sivuniqaqtuamun Umialganun Aŋuyautairrutim.
Aapaiñmiuq aakaitchuġlu maŋŋuitchuġlu aglausimaruanik, suli Bible uqaluŋisa quliaqtuaġiŋitkaat aniñiŋa tuquniŋalu. Tavraasii Melchizedek ittuq Iġñiŋatun God-im aŋaayyuliqsiqpauvluni isuitchuamun.
Isumalaaġutigisiuŋ qanutun kamanaqtilaaŋa. Abraham kama­nautikun maŋŋuuruam aitchullammagu quliŋŋuġutiŋiññik piġġak­taami akimakami.
Aasiiḷi taipkua kiŋuniŋi Levi-m aŋaayyuliqsiqpaguqtitauŋaruat pitquraqaqtut tigusitquvlugich quliŋŋuġutinik iñuŋniñ, ilaisa aniqatiimiŋ­niñ, maŋŋuqaġaluaqtillugitchauq Abraham-miñ.
Aglaan taamna iñuk Melchizedek, maŋŋuqaqatigiŋisaŋatunnii, aitchuusiaqaŋaruq quliŋŋuġutinik Abraham-miñ. Aasii uqallaŋaruq Abraham-mun unniqsuqłiisiaqaqtuamun, God-im piḷḷuataqtitchuma­gaatin.
Iñuk tainna uqallallaruaq kamanałhaaqtuq taavrumaŋŋa uqallausi­qaqtuamiñ. Kialiqaa taamna qapiġumiñaitkaa.
Aasiisuli Levi-m kiŋuniŋisa aitchuusiaġisuugaich quliŋŋuġutit aasii tuquvlutiŋ. Aglaalli Melchizedek aitchuusiaqaŋaruq quliŋŋuġutinik, quliaqtuaġuŋaitchuaq tuquŋaniḷugu.
Iḷaanni iñuktauq uqallakkumiñaġugnaġmiuq inna. Levi-vsauq kiŋuniŋi aitchuusiaqaġuurut quliŋŋuġutinik, akiḷiiŋammiñiqsut quliŋŋuġu­tinik Melchizedek-mun.
Qanuq Abraham aitchuimman, aitchuimmatun piŋammiut aniŋaiñ­ŋaġmiŋ-unnii ilaan kiŋuniġivlugich.
Qanuq allaŋŋuqtuksraġuġman aŋaayyuliqsiqpaqaġniq Levi-m kiŋuniŋiñik aŋaayyuliqsiqpaktun Melchizedek-tun ittuamik, tainnatuttauq allaŋŋuqtuksraupiaġuummiut pitqurat.
Qanuq Christ aŋaayyuliqsiqpaktun Melchizedek-tun kaŋiqaqtuq allamiñ Aaron-guŋitchuamiñ, savaaqaŋaitchuaniñ ikipkaiviŋmi.
Nalupqinaitchuq Ataniqput maŋŋuqaqtuaguruq Judah-miñ, aasii taapkua maŋŋuġiich Moses uqallausiġiŋaitkai aŋaayyuliqsiqpautqulugich.
Alla Aŋaayyuliqsi Melchizedek-tun IttuaqTaamna nalupqinaivsaaŋaruq allasuli aŋaayyuliqsiqpak Melchizedek-tun ittuaq salapqiġman.
Christ aŋaayyuliqsiqpaguŋaruq, pisigivlugu iñuuniŋa isuitchuamun. Aŋaayyuliqsiqpaguŋaitchuq maŋŋuqaġniḷugu Aaron-miñ pitqurat apiqsriaŋatiktun.
Qanuq God-im uqallautiŋagaa Christ, “Aŋaayyuliqsiqpaurutin isuitchuamun tuvraqługu Melchizedek.”
Sivulliich pitqurat sivuniqaqtuat Levi-m kiŋuniŋigun asivaqtaurut, pisigivlugu suaŋaiññiŋat anniqsuutauŋiññiŋallu annaurriḷaił̣ł̣utiŋ iñuŋnik,
qanuq taipkua pitqurat nalaunŋasipiaġatalaitkaat kiñapayaaq sivuġaani God-im. Aglaan Christ pisigilugu aŋaayyuliqsiqpagikkaqput annagummatiqapiaqtugut, suli qalliḷaaġumiñaqtugut God-mun.
God unniqsuqłiipiaŋaruq Christ aŋaayyuliqsiqpauniaġnivḷugu isuitchuamun.
Taipkua sivuani aŋaayyuliqsiqpaguqtuat aŋaayyuliqsiqpaguqtitau­suurut unniqsuqłiisauŋitchuakun God-miñ, aglaan Christ aŋaayyuliq­siqpaguqtitauŋaruq unniqsuqłiisimik inna,“Ilivich aŋaayyuliqsiqpaurutin isuitchuamun. Uvaŋa Atanġuruaŋaa unniqsuqłiiŋaruŋa, aasii isumaga allaŋŋuġumiñaitchuq.”
Taavruma unniqsuqłiisim inillakkaa Jesus nalupqinaiyautiġuqługu nakuułhaaqtuamun sivunniuġunmun.
Sivulliich aŋaayyuliqsiqpaich iñugiaŋarut, tuqusuuvlutiŋ. Tuq­qutim piiġuuŋagai savaaŋiññiñ.
Aglaan Jesus aŋaayyuliqsiqpauruq taimuŋa, qanuq ilaa iñuuruq isuitchuamun.
Tainnaiłłuniasii ilaan ataramik annautiyumiñaġai tamatkua qalliḷaaqtuat God-mun inmigun, qanuq iñuuruq ataramik qiññuaqtuutisuk­ługich God-mun.
Qanuq nalaunŋaruq tainnatchimik aŋaayyuliqsiqpaich qaukłiannik piqaġupta, ilaaguaqtauruamik God-mun, pasiñaġumiñaitchuamik, piġuaġniġitchuamik, ilaaguaŋaruamik piḷuusiqiriniñ, kamanaqsipkaq­tauruamik qiḷaŋmi.
Jesus taipkunatun inŋitchuq aŋaayyuliqsiqpaich qaukłiŋisitun, aitchuiruksrauluni ikipkautinik uvlutuaqpan, sivulliġilugich ilaan piḷuutini, piḷuutiŋiññullu iñuich. Qanuq tuqukami naanŋagai ikipkautit pit­qigaksraiqł̣ugich, inmiñik aitchuutigivluni.
Pitquratigun aŋaayyuliqsiqpaich qaukłiksraġuugaich piḷuksiḷḷarua­nik. Aasii pitqurat qaisauganiŋmata God-im nalunaiŋagaa Iġñini piḷuksiŋaitchuaq isuitchuamun.
Jesus Qaukłiq AŋaayyuliqsiqpakputTavra sivuniġikkaŋa uqaluutigikkapta innaittuq. Aŋaayyuliqsiqpaich qaukłiannik piqaqtugut Christ-mik, aquvititauruamik taliqpiata tuŋaanun God-im kamanaqtuam qiḷaŋmi.
Aŋaayyuliqsiqpaich qaukłiat pisinniktuq inimi ilaaguaqtauruami God-mun tupipiamiittuami aŋaayyuviŋmi, iñuum nappaqtaġiŋisaŋani, aglaan Atanġum nappaqtaŋani.
Aŋaayyuliqsiqpaich qaukłiat aitchuutiqaqtuksrausuumman piksraqtaaguruaq aitchuitquvlugu aitchuutinik ikipkautiniglu God-mun pisivlugich iñuich; tainnatulli aŋaayyuliqsiqpaich qaukłiat pigikkaqput aitchuutiksraqaqtuksraupiaġmiuq sumik.
Tavra Christ nunamiitkumi, aŋaayyuliqsiqpauyumiñaitkaluaqtuq sumikunnii, qanuq allanik aŋaayyuliqsiqpaqaqtuq nunami qaitchisuu­ruanik aitchuutinik pitquratiguaqłutiŋ.
Savaktut tupiġmi tuvrautiruami taġġauruamiḷu qiḷaŋmiittuamun tupipiamun aŋaayyuviŋmun. Qanuq Moses nappaisaġumaagaqsimman tupiġmik aŋaayyuviksramik, iḷisautiŋagaa God-im uqallautivlugu, “Qaunagilutin savakkumagitin supayaat tuvraġlugu iḷiktiġusiaq iḷisaurrusiaġikkan iġġimi.”
Aŋaayyuliqsiqpaich savaktut tupiġmi nunamiittuami taġġałhiñau­ruami, Christ-li pisinnikkumiñaqsiŋaruq qiḷaŋmi nakuułhaasugruktua­mik nunami aŋaayyuliqsiqpauruaniñ. Ilaan savaaŋa kamanałhaaqtuq aŋaayyuliqsiqpaich savaaŋiññiñ, qanuq God-im sivunniuġutaa nutauruaq ilaan qaaŋiqsitaŋa uvaptiŋnun nakuułhaaqtuamik unniqsuqłiisi­qaqtuq.
Qanuq sivulliuruaq sivunniuġun naamaŋakpan, simmausiġñiaŋit­kaluaqtuq.
Ataniq God iviġaumaiñŋaruq taipkunuŋa iñuŋnun, aasii uqallakłuni,“Uvlut qaiñiaqtut uvaŋa nutauruamik sivunniuġniaqtuŋa iñuŋiññun Israel Judah-vlu.
Taamna nutauruaq sivunniuġun inniaŋitchuq sivulliqsun qaisaptun aapaŋiññun uvlumi taivrumani aullatisaqapkich qaunakłaaqługich nunamiñ Egypt-miñ. Qanuq iliŋisa kipuqłaŋmarruŋ sivunniuġutiga uvaŋa ilaisituuqtinŋagitka.
Uvvauna sivunniuġun taŋŋiqsinniakkaġa iñuŋiññun Israel taipkua uvlut pianikpata. Itqaumapkaġniaġitka pitquratka iliŋiññun, kamagipkaġlugiḷḷu iliŋiññun, suli uvaŋa God-iginiaġaanŋa, iliŋiḷḷi iñuginiaġitka.
Taamna pisigilugu iñupayaat iḷisaurrutiniaŋitchut avanmun, aniqanmiŋniglu uqaġlutiŋ, Iḷitchuġiuŋ Ataniq, qanuq iluqaġmiŋ iḷitchuġiniaġaanŋa, kamanaġniqsrakkaluat iñuich, kamanaiññiqsrallu.
Qanuq uvaŋa naglikkutiqaġniaqtuŋa piḷuksiruanun, suli piipiaġniaġitka piḷuutiŋich kamasuutairrutiŋiḷḷu.”Taapkuniŋa Ataniq uqaŋaruq.
Nunamiŋŋaqtauruaġlu Qiḷaŋmiŋŋaqtaġlu Qiksiksraun God-munTavra taamnaunnii sivulliq sivunniuġutaa God-im uqaluqaŋaruq qanuq pirukrautilaaŋannik tupiġmi aŋaayyuviŋmi nunamiittuami.
Qanuq tupiq nappaqtauŋaruq siḷalliġuaqaqługu tairauruamik ilaa­guaqtamik inimik God-mun. Aasii iḷuaniinŋarut qulliqaġvigḷu, niġġi­viiḷḷu, qaamiutaqaqtuat punniġnik ilaaguaqtauruanik God-mun.
Aasii tupiq kaŋiḷḷiqaqtuq tunuani talukiyaam, tairauruamik Ilaa­guaqtaułhamaaqtuamik inimik God-mun.
Aasii iḷuaniinŋaruq ikipkaiviḷiaq tivraġiksautinun piḷiaq maniŋmiñ kaviqsuamiñ, kigiunniġlu itqaumman God-im sivunniuġutaanun, puu­qaqtuaq iluqani maniŋmik kaviqsuamik. Taavruma kigiunniġum ima­ġivlugich utkusigḷu piḷiaq maniŋmiñ kaviqsuamiñ imalik maana-mik, ayauppiaŋalu Aaron akutuqpanillaruaq, pitqurallu aglaŋaruat saapa­qayaaŋnun uyaqqaŋnun.
Qaaŋaniinŋaruk matuam isaġullak qaummaġiksuak qulaŋiqsimavlugu nagliktuusiannagvik God-miñ. Taapkua paŋmapak uqautiginia­ŋitkivut qanupiaq sivuniqaqtilaaŋat.
Tamatkua itqanaiganigataġmata tainna, aŋaayyuliqsiqpaich ataramik uglaġaġniqsut siḷalliġmun tupiġmun, savaaġiugaqługich pirak­srautitiŋ.
Aglaan iḷuanun kaŋiḷḷium aŋaayyuliqsiqpaich qaukłiat kisimi isiġuu­niqsuq atausiaqsiññaqługu ukiuq, augutiligaaqłuni piḷuutaiġutiksrami­ñik iñuiḷḷu piḷuutiŋisa piiġutiksraŋannik.
Taavrumuuna Ilitqusiġiksuam kaŋiqsipkaŋagaatigut taamna apqun inimun ilaaguaqtaułhamaaqtuamun God-mun aŋmaŋaisilaaŋanik-suli iñuich piḷḷasiḷugich tavruŋa, siḷallium tupqum napaniqtutilaaŋatun.
Taamna siḷalliq tupiq qiñiġaaġimmatun itkaa paŋmapak piraġaut­chim. Qanuq aitchuutit ikipkautillu aitchuutaugayuktut naamaŋit­chuat piḷuutaipiaġumiñaġlugich aŋaayyurauruat.
Aglaan tamatkua piraġautchich aŋalatchirut aŋaayyuliqiniġmi niqił­hiñaniglu imiłhiñamiglu qanusiḷimaaniglu aŋaayyuliqinikun salum­maksautinik timimun. Tamatkua qaałhiñakun piraġautchich piruk­srausuurut tikitchiaġivlugu God-im nakuułhaaqtuaq sivunniuġutaa taŋŋiqsitaŋa Christ-mun.
Tavra paŋmapak Christ qaiganiŋaruq, aŋaayyuliqsiqpaich qaukłiat nakuuruanun sunun paŋmapak ittuanun. Tupiq aŋaayyuvik aŋaay­yuliqsiqpaŋnun qaukłiuvigikkaŋa tupquŋitchuq nunami iñuich savaaġilugu, aglaan kamanałhaaqtuaq nakuułhaaqtuaġlu tupiq qiḷaŋmiittuaq.
Aasii aŋaayyuliqsiqpaich qaukłiatitun Christ isiŋaruq pitqigaksraiq­ł̣ugu inimun ilaaguaqtaułhamaaqtauŋaruamun God-mun, augutiqaq­łuni auŋił̣aaŋiññik niġrutit ikipkautausuuruat, aglaan ilaan auŋmiñik. Aasii auŋmiñik annakkumiñaqsiŋagaatigut isuitchuamun.
Qanuq taimani iñuk piḷuksiruaq salummaqtaugayuktuq God-im sivuġaani qivsaliktaukami niġrutit ikipkautausuuruat auŋiññik.
Taamna tainnainŋakpan, qanutułhaaq auŋata Christ salummaqtigi­vagich ilitqutchisi tuqunaqtuaniñ piḷġutchiñiñ savautiyumiñaqsivḷugu God iñuuruaq. Christ, Ilitqusia iñuuruaq isuitchuamun, aitchuutigiŋaruq inmiñik tuqukami akuqtuġnaġumiñaqłuni God-mun.
Taamna pisigivlugu Christ atisipkaiñiaqtiġuŋaruq aitchuqłuta nutauruamik sivunniuġutaanik God-im, tamatkua ququaqtauruat aitchuusiaqaquvlugich isuitchuamik kiŋuvaaksramik God-im unniqsuqłii­saanik. Christ tuqukami tasuġumiñaqsiŋagai iñuich kamaksriŋitchuat God-im pitquraŋiñik sivulliġmi sivunniuġunmi.
Kiñaliqaa sivunniqpan aitchuutigisukługich suġauttani kiŋuvaan­naktuksrautinun aasii tuquvluni, taavruma iñuum tuquniŋa nalupqi­naigaksrauruq kiŋuvaannaktuksrautit suġauttannaŋaiñŋaisa.
Qanuq iñuum sivunniuġutaa taŋŋiġumiñaqtuq tuquanikpan kisianik. Iñuuŋŋaan kialiqaa kiŋuvaannaktaaġiyumiñaitkai suġauttaŋi.
Taimñaunnii sivulliq sivunniuġun nalupqinaiqsauŋaruq auŋich niġrutit atuqługich.
Qanuq Moses uqautigianiŋmagich pitqurapayaurat sivunniuġun­miittuat iluqaiññun iñuŋnun, ilaa tigusiŋaruq auŋiññik niġrutit ikipkautausuuruat, imiġmiglu, kavviġiksuamiglu imnaim mitquanik, piġuaqtiġunmiglu aasii qivsaliŋagai auŋmik makpiġaat, iluqaisalu iñuich,
aasii Moses uqaŋaruq, “Uuma augum nalupqinaiġaa sivunniuġutaa God-im ilivsiññun.”
Tainnatun-suli ilaan qivsalgutigiŋagaa auk tupiġmullu aŋaayyuviŋmun utkusipayaanullu allallu supayaurat atuġuukkaŋi aŋaayyuliqsiqpaum aŋaayyuniġmi.
Tavrakii kamagivlugich pitqurat, iluqakavsaŋmi sunapayaaq ilaa­guaġutiqaġaqtuq God-mun auŋmik, suli auk maqinŋaunnagu, God-im piḷuutit suliqutigiŋaiḷaitkai itqaumayumiñaiġḷugich.
Christ Tuqqutaata Piiġai PiḷuutitTavra tainnatun nunamiittuat sut aŋaayyuliqiniġmi ilaaguagak­srausuuŋarut God-mun, niġrutim auŋanik piqutiqaġluni tuvrautiłhiñat qiḷaŋmiittuanun. Aglaan qiḷaŋmiittuat ilaaguagaksrauŋarut auŋanik Christ nakuułhaaqtuamik aitchuunmik tamatkunaŋŋa.
Qanuq Christ isianiŋaruq qiḷaŋmun sivuġaanun God-im uvagut pisivluta. Isiŋaitchuq inimun ilaaguaqtaułhamaaqtuamun savaaŋan­nun iñuich, tuvrautiłhiñauruamun qiḷaŋmiittuamun.
Naaggaunnii Christ aitchuutigitqigaġluni inmiñik piŋitchuq, aŋaay­yuliqsiqpaich qaukłiŋisun inimun ilaaguaqtaułhamaaqtuamun ukiutuaġman isiġuuruatun saagaqłuni auŋmik, ilaan augiŋisamiñik.
Qanuq tainna Christ aitchuutigitqigaaġuugumi, nagliksaatqigaqtuk­srauniaġaluaqtuq akulaitchuami nunaqaŋa savaagumman. Aglaan paŋmapak, isuani piviksram, Christ qaiŋaruq atausiaqłuni, piiġiaqługu piḷuun aitchuutigivluni inmiñik.
Iñuich tuquruksrausuurut atautchimi, aasii taavruma aquagun isiv­ġiqsaulutiŋ.
Tainnatulli Christ, tuqutauganiŋavluni atausiaqłuni piiġiaqługich piḷuutiŋich iñugiaktuat, niptatqigñiaġmiuq, piḷuun piiġiasuŋaġnagu aglaan annautiyaqtuġlugich niġiupiaqtuat inmiñik.
Tavra pitqurat taġġauruatun isiññaŋarut sunun anniqsuutauyu­maaqtuanun Christ qaġġisiniakkaŋiñun. Pitqurat aitchuiḷaiñŋa­rut tamatkuniŋa anniqsuusiaksranik. Taamna tainnainman pitqurat piḷuutaiqsiḷaiñŋarut tamatkuniŋa qalliḷaaqtuanik God-mun tamatkunuuna ikipkautitigun aitchuutausuuruatigun ukiutuaġman.
Tavraaglaan tamatkua ikipkaisit aitchuutauruat ukiutuaġman itqaq­tirrutauraqtut piḷuusiqirautilaaŋannun iñuich.
Qanuq auŋich ikipkautausuuruat niġrutit piḷuutaiġutauyumiñaitchut.
Tainnainniġmata, Christ nunamukami, ilaa uqallaŋaruq God-mun,“Kipiġniuttaġiŋaitkitin ikipkautit aitchuutillu, aglaan timimik itqanaiqsisiŋagiŋma tuquyumiñaquvluŋa.
Ikipkautit aitchuutit piḷuutaiġutiksrat pisuġuiġutigiŋaitkitin.
Taamna pisigivlugu uqallaŋaruŋa, God-auruatiin, uvaŋa qaiŋaruŋa kamagiyaqtuqługu pisuutin, aglausimaniŋatitun uvapkun Bible-ni.”
Ilaa uqallaqqaaŋaruq, “Kipiġniuġutiqaŋaitchutin pisuġuiġutiqaŋait­chutillu ikipkautinik qanusipayaanik aitchuutauruanik tuvraqługich pitqurat.”
Aasii uqallavsaaŋaruq, “Uvaŋa qaiŋaruŋa kamagiyaqtuqługu pisuutin.” Christ-gum piqutauŋaiŋagaa sivulliq sivuniqaqtuaq ikipkautinik aitchuiñiq tuvraqługich pitqurat, aasii inillakługu tuglia, sivuniqaqtuaq kamaksriñiġmik God-im pisuutaanik.
Tavraasii Jesus Christ-gum kamagiŋagaa God-im pisuutaa, aitchuutigivlugu timini atausiaqługu taimuŋa piḷuutit pisigivlugich, aasii ilaa­guaqłuta God-mun.
Aŋaayyuliqsiqpapayaaq nunamiittuaq makitasuuruq uvlutuaġman savaaġiramiñi, aitchuigaluamiiqł̣uni taapkuniŋasuŋaiññaq ikipkautinik, piḷuutaiġutauyumiñaitchuanik.
Tavrali Christ aitchuiganikami ikipkaunmik piḷuutinun atautchimi taimuŋa, ilaa aquvinŋaruq God-im taliqpiata tuŋaanun,
tavrani utaqqisaqłuni akiiḷitchiaġilugich uumigirini.
Qanuq atausiaqsiññaqłuni aitchuivḷuni ilaan piḷuutaiŋagai taimuŋa tamatkua ilaaguaqtauruat God-mun.
Taamna Ilitqusiġiksuam nalupqinaiŋagaa uvaptiŋnun, uqallakłuni inna,
“Uvvauna sivunniuġun taŋŋiqsinniakkaġa ilaiññun aquatigun tamatkua uvlut, uqaqtuq Ataniq. Pitquratka kamagipkaġniaġitka itqaumapqaġlugiḷḷu iliŋiññun.”
Suli uqallavsaaqłuni, “Itqaumaŋaiġñiaġitka piḷuutiŋiḷḷu kamasuu­tairrutiŋiḷḷu tavraŋŋaaglaan.”
Piḷuutillu kamasuutairrutillu suliqutigiŋaiqsaummata, aitchuivik­sraiqsuq ikipkautinik piḷuutit pisigilugich.
Qalliḷaaqta God-munTavraasii aniqatiit, attaqsrautairrutiqaqtugut isiġumiñaqłuta inimun ilaaguaqtaułhamaaqtauruamun God-mun auŋagun Jesus,
ilaan aŋmautiŋagaatigut nutauruamik apqunmik qalliḷaaġviksrap­tiŋnik God-mun aasii iñuuluta isuitchuamun. Aŋaayyuliqsiqpaich qaukłiatun qalliḷaaqtuatun God-mun amuŋatchianun talukiyaam, uvaguttauq qalliḷaaġumiñaġmigikput God timaagun Jesus, aitchuutigikka­ŋagun tuquvluni.
Suli kamanaqtuamik aŋaayyuliqsiqpaqaqtugut atanġuruamik God-im igluqatiŋiñun.
Taapkua tainnainniġmata, qalliḷaaqta God-mun iḷumutuuqtuamik uummatiqaġluta ukpiġutiqaġlutalu nalupqisuŋipiaqtuamik, isumaa­luutaiġḷuta piḷuutiptiŋnik, suli salummaqtaupiaġluta piḷuutiptiŋniñ.
Nalupqisuŋipiaqta qanuġliqaaŋaiġḷutalu uqautigiguptigu ukpiġik­kaqput, qanuq God unniqsuqłiiŋaruaq ukpiġnapiaqtuq.
Suli isumalaaġutigilakput qanuġluta qapiŋaisaaġutisugluta avanmun piviuttaqqutiniġmun piḷġusiġiksuanullu.
Katitqataqta piŋitqataaŋaiġḷuta atautchimun, piḷġusiġiliutikkaŋati­tun iḷaŋisa iñuich iḷisimalugu Atanġum uvlua qallisaiññaqtuaq.
Qanuq piḷuusiqiugaaġupta pisaaġiugaġluta kaŋiqsiŋaqqaaġlugu iḷumun ittuaq, ikipkautiksravsaamik allamik piitchuq piḷuutiptiŋnun piiġutiksramik.
Aglaan imma ittuq sivuuġanaqtuaq niġiugiraksraqput isivġiqsauvik­sraun, suli suamaruaq igniq suksraunġiiñiaqtuaq uumigiriŋiññik God-im.
Iñuk kamaksriŋitchuaq Moses pitquraŋiñik tuqutaugayuŋaruq nag­ligiriqayuitchuq, uqaġiriqaġman malġuŋnik piŋasuniglu iḷisimaruanik piḷuusiqimman.
Qanutun suaŋałhaaqtuamik tatavsagaksrauruq iñuk tununniktuaq God-im Iġñiŋanik, anniqsuutauŋiññivḷugu Christ tuqqutaa ilaan ilaa­guaqtirrusiani God-mun, aasii pisaaŋavlugu Ilitqusiġiksuaq nagliktuu­tiqpaqaqtuaq inmiñun.
Qanuq iḷisimagikput kiutilaaŋa uqallaŋaruaq, “Nalaunŋaruamik uvaŋa piñiaqtuŋa. Uvaŋa akisaurriñiaqtuŋa.” Suli uqallavsaaŋaruq, “Uvaŋa Atanġuruaŋaa isivġiġñiaġitka iñutka.”
Sivuuġanaqtuq tatavsaqtitchumiñaqsiruni God-mun iñuuruamun.
Iḷaanniusi piaqłuktaqsiġuuŋarusi iłuiḷḷiuqtitausuurusiḷu iñuich takkuanni. Iḷaanni-suli piqatausałhiñaaġuqłusi tainna aŋalatauruanun.
Qanuq naglikkutiqaġuuŋarusiḷu tigutaaqtauruanun, suli sugilait­kiksi aqsaktauniq suġauttavsiññik, akuqtuqsimaaqługu suġaliqaqti­laaqsi nuŋuyumaaŋitchuanik qiḷaŋmi.
Taamna pisigilugu attaqsraŋirrutiqaġitchi-suli Ataniġmun, kamanaqtuamik akiḷiusiaqaġniaqtusi.
Aglaan manimmiḷgutiqaqtuksraurusi nalautchiyumiñaġuglusi pisuutaanik God-im aasii aitchuusiaqaġlusi ilaan unniqsuqłiisaanik iñuggunmik isuitchuamik.
Qanuq Bible uqaluqaqtut inna,“Piñatchiaqpakkumiñaiqsuq qaiyumaaqtuaq qaiñiaqtuq. Ilaa muluniaŋitchuq.
Aasii nalaunŋaruatka iñuuniaġniaqtut ukpiġutiqaġlutiŋ. Aglaan tununniktuat uvamnik iviġaumagiŋitkitka.”
Aglaan ami uvagut iḷaliqsuutiŋitchugut tamatkunuŋa tununniktua­nun Ataniġmik aasii suksraunġiqsauvlutiŋ, aglaan iḷaurugut tamatkunuŋa ukpiqsimaaqtuanun aasii annaurrauvluta isuitchuamun.
UkpiġunIñuk ukpiġutiqaqtuaq nalupqisuŋitchuq God-im unniqsuqłii­siŋi taŋŋiġñiaqtilaaŋannik. Suli ukpiġutaata nalupqisuŋisitkaa sut ilitqutchikun ittuat iḷumun itilaaŋannik.
Qanuq taipkua iñuich taimani ukpiġutiqaġmata, God-im iviġaumma­tigiŋagai.
Ukpiġutiqaqłuta kaŋiqsigikput God-im uqaluŋmigun nunamik savaŋatilaaŋa, tamatkua sut tautugnaqtuat savaaguŋatilaaŋannik suniñ salapqiŋitchuaniñ.
Abel ukpiġutiqaqłuni God-mun aitchuiŋaruq akuqtuġnałhaaq­tuamik ikipkaunmik Cain-miñ, taavrumuuna ilaa iviġaumakkusiaqa­ŋaruq nalaunŋarualirauvluni. God-im nalunaiŋagaa iviġaumatilaani akuqtuqługich aitchuutiŋi. Abel tuquŋagaluaqtuq, ukpiġutaaniñ iḷit­chiyumiñaqtugut-suli.
Enoch ukpiġutiqaqłuni mayuurrauŋaruq qiḷaŋmun tuqugaluaqtin­nagu, aasii paqinnaiñŋaruq, qanuq God-im qiḷaŋmuutiŋagaa. Aasii mayuurrauŋaiñŋaan, God-im nalunaiŋagaa Enoch iviġaumagitilaaŋa­nik.
Tavra kialiqaa ukpiġutaitchuam iviġagumiñaipiaġaa God. Qanuq kiñaliqaa qaisuktuaq God-mun ukpiqtuksraupiaqtuq God-iqaġniḷugu, suli paqitillaniḷugu tamatkunuŋa ivaqłiapiaqtuanun inmiñik.
Noah-m ukpiġiŋagaa God uqallautimmani suna piñiaqtilaaŋanik. Tautuŋaitkaluaŋŋaan uliqpaktuksraq, arguaginiḷugu God, umiaqpiŋaruq annautisukługich igluqatini. Umiaqpivḷuni salapqiŋagaa ukpiġu­tairrutaat nunam iñuŋisa aasii suksraunġiqsauŋarut. Pisigivlugu Noah-m ukpiġutaa God-im akuqtuŋagaa.
Ukpiġutiqaqłuni, Abraham kamaksriŋaruq God-im ququaġmani aullaquvlugu nunamun aitchuusiaġiyumaakkaġmiñun kiŋuvaaġitqulugu. Tavra aullaŋaruq, nalullaġmi sumun aullaġniaqtilaamiñik.
Ukpiġutiqaqłuni tuyuġmiaġuŋaruq nunami God-im unniqsuqłiisaani inmiŋnun, tupiqtuqłutiŋ allami nunami inmatun. Tainnatuttauq Isaac-lu Jacob-lu tupiqtuŋammiuk kiŋuvaannaktaaksraunmiŋni taavrumani nunami unniqsuqłiisauruami.
Qanuq Abraham niġiugaqaŋaruq iniqpaŋmik nuktaŋitchuamik iñuuviksramiñik, God-im payaŋaiqł̣ugu nappakkaŋanik ilaan isumami­gun.
Ukpiġutiqaqłuni, Sarah aaquaŋagaluallaġmi siŋaiyaupkaqtauŋaruq, qanuq ukpiġiŋagaa piḷḷaruaguvlugu God unniqsuqłiiŋaruaq.
Tavraasii Abraham-miñ, iñuŋmiñ atautchimiñ tuquŋaruatun iḷiŋa­ruamiñ, aniŋarut kiŋuniġiich iñugiaktigiliqł̣utiŋ uvluġiaŋisun qiḷaum, kisiññaisigiruatullu qaviaŋatun taġium siñaata.
Tamatkua iluqaġmiŋ tuquŋarut ukpiġutiqaqłutiŋ aitchuusiaġiga­luaġnagich unniqsuqłiisauruat, aglaan iḷisimavlutiŋ taŋŋiġñiaqtilaa­ŋannik quviatchaktitauŋarut. Piiḷaaġiŋaitkaat iglaagutilaaqtiŋ tuyuġ­miagutilaaqtiglu nunami.
Iñuich tainna uqaqtuat nalupqinaiġaat niġiuktilaaqtiŋ aimaaġvik­sramik qiḷaŋmi.
Isumagiŋagumirruŋ taimña nuna qimakkaqtiŋ, utiġumiñaŋagaluaq­tut pisukkumiŋ.
Aglaan iliŋich kipiġniuŋarut iñuusukłutiŋ nakuułhaaqtuami aimaaġviŋmi, qiḷaŋmiittuami. Taamna pisigivlugu God-im kanŋusuuti­giŋitkaa tairaugumi ilaisa God-iŋannik, aasii itqanaiyautiŋagai iniqpaŋmik.
Abraham uuktuaqtaukami ukpiġutiqaqłuni kamagiŋagaa God, aasii aitchuutigivlugu Isaac ikipkautiksrauvlugu. Taamna aitchuusia­qaŋaruaq unniqsuqłiiñmik iñugiaktuanik kiŋuniksranik itqanaiñŋaruq aitchuutigisukługuunnii iġñitualuni,
unniqsuqłiiŋagaluaqtillugu God inna, Isaac-kuaġlutiŋ kiŋuniqtin iñukpalliġñiaqtut.
Abraham nalupqigiŋaitkaa God aŋipkaiyumiñaqtilaaŋanik Isaac-mik tuqqunmiñ. Tavra tainna pimman, iġñini aitchuusiaġitqiŋagaa iñuuvlugu, tuquŋaruatun iḷigaluaqtuaq.
Isaac ukpiġutiqaqłuni uqallaŋaruq iġñagmiñun Jacob-mullu Esau-mullu God-mun aitchuutiginiaġnivḷugich quviasaaġusiat piyumaaqtuat.
Jacob tuquaqsikami, ukpiġutiqaqłuni uqallautiŋagik atausiullaavlu­gik iġñiŋik Joseph piḷḷuatausiaqaquvlugik, sikimmivḷuni aŋaayyuŋaruq ayauppiaqsimaaqłuni.
Joseph, tuquyasikami, ukpiġutiqaqłuni uqallausiġiŋagaa aullaġ­niksrautaat Israel-guruat Egypt-miñ. Aasii nalupqigiŋił̣ł̣ugu aullaġ­niaqtilaaŋat, piraksriiŋaruq aullatitquvlugu iḷuviñi.
Moses ukpiġutiqaqłuni God-mun aŋutiġuanikami, iñuusuŋiñŋaruq iġñiġuluni Pharoah-m panianun,
tigusiaġiłhaaqługu pigiitchuakun aŋalatauniq piqatigilugich God-im iñuŋi aliasuŋisaaġutiqallagniġmiñ piḷuutinik piiġaqtuanik.
Ilaa nagliksaaŋaruq pimaqłuktausiaqaqłuni piqatigivlugich iñuŋi God-im, nagliksaaġmatun Christ pisigivlugu. Aasii isummatigiŋagaa nagliksaaġniq anniqsuutaułhaaqługu suġaliŋiñiñ Egypt, qanuq ilaa ukpipiaŋaruq God-mun akiḷ iġñiaġnivḷuni.
Ukpiġutiqaqłuni Moses qimaŋagaa Egypt, iqsigiŋaiqł̣ugu qin­nautaa umialgum qanuq sivunmuuŋaruq iñuktun tautuaġiruatun God-mik tautugnaitchuamik.
Moses ukpiġiŋagaa God uqallautimmani piraksriqł̣ugich iñuich imnaiyaam auŋanik qivsaliquvlugich upkuat avatiŋich, God-im isaġul­ganun tuqqutauruamun tuqutquŋił̣ł̣ugich aŋayukłich miqłiqtuŋich, miqłiqtuŋisun tuqutauruatun Egypt-miut.
Ukpiġutiqaqłutiŋ Israel-guruat ikaaŋagaat taġiuq atiqaqtuaq Red Sea-mik, pisuaqłutiŋ paliumaruakun nunakuaġmatun. Aglaalli Egypt-miut, tainnatun pisaġaluaqamiŋ ipigiññaŋarut.
Ukpiġutaatigun Israel-guruat katchiġruaŋi Jericho-m ulġupkaqtau­ŋarut kaivaluqqaaqługich tallimat malġugni uvluni.
Ukpiġutiqaqłuni, Rahab allatuqti tuqutauŋaitchuq iñuich piqatigilugich tuqummata iñuuruat Jericho-mi ukpiġiŋił̣ł̣ugu God, ilaan iḷam­miuġutikun paġlaŋavlugich nalunaqtuakun takuuqtit.
Uqautivsaaġumiñaġaluaġivsi iñuktigun ukpiġutiqaqtuatigun. Sivisuvaitchuq quliaqtuaġisaġupkich Gideon-lu Barak-lu Samson-lu Jephthah-lu David-lu Samuel-lu uqaqtiŋiḷu God-im.
Ukpiġutiqaqłutiŋ akimaŋarut umialgutiniñ, piŋarut nalaunŋaruanik pitqiksiġautairrunmiglu, akuqtuiŋarut God-im unniqsuqłiisiŋiñik, annaurrauŋarut lion-niñ,
ikiŋaitkai ikualaqpaktuam igniġum, allattauq annaŋarut savikpa­kun tuqutauniksramiñ, allattauq suaŋŋatinnaŋarut suaŋaiḷikamiŋ, iḷa­ŋitchauq sapiġñaqsiŋarut aŋuyakamiŋ, aasii pigruqtitchiŋarut allat nunat aŋuyaktiŋiññik.
Ukpiġutiqaqłutiŋ, aġnat aitchuusiaqaŋarut tuquriamiŋnik aŋip­kaqtauvlugich. Iñuich iḷaŋich anniġñapiaġataqtuakun nagliksaaqtitau­ŋarut, pisuŋiñŋagaat tigutaaqtauŋaiḷḷaŋniksraq, aŋisukłutiŋ nakuuł­haaqtuamun iñuggunmun.
Allattauq nagliksautigiŋagaat kipakkusiaq ipiġaqtuqsiġñiġlu, qiḷiq­sruivḷugiḷḷu tigutaaqtauvlutiglu.
Ukpiġutiqaqłutiŋ uyaġaŋnik miḷḷuuqtauŋarut, uluaqtuqtauŋarullu malġuułługich, uuktuqtauŋarut, tuqutauŋarut savikpaŋnik, kukiḷuŋa­rut annuġaaqaqłutiŋ niġrutit amiŋiññik piiḷḷiuqłutiŋ, iłuiḷḷiuqtitauvlu­tiŋ, anniaqtauvlutiglu.
Maliqataqsiŋarut nunagluktuakun iġġisigullu iriqtuqłutiŋ qaiġusu­ŋiñiḷu nunam. Iliŋich nunam iñuŋisa naligiŋitkaich.
Aasii taipkua iluqaġmiŋ ukpiqtuaguvlutiŋ, iviġaumanaġaluaqtuat God-mun aitchuusiaġiŋaitkaat God-im unniqsuqłiisaa,
qanuq God sivunniŋaruq nakuułhaaqtuamik uvaptiŋnun. Taipkua utaqqiruksrauŋarut uvaptiŋnik piqatigiyumiñaqsitchiaġiluta God-im unniqsuqłiisaanik.
God AapakputIluqaġmiŋ taipkua ukpiġutiqaqtuat qiñiqtuaqtuatun iñugiakłu­tiŋ ittut aqpaliurraqtuanik, uvagullu aqpaliurraqtuaguruatun. Tavraasii, asivaġlavut iluqaisa piñaiḷutapayaat nakuuŋitchuat, piḷuuti­payaallu ayuġnaitchuat qaniłłutiŋ, aasii tikitqaurraqta piyumalaaġluta God-im pitqutaagun uvaptiŋnun,
qiñiġlugu Jesus aullaqisaaguruaq naamasiriŋalu ukpiġutipta. Pisigivlugu quviasuun akiḷiusiaksrani, igḷutuŋagaa tuqqun aŋarraurami, sugi­ŋaiqł̣ugu kanŋusaaġun, aasii aquvititauŋaruq taliqpiata tuŋaanun God-im qiḷaŋmi.
Isumalaaġutigisiuŋ Jesus. Igḷutuiŋaruq qanutupayauraq piaqłuktau­tinik piḷuusiqiriniñ, tainnatulli ilivsi piyuaqsiġuvsi piḷaiŋitchumausi qapiŋasiŋiḷḷusiḷu.
Qanuq ilivsi aŋuyaŋaitchusi piḷuunmik maqitchisałhiñaaġuġlusi auv­siññik.
Piiguŋasugnaqtusi God-im uqaluanik tuqłuutiqaqtuamik ilivsiññun iġñinik,Uvaŋa iġñiiŋ, anniqsuutauŋiññasuginagu tatavsautaa Atanġum, naaggaunnii qapiŋasiñak ilaan tatavsaqpatin.
Qanuq Atanġum tatavsaġuugaa iñuk ilaan piviuttaġikkani, suli tatavsaqługu iñupayaaq ilaan iġñiḷiutikkani.”
Igḷutugaksraġigiksi Aapamiñ tatavsausiaġiruatun. God-im aŋalat­kaasi iġñiqtun iḷiuqłusi. Iġñipayaaq aapaŋan tatavsaġuugaa.
Iġñipayaat tatavsaqtaullapkaqługich, tatavsaqtaulaiñŋaniġuvsi, ilivsi aapaiḷḷiaguniqsusi miqłiqtut.
Taamnatualuuŋiñmiuq, nunami aapaqaqtugut tatavsaqtiksraptiŋnik aasii kamagisuugivut. Kamakkutiqałhaaqtuksraurugut Aapaŋannun ilitqutchivsa iñuggutiqaġumaugut.
Qanuq nunami aapapta tatavsaġuugaatigut sivikisuurami nalaunŋa­nasugikamirruŋ, aglaalli God-im tatavsaġuugaatigut anniqsuqsaqłuta, piqatigillasisaiññaquvluni uvaptiŋnun piḷuutairrunmiñi.
Iluqani tatavsaun anniġñaqtuq quvianaitchuġlu sivikisuurami aglaan aquvatigun piḷḷuataqtitchisuuruq tamatkunuŋa ayuġaksausiaqaqtua­nun tatavsausianik.
Iḷisaurrutit KiliktuutilluTaamna pisigilugu, qapiŋaimmaġiksaaġitchi ukpiqsimaaġlusiḷu tatavsaqtaukavsi.
Iñupayaanun aŋuyautairrutiqaġitchi, ilaaguaqtaulusiḷu God-mun. Taapkuak piiḷḷugik, kialiqaa tautukkumiñaitkaa Ataniq.
Qaunagisitchi iluqasi iñuusuglusi God-im ikayuutaagun. Iluqasi killuqsrautaittitchi, qanuq salapqiġman killuqsraun isumaalluksautau­suuruq, aasii iñugiaktuat piḷuksipkaqługich.
Kiñaliqaa allatuqtauŋiḷḷi naagga qaunakłaanġiġḷuni piññani God-mik Esau-tun, tunisiŋaruatun kiŋuvaannaktaaksrautikkaluamiñik atautchimi niġiñiġmun.
Qanuq iḷisimarusi aquvatigun, ilaa kipiġniutchakkaluaqami piññak­taaġisukługu kiŋuvaannaktaaksrautikkaluani, ilaa itigaurraŋaruq. Tasuqsaagaluaqamiuŋ qulvivḷuni, kiŋuġautchiŋaruq isumalitqigñiksra­mun.
Ilivsi qaiŋaitchusi iġġimun Moses aitchuusiaqaġvianun pitquranik, igniġmun ikualaruamun, taaqtuamullu, qaummaavyuktuamullu, anuġiqpaktuamullu,
nipauqłuktautivlu nipaanun nipimullu uqaluqaqtuamun. Iñuich tusaaruat iqsitchakpaił̣ł̣utiŋ qiññuaqtuŋarut uqautiŋaiquvlutiŋ.
Qanuq iliŋisa iqsitchautigiŋagaat piraksriun aitchuutauruaq inmiŋnun inna, “Iñuich-unnii niġrutimunniiḷu aksiukpagu iġġiq, uyaġaŋnik miḷḷuuqtauniaqtuq.”
Qanutun tatamaanaqtigiŋaruq tautukkaŋat Moses uqallallasimman, “Iqsitchakłuŋa uuliksiŋaruŋa.”
Aglaan qaiŋarusi Iġġianun Zion iniqpaŋanun iñuuruam God-im, Jerusalem-mun qiḷaŋmiittuamun, isaġuliŋnullu kisiññaġumiñait­chuanun quviasukłutiŋ kasimaruat,
kasimaniŋannullu kamanaqtuat atiŋich aglausimaruat qiḷaŋmi, God-mullu isivġiqsauruamun iluqaiññun, ilitqusiŋiññullu nalaunŋaruat iñuich naamasipkaqtauŋarut.
Qaiŋammiusi Jesus-mun, atisipkaiñiaqtauruamun, aitchuqłuta God-im nutauruamik sivunniuġutaanik. Nalupqinaiŋagaa God-im sivunniuġutaa maqipkaqługu auni, iḷisaurriruaq iłuałhaaqtuanik uvaptiŋnun Abel auŋaniñ.
Qaunagisitchi kamagisuglugu God uqaqtuaq. Qanuq taipkua kamaksriŋitchuat Moses-mik tatavsaqtauŋarut, uvagut tatavsaqtauł­haaġniaqtugut kamagisuŋitkuptigu God.
Ilaan nipiłhiñaŋata taimani aulayyaŋagaa nuna, paŋmapak-aasii ilaa unniqsuqłiiŋaruq, “Atausivsaami aulayyaksiññaġniaŋitkiga nuna aglaan qiḷaglu.”
Taamna uqallaun, “Atausivsaamiiġun,” sivuniqaqtuq sut aŋalay­yaktauyumiñaqtuat piiqsauniaqtut, qanuq savaaguŋarut. Sut aulayyak­tauyumiñaitchuat itchumaaqtut isuitchuamun.
Aitchuusiaqaqapta umialgunmik aulayyaktauyumiñaitchuamik, quyyatiqaqta suli savautilluataġlakput God qiksigipiaġataġlugu,
qanuq God-ikput ikinnillaruatun igniqtun ittuq.
Qanuq Iviġagnaġumiñaqtilaaŋa God-imAniqatigiiksusi piviuttaqqutisitchi ataramik.
Tukkuliisitchi iglaaguruanik, qanuq iñuich iḷaŋich tuyuġmia­qaŋarut isaġuliŋnik, nalullaisa isaġulgutilaaŋat.
Itqaumasigik tamatkua tigutaaqtauruat, tigutaaġviŋmiitqatigimma­tun illugich, tamatkualu pimaqłuktaqtauruat, pimaqłuktaqsiqatigimmatun illugich.
Katitirrun isummatigipkaġluataqsiuŋ akunġanni iñupayaat, suli kati­tirrutim unniqsuqłiisiŋi sumik-unnii navignasigik, qanuq God-im isiv­ġiġñiaġai allatuqtit tuvaaqataitchuallu tuvaaqatiqaqtuallu atunim.
Qaunakkusiuŋ iñuuniaġniqsi iñuusuŋiḷḷusi manik kisian pisigilugu, suli apaigilugu pigikkaqsi, qanuq God uqallaŋaruq, “Uvaŋa sumikunnii qimaŋniaŋitkivsi naaggaunnii suksraaġlusi.”
Taamna pisigilugu nalupqisuŋiḷḷuta uqallakkumiñaqtugut,“Ataniq ikayuqtigigiga, iqsiñiaŋitchuŋa qanuqsaagaluaqpaŋa iñuum.”
Piiguġnagich aullarrisi, uqaurriŋaruat ilivsiññun uqaluanik God-im, isumalaaġutigilugu nalaunŋaruaq iñuggutaat, suli ukpiġutiqaġlusi iliŋisitun.
Jesus Christ qanuqiḷiḷaitchuq ikpaksraġlu uvlupaglu taimuŋalu.
Tavraasii asiñuutipkaġnasi iñuŋnun iñugiaktuatigun allanaqtuatigun iḷisaurriruanun. Ukpiġutivsiññi suaŋasiḷaaqtausitchi nagliktuutiqpaŋa­gun God-im, pitquranik niqitigun kamaksriñiŋiḷaakun aŋaayyuliqi­niġmi pitquratigun anniqsuiḷaitchuatigun tamatkuniŋa piqutiqaqtua­nik.
Uvagut aitchuutinun ikipkaiviqaqtugut tamatkua savaurriruat tupiġmik niqiksraġvigiyumiñaisaŋannik.
Qanuq qatigaŋich tamatkua niġrutit ikipkaġayukkaich siḷataani iniqpaum, auŋich aŋaayyuliqsiqpaum qaġġisikkaŋisa salumaruamun inimun ikipkautausaqługich piḷuutaiġutautquvlugich.
Tainnatun Jesus-tauq nagliksaaŋammiuq siḷataani paaqpaum ilaa­guaġukługich God-mun iñuich ilaan auŋmigun.
Taamna pisigilugu aullaqta ilaanun siḷataannun inauruat, igḷutua­qaġluta piaqłuktausiamik ilaa pisigilugu.
Taamna tainnainman, Jesus ikayuqtigilugu, nanġaqsimaaġlakput God, taamna nanġaiñiqput aitchuiñġummatun ittuq ilaanun, quliaq­tuaġutilugich allat iñuich kamanautaanik.
Nakuurualiqiugaġitchi suli saqqiqinnillaalusi pigikkavsiññiñ, qanuq God-im tainnatchich aitchuutit iviġaumagigai.
Kamagisigik aullarrisi aŋalatillusiḷu iliŋiñun, qanuq ikayuġaasi asivaquŋił̣ł̣usi Ataniġmiñ, iñuktitun quliaqtuaqtuksrauruatitun God-mun qanuq qaunaksrisilaamiŋnik ilivsiññik. Tainna piguvsi aullarrisi quviasugniaqtut ipiqtusuŋiḷḷutiŋ, aasiivsauq ilivsi anniqsuusiaqaġniaġ­miusi.
Aŋaayyutisiŋa, qanuq nalupqisuŋitchuŋa iñuulluataqtilaamnik aasii kipiġniuqtuŋa-suli iñuulluataġukłuŋa.
Pitquyummiiġivsi aŋaayyutquvlusi kipiġniupiaġataġlusi uvaŋa utiq­titautquluŋa ilivsiññun qilamipayaaq.
AŋaayyunGod, aitchuiruaq tutqiunmik, aŋipkaiŋaruq Ataniptiŋnik Jesus-mik tuqqunmiñ, qaunaksriruamik uvaptiŋnik imnaiḷiqirigiksuaq qaunaksrimmatun imnaimiñik, qanuq ilaa tuquŋaruq annautisukłuta isuitchuamun kamagivlugu God-im sivunniuġutaa.
Aasii paŋmapak God-im suaŋŋasiġḷisisuq naamaruamik, kamaksri­yumiñaqsiḷusi pisuunmiñik, iñuupkallasiḷusi iviġaumanaqtuakun inmiñun Jesus Christ-kun nanġakkaptigun isuitchuamun. Amen.
UqaluguiqsaaġutitApiġipiaġivsi aniqatiit, piavsautiginagich uqalutka siḷġiqsuiñi­kun tuyuutigikkatka ukunani naitchuani tuyuutini.
Quyaniaqtusi tusaaguvsi aniqatikput Timothy, tigutaaqtauŋaiqsi­tauruq, qaiñasuaqpan piqatigilugu tautugniaġivsi.
Paġlasigik iluqaisa aullarrisi iluqaisalu ilaaguaqtauruat God-mun. Taapkua iñuuruat Italy-mi tuyuġaasi piviuttaqqunmiŋnik.
God nagliktuutiqpaqaġli iluqavsiññun. Amen.
JAMES TUYUUTIŊICHJames, kivgaŋa God-im Atanġuvlu Jesus Christ, tuyuqtuq paġlati­nik iluqaiññun God-im iñuŋiñun siaminŋaruanun iluqaani nunami.
Ukpiġun IsumattulluAniqatiimaaŋ, quviasupiaġitchi uuktuaqtaukavsi allakaaġiiñik uuktuaġutinik,
qanuq iḷisimarusi uuktuaġusiaŋa ukpiġutivsi tuniqsiḷiġutigigiksi.
Aasii tuniqsimatuiññaġitchi supayaami, ataramik piḷusi God-im piḷ­ġusiġitqukkaŋiñik iluqaiññik, ataramik iñuusiqaġumausi iviġaumasuglugu God, sunik piŋaiġḷusi iviġaumanaitchuanik ilaanun.
Kiñapayaaq isumattutaiḷḷiuġumi, qiññuaġli God-miñ aasii isumattu­tiksriññiaġaa. Qanuq God aitchuiḷḷaruq iñupayaanun nauttaasuŋaġ­nani, qiññuaġniġaqłilaitchuġlu.
Aglaan apiqsriḷi ukpiġutiqaġluni, nalupqisuutaiḷḷuni suuramikunnii, qanuq iñuk nalupqisuktuaq ittuq qaiḷḷiŋatun taġium uŋugrugikkaŋa­tun nalluakkaŋatullu anuġim.
Iñuk tainnaittuaq isumanani aitchuusiaqaġniaġasugaluni supayaamik Ataniġmiñ.
Qanuq malġuutchiŋaruamik isumalik tuniqsimaruaguŋitchuq sura­ġaġnipayaamiñi.
Iḷiappauruallu SuġallirualluAniqan iḷiappauruaq mattumani nunami quviasuktuksrauruq God-im kamanaqsipkaġmani,
tainnatun suli suġalliruaq aniqan God-im kamanaiqsinmani, qanuq ukpiqtuat atirut God-mun. Suġalliruaq nautchiatun tuquliruatun piñiaqtuq.
Qanuq siqiñiq nuimman pasiŋñaqtuam uunnaŋata panaqłukkai ivgich nautchiallu, aasii nautchiat katakłutiŋ, qiñiyunaiqł̣utiglu, tainnatun suġalliruaq tuquliñiaqtuq piḷġutchimiñi.
Ikł̣igutchaktinniaqtauniqQuviasugli iñuk igḷutuiruaq uuktuaġusiamik, qanuq igḷutuanik­kumiuŋ uuktuaġusiaq, aitchuusiaqaġniaqtuq isuitchuamik iñuggunmik, God-im unniqsuqłiisaanik akiḷiutiginiaġnivḷugu tamatkunuŋa piviuttaġirimiñun.
Kiñapayaaq ikł̣igutchaktinniaqtaukami uqallaŋnani, Ikł̣igutchaktin­niaġaaŋa God-im. Qanuq God ikł̣igutchaktitauyumiñaitchuq piḷuktua­mun, suli ikł̣igutchaktitchiñialaitchuq kimigliqaa iñuŋmik.
Aglaanuvva iñullaa ikł̣igutchaktinniaqtauraqtuq kaviuġuksaaqtau­kami, inataukamiḷu kipiġniuġunmiñun.
Aasii ilaan kipiġniuġunmi pigiitchuat payarimmanni piḷuusiqisuuruq, aasii iñuk piḷuutiŋisa suksraunġiqsaupkalġiñaġniaġaat.
Piviuttaġikkavsi aniqatiit, sagluqipkaġnasi.
Iluqaġmiŋ aitchuutigiksuat inuaŋaitchuallu aitchuutit paŋmaŋŋaq­taurut, qaisaŋi God-im savaŋaruam qaummatipayauranik. Ilaa allaŋ­ŋulaitchuq inŋitchuġlu taġġaqtun allaŋŋuqtaqtuatun.
God-im pisuunmigun anitqiksinŋagaatigut uqaluagun iḷumun ittuam, uvagut iniqaqqaaquvluta savaapayauramiñiñ.
qanuq iñuk qinnakami taŋŋiiḷaitchuq God-im nalaunŋatqutaanik.
Taamna pisigilugu iñuusiqaŋaiġitchi pigiitchuamik, piugaŋaiġḷugich God-im pigiiññiraŋi. Aglaan kamasaaŋaiġḷusi kamagisigik God-im uqaluŋi, ilaan iḷitchuġipkaŋakkaŋi ilivsiññun annaurrautquvlusi.
Uqalua God-im kamagisiuŋ. Naalaġnigiññaġuvsiuŋ uqaluk, sag­luqirusi ilivsiññik.
Qanuq kiñapayaaq naalaġniraugiññaqtuaq uqaluŋmun kamagiga­luaġnagu, iñuktun ittuq taġġaqtuqtuatun kiiññamiñik.
Qanuq tautuktuq inmiñik aasii aullaqami piiguaniktiġaa qanuq qiñ­ñaqaqtilaani.
Aglaan iñuk tainnainŋitchuq qiñiqtuiññaqtuaq God-im pitquraŋi­ñun nalaunŋaruanun atanġiqsitchiḷḷaruanun iñuŋnik. Naalaġnisuŋaiñ­ñaqamigich God-im uqaluŋi kamagituiññaqługiḷḷu piiguqtilaitkai tavrauvvaa, aasii quviasuusiaqaqtitauvluni pisigivlugu taŋŋiiñini uqaluŋmik.
Kiñaliqaa isummatigigumi iḷumun ukpiqtuaguniḷuni aŋalatchuiḷ­ḷaan uqaluni, sagluqiruq inmiñik. Taavruma iñuum ukpiqtuaguniŋa taŋiġitchuq.
Uvva innaittuq God-im nalaunŋarualikkaŋa iḷumutullu ittualivḷugu ukpiqtuaguniq, takulugich aŋayuqaagiŋaruat, uiḷgaŋaruallu piiḷḷiuq­pata, suli qaunagiluni inmiñik piḷuksisuŋiḷḷuni nunam iñuŋisun.
Allakaaġiigñasi IñuŋnunAniqatiimaaŋ, ukpiqtuagukavsi Ataniptiŋnun Jesus Christ-mun kamanaqtuaguruamun, suuramikunnii aŋalannagich iñuich alla­giiksitaġlugich.
Qanuq suġalliruaq iñuk kaviqsuamik qitiqłiaġutilik annuġaaġipiaġa­taġmiḷuni isiqpan aŋaayyuvivsiññun, suli iḷiappauruaq isiġmiḷuni annu­ġaaluktuġluni,
aasii ilivsi qaunagiłhaagaqsiguvsiuŋ annuġaaġipiaġataqtuaq aasii uqallautilugu, Aquvittin uvuŋa inilluatamun, aasiiḷi uqallautilugu iḷiappauruaq, Makitaiñ takanani, naagga, Aquvittin natiġmun sani­ġaannun aquppiutama,
allakaaġiiksitaġisi iñuich akunnavsiññi, isivġiqł̣ugich pigiitchuanik isumaqaqłusi.
Piviuttaġikkavsii aniqatiit, naalaġnisitchi, God-im piksraqtaaġiŋagai piiḷḷiuqtuat mattumani nunami piiḷḷiuquŋił̣ł̣ugich ukpiġunmi, kiŋu­vaannaquvlugiḷḷu atanniqsimaviŋmiñi unniqsuqłiisauŋaruamik ilaan piviuttaġirimiñun.
Tavra suksraġiŋiñŋagiksi iḷiappauruaq. Nalliŋisa nagriaġisuuvasi isiv­ġiqsiñuutivlusiḷu? Suġalliruat.
Iliŋisa uqamaqłuutigisuugaat taamna atilluataq God-im aitchuutaa ilivsiññun.
Nalaunŋarualiqiniaqtusi kamagiguvsiuŋ God-im pitquraŋa, Bible uqalugikkaŋat inna, “Piviuttaġisaġiñ siḷalliñ iliktun iḷiḷugu.”
Aglaan allakaaġiiksitaġuvsigik iñuich qiññaŋatigun, piḷuusiqirusi. Aasii pitqurat pasiñiaġaasi kipuqłaiñiḷusi.
Qanuq kiñapayaaq kamaksriŋitchuaq iḷaŋannik pitqurat pasirauruq kamaksriŋitchualivḷugu iluqaiññik pitquranik.
Qanuq God uqaqtuq, Allatuġnak, aasiisuli uqallakłuni, Iñuaġnak. Tavra allatuŋitkaluaġuvich aglaan iñuaġlutin, kamaksriŋitchutin pitquranik.
Tavra uqaġitchi iñuulusiḷu tamatkunatun iñuktun isivġiqsauyu­maaqtuatun pitquratigun atanġiqsitchiḷḷaruatigun iñuŋnik.
Qanuq iñuk nagliksralaitchuaq God-im nagliginiaŋiñmigaa isivġiġu­miuŋ, aglaan nagliktuun akimaniaqtuq nagliktauruaq isivġiqsaukpan.
Ukpiġullu SavaalluAniqatiimaaŋ, iñuk uqaqtuaq ukpiġutiqaġnivḷuni aasii anniqsui­ñiaŋiḷḷuni allanik, ukpiġutaata anniqsuġumiñaqpauŋ? Ukpiġutaan tainnaittuam annautiyumiñaitkaa.
Aniqan annuġaagiḷḷiuqpan niqiksraiḷḷiuġluniḷu,
qanuġlugu anniqsuġumiñaitkaa uqallautigiññaġlugu inna, God-im quviasuusiġḷisin, uunnaagiñ niġiḷḷuataġlutillu, aitchuġaluaġnagu pigi­raksraġiraŋiñik iñuuniaġniġmi. Tainnasiq ukpiġutaupiaqpa?
Ukpiġutiqaġniq ikayuġniasuŋaġnagich allat iñuich iḷumutun ukpi­ġutauŋitchuq, tuquŋaruatun ittuq.
Aglaan iñuk iḷaanni uqallagniaġmiuq iñuŋmun, Ukpiġutiqaqsiñ­ñaqtutin aasiiḷi uvaŋa ukpiġutiqaqtuŋa anniqsuiñiaqłuŋa allanik. Tautuktinŋa ukpiġutiŋnik anniqsuiñiaġaluaġnak, uvaŋali anniqsuiñiaġnip­kuŋ tautuktinniaġikpiñ ukpiġutimnik.
Tavra uqaqtutin ukpiġnivḷutin atausiunivḷugu God, taamna nakuuruq. Ilitqusiqł̣uitchauq ukpiġigaat taamna, aasii iliŋich uuliksisuurut sivuuġavlutiŋ.
Isumalaaŋitchuatiin iñuuk, iḷisautitquyumavich ukpiġun anniqsui­ñialaitchuaq suuŋisilaaŋanik?
Isumalaaġutigisiuŋ maŋŋuqput Abraham. Qanuqłuni nalaunŋasi­rauŋava God-im sivuġaani? God-im iḷisimaŋagaa nalaunŋaruagutilaa­ŋanik ukpiġunmiñi pisigivlugu aitchuutigiyumiñaġmagu iġñini Isaac niġrutitun iḷivḷugu ikipkaiviŋmun.
aasii Bible uqaluŋich taŋŋiqsauŋarut uqaluqaqtuat inna, “Abraham ukpiġiŋagaa God, aasii taavruma nalaunŋasiŋagaa sivuġaani God-im.” Aasii ilaa tairauŋaruq avilaitqataanik God-im.
Iḷitchuġirusi tasamma iñuum nalaunŋasipkaqtautilaaŋanik savaal­luatatigun ukpiġutiłhiñaŋiḷaakun.
Aasiivsauq Rahab, sivuani allatuqtauŋagaluaqtuaq, uuktuutau­yumiñaġmiuq ukpiġutim anniqsuiḷḷatilaaŋanik. Ilaa nalaunŋarualirau­ŋaruq anniqsuiñiġmigun tukkuliikami kivgauruanik suli aullaqtiłługich allakun apqutikun.
Tavra timitun tuquŋaruatun ilitqusiq piiġman timimiñ, tainnatun ukpiġun tuquŋammiuq anniqsuiñiaŋiññami.
Uqqam IrrusiaAniqatiimaaŋ, iñugiaktuasii iḷisaurriġuġnasi, qanuq iḷisimarusi uvagut iḷisaurriruaguut isivġiusiaqaġniaqtugut tuniqtulluktuamik allaniñ.
Qanuq iluqata killukuaġuurugut iñugiaktuatigun, aasii kiñaliqaa kil­lukuaḷaitchuaq uqaluŋmigun, ilaa iñulluatapiaguruq, aŋalataġillasi­ŋavlugu iluqaan timi.
Kiŋmiġusiġuugivut tuttuqpaich qaniŋisigun kamagitquvluta, aulata­ġillagivut sumun aullaġukapta.
Isummatigisigik umiaqpaich. Qanutun kamanaqtigigaluaqtut anu­ġiqpaum tiŋillavlugich, aulatiqaqtut aquutikułłuuramik sumupayaaq aqutim pisuutaa sivunniġman.
Tainnatuttauq uqaq mikigaluaqtuq iḷagikkaŋa timim, qanutun uqavigaaġuutigiruq sunik kamanaqtuanik. Ignikułłuuram ikuallaktillagai napaaqtusalaich.
Tainnatuttauq uqaq igniqtun inmiuq, Uqqam salapqiġuugai iñuum isumagiirrutiŋi salapqiqł̣ugu iluqaan pigiitchuapayaaq iḷisimakkaŋat iñupayaurat. Uqqam salapqiġuugaa iñuum siḷivinŋatilaaŋa piḷuunmik suraġaġnipayaakun. Tavraasii uqaq igniqtun iłłuni ikuallaktitaŋatun nagliksaaġvium, iłuiḷḷiuġutiqaqtitkaa iñuuniqput iluqaan sivisutilaaŋa­tun.
Qanusipayaat niġrutit, tiŋmiallu, paamġuqtuallu, taġiuvlu niġrutiŋi, iñuum pamiqsaaġillagai.
Aglaan kialiqaa iñugruiññaum aŋalallasiyumiñaitkaa pamiqsaatun uqaq pigiitchuaq, siḷivinŋaruaq tuqunamik.
Uqqaptiŋnik nanġaġuugikput Ataniq, Aapalu, suli uqqaptiŋnik uqamaqłuutivlugich iñuich savaaguruat arriŋatun God-im.
Qanuq atautchimiñ qaniġmiñ qairuk quviasaaġullu uqamaqłuullu. Aniqatiimaaŋ, taamna tainnaittuksrauŋitkaluaqtuq.
Imiġiksuaġlu taġiuġnitchuaġlu maqiyumiñaitchuk atautchimiñ maq­sraluktuamiñ imiġmiñ.
Aniqatiimaaŋ, fig napaaqtua nauriyumiñaitchuq olive-nik, naaggaunnii grape napaaqtuayaaŋa fig-nik. Tainnaptauq taġiuġnitchuaq imiq maqiyumiñaitchuq taġiuġniitchuamik.
Isumattun PaŋmaŋŋaqtauruaqKiña akunnavsiññi isumaturuaguva kaŋiqsisiqaqpalu? Isumattu­tiqaqtilaani kaŋiqsisiqaqtilaaniḷu iḷisimanaqtilliuŋ iñuulluataunmigun savaalluatamigullu kamasaaŋaiġḷuni isumattutiqaġluniḷu.
Aglaan uumisuutiqaqtuiññaġuvsi killuqsraunmiglu siŋñanmiglu isumatuniḷusi kamasaaġnasi, saglutigilugu God-im iḷumun ittuaŋa.
Qanuq tainnasiq isumattun qairuaguŋitchuq God-miñ, aglaan iñug­ruiññaġniñ, piḷuksisuguuruaniñ iñuutchivsiññiñ Tuunġaġmiḷḷu.
Qanuq iñuich killuqqutimmata siŋñarrautimmatalu atiŋirrutinikka­yuktut, qanusipayaaġlu pigiitchualiqiniq iḷivḷuni.
Aglaan isumattutim paŋmaŋŋaqtauruam iñuk piḷuutaisitkaa aŋu­yautairrutiqaqtitkaalu pikałaktautairrutiqaqtitkaalu uqayunaqtit­kaalu, suli nagliktuiḷḷatuqpaktuq anniqsuiḷḷaturuġlu, atunim aŋalatkai iñuich, naagga piŋŋuaġutaitchuq.
Aasii iñuich atisipkaiñiaqtuaguruat nalaunŋaruakun iñuich iñuunia­qatigiiksillagaich piisinniaqługu atiŋirrun.
Avilaitqatiqaġniq Nunam IñuŋiñikSum aullaqisaaġuuvagich aŋuyautit qanaaġutillu akunnavsiññi? Iñukpalliġuurut pigiitchuaniñ pisuutivsiññiñ iñiqługu qalanmatun ittuamiñ iḷuvsiññiñ.
Kipiġniuġaluaġaqtusi piqaġukłusi pigiliutillammiñaġiḷḷu, taimmaasii iñuaqsałhiñaaġuqłusi. Suli kaviuqłusi piññaktaaġillammiñagiḷḷu, aasii taimma qanaaġutiaqsivḷusi aŋuyautivlusiḷu. Piññaktaaġilaitkisi pigisukkasi, qanuq apiqsriaġilaitkisi God-mun.
Apiqsrigaluaġmiraqtusi aitchuusiaqalaitchusi, qanuq apiqsrisuuvlusi killukuaŋaruakun, atuġuqługich ilivsi aliasuŋisaaġutivsiññun.
Ukpiġnaitchuasii iñuich, naluvisiuŋ avilaitqatauniq nunam iñuŋinun piḷuusiqisuuruanun akiḷḷiḷiqsuutautilaaŋanik God-mun? Tavraasii kiñapayaaq avilaitqatauruaq nunam iñuŋiñun, aŋuyyiruq inmiñik God-mun.
Isumavisi taŋiġiḷamik Bible uqaġasugalugich uqallakamiŋ inna, Ilitqusiq God-im iḷiraŋa iñuŋmun mumiŋaruq tutchutikun kipiġniuġuti­nun.
Aglaan taavrumaŋŋa kipiġniuġunmiñ suaŋałhaaqtuq God-im naglik­tuutiqpakun ikayuun aitchuutaa. Taamna pisigivlugu Bible uqaluŋich uqaqtut inna, “God-im akiḷḷiḷiqsuġai kamasaaqtuat, aglaan aitchuiruq nagliktuutiqpaŋmik kamasaaŋitchuanun.”
Aŋalallisi God-im. Akiḷḷiḷiqsuqsiuŋ Tuunġaq aasii pigruġniaqtuq ilivsiññiñ.
Nunuuraliġitchi isumaaġlusiḷu qialusiḷu piḷuutisi pisigilugich. Igla­qhaaqtaġniqsi mumigḷi qirratiġuġluni, suli quviasuutiksi ipiqtusuuti­ġuġluni.
Kamanaiġitchi ilivsiññik sivuġaani God-im, aasiiḷi ilaan kamanaq­sipkaġniaġaasi.
Kiliktuun Qanuqinniġaqłiutikun AniqanmikAniqatiimaaŋ, uqautikkutinasi pigiitchuamik avanmun. Qanuq iñuk uqautiqaqtuaq pigiitchuamik aniqanmun naagga qanuqinniġai­ruaq aniqanmiñik uqautigigai pigiitchualivḷugich pisaaŋavlugiḷḷu God-im pitquraŋi piviuttaqqutinikun avanmun. Tainna iḷiuġuvsigik God-im pitquraŋi kamaksriñiaqtuaguŋaiqsusi pitquranik, aglaan isivġiqsiġuq­tusi pitquranik.
God kisimi pitquralirauruq isivġiqsauvluniḷu. Ilaa kisimi annaurriḷ­ḷaruq suksraunġiiḷḷavluniḷu. Aglaalli kiunasugivich isivġiqsuatiin siḷal­liġñik?
Kiliktuun UqavigaaġnikunNaalaġnisiŋa, ilivsi uqaqtuasii inna, Uvlupak naagga uvlaakun aullaġniaqtugut nunaaqqimun aasii ukiiḷuta taamani tauqsiqsuġluta maniññaksaġluta.
Tainna uqaqtutin nalullaqpich uvlaakuksramik. Suuva iñuutchiñ? Taktugayaatun ittuq sivikitchuami illaktuatun, aasii taktuiqł̣uni.
Innaaglaan uvva uqaġumiñaġaluaqtutin, Atanġum pisuutigikpagu, iñuuniaqtugut aasii piḷugu una naagga taiŋña.
Tainna uqallaŋisuaġuvsi, uqavigaaqtusi arguaŋŋativsiññi. Aasii iluqaġmi tainnasiq uqavigaaġun pigiitchuq.
Kiñaliqaa iḷisimagaluaqłuni nalaunŋaruamik piraksramik piŋiñña­miuŋ, ilaa piḷuksiruq.
Kiliktuun SuġalliruanunNaalaġnisiŋa, ilivsi suġalliruasii, qiasitchi siaqqaulasitchiḷu pisigilugu iłuiḷḷiuqpakkumaaġniqsi.
Suġalisi siŋñagivlugich tutquqtaġikkasi maquŋarut, annuġaasiḷu qupilġut niġigaich.
Maniutisi kaviqsuat qatiqtuallu qaliŋagai, aasii qaliqtauniŋich nalup­qinaiġutauniaqtut ilivsi siŋñatutilaavsiññun aasii nunuuraliqsiqpaglusi timiriunnii igniġum ikiraŋatun piḷusi, qanuq ilivsi tutquqtaġiŋagisi suġalliasi kisivsiññun makkunani aqulliġñi uvluni.
Akiḷiḷaitkisi iñuich savaktuat nautchiaqaġvivsiññi. Tusaasigik uqaav­sisiŋich. Suli nipauġutiŋich katitchiruat palauvaksranik God-im tusaq­sraġigai, Atanġum sapiġñaqtuam.
Iñuuŋarusi nunami susuŋisaaġutipiaġatakun aliasuŋisaaġunmiḷu, quiññaksaŋarusi niġrutitun uvluanun tuqutchivium.
Suksraunġiiŋarusi iñuaŋarusiḷu nalaunŋaruamik iñuŋmik, akiḷḷiḷiqsu­ŋaiñmigaasi.
Qiñuirrun AŋaayyulluTavraasii aniqatiimaaŋ, qiñuitchitchi qaiñiŋanunaglaan Atanġum. Iḷisimasiuŋ una, nautchialiqiri utaqqiuġuuruq qiñuiqł̣uni piqpag­naqtuanun nauruksranun nunamiñi, qiñuiqł̣uni utaqqiraqtuq sialuŋna­ġiaqtuksramik, aquvatigullu sialuŋniksramik.
Ilivsivsauq qiñuitchitchi qapiŋairrutiqaġlusi, qanuq qaiñiksraŋa Atanġum qalliruq.
Aniqatiimaaŋ, uqamayuutiqaġnasi avanmun, God-im isivġiŋitchu­magaasi. Iḷisimasitchi, Isivġiqsi tikiyasiuraqtuq.
Aniqatiimaaŋ, tuvraaksraurut nagliksaaġniġmullu qiñuirrunmullu uqaqtiŋi God-im uqaŋaruat pisivlugu Ataniq.
Iḷisimasiuŋ una, quviasuŋnisuugivut qiñuitchuat. Tusaaŋagiksi Job qiñuitchuaq, suli iḷitchuġiŋagiksi Atanġum piŋaraŋa ilaanun. Aasii paŋmapak iḷitchuġirusi Ataniq iḷunŋusuutiqpaqaqtuq naglikkutiqpa­qaqłuniḷu.
Aniqatiimaaŋ, naumaruaq tamatkunaŋŋa, unniqsuqłiikavsi sua­ŋasiḷiqsaanagich unniqsuqłiisisi atuġlugu qiḷak naagga nuna naagga qanusipayaaq uqaluk. Aglaan unniqsuqłiikavsi aŋiqsiññaġitchi suli naaggaaqsiññaġitchi, God-im isivġiŋitchumagaasi.
Kiñaliqaa iḷari nagliksaaqpa? Aŋaayyuli. Quviasukpa? Atuġli nanġautinik.
Iñuk iḷari naŋitpa? Qaitquligich aŋaayyuliqiruat umialiŋnaŋich, iliŋisa aŋaayyutilirruŋ uqsruqtiġlugu olive uqsruanik pisilugu Ataniq.
Aasii ukpiġutiqaqłutiŋ aŋaayyutaata iłuaqsipkaġniaġaa naŋittuaq, aasii Atanġum naŋinŋaiqsinniaġaa, aasii piḷuusiqiŋaniqpan suliqutigi­ŋaiqsauniaqtut itqaumayumiñaiġḷugich.
Tavraasii quliaqsigik piḷuutisi pirasi allamun iñuŋmun ilaanun, aŋaayyutilusiḷu avanmun, iłuaqsirauyumausi. Aŋaayyutaa nalaunŋaruam iñuum suaŋŋatiqpaqaqtuq taŋŋiqsuiḷḷaruġlu.
Elijah iñuktauq uvaptiktun irrusiḷik aasii aŋaayyuŋaruq kipiġniuq­łuni sialuquŋił̣ł̣ugu, aasii ukiuni piŋasuni itchaksraniḷu tatqiñi sialu­ŋaitchuq nunamun.
Aasii aŋaayyutqiŋammiuq tavraasii sialuguŋaruq, aasii nuna naurivḷuni.
Aniqatiimaaŋ, kiñaliqaa asivaqpan iḷumun ittuamiñ aasii iñuum isumalitqiksitpagu,
iḷisimali kialiqaa piḷuusiqiri isumalitqiksitpagu killuliqutaaniñ annaurraupkaġniaġaa ilitqusia tuqqunmiñ, suli iñugiapiaġataqtuat piḷuutit suliqutigiŋaiqsaupkaġlugich.
God-im Aapauruam piksraqtaaġiŋagaasi taimani miqłiqtuġisukłusi, sivunniŋavluni ilaaguaqtitquvlusi inmiñun Ilitqusiġiksuamun, sivunni­ŋavluniḷu iñuutquvlusi kamagiugaġlugu Jesus Christ, piḷuutaiŋammasi tuqukami maqipkaqługu auni. Nagliktuusiaqpaqaġitchi tutqiunmiglu.
Niġiugniq Taimuŋa IñuuyumaaġniġmunNanġaqtauli God Aapaŋa Atanipta Jesus Christ. Qanuq ilaa nag­likkutiqpaqaqłuni uvaptiŋnun iñuutchiŋagaatigut nutauruamik aŋip­kaqługu Jesus Christ tuqqunmiñ. Taavruma niġiukkiġaatigut iñuunik­sramik isuitchuamun,
suli niġiuktugut kiŋuvaannagniaqtilaaptiŋnik quviasuusiaqpaŋnik God tutquqsimakkaŋiñik pigitquvlugich iñuŋmiñun. Ilaan tutquqsima­gai kiŋuvaannaktaaksrautit qiḷaŋmi iñuqaqługich ilivsiññun, aunait­chuami maquliñaitchuami qiññaġiiḷiñaitchuamiḷu.
Tamatkua annaurrauniġmi quviasuusiaksrautit kiŋuvaannaktaagu­yumaaqtuat God-im itqanaiyaŋarani qaiññiaġai piviksraq isukłitpan. Aasii God-im sapiġñaqtuakun suaŋŋanmigun qaunaginiaġaasi aitchuu­siaġiyumiñaqsiḷugich pisigilugu ukpiġutiqaġniqsi.
Taamna pisigilugu quviasugitchi, paŋmapak-unnii sivikitchuami nagliksaaġutiqallakkaluaġuvsi allakaaġiiñik uuktuaġusianik.
Uuktuaġusiavsi sivuniġigaat iḷumun itilaaqsaqługu ukpiġutiqapiaqti­laaqsi. Manikunnii kaviqsuaq maqullaruaq uuktuaġuugaat ignikun, tainnatuttauq ukpiġurri akisułhaasugruktuaq maniŋmiñ kaviqsuamiñ uuktuaġusiaqaqtuksraummiuq igḷutuutiyumiñaqsiḷugu. Tavraasii nan­ġausiaqaġniaqtusi kamanaqsipkaqtaulusiḷu isumakkusiaqaġluatapiaġ­lusiḷu taivrumani uvlumi Jesus Christ qaitqikpan.
Tautuŋaitkaluaŋŋaan ilaa, ilivsi piviuttaġigiksi. Paŋmapak tautuaġi­ŋitkaluaŋŋaan ukpiqtusi ilaanun, aasii quviasuutiqpaqaqtusi quviasuu­tiqpapiaġatamik uqautigianignaġumiñaitchuamik,
qanuq iḷisimarusi aitchuusiaġiniaqtilaaŋanik annautaa ilitqusivsi, taŋŋiutauruaq ukpiġikkavsiññun.
Taamna annaun uqaqtiŋisa God-im ivapiaŋagaluaġaat iḷitchuġi­niaqługulu, aasii iliŋisa uqautigiŋagaich quviasuusiaksrautit God-im aitchuutiksrautiŋi ilivsiññun.
Tavra Christ Ilitqusian uqaqtinmatiŋ taavrumiŋa piyumaaqtuamik qakugukpan Christ nagliksaaġniksrautaanik aŋiñiksrautaaniglu, iḷisi­mayumaŋagaluaqtut qakugupiaq taamna piñiaqtilaaŋanik kisumullu iñuŋmun piñiaqtilaaŋanik.
God-im taipkua uqaqtini iḷitchuġipkaŋagai tamatkua uqautigikka­ŋich piyumaaŋiññivḷugich iliŋisa iñuuniŋanni, aglaan piñiaġnivḷugich aquvatigun ilivsi iñuunivsiññi. Paŋmapak-aasii tusaayugaaġiksuat quliaqtuaguaniŋarut iluqavsiññun. Tilirauruat suaŋŋasiġmatiŋ Ilitqusi­ġiksuam tilirauruam qiḷaŋmiñ, quliaqtuaġutiŋagaasi tusaayugaaġik­suanik isaġulgich-unnii kaŋiqsiyumaŋagaluakkaŋiññik.
Iñuutqun PiḷuutaitchuakunTamatkua tainnainmata, ataramik isumaqaġitchi God-im isu­matqutaatun, illusi iñuktun upaluqsałhiñaaguruatun savaaksranun. Ilivsiññik aŋalalluataġlusi niġiugiugaġlugich quviasuusiaksrat aitchuu­siaksrautisi Jesus Christ salapqiqpan.
Kamakkutiqaġitchi God-mun, uqaqsiġiaqtuatun miqłiqtutun. Iñuu­siġiŋaiqsigik qaŋauvlugu piḷuutikun iñuusiġisuukkasi piḷġusiġivlugich naluŋŋavsi tusaayugaaġiksuamik.
Aglaan iñuusitchi piḷuutaiḷḷusi iluqaisigun piḷġusivsigun, piḷuutaiḷ­ḷusi God-itun piḷuutaitchuatun, ququaġiŋaruatun ilivsiññik ukpiquv­lusi.
Qanuq Bible-ni God piraksriiŋaruq inna, “Piḷuutaitchuksraurusi qanuq uvaŋa piḷuutaitchuŋa.”
Aasii aŋaayyukavsi taisuugiksi Aapamik. Ilivsi Aapagikavsiuŋ isiv­ġiisuuruaq iñuŋnik allagiiksitasuŋaġnagich savaallaaŋisigun, iñuusiqa­ġitchi qiksiksrautiqaġlusi ilaanun sivisutilaaŋatun nunami iñuunivsi.
Qanuq iḷisimarusi suna akiḷiutauŋatilaaŋanik atanġiqsitchaqłusi anniqsuusiqiŋitchuamiñ iñuusiġikkavsiññiñ, iñuutchimiñ pigiitchua­miñ kiŋuvaaġiŋakkavsiññiñ maŋŋuuvsiññiñ. Taavruma akiḷiutauruam akisutilaaŋa akikł̣ipayaaġumiñaitchuq manium qatiqtuam naagga kaviqsuam akikł̣iraġausiatun.
Atanġiqsitauŋarusi akisupiaġataqtuamik aitchuutauŋaruamik Christ-mik, aitchuutauruaq imnaiyaatun qilluutaitchuatun.
Ilaa tainna God-im sivunniutiŋagaa nuna savaŋaunnagu, aglaan sat­qummiqsauvluni aqulliġñi uvluni pisigivlusi.
Christ-kun ilivsi ukpiqtusi God-mun, aŋipkairuamun ilaanik tuq­qunmiñ aasii kamanaqsipkaqługu, ukpiqtuiññaquvlusi annagummati­qaġlusiḷu God-mun.
Paŋmapak-aasii piḷuutaiqsauganikavsi kamaksrirraqsivḷusi God-im iḷumun ittuamik uqaluanik piviuttaqsriḷḷasirusi iḷumutun ukpiqtua­guqativsiññik. Tavraasii nalupqinaiyapiaqsiuŋ iḷumupiaq piviuttaġiti­laaŋannik ukpiqtuaguqatisi iḷuvsiññiñ.
Qanuq uqaluagun God-im iñuuruakun isukłiḷaitchuakullu anitqiksi­tauŋarusi, miqłiqtuliutivlusi aŋayuqaamun tuqulaitchuamun tuquyu­maaŋitchuamullu.
Bible uqaluŋich uqaluqaqtut inna,“Iñupayaat tuqullarut, iviktun panaqłukługu tuquliruatun. Iluqaġmi kamanautaat iñuich ittuq nauriam qiñiyunautaatun tuquliruatun aasii katakłuni nunamun.
Aglaan uqalua Atanġum ittuq isuitchuamun.”Taamna uqaluk tusaayugaaġiksuaguruq alġaqsruutauŋaruaq ilivsiñ­ñun.
Iñuuruaq Uyaġak Ilaaguaqtauruaġlu NationTavra aġiusigik iluqaisa pigiitchuat. Sagluuŋaiġitchi ukpiŋŋua­ŋaiġḷusiḷu killuqsraŋaiġḷusiḷu tiġliraqłiŋaiġḷusiḷu.
Aniqqammiuratun miqłiqtuuratun ataramik immuktuġuktuatun aasii aglivḷutiŋ milugivlugu immuk, tainnatulli kipiġniuġutigisiuŋ iḷitchuġi­saiññaġuglugu God-im iḷumun ittuaq uqalua, aasii ukpiqtuagulusi agliḷḷuataŋaruatun, iḷumutun annaurrauŋalusi.
Qanuq iḷitchuġianiŋagiksi pikałaktautairrutaa Atanġum.
Ullautisitchi Ataniġmun iñuuruamun, uyaġaktun ittuamun, pigi­suŋisaŋannun iñuich, aglaan God-im piksraqtaaġikkaŋa akisuruaġiv­lugu.
Qaisitchi Ataniġmun, isummatigilusi ilivsiññik uyaġaktun iḷiḷusi iñuugaluaŋŋavsi, Atanġum atuġumagaasi nappaġumiuŋ qiñiġnait­chuaq aŋaayyuvikpani. Aasii ilivsi inniaqtusi Atanġum piḷuutaitchua­tun aŋaayyuliqsiqpaŋisun. Aŋaayyuliqsiqpaich tuqutchisuuruatun niġ­rutinik aasii aitchuutigivlugich Ataniġmun ikipkaiviŋmi, tainnatulli aitchuiyumiñaġniaqtusi aŋaayyutivsiññik nanġautivsiññiglu God-mun Jesus Christ-kun, aasii taamna akuqtuġnaġumiñaġniaqtuq ilaanun.
Taamnaasii uyaġak akisupiaġataqtuq ilivsiññun ukpiqtuanun, aglaan tamatkunuŋa ukpiŋitchuanun, “Taamna uyaġak igluqpirit pisuŋisaŋat anniqsuutauŋiññivḷugu, iḷiruq naumaniqsraupiaqłuni uyaġak.”
Suli allami Bible uqaluŋich uqallaktut inna,“Uyaġaum taavruma putukkisinniaġai iñuich, uyaġak ulġutchiñiaqtuq iliŋiñik.”Qanuq iliŋich puukaqtut pisigivlugu ukpiŋiññiqtiŋ uqaluŋmik. Tainna God-im pisuutaa inŋaniqsuq ilaisigun.
Aglaan ilivsi iñuksraqtaaġirauŋarusi, Umialgum aŋaayyuliqsiq­paŋi, ilaaguaqtauvlutiŋ Nation-guruat, God-im nanmiñiq iñuŋi, pik­sraqtaaguruat quliaqtuaġitquvlugich aliuġnaqtuat savaaŋi God-im, taavruma ququaġiruam ilivsiññik taaqtuamiñ ilaan aliuġnaqtuamun qaummaġmiñun.
Qaŋauvlugu God-im iñugiŋitkaluaŋakkaŋasi, aglaan paŋmapak God-im iñugiliutiŋagaasi. Qaŋauvlugu naluŋagaluaqtuasii God-im nagliktuutaanik, aglaan paŋmapak nagliktuusianikłusi.
God-im KivgaŋiPiviuttaġirauruasii, tuyuġmiułhiñaqtusi mattumani nunami, aimaaġvivaalluksi qiḷaŋmiittuq. Tavraasii apiġipiaġivsi aulatinŋaiġitchi piḷuusiqisuguuruanun timivsiññun aŋuyaktuanun ilitqutchivsiññik.
Nalaunŋaruakun iñuuniaġitchi akunġanni ukpiŋaitchuat, iḷaanni uqautigimaqłukkumisi killuliqiruaġuġlusi tautuksiññaġumagaich iñuulluataġnisi, aasii nanġaġlugu God Christ qaitqikpan.
Kamakkutiqaġitchi iñupayaanun ataniġnaqutiqaqtuanun Ataniq pisigilugu, Rome-miut umialgannun qaukłiuruamun,
naagga kavanakkaluanun tiliŋakkaŋiñun ilaata tatavsaitquvlugich tamatkuniŋa killuliqiruanik, aasiisuli nanġaġiaqługich tamatkua iłuaq­tualiqiruat.
Qanuq pisuutigigaa God-im iñuutquvlusi nalaunŋaruakun naluruat iñuich pisaaŋannigniaqtuat ilivsiññik ukpiqtuanik pisaaŋŋatiksraiḷḷiu­ġumaut.
Atanniqsimaraitkaluaŋŋavsi pitquranik, atanniqsimaraiññiḷusi piḷuusiqiruksrauŋitchusi. Iñuusiqaġitchi God-im kivgaŋisun savaaġi­lugu ilaan pisuutaa ataramik.
Suuŋiḷaġinagich iñupayaat. Piviuttaġisigik ukpiqtuaguqatisi. Qiksi­gilugu God. Suuŋiḷaġinagu Umialik.
Christ Tuvraaksriutaa NagliksaaġnikunKivgauruasii, kamakkutiqaġitchi atanivsiññun iḷisimanaqsiḷugu naamaruaq qiksiksraun, nagliktauruanun piaqłuktaŋitchuanullu kisiiññun piŋaiġḷusi, aglaallu igḷutulgunaitkaluaqtuanun atanivsiññun.
Igḷutuiguvsi nagliksaaġunmik nalaunŋarualiqigaluaġlusi iviġagnia­ġiksi God, igḷutuutiguvsi nalautchuglugu ilaan pisuutaa.
Pisigilugu killuliqinġiñ qiñuiġḷutin igḷutuġaluaġupku nagliksaaġun, nanġausiaksraitchutin God-miñ. Aglaan qiñuiġḷutin igḷutuġupku nag­liksaaġun iłuaqtualiqigaluaŋŋaqpich God-im iviġaumagirualiñiaġaatin.
Tainnasiq nagliksaaġun iḷagigaa savaaksriusiavsi God-miñ, aasii Christ nagliksaaŋaruaq pisivlusi tuvragaksraġigiksi, suli piḷusi ilaan pisiatun.
Ilaa piḷuusiqiŋaitchuq sumikunnii. Qaŋaunnii sagluŋaitchuq.
Uqamaqłuurraukami, uqamaqłuunmik kiummatiŋaitchuq. Naglik­saaqami, sivuuġasaaqłiŋaitchuq, aglaan ukpiġiŋagaa God, isivġiiruaq nalaunŋaruakun.
Christ igḷutuŋagai piḷuutivut timimiñi tuquvluni aŋarraurami, uva­gut tuquruatun pitquvluta piḷuunmun, aasii iñuuluta nalaunŋarualiqi­luta. Tainna pikami, uvagut iłuaqsipkaqtuatun piŋagaatigut kiḷḷiaqtau­niġmigun.
Qanuq tammaŋaruaguŋarusi imnaisun, aglaan paŋmapak utiŋarusi Imnaiḷiqirimun Qaunaksriŋannullu ilitqusivsi.
Nuliaguruat UigurualluUiqaqtuasii, kamagisigik uisi, pisigilugich uiguruat iḷaŋich ukpi­ġutaitpata God-im uqaluanun, iḷaanni ukpiqtitauviaqtut ilivsi iñuulluataġnivsigun, uqautiŋiḷḷuġisiunnii,
qanuq iḷitchuġiniaqtut qanuq iñuulluataġniaġnivsiññik, qiksiksrau­tivsiññiglu God-mun.
Piññaġnaġniqsi piññaġnaqusiqsułhaaġnagu qaałhiñakun, nutchiqi­nivsigun naagga uyumitqurriqsuġnivsigun akisurualuŋnik, naagga annuġaaġiksuanik atukkavsiññik.
Aglaan piññaġnaġniqsi piqutiqaqtuksrauruq nakuutivsiññik iḷuv­siññi, pikałaktautairrunmik, uŋiarrisairrunmik, iḷumutun piññaġnaqsi­ḷiġutauruamik akisuruamiglu God-im qiññaŋani.
Tainnatuttauq piḷuutaitchuat aġnat taimani ukpiġutiqaqtuat God­mun iñuuŋammiut piññaġnaqutiqaqłutiŋ iḷumiŋni kamagivlugich uisiŋ.
Sarah-tun kamaksriruatun Abraham-mik, taivḷugu kamanamiñik. Aasii paŋmapak ilaan panigigaasi nakuurualiqiguvsi qanusipayaamik iqsiŋaiġḷusi.
Tainnatuttauq uiguruasii nalaiñ iḷiuqsigik nuliasi, puttuqsrimau­gaġlusi aġnat suaŋaił̣haaqtilaaŋannik aŋutiniñ. Itqaumasitchi tuvaaqa­tigigisi aitchuusiaqaġnivsigun iñuggunmik isuitchuamik, tavraasii aŋa­lalluataqsigik aasii kiggusiaksraŋich aŋaayyutivsi piñaiḷutaiḷḷutiŋ.
Nagliksaaġniq Nalaunŋarualiqiniq PisigivluguPaŋmapak uqallautilavsi atausiullaalusi. Iñuusitchi atautchimi atilusi, saġiakkutilusi avanmun, piviuttaqqutilusi aniqatigiisun, piaq­łuktautiŋiḷḷusi kamasaaŋaiġḷusiḷu avanmun.
Akisautiqaġnasi pigiitchuamik iñuŋnun pigiitchualiqiruanun ilivsiñ­ñun, naagga uqamaqłuunmik uqamaqłuurrivsiññun. Aglaan aŋaayyu­tisigik God-mun ikayuqulugich aasiiḷi God-im quviasuusiġñiaġaasi. God-im ququaqamisi unniqsuqłiiŋagaasi quviasuusiaqaqtinniaġnivḷusi.
Aglausimaruq Bible-ni inna,“Kiñaliqaa quviasuuttaqaġuktuaq iñuggunmik, suli uvluqaġluni quvianaqtuani, uqaqtuksrauŋitchuq pigiitchuanik sagluuŋaiġḷuniḷu.
Qanuq Atanġum munaġigai nalaunŋaruat, suli ataramik naalaġnigai aŋaayyutiŋich. Aglaan akiḷḷiġigai iñuich pigiitchualiqiruat.”
Paŋmapak sum imma anniaġumiñaqpasi kipiġniuttaġiguvsiuŋ nalaunŋaruaq?
Aglaattauq nagliksaaġaluaġuvsi pisigilugu nalaunŋarualiqiniq, quviasaaġusiaqaġniaqtusi. Sivuuġaginagich iñuich, naaggaunnii uŋiar­risaġinagich.
Christ iḷumutun Atanniuttusiuŋ iḷuvsiññiñ kamagiugaġlugu. Atara­mik itqanaitchitchi kiggutiksravsiññik kialiqaa apiqsruqtuqpasi annaurrauyummativsigun.
Kiummaġiksaaġumagisi piġuqtiŋaiġḷusi. Nalaunŋarualiqisitchi iñuich uqautigigumisi saglutigilusi pigiitchualiqiriġuġlusi kanŋutchak­siññaġumaut iḷitchuġilutiŋ nakuurualiqiavsiññik maliġuaqługu Christ tuvraaksriutaa.
Qanuq iłuałhaaqtuq nagliksaaġutigiruni nakuurualiqiniq piḷuusiqi­niġmiñ, tainnainniqpan God-im pisuutaa.
Christ nagliksaaŋammiuq. Ilaa tuquŋaruq atausiaqłuni pisigivlugich iluqata piḷuusiqirinii piḷuutivut, iñuk nalaunŋaruaq pisivlugich nalaun­ŋaitchuat, akuqtuġnaqsisaqłuta God-mun. Ilaan timaa tuqutauŋaga­luaqtuq ilitqusia iñuuruq-suli.
Aasii ilitqusiuvluni ilaan ullaŋagai ilitqutchich tigutaaġviŋmiittuat nagliksaaġviŋmi aasii alġaqsruqługich.
Tamatkua ilitqutchit ilitqusiġigaich taipkua iñuich kamaksriŋait­chuat God-mik Noah umiaqpipkaqługu, God-im utaqqiŋagaluaġai isu­malitqiksiaġivlugich. Aglaan iñukisuurat, tallimat piŋasut iñuich annaurrauŋarut umiaqpaŋmi ipiniksraŋanniñ uliqpaŋman.
Taamna arrilisauruq paptaiġunmun paŋmapak annaurrautigikkav­siññun God-im tatavsautiksraŋaniñ. Paptaiġutikun annaurrauŋarusi pisigisuŋaġnagu timivsi salummaġniŋa ipiġmiñ, aglaan iḷisimanaqsiŋa­kavsiuŋ piḷuutaiqsilaaqsi sivuġaani God-im nutaaġuqtauvlusi aŋŋisaa­gun Jesus Christ.
Aasii paŋmapak Christ qiḷaŋmiittuq aquppivḷuni kamanaqsipkaq­tauruam inaani taliqpiata tuŋaani, God-im atanniqsimavlugich iluqaisa isaġulgiḷḷu, qiḷaŋmiittuallu ataniġnaqutit, suaŋŋatillu.
Iñuusatqiksuat IñuichTavra Christ nagliksaaqtuksrauŋamman timimiñi nalaunŋaruali­qiniq pisigivlugu, ilaatun ilivsi isumaqaqtuksraummiusi, aasii itqa­naiḷḷusi nagliksaaġutigiraksraġuqpan nalaunŋarualiqiniq. Kiñaliqaa nagliksaaġumi tainnatun tasamma piḷuusiqiuraaŋaiqsuq,
aglaan aŋalatitaaliqsuq God-mun iñuuniqtutilaamisun, nunami aŋa­latinŋaiqł̣uni piḷuksisuguuruamun iñuutchimiñun.
Qaŋauvlugu qaaŋianiktuami aptatigianiŋagisi atuqługich ukpiŋait­chuat piḷḷatukkaŋich. Atuġuuŋagaluakkaqsi piviksraqsi qanusipayaa­kun pitquraiḷaġnikun, allatuqłusi, imiŋasivḷusi, pialapiaġataġniġmi taaŋŋaqłutiŋ aliasuŋitchuani, suli pivḷugich piḷuusiqutiŋich tamatkua aŋaayyusuuruat iñuuraqpaŋnun.
Aasii paŋmapak ukpiŋaitchuat allasuktut iḷaliqsuutiŋaiqavsi ilimiŋ­nun pialapiaġataġniġmi, suurimmaanġiqł̣uniḷu iñuuniaġniġmi, aasii pisaaŋaaqsivḷusi.
Taamna pisigilugu inmiŋnik uqaġiruksrauniaqtut God-mun isivġiisał­hiñaaġuŋaruamun iñuuruanik tuquŋaruaniglu.
Summan tusaayugaaġiksuaq alġaqsruutauŋava iñuuŋŋaisa paŋma­pak tuquŋaruat? Alġaqsruutauŋaruq iñuuyumiñaquvlugich ilitqutchi­miŋni God-itun iñuuruatun, isivġiqsauŋagaluaŋŋaġmiŋ iñupayaatut­tauq isivġiqsauruatun iñuuŋŋaġmiŋ nunami.
Aŋalatchiḷḷuataqtuat God-im AitchuutiŋiñikIsuksraŋat supayaat qalliruq. Ilivsiññik aŋalalluataġitchi nipu­ŋaiḷḷusi aŋaayyuyumiñaġumausi.
Naumaniqsrauruaq uvva, piviuttaqqutipiaġitchi avanmun qanuq piviuttaqqutiruni avanmun nalunaiqsimałhaiññaġnaitchut iluqaisa naġġunautit avanmun.
Tukkuliqsuutisitchi avanmun uqaallatigiŋaiġḷugu.
Iñullaam atuġligich inmigun aitchuusiallaani God-miñ ikayuutigi­saġlugich allanun iñuŋnun. Tainna pigumi, aŋalatchiriḷḷuatauniaqtuq allakaaġiiñik God-im aitchuutiŋiñik inmiñun.
Kiñaliqaa alġaqsruiruaq alġaqsruutiqaqtuksrauruq God-im uqalua­nik. Kiñaliqaa savaurriruaq God-mik suaŋŋasiqsuqtiqaqtuksrauruq God-mik iluqaani, God nanġaqtauyumauq Jesus Christ-kun. Christ-tuq kamanaqsipkaqtauli nanġaqtauluniḷu isuitchuamun. Amen.
Nagliksaaġniq UkpiqtuaguvluniPiviuttaġirauruasii, ukpiġurri uuktuaqtaumman nagliksaaqti­tauvlusi, tupautiginagu isumavsiññi allayuaġilugu taamna piruaq iliv­siññun.
Aglaan quviasuksiññaġitchi piqasiutiniḷusi Christ-mun nagliksaaġu­tiŋigun, taimanigu quviasupiaġataġumausi Christ niptaqpan qaumani­qaġluni.
Quviasugitchi pisaaŋŋasiaqaġuvsi pisigilugu ukpiqtuaguniqsi Christ­mun, qanuq tainna pikpasi, sivuniqaqtuq God-im Ilitqusiġiksuaŋa qai­ŋatilaaŋanik iḷuvsiññun salapqiiḷḷaruaq ilaan qaumanġanik.
Aglaan nalliqsiunni nagliksaalaqsruġnani iñuaġluni, naagga tiglig­luni, naagga pitquranik kipuqłaiḷuni, naagga iḷaksiatiluni iñuich allat piraŋiññun.
Aglaattauq nagliksaaqtitauguvsi pisigilugu Christ-miuguniqsi, kan­ŋusuutiginagu. Quyyavigigiññaqsiuŋ God iḷisimanaqavsi Christ-mun iñugitilaavsiññik.
Isivġiqsausaġviksraq tikitchuq, aasii God-im nanmiñiq iñuŋi isivġiqsauqqaaqtuksraurut. Uvagut isivġiqsauqqaaġupta, qanuġlikiaq isuqaġniaqpa isivġiusiaksraŋat iñuich ukpiŋaitchuat God-im tusaayu­gaaġiksuaŋanik?
Bible uqaluqaqtut inna,“Siġġaġnaqpan iñulluatat annaurrauniksraŋat, qanuġli inniaqpa tamatkunuŋa god-aiḷaqtuanun piḷuktuanullu iñuŋnun?”
God-im ImnaiŋiAasii paŋmapak, siḷġiqsuġniaġitka umialiŋnat, uvaŋaptauq umia­liŋnauvluŋa, qiñiŋavlugu Christ nagliksaaġman aasii quliaqtuaġiv­lugu, piqatauyumaaqłuŋa kamanautaanun niptaġumaaqtuamun.
Siḷġiqsuġivsi qaunagitquvlugich God-im iñuŋi munaqsraġikkasi, piḷusi imnaiḷiqiritun qaunaksriḷḷuataqtuatun imnaimiñik. Qaunagisigik taqiŋaŋaiġḷusi piyummatigilugu, God-im pitqutaatun ilivsiññun. Qau­nagisigik pisigiłhaaġlugu piyummatiqaġniqsi, akiḷiusiaksranik piquti­qaġniġmiñ.
Atanniqsimaniatagnagich taluqsralliaġilugich iñuich qaunagiraksriu­siasi, aglaan tuvraaksriqsigik iñuuniaġutchimik tuvraġumiñakkaŋan­nik.
Atanġum niptaġumi, qaukłiatiktun imnaiḷiqirit ittuam ilivsiññun, ilaan akiḷiġñiaġaasi akimaruaq niaquġunmik akiññaktuatun, piqatau­yumiñaqsiḷusi isuitchuami qaumaniġmiñi.
Tainnatuttauq siḷġiqsuġlavsi ilivsi nukatpiat. Kamakkutiqaġitchi utuqqanaanun. Iluqasi kamasaaŋaiġḷusi ikayuutisitchi avanmun, qanuq Bible uqaluqaqtut inna, “God-im akiḷḷiḷiqsuġai kamasaaqtuagu­ruat, aglaan ikayuqsimaaġai iñuich kamasaaŋitchuat.”
Kamanaiġitchi ilivsiññi God-mun aŋalatchumiñaqsiḷugich iñuutchisi ilaan suaŋŋanmigun, aasii ilaan kamanaqsipkaġniaġaasi nalautitpan piviksraq.
Uqauttusiuŋ God uŋiarrisigikkavsiññik aasii tutqiksiḷusi, qanuq ilaan qaunaksraġigaasi.
Aŋalalluataġitchi ilivsiññik. Nipuŋaitchitchi. Qanuq akiḷḷiqsi Tuunġaq ataramik ukpiġutaiqsitchiñiaqtuq ilivsiññik, iqsiñaqtuatun ugiallavluni lion-tun kukiḷuktuatun sumulliqaa niqiksraqsiuqłuni.
Akiḷḷiḷiqsuqsiuŋ ukpiġutiqaqtuiññaġlusi suaŋaruamik, qanuq iḷisima­rusi ukpiqtuaguqatisi nunami iluqaani nagliksaaġmiuttauq ilivsisun.
Aasii nagliksaaqtuallaanikkuvsi sivikitchuamik, God-im nagliktauq­paktuam qaitquriŋaruavlu ilivsiññik piqatautquvlusi ilaan isuitchua­mun kamanaunmiñun atausiŋŋuqatigiŋakavsiuŋ Christ, naamasiñia­ġaa ukpiġurri, nalupqisuutiqaġumiñaiġḷusi, maliksuyyataiġḷusiḷu.
God isuitchuamun iluqaanik suaŋŋatiqaqtuaguruq. Amen.
PaġlasuiqsaaġutitTuyuġivsi ukuniŋa naitchuanik tuyuutinik ikayuqtiqaqłuŋa Sil­vanus-mik, ukpiġnaqtuaġikkamnik aniqanmik. Qapiŋaisaaġukkivsi uqallautilusiḷu tamanna tusaayugaaġiksuaq God-im iḷumutun naglik­tuiñiqpautigigaa iñuŋnik. Ukpiġikavsiuŋ tuniqsimavigisiuŋ.
Aŋaayyuliqiruaguqativsi Babylon-mi God-im iñuksraqtaaŋisaptauq paġlammigaasi, iġñiġimmatullu itaġma Mark-gum.
Ukpiqtuat paġlatikaaŋannik paġlatiraġutitchi Christ-miuguruat piviuttaqqutaannik. Tutqiutiqaġitchi iluqasi atausiŋŋuqatauŋaruasii Christ-mun.
PETER-M ALĠAIŊICH TUYUUTIŊISASimon Peter, kivgaŋa tiliŋaraŋalu Jesus Christ, tuyuqtuq ukuniŋa iñuŋnun ukpiġutiniŋaruanun piqpaŋnaqtuamik uvaptiktuttauq, nalaunŋasipkaqtiqaŋaruanun God-mik Ataniptiŋniglu Jesus Christ-mik.
Nagliktuusiaqpaqaġitchisuq tutqiunmiglu iḷitchuġiŋalugu God, Ata­niqpullu Jesus.
God-im Ququaġutaa IñuksraġniŋaluIlaan qiḷaŋmiŋŋaqtauruam suaŋŋataata ikayuġaatigut supayaa­kun iñuutquvluta god-iliqiruaguluta, iḷitchuġigupta taavrumiŋa ququaqtiptiŋnik iḷaŋiutitquvluta ilaan kamanaunmiñun nakuunmi­ñullu.
Suli ilaan suaŋŋanmigun unniqsuqłiiŋaruq piqpaŋnapiaġataqtuanik kamanapiaġataqtuaniglu unniqsuqłiisinik, aasii ukpiġiguvsigik tamat­kua unniqsuqłiisiŋi nalaunniaŋitkiksi maquliñiksraq, pipkaġuukkaŋat iñuusiġiruni pigiitchuat kipiġniuġutit iluqaiññi nunam iñuŋiñi, aasii piqataullasivḷusi God-im iñuusianun, ilaatun iḷivḷusi.
Tamatkua pisigilugich pisuqtilaavsisun nakuuniaġitchi taamna iḷḷati­gilugu ukpiġutivsiññun, suli nakuuniaġnivsiññun iḷḷatigilugu iḷitchu­ġimmaġiksaaġniq God-mik,
suli iḷitchuġimmaġiksiñivsiññun God-mik, iḷḷatigilugu iłuatun inmun aŋalarrutilluataq, igḷutuutiugaġlusi suli igḷutuutinivsiññun iḷḷatigilugu iñuuniaġniq god-iliqivluni,
suli god-iliqinivsiññun iḷḷatigilugu piviuttaqsriñiq aniqatinik piviutta­ġilugich iñupayaat.
Tamarra tainnatchich iñuusiksrat pigiraksrasi. Aasii iñuusiġituiñña­ġuvsigik tamatkua aunniummaġiksisaiññaġniaġiksi Ataniqput Jesus Christ, iḷitchuġimmaġiksiḷugu ilaanun anniqsuutigisuktilaaqsi.
Kiñaliqaa iñuusiqaŋitchuaq tamatkuniŋa ayauŋaruatun ittuq tautuk­siḷaitchuatun, piiguqtaallaġmi piḷuutini suliqutigiŋaiqsautilaaŋannik itqaumayumiñaiqł̣ugich.
Aniqatiitkaa, tamatkua tainna inmata pisuqtilaavsisun iñuusit­chi, ukpiġnaqsisaġlugu God-mun ququaŋatilaaqsi piksraqtaaġiŋati­laaqsiḷu. Aasii tainna iñuuguvsi, nalupqinaitchuq annaurrauniaqtusi.
Suli paġlakkusiaqaġluataġniaqtusi isiġuvsi isuitchuamun atanniqsi­mavianun Atanipta Annaurriptalu Jesus Christ.
Tavraasii piyummatigigiga ataramik itqautisukłusi tamatkuniŋa, iḷisimaluġisiunnii aunniuġusimalluataqługulu God-im iḷumun ittuaŋa pigikkaqsi.
Nalaunŋaruaġigiga iñuuniqtutilaaptun itqaqtitaġukłusi tamatkuniŋa piyumasaaġlusi.
Qanuq iḷisimaruŋa qimakkumaaqtilaaŋanik una tuquyumaaqtuaq timi, tainna Atanipta Jesus Christ nalupqinaiqł̣ugu uqallautiŋavluŋa.
Aglaan tuquŋaiñŋaġma piiguiyumiñaiġñiḷuŋniaġivsi itqaumayumi­ñaqsiḷusi tamatkuniŋa ataramik.
Nayuŋagikput kamanaqsipkaqtaumman, nanġaġmagulu God-im Aapam, taavruma nipim nivliutimmagu kamanaġniqsrauruam supa­yaaniñ uqallakłuni, “Uvva uvaŋa nanmiñiq Iġñiġa, iviġaummatigillua­takkaġa.”
Uvagut tusaaŋagikput taamna nipi nivliqsuaq qiḷaŋmiñ, itqatigiŋav­lugu Jesus iġġimi God-im salapqiġmagu kamanautini.
Taamna pisigilugu nalupqigiŋaimmaġiksaagaksraġigivut iḷumun itilaaŋat uqaluich aglaaŋich God-im uqaqtiŋisa Bible-ni. Nakuuruq ilivsiññun naalaġniguvsigik uqaluŋich, qanuq uqaluŋich ittut qaum­maqtun qaummatauruatun unnuami qausaġataġniŋanun-aglaan. Uqa­luŋisa ikayuġaatigut kaŋiqsiñiksraptigun tikitchiaġivlugu iḷitchuġillua­taġniksraqput Christ niptaqpan uvluġiatun iḷitchuqqutauruatun qauya­sisilaaŋanik.
Supayaamiñ uvva itqaumaraksraqsi. Iñuum kialiqaa inmisuġruiñ­ñaq sivunniuġumiñaitkai nallipayaaŋich God-im uqaluŋisa Bible-niit­tuat,
qanuq God-im uqaqtiŋi uqaŋaitchut tamatkuniŋa uqaluŋnik uqa­ġuktuaqsiññaġlutiŋ. Iliŋich uqaŋarut uqaluŋnik God-im puttuqsrip­kaġmatiŋ aŋalatillaġmiŋ Ilitqusiġiksuamun.
Iḷisaurrauŋŋuaqtuat God-miñUqaqtauŋŋuaqtuat God-mun qaŋauvlugu iñukpalliŋarut akun­ġanni taipkua iñuich, tainnatuttauq iḷisaurrit iḷisaurriŋŋuaqtuat iḷu­mun ittuamik iñukpalliġñiaġmiut akunnavsiññi. Iliŋich iḷisaurrutiqaġ­niaqtut suksraunġiutauyumiñaqtuanik sagluqqutinik, ukpiġnaqsipiaġ­lugich iḷisaurriḷutiŋ iḷumun inŋitchuanik, piiḷaaġillasiḷuguunnii Ataniq tuquŋaruaq annautisukługich. Piiḷaaġinniŋniŋat Ataniġmik pisigilugu tavraŋŋatchiaq suksraunġiqsauniaqtut.
Taamna tainna piyumaaġaluaqtillugu, iñugiaktuat iñuich piqasiqsuġ­niaġaich allatuutitigun piraġausiŋisigun, aasii iñuŋnun uqamaqłuuti­gipkaġlugu pigiitchuanik ukpiqtuaguruaguut iñuuniaġusiqput.
Piḷḷatuvlutiŋ tamatkua iḷumun inŋitchuanik iḷisaurrit maniññaktuġvi­giniaġaasi iḷisautilusi iḷumun inŋitchuanik. Aglaanami God-im Isivġiq­siŋata pasiñaqtualianiŋagai iŋiḷġaan, aasii suksraunġiqsauniksraŋat tikiññiaqtuq.
Qanuq taipkua isaġulgich piḷuksimmata, God-im tatavsaŋagai igiłługich nagliksaaġviŋmun, qiḷiqsruivḷugich tigutaaġutinik taaqtuami, tikitchiaġivlugu isivġiġvik uvluq.
Suli God-im tatavsaŋagai iñuich piḷuktuat iñuuruat taimani, kama­naqtuamun uliqpaŋmun ipipkaqługich. Iñutualuich annaktuat Noah-lu tallimat malġuglu iñuich. Noah alġaqsruiŋaruq iñuich nalaunŋasiruk­sraunivḷugich sivuġaani God-im.
God-ivsuli suksraunġiŋagai iluqaisa iñuich iñuuruat iniqpaaŋni Sodom-miḷu Gomorrah-miḷu, suksraunġiqł̣ugich igniġmik. Taavru­muuna tuvraaksriiŋaruq qanuq pirauniaqtilaaŋannik iluqaġmiŋ iñuich piḷuktuat.
God-im iñuuliŋagaa Lot nalaunŋaruaq iñuk, naġġukkutiqaŋaruaq allatuutikun piḷġusiŋiññun pitquraiḷaqtuat iñuich.
Qanuq taamna nalaunŋaruaq iñuk iñuuniaqataukami akunġanni piḷuktuat iñuich, tautuaqaŋaruq tusaqsraqaŋaruġlu uvlumiñ uvlumun sunik naġġunaqpaktuanik iłuiḷḷiuġutigivlugich iḷumiñi pigiitchuat piḷ­ġusiŋich.
Tavraasii Ataniq iḷisimaruq qanuq annaurriñaqtilaamik god-iliqirua­nik uuktuaġusiaŋiññiñ, suli qanuq iḷimmatinaqtilaaŋat piḷuktuat iñuich tatavsausiaksrautaannik isivġiġvik uvluq tikitchiaġivlugu,
tamatkuałhaaq iñuich aŋalataġipkaqtuat piḷuusiqisuguuruanun iñuusimiŋnun, suuŋiḷaqaqtuat God-im atanniqsimmataanik. Tamat­kua iḷisaurrit iḷisaurriŋŋuaqtuat iḷumun ittuamik qikkisaitchut piġuq­tiqtuagurullu, sivuuġagiŋitkaat uqamaqłuutiginiksraŋat kamanaqtuat paŋmani ittuat.
Isaġulgich-unnii suaŋałhaaqtuat sapiġñałhaaqłutiglu ittuat tamatku­naŋŋa iḷisaurriñiñ uqautigimaqłuŋniałalaitkaich allat kamanaqtuat pisaaŋalugich Atanġum nayuqtigikkaŋi.
Aglaalli tamatkua iḷumun inŋitchuanik iḷisaurrit isumaqalaitchut anaglugu niġrutit isumaqausiat, aniŋaruat aŋuniakkausaqłutiŋ tuqu­taulutiglu. Kipakłiġuurut sunik kaŋiqsiŋaitkaluakkamiŋnik. Suksraun­ġiqsauniaġmiut niġrutitun aŋuniakkauruatun.
Iliŋich nagliksaalaqsruqtauniaqtut pisigilugich killuliqutitiŋ, qanuq uvlukkaluamiunni iñuusiġigaat taŋŋiqsimaaġukługich piḷuktuat kipiġ­niuġutitiŋ. Iliŋich kanŋusaaġutaurut ilivsiññun niqinaqikavsi ipqurua­tun akunnavsiññi piqataukamiŋ, nalunautchivḷutiŋ piññaraaqługu iḷu­mun piŋŋuaġniqtiŋ.
Qivialimaaqamirruŋ aġnaq allatuaġiyumavlugu ittut pisuġuiḷaił̣ł̣utiŋ tainnatchimik piḷuunmik. Iliŋisa inałługich pitchiġiaqtuat iñuich nani­ġiaġviksraŋannun. Iḷisimalluataġmiut-suli piḷḷatuniġmik, iñuich suk­sraunġiqsauyumaaqtuat.
Suksraaŋagaat nalaunŋaruaq iñuusiq aasii asiñukłutiŋ. Asiñuŋarut Balaam-tupiaġataq iġñiŋatun Bosor-gum, maniqaġukpaił̣ł̣uni aitchuu­siaksraunmiñik saglutigilugu unnii, uqautigigumiuŋ God sugiŋił̣ł̣ugu.
Taamna Balaam suaktauŋaruq kamaksriŋiññami, qanuq kakaktaan uqalaitchuam niġrutim nivliutivlugu iñuum nipaatun nutqaqtinŋagaa Balaam kinniqisaġaluaqtuaq.
Tamatkua iḷumun inŋitchuanik iḷisaurrit iḷumun ittualivḷugich, ittut imaiŋaruatun kuugaluktun, sialuksraiḷatullu nuvuyyaqłuktun anuġiqłuum tiŋitaŋatun, sialukpaksratun qiññanikkaluaqłuni sialugu­ŋiḷḷaktuatun. Tamatkua iñuich God-im itqanaiqsisiŋagai iniksraŋannik taapiaġataqtuamik tigutaaqtauviksraŋannik isuitchuamun.
Iliŋich uqaġuurut nipatusipianiaqłutiŋ, uqayuqsaapianiaqłutiglu taŋiġiḷaniglu iḷisautivlugich iñuich suŋiññivḷugu taŋŋiqsimaaqpatigik pigiitchuat kipiġniuttatiŋ. Tainnatchich iñuich uqaluŋisa inatchuu­gaich utiqtiłługich piḷuunmun tamatkua annaurrauqqammiŋaruat piḷuktuamiñ iñuusiġiŋakkamiŋniñ.
Iliŋisa unniqsuqłiisuugaich iñuich atanniqsimariksraiññivḷugich piñaiḷḷiqutinik iliŋitchauq kivgaullaġmiŋ suksraunġiutauyumiñaqtua­nun piraġautchiñun, qanuq iñuk-una kivgauruq qanusipayaamun payarimaaqtigikkaġmiñun.
Qanuq iñuich pilluaniŋaruat tuqqutauyumiñaqtuaniñ nunam iñu­ŋisa piḷġusiŋiññiñ, iḷitchuġikamirruŋ Ataniqput Annaurrikpullu Jesus Christ, inataulutiŋ aŋalatitqiaqsigumiŋ piḷġusiġiitchuanun, aqulliq irrusiġiliutikkaŋat piaġiił̣haaġniaqtuq sivulliġmiñ irrusiqqaaŋanniñ.
Iłuałhaaŋanayaġniqsuq tainnaqtuat iñuich isuaniñqaŋa naluugaaġu­miŋ iłuatun iñuuniaġusiksramik, iḷitchuġigaluaqqaaġlugu iłuatun iñuu­niaġusiksraq ayyaigaqsiñiġmiñ God-im pitquraŋiñik iḷisausiamiŋnik.
Tainnaasii pikamiŋ piut iḷumutun uqalugaam uqallautaatun inna, “Qimmiq utiqtuq miġiaŋakkaġmiñun,” suli “Tuttuqłuk iqaġiuraanig­niakkaŋat utiqsiññalgitchuq aksraligiaqłuni aqayamun.”
Atanġum Qaitqigñiaġniŋagun UnniqsuqłiiñPiviuttaġirauruasii, ukua tuyuutit alġaigigaich tuyuunma ilivsiñ­ñun. Iluqaiññi tuyuutimni aŋalayyaŋniaqsaaŋagitka piḷuutaitchua­kun isumaqaġniksrasi itqaaqtuutivlusi tamatkuniŋa uqautigiŋakkam­nik.
Itqaumatqugitka ilivsiññun uqaluich iŋiḷġaan uqautigiŋakkaŋich piḷuutaitchuat uqaqtiŋisa God-im, piraksriutiŋiḷḷu Atanipta Annaur­riptalu tilirauruat qaisaŋich ilivsiññun.
uqaġlutiŋ, Jesus imña unniqsuqłiiŋaruaq qaitqigñiaġnivḷuni? Aasiimma sumiitpa? Christ-miuġuqqaaqtuat-qaŋa tuqummata sunapa­yaaq allaŋŋuŋaitchuq, tamarra igliqtuq tainna qaŋapak, nunaqaŋa savaagulġataġniġman.
Piiguqsaaġirut uumiŋa. Iŋiḷġaan God uqallaŋman qiḷaiḷḷu nunalu savaaguŋarut. Nuna nunaġuŋaruq immamiñ immakullu,
immakuttauq-suli uliqpaktuakun nunaqqaaq suksraunġiqsauŋaruq. Taamna piiguqsaaġiŋagaat.
Tainnatuttauq qiḷaiḷḷu nunalu paŋmapak ittuat qaunaksriqaqtut uqa­luagun God-im qakugukpan suksraunġiġumaaqługich igniġum. Iḷi­maaqtaurut uvlumun taivrumuŋa piḷuusiqirauruat iñuich isivġiqsau­viksrautaannun aasii suksraunġiqsaulutiŋ.
Aglaan piiguġnagu una atausiq iḷumun ittuaq, piviuttaġirauruasii. Ataniġmi uvluq atausiq ukiutun 1,000-tun ittuq, suli 1,000 ukiut ataut­chisun uvlutun.
Ataniq uimaiñŋitchuq taŋŋiisaqami unniqsuqłiiñmiñik, uimaiññiv­ḷugu iñuich iḷaŋisa isummatigisuugaluaġaat. Aglaan ilaan qiñuirrutiga­luaġaasi, qanuq ilaan kiñaliqaa suksraunġiqsautquŋitkaluaġaa, aglaan iluqaisa iñuich isumalitqiqugaluaġai piḷuunmiŋniñ.
Aglaan Uvlua Atanġum tikiññiaqtuq niġiiḷḷautiluni tigligayuktim qaġġisiatun. Taavrumani Uvlumi qiḷaich piiġñiaqtut qukiġñaqtuamik tusaġnaqaġlutiŋ, qiḷaŋmiittuat qaummatit igniġum augniaġai suk­sraunġiġḷugich, suli nuna supayaallu nunamiittuat ikirauniaqtut.
Tamatkua iluqaġmiŋ suksraunġiġumaaġmata, qanutchiñik iñuusi­qaqtuksraumavisi? Iñuusiqaqtuksrauniqsusi piḷuutaitchuanik god-iliqi­ruaniglu,
utaqqiḷḷaan God-im Uvlua tikitchumaaqtuaq. Aasii pisuqtilaavsisun tikisinniaġasuaqsiuŋ taimña uvluq, tainnatun iñuuniaġlusi, qiḷaich ikuallagviksrautaat aasii suksraunġiġḷutiŋ, suli qaummatit auglugich uunnaum.
God aasii unniqsuqłiiŋammiuq nutauruanik qiḷaŋnik nutauruamiglu nunamik, kisimik iñuich nalaunŋaruat sivuġaani God-im iñuuviksra­ŋannik, aasii tamarra tamatkua utaqqiuġivut.
Tavraasii piviuttaġirauruasii, utaqqiuŋŋavsi taivrumiŋa Uvlu­mik, pisuqtilaavsisun piḷuutaiññiaġitchi pasirauyumiñaiḷḷusiḷu sivu­ġaani God-im akiḷḷiḷiqsuŋaiġḷugulu.
Isumalaaġutigisiuŋ Atanġum qimmaksaliyairrutaa utiġniksraŋan­nun piviksraqaquvlugich iñuich annaurrauniksramiŋnun. Taamnap­tauq piviuttaġivlugu aniqatipta Paul aglaaġiŋammiraŋa God-im isu­mattutiksriñmani.
Tainna Paul uqaġuuruq tuyuutipayaamiñi tuyuqami taamna uqauti­givlugu. Uqaluŋisa iḷaŋich siġḷiġnaqtut kaŋiqsiñiaġniŋat tuyuutiŋiñi, tamarraasii iñuich iḷitchiŋaitchuat tuniqsimalguitchuallu piuŋiḷanik sivunniuqługich piḷġusikaamiktuttauq allanik Bible uqaluŋiññik, aasii inmiŋnun suksraunġiqł̣utiŋ.
Aglaan ilivsi piviuttaġirauruasii iḷisimaaniŋakavsiuŋ taamna, qaunagisitchi asiñuurrausuŋiḷḷusi killukuaġutiŋisigun pitquraiḷaqtuat iñuich, aasii tuniqsimmataiŋiḷḷusi iḷisimanivsiññun God-im iḷumun ittuaŋanik.
Aglaan naglikkutaukkaqsisaiññaġitchi iḷitchuġimmaġiksisaiññaġlu­gulu Ataniqput Annaurrikpullu Jesus Christ. Ilaa nanġaqtauli paŋma­pak isuitchuamullu. Amen.
JOHN SIVULLIICH TUYUUTIŊICHUqaluk IñuunaqtuaqTuyuġivsi sivuniġivlugu taggisiqaqtuaq Uqaluŋmik iñuunaqtua­mik. Ilaa inŋaruq aullaqisaamiñ-qaŋa. Uvagut tusaaŋagikput tau­tuŋagikpullu naipiqtuqługu isumalaaġutigivlugu, suli aksiukkayukługu argaptiŋnik.
Taamna iñuk iñukpalliġman tautuŋagikput, aasii quliaqtuaġutivlusi ilaanik iñuuruamik isuitchuamiñ, itqatauŋavluni Aapamun, aasii iḷit­chuġipkaqługu uvaptiŋnun.
Taamna tautuŋakkaqput tusaaŋavlugulu quliaqtuaġigikpulli ilivsiñ­ñun piqasiutitquvlusi uvaptiŋnun iḷammiuġunmi Aapamun pigikkap­tiŋni Iġñiŋanullu Jesus Christ-mun.
Aasii tuyuutigigikput taamna quviasuutikput naamatquvlugu.
God QaummatauruqUvva uqaluk uvagut tusaaŋakkaqput Iġñiŋaniñ aasii quliaqtuaġi­gikput ilivsiññun, God qaummataunivḷugu suli ilaani taaqtuagitchuq suuramikunnii.
Uqaġupta piqaġniḷuta iḷammiuġunmik ilaanun iñuuniaqtuiññallapta piḷuunmi taaqtuamiinmatun, saglurugut, suli iñuuŋitchugut nalaullugu iḷumun ittuaq.
Aglaan iñuuniaqtuagugupta qaummaġmi, ilaatun qaummaġmiittua­tun, piqaqtugut iḷammiuġunmik avanmun, suli auŋata Jesus ilaan Iġñi­ŋan salummaqsimaaġaatigut piḷuutipayaaniñ.
Uqaġupta piḷuutaiññiḷuta, sagluqirugut uvaptiŋnik, suli God-im iḷumun ittuaŋa ukpiġiŋitkikput.
Aglaan quliaġuptigik piḷuutivut God-mun, ilaa ukpiġiyumiñaġikput qanuq ilaa pisuuruq nalaunŋaruanik, ilaan suliqutigiŋaiġñiaġai itqau­mayumiñaiġḷugich piḷuutivut, suli salummaġluta iluqaaniñ killuliqutip­tiŋniñ.
Uqaġupta piḷuksiŋaiññiḷuta, God saglurualigikput, suli uqalua ukpi­ġiŋitkikput.
Christ IkayuqtikputMiqłiqtuuratkaa, tuyuġivsi taapkuniŋa piḷuksitquŋił̣ł̣usi. Aglaan kiñapayaaq piḷuksiñiqpan, qiññuaqtuurriqaqtugut Aapamun, Jesus Christ-mik nalaunŋaruamik.
Aasii God-im suliqutigiŋaiġumiñaġai itqaumayumiñaiġḷugich piḷuuti­vut pisigilugu Christ inuaŋaitchuaguvluni akiḷiutauŋaruaq piḷuutiptiŋ­nun tuqukami. Ilaa tuquŋaruq pisigisuŋaġnagich uvagułhiñaq piḷuuti­vut, aglaallu piḷuutiŋich iñupayaurat.
Aasii kamagiguptigik God-im pitquraŋi, nalupqisukkumiñaitchu­gut iḷisimatilaaptiŋnik ilaanik.
Iñuk uqaqtuaq iḷisimaniḷugu God aasii kamaksriŋił̣ł̣uni pitquraŋiñik sagluruaguruq, suli God-im iḷumun ittuaŋa ukpiġiŋitkaa.
Iñuk uqaqtuaq ilaa iñuunivḷuni atausiŋŋuqatigimaaqługu God iñuu­tuiññaqtuksrauruq Jesus Christ iñuusipiaġataŋatun.
Nutauruaq PitquraqPiviuttaġirauruasii, tuyuŋitkivsi nutauruamik pitquramik, aglaan utuqqauruamik iḷisimaŋakkavsiññik ukpiliqqaaqavsi. Taamna utuq­qauruaq pitquraq quliaqtuaguruq tusaaŋakkaqsi.
Aasiivsauq pitquraq tuyuutigikkaġa ilivsiññun nutaummiuq, suli iḷi­simanaqtuq God-mun iḷumun ittuaġitilaaŋanik Christ iñuusiagun, iliv­siḷuami iñuusivsigun. Qanuq taaqtuaq qaaŋiqsaiññaqtuq aasii iḷumun qaummaq qaummaġiksianiktuq.
Iñuk uqaqtuaq qaummaġmiinnivḷuni uumikłiḷḷaġmi aniqanmiñik taaqtuamiittuq-suli.
Iñuk piviuttaqaqtuaq aniqanmiñik nayuutiruq qaummaġmi, aasii sumik piitchuq inmiñi aniqanmi piḷuksisigiyumiñakkaŋanik.
Aglaan iñuk uumikłiqsuaq aniqanmiñik taaqtuamiittuq, suli pisuaq­tuq taaġmi, suli naluruq sumun iglautilaamiñik, qanuq taaqtuam tau­tuksipkalaitkaa.
Miqłiqtuuraat, tuyuġivsi qanuq piḷuutisi suliqutigiŋaiqsaurut itqaumayumiñaiqł̣ugich pisigivlugu Christ piraŋa.
Aapauruasii, tuyuġivsi qanuq iḷisimagiksi ilaa ittuaq aullaqisaamiñ­qaŋa. Nukatpiat, tuyuġivsi qanuq akiiḷiŋagiksi Tuunġaq.
Miqłiqtuut, tuyuŋagivsi qanuq iḷisimagiksi Aapa. Aapauruasii, tuyuŋagivsi qanuq iḷisimagiksi ilaa ittuaq aullaqisaamiñ-qaŋa. Nukat­piat, tuyuŋagivsi qanuq suaŋarusi, suli uqalua God-im nayuutiruq iḷuv­siññi, suli akiiḷiŋagiksi Tuunġaq.
Piviuttaġinagu suuramikunnii nunam iñuŋisa piḷġusiat. Kialiqaa piviuttaġikpagu nunam iñuŋisa piḷġusiat, piviuttaġiŋitkaa Aapa.
Qanuq supayaat nunam iñuŋisa piḷġusiġikkaŋich sut piḷuksisuguu­ruam timim kipiġniuttaġikkaŋi, sut iñuich qiñikkaŋich pigiyumavlu­giḷḷu, suli supayaat mattumani nunamiittuat iñuich kamasaaġutigikka­ŋich, nalliŋich-unnii qaisauŋaitchut Aapamiñ. Iluqaġmiŋ qaisaurut nunam atanauraŋaniñ.
Nunam iñuŋisa piḷġusiŋich kipiġniuttaġikkaŋiḷḷu piiġumaaqtut, aglaalli iñuk kamaksriruaq God-im pitqutaanik iñuuniaqtuq isuitchua­mun.
Akiḷḷiḷiqsuutiruaq Christ-munMiqłiqtutkaa, piviksram isua qalliruq, aasii tusaaŋarusi akiḷḷiḷiq­suutiruaq Christ-mun qaiñiaġnivḷugu. Tavra paŋmapak iñugiaktuat akiḷḷiḷiqsuutiruat Christ-mun iñukpallianiŋarut. Taamna pisigivlugu iḷi­simarugut piviksram isua qallisilaaŋanik.
Tamatkua iñuich piqataupiaġlutiŋ uvagut iñuptiŋnun piŋaitchut, aasii tainnaiłłutiŋ qimautiŋarut uvaptiŋniñ. Piqataupiaġumiŋ uvaptiŋ­nun, nayuġumiñaŋagaluaġaatigut. Tavra qimaŋagaatigut iḷisimanam­maġiksitquvlugu nalliat-unnii piqataupiaŋisilaaŋanik uvaptiŋnun.
Aglaan Christ iḷiŋagaa Ilitqusiġiksuaq iḷuvsiññun, aasii taamna pisigivlugu iluqasi iḷisimagiksi iḷumun ittuaq.
Tuyuġivsi nalurualigaluaġnasi iḷumun ittuamik, qanukkii iḷisima­giksi taamna, aasii iḷisimammigiksi sagluuruaq iḷaitchuq iḷumun ittua­mik.
Kiña sagluturuaguva? Iñuk ayyairuaq Jesus Christ-guniŋanik, God Tiliraŋanik. Tavra iñuk akiḷḷiḷiqsuqtuaq Christ-mik ayyairuq Aapamik Iġñiġmiglu.
Kiñaliqaa ayyairuaq Iġñiġmik ayyaimmiuq Aapamik. Iñuk akuqtui­ruaq Iġñiġmik akuqtuimmiuq Aapamik.
Tavraasii ukpiqsimaaġniapiaġitchi kamagilugulu tusaagayuŋa­raqsi ukpiliqqaaqavsi. Tainna piguvsi, ataramik atausiŋŋuqatigimaaġ­niaġiksi Iġñiq Aapalu.
Aasiuvva unniqsuqłiiŋagaatigut iñuggunmik isuitchuamik.
Tuyuqtuŋa ilivsiññun sivuniġivlugich tamatkua sagluqinnikkuma­ruat ilivsiññik,
aglaan Christ iḷiŋagaa Ilitqusiġiksuaq iḷuvsiññun. Sivisutilaaŋatun Ilitqusiġiksuam inniŋan iḷuvsiññi iḷisaurrituŋitchusi iñulimaamik. Qanuq Ilitqusiġiksuam puttuqsrisiqaqtitaaġaasi sum nalaunŋatilaaŋa­nik, suli iḷisaurrutiŋi iḷumun ittuagurut sagluuŋitchut. Tavraasii kama­giugaqsigik Ilitqusiġiksuam iḷisaurrutiŋi aasii atausiŋŋuqatigimaaġlugu Christ.
<sup>(28-29)</sup> Tavraasii miqłiqtutkaa, iñuutuiññaġitchi atausiŋŋuqatigimaaġ­lugu Christ, attaqsrautaitchumausi niptaqpan, iriqtuġumaŋiḷḷusi ilaa­niñ pisigilugu kanŋusugniqsi Uvlumi qaġġiviani. Iḷisimavlusi Christ nalaunŋaruagutilaaŋa nalupqisukkumiñaitchusi kiñaliqaa nalaunŋa­rualiqiri aniŋatilaaŋanik ilaaniñ.
(-)
Qanutun Aapam piviuttaġitigiŋaniġaatigut. Piviuttaqqutiqaqpaił̣­ł̣uni taggisiqaqtitkaatigut God-im miqłiqtuŋiñik, aasii miqłiqtuġi­piaġaatigut. Nunam iñuŋi puttuqsriḷaitchut God-mun miqłiqtuġitilaap­tiŋnik qanuq iliŋisa naluvlugu God.
Piviuttaġirauruasii, paŋmapak God-im miqłiqtuġigaatigut. Salapqi­ŋaitchuq-suli suuniaqtilaaqput, aglaan iḷisimarugut Christ salapqiqpan iḷiñiaqtugut ilaatun, qanuq tautugniaġikput irrusiatun.
Aasii iñupayaaq qiñiġummatiqaqtuaq Christ-mik piḷuutaiññiaqtua­guruq inmiñik Christ-tun piḷuutaitchuatun.
Iñupayaaq piḷuusiqiruaq pitquraiḷaqtuq qanuq piḷuun kamaksri­ŋirrutauruq pitquranik.
Iḷisimarusi Christ salapqiŋatilaaŋanik piiġiaqługich piḷuutivut, aasii ilaa piḷuutaitchuq.
Miqłiqtuuraat, iñuŋmun sagluqipkaġnasi. Iñuk nalaunŋarualiqiugaq­tuaq nalaunŋaruq, Christ-tun nalaunŋaruatun.
Iñuk piḷuusiqiugaqtuaq Tuunġaum pigigaa, qanuq tuunġaq piḷuusiqi­ŋaruq aullaqisaamiñ-qaŋa. Iġñiŋa God-im salapqiŋaruq suksraunġi­ġukługich savaaŋi Tuunġaum.
Iñuk miqłiqtuliutiŋaruaq God-mun anitqikł̣uni piḷuusiqiugaalait­chuq, qanuq God-im irrusia iḷuaniittuq, aasii ilaa piḷuusiqiugaaġumi­ñaitchuq qanuq God-mik aapaqaqtuq.
Uumuuna iḷisimanaġumiñaqtut kisut miqłiqtuġitilaaŋat God-mun, suli kisut miqłiqtuġitilaaŋat Tuunġaġmun. Kiñapayaaq nalaunŋaruali­qiugaŋitchuaq piviuttaqsriŋitchuaġlu aniqanmiñik God-im miqłiqtuġi­ŋitkaa.
Piviuttaqqutisitchi AvanmunQanuq una uqaluk tusaaŋagiksi ukpiliqavsi-qaŋa, uvagut piviut­taqqutiruksrauvluta avanmun.
Ittuksrauŋitchugut Cain-tun pigiitchuamiñ piruatun iñuktaġivlugu aniqatini. Aasii summan iñuktaġiŋavauŋ? Iñuktaġiŋagaa ilaan savaani pigiił̣ł̣utiŋ aasii aniqataan nalaunŋaruaguvlutiŋ.
Aniqatiit, allayuaġnasi nunam iñuŋisa uumigikpasi.
Piviuttaġiguptigik ukpiqtuaguqativut iḷisimanaqsigikput annaurrau­ŋatilaaqput tuqqunmiñ iñuullasivḷuta isuitchuamun. Kiñaliqaa piviut­taqsriŋitchuaq tuquŋaruqsuli.
Kiñapayaaq uumikłiqsuaq aniqanmiñik iñuaqtauruq, aasii iḷisimam­miusi iñuaqti iñuggunmik isuitchuamik iḷumiutaitchuq.
Iḷisimagikput piviuttaqqun uumuuna, Christ aitchuutigiŋagaa iñug­gutini tuquvluni anniqsuqsaqłuta, uvaguttauq aitchuiruksraummiugut iñuggutiptiŋnik anniqsuqsaġlugich aniqatiivut.
Kiñaliqaa suġalliruaq aasii iḷitchuġivlugu aniqatini piiḷḷiuqtuaq, aasii nagliksrautaił̣ł̣uni ilaanun, pimaaqtuġumiñaitkaa God-im piviuttaqqu­taa iḷumiñi inniḷugu.
Miqłiqtutkaa, piviuttaqsriñata uqalułhiñami, aglaan taŋŋipiaġlugu piḷġusikun.
Attaqsrautairrun God-munTainna pigupta iḷisimaniaqtugut iḷumun ukpiqtuagutilaaptiŋnik, attaqsrautiqaġumiñaitchugullu God-im sivuġaani.
Irrusiqaġaluaġuptaunnii pasikkunmik iḷuptiŋni attaqsraŋirrutiqaġu­miñaqtugut ilaan sivuġaani, qanuq God kamanałhaaqtuq isumaptiŋni pasikkutiniñ, supayauramik iḷisimavluni uvaptigun.
Piviuttaġirauruasii, isumaptiŋni pasikkunmik piitkupta, attaqsrau­taitchugut sivuġaani God-im,
aasii akuqtuisuurugut ilaaniñ supayaamik apiqsriaptiŋnik, qanuq kamagigivut pitquraŋi suli pivḷugu suna iviġaumanaqtuaq ilaanun.
Aasiuvva ilaan pitquraŋa, uvagut ukpiquvluta Iġñiġmiñun Jesus Christ-mun suli piviuttaqqutiluta avanmun, kamagilugu Christ pitqur­riutaa uvaptiŋnun.
Iluqaġmiŋ kamaksriruat God-im pitquraŋiñik atausiŋŋuqatigimaa­ġaat God, suli God iñuuruq iliŋiññi. Suli uumuuna iḷisimarugut ilaan iñuutilaaŋanik uvaptiŋni, Ilitqusiġiksuaq iḷiŋavlugu ilaan iḷuptiŋnun.
Ilitqusiġiksuaġlu Iḷumun Inŋitchuaġlu IlitqusiqPiviuttaġirauruasii, ukpiġinagu iñupayauraq pimaaqtuqtuaq Ilit­qusiġiksuaqaġnivḷuni, aglaan naipiqtuqsigik iḷitchuġisaġlugich ilit­qusiq pigikkaŋat God-miñ qaisilaaŋanik. Qanuq iñugiaktuat uqaq­tauŋŋuaqtuat God-mun aullaŋarut sumulliqaa.
Uumuuna iḷisimagiksi Ilitqusiġiksuaŋa God-im: Iñupayaaq quliaq­tuaqaqtuaq Jesus Christ-mik qaiŋanivḷugu timiqaqłuni piqaqtuq Ilit­qusiġiksuamik qairuamik God-miñ.
Aasii iñupayaaq quliaqtuaqaŋitchuaq Jesus-mik tainna, piqaŋitchuq Ilitqusiġiksuamik God-miñ. Taamna ilitqusiġigaa akiḷḷiḷiqsuutiruam Christ-mun, tusaaŋakkaqsi qaiyumaaġnivḷugu, aasii paŋmapak nunam iñuŋiñiitaniŋaruq.
Miqłiqtutkaa, God-im pigigaasi, aasii akiiḷiŋagisi uqaqtauŋŋuaq­tuat God-mun, qanuq Ilitqusiġiksuaq iḷuvsiññiittuaq suaŋałhaaqtuq ilitqutchimiñ ittuamiñ nunam iñuŋiñi.
Iliŋich nunam iñugivlugich uqautiqaqtut kisiŋiññik mattuma iñuut­chim piŋiñik, suniglu iviġaumanaqtuanik nunam iñuŋiñun. Tainnain­mata nunam iñuŋisa naalaġnigaich.
Uvagut God-im pigigaatigut. Kiapayaaq iḷisimaruam God-mik naa­laġnigaatigut, aasiiḷi kialiqaa God-im pigiŋisaŋan naalaġniŋitkaatigut. Taapkunuuna iḷitchuġigikput allagiiksilaaŋak Ilitqusiġiksuavlu iḷumun ittuam ilitqusiatalu killukuaŋaruam.
God PiviuttaqqutauruqPiviuttaġirauruasii, piviuttaqqutita avanmun qanuq piviuttaqqun God-miŋŋaqtauruq, aasii kiñaliqaa tainnatun piviuttaqqutiqaqtuaq iḷi­simanaqtitkaa miqłiqtuutilaani God-mun, iḷisimagaalu God.
Iñuk piviuttaqqutaitchuaq naluruq God-mik, qanuq God piviuttaq­qutauruq.
Innauvva piviuttaqqutaa God-im salapqiŋaruq akunnaptiŋni, God­im tilivḷugu Iġñitualuni nunamun, uvagut iñuutquvluta ilaagun.
Uvva innaittuq piviuttaqqun, piviuttaġiŋaitkaluaġikput God aglaan ilaan piviuttaġiŋaniġaatigut suli tilivḷugu Iġñini tuqutquvlugu ilaan suliqutigiŋaiġukługich itqaumayumiñaiġḷugich piḷuutivut.
Piviuttaġirauruasii, God-im tainnatun piviuttaġitigiŋaniqpatigut, piviuttaqqutiruksraugaluaġmiugut avanmun.
Uvva nalupqisuŋirrutiksraqput atausiŋŋuqatigiŋatilaaŋanik God suli ilaa iñuutilaaŋanik iḷuptiŋni, ilaan iḷiŋavlugu Ilitqusiġiksuani iḷup­tiŋnun.
Aasii tautuŋakkaqput quliaqtuaġigikput Aapa tilisiŋanivḷugu Iġñiġ­miñik Annaurrigipkaqsaqługu iñuŋnun.
Kialiqaa quliaqtuaġigumiuŋ Jesus Iġñiġiniḷugu God-mun, God iñuuruq iḷuani, ilaallu God atausiŋŋuqatiŋagaa.
Tavraasii iḷisimagikput ukpiġigikpullu God-mun piviuttaġitilaaqput. God piviuttaqqutauruq, iñuk-aasii piviuttaqsriruaq atausiŋŋuqatauruq God-mun, suli God iñuuruq iḷuani.
Tainnauvva piviuttaqsripkaqtaurugut God-im piviuttaqsrisiatun, tavraasii attaqsrautiqaġumiñaitchugut uvluani isivġiġvium, qanuq iñuuniqput mattumani nunami inmiuq Christ iñuusiġiŋakkaŋatun. Sivuuqqataitchuq piviuttaqsriruaq.
Piviuttaqsrikapta God-im piviuttaqsrisiatun, ilaa sivuuġagiŋitkik­put. Tavraasii iñuk sivuuqqatiqaqtuaq piviuttaqsriŋitchuq God-im piviuttaqsrisiatun, qanuq iqsisiqaqtuq-suli God-mun tatavsaġniaġniv­ḷuni.
Piviuttaqsrirugut qanuq God-im piviuttaġiqqaaŋagaatigut.
Kiñaliqaa uqallakkumi, Piviuttaġigiga God, aasii uumigilugu aniqa­tini, sagluruq, qanuq iñuk piviuttaqsriŋitchuaq aniqanmiñik tautuŋak­kaġmiñik, qanuġluni piviuttaqsriyumiñaitchuq God-mik tautuŋaisami­ñik.
Aasiuvva pitquraksriusiaqput Christ-miñ, iñuuvguuq piviuttaġiniġu­miuŋ God piviuttaġiraksraġimmigaa aniqatini.
AkimaruagurugutIñupayaaq ukpiqtuaq Jesus Christ-gunivḷugu Tiliraŋa God-im, miqłiqtuġigaa God-im, suli iñupayaaq piviuttaqsriruaq Aapamik piviuttaqaġmiuq miqłiqtuanik.
Uumuuna iḷisimarugut piviuttaqsrisilaaptiŋnik miqłiqtuŋiñik God­im, piviuttaġikaptigu God suli kamagivlugich pitquraŋi.
Aasii piviuttaqsriñiq God-mik sivuniqaqtuq inna, uvagut kamagilu­gich pitquraŋi. Aasii pitquraŋi siġḷiġnaitchut.
Kialiqaa God-im miqłiqtuata akiiḷiyumiñaġai ikł̣igutchaktinniaġutit pipkaġniutauruat nunam iñuŋisun. Aasii akimmatigisuugikput ukpiġu­tiqaqtuiññaqłuta Ataniġmun Jesus Christ-mun.
Kiuva akiiḷiññiktuaq nunam iñuŋisa piḷġusiŋiñik? Taamnauruq ukpiqtuaq Jesus Iġñiġinivḷugu God-mun.
Ukpiġnaqsiḷġutit Jesus Christ-kunJesus Christ taamnauruq qaiŋaruaq aasii paptaiqsauvluni imiġ­mik suli maqipkaqługu auni tuquvluni. Qaiŋaitchuq imiłhiñakun, aglaan imikullu aukullu. Aasii Ilitqusiġiksuam ilaan ukpiġnaqsiḷiŋagaa taavruma iḷumun itilaaŋa, qanuq Ilitqusiġiksuaq iḷumun ittuaguruq.
<sup>(7-8)</sup> Ilitqusiġiksuaġlu imiġlu auglu taapkua piŋasut atirut iḷitchuġipkai­ñiġmiŋni.
(-)
Ukpiġillaguptigik iñuich quliaqtuaŋich, God-im quliaqtuaŋa ukpiġ­nałhaaqtuq. Tavraasii taapkunuuna piŋasutigun God-im nalupqinaiŋa­gaa Jesus inmiñun Iġñiġitilaaŋanik.
Iluqaġmiŋ ukpiqtuat God-im uqaluanik Iġñiġmigun iḷumiŋni iḷisi­marut taavruma iḷumun itilaaŋanik. Kialiqaa ukpiġiŋitkumiuŋ taamna, ilaan sagluturualigaa God, qanuq ilaan ukpiġiŋitkaa God-im uqalua Iġñiġmigun.
Aasiuvva God-im uqallautiŋagaatigut ilaan iñuupkaġniaġnivḷuta isuitchuamun, aasii taamna iñuggun Iġñiŋaniittuq.
Kiñaliqaa God-im Iġñiŋan iñuuvigikkaŋa iñuuniaqtuq isuitchua­mun. Kiñaliqaa Iġñiġum iñuuvigiŋisaŋa iñuuniaŋitchuq isuitchuamun.
Iñuggun IsuitchuaqTuyuqtuŋa taapkuniŋa ilivsiññun ukpiqtuanun Iġñiŋanun God-im, iḷisimatquvlusi piqaqtilaavsiññik iñuggunmik isuitchuamik.
Una pisigivlugu attaġiŋitkikput ilaa, apiqsrikapta supayaamik nalaułługu pisuutaa tusaagaatigut.
Aasii iḷisimagupta tusaallatilaaptiŋnik apiqsripayaaqapta, iḷisimaru­gut aitchuusiaqaġniaqtilaaptiŋnik apiqsriaptiŋnik ilaaniñ.
Kialiqaa tautukkumiuŋ aniqatini piḷuksiruaq aŋaayyutiraksraġi­gaa God-mun suliqutigiŋaiqulugu aasii God-im suliqutigiŋaiġñiaġaa itqaumayumiñaiġḷugu piḷuutaa, ami piḷuksisiqaŋitpan piḷuunmik nalupqinaitchuamik tuqqutauyumiñaġluni. Iñuk piḷuksisiqaġumiñaġ­miuq piḷuunmik nalupqinaitchuamik tuqqutiksramun. Uqallautiŋit­kivsi ilivsiññun aŋaayyutigitqulugu taamna God-mun.
Iluqani killuliqiniq piḷuutaugaluaqtuq, piḷuutiqaġmiuq tuqqutauyu­miñaitchuanik.
Iḷisimarugut kiñaliqaa God-im miqłiqtua piḷuusiqiugaalaitchuq, qanuq Iġñiŋata God-im qaunagigaa, aasii Tuunġaum anniġumiñait­kaa.
Iḷisimarugut God-mun pigitilaaptiŋnik, aasiiḷi iluqaisa nunam iñuŋi atanniqsimagai Tuunġaum.
Aasii iḷisimarugut Iġñiŋa God-im qaiŋaruq aasii kaŋiqsipkaqłuta iḷitchuġiyumiñaqsivḷugu iḷumun ittuaq God. Aasii uvagut atausiŋŋuqa­tauŋarugut iḷumun ittuamun God-mun, Iġñiŋanullu Jesus Christ-mun. Ilaa iḷumun ittuaq God, suli isuitchuamun iñuggutauruaq.
JOHN ALĠAIŊICH TUYUUTIŊISAJohn umialiŋnauruaq tuyuqtuq ukuniŋa aġnamun God-im pik­sraqtaaŋanun miqłiqtuŋiñullu piviuttaġipiaġatakkamnun. Kisimałhi­ñaq piviuttaġiŋitkivsi aglaallu iluqaġmiŋ iḷisimaruat God-im iḷumun ittuaŋanik,
pisigivlugu iḷumun ittuaq iḷuptiŋniittuaq, suli iḷuptiŋniittuaq isuit­chuamun.
God-iptuq Aapam Jesus Christ-lu Aapam Iġñiŋata iviġaummatigilisi­gut nagligilutalu tutqiutiqaqtillutalu iñuuyumiñaqsiḷuta ilaan iḷumun ittuaŋagun piviuttaqqutaagullu.
Iḷumun Ittuaq PiviuttaqqulluQuviasupiaġataŋaruŋa iḷitchuġikapkich iḷaŋich miqłiqtuvich iñuummata iḷumun ittuakun, nalaupiaqługu piraksriutaa Aapam uvap­tiŋnun.
Aasiuvva paŋmapak apiġipiaġikpiñ aġnaaq, piviuttaqqutita avan­mun. Nutauruamik pitquramik tuyuŋitkikpiñ, aglaan pitquramik pigi­ŋakkaptiŋnik isuaniñ-qaŋa.
Taamna uqautigikkaġa sivuniqaqtuq iñuutquvluta kamagilugich God-im pitquraŋi. Pitquraq tusaaŋakkaqsi isuaniñ-qaŋa uvva, iluqasi piviuttaqqutiruksraurusi avanmun.
Qanuq iñugiaktut sagluqirit sumiḷiqaa ittut, iñuich quliaqtuaqa­ŋitchuat Jesus Christ qaiŋanivḷugu timiqaqłuni. Tainnasiq iñuk saglu­qinnigniaqtuaguruq akiḷḷiḷiqsuiruġlu Christ-mik.
Qaunagisitchi iliŋiññiñ asiñuurrauŋitchumausi aasii tammaiŋiḷḷusi akiḷiusiaksramik ilivsiḷu uvaŋalu siġġaqutigiŋaraptiŋnik aitchuusiaġi­yumavlugu. Piññaktaġiniaqsiuŋ inuaŋaitchuaq akiḷiusiaksraqsi Ataniġ­miñ.
Iñuk ukpiqsimatuiññaŋitkumi taavrumuŋa iḷisaurrunmun Christ-kun, aglaan arguakkiutigumiuŋ, atausiŋŋuqatauŋaitchuq God-mun. Kiñaliqaa ukpiġutiqaqtuiññaqtuaq taavrumuŋa iḷisaurrunmun atausiŋ­ŋuqatauŋaruq Aapamun Iġñiġmullu.
Kiñaliqaa ullautikpan ilivsiññun iḷisaurriŋiḷḷuni iḷumun ittuamik Christ-kun, tukkuliġñagu aimaaġvivsiññun naaggaunnii uqallautinagu, Tutqiutiqaġiñ.
Qanuq paġlariruaq ilaanik tainna piqatauruq pigiitchuamun iḷisaur­rutaanun.
UqallaguiqsaaġutitUqaluksraukkaġaluaqtuŋa iliŋnun aglaan uqautigisuŋitkitka ukunuuna tuyuutitigun, qanuq qaiñasuaġumaruŋa takulutin aasii kasuġlutin uqaqatigilutin. Tavraasii quviasupiaġataġniaqtugut.
Miqłiqtuŋisa aġnam aniqarvich piksraqtaaŋata God-im paġlagaatin.
JOHN PIŊAYUAK TUYUUTIŊISAJohn umialiŋnauruaq tuyuqtuq ukuniŋa avilaitqatipiamnun Gaius-mun, piviuttaġipiaġatakkamnun.
Piviuttaġirauruatiin, aŋaayyutigigiga sunapayaaq piḷḷuataquvlugu ilipkun naŋirrutaitquyumavlutillu, iḷisimavluŋa nalaunŋatilaaġnik ilit­qusiġñi sivuġaani God-im.
Quviasukpaŋaruŋa iḷaŋich aniqatiit tikitchuat quliaqtuaġutimmanŋa qanutun ukpiġnaqtilaaġnik ukpiġikapku God-im iḷumun ittuaŋa, suli iñuunivḷutin tuvraqługu ilaan iḷumun ittuaŋa.
Kamanałhaaqtuamik quviasuutiqaġumiñaitchuŋa uumaŋŋa, tusaa­kapkich miqłiqtutka iñuunivḷugich tuvraqługu iḷumun ittuaq.
Gaius NanġausiaqaqtuqPiviuttaġirauruatiin, piḷḷuataqtutin savaurrikavich qanusipayaa­mik aniqatiinun, iglaakkaluanun-unnii.
Quliaqtuaġilluataŋagaat savaan piviuttaqsrivḷutin aŋaayyuliqiruanun maani. Piḷḷuataġniaqtutin ikayuqsimaaġupkich iglaaguniŋanni ikayuġ­lugich iviġaumanaqtuatigun God-mun.
Qanuq iglauŋarut savautivlugu Christ aitchuusiaqaġaluaġnatiŋ qanu­sipayaamik ikayuusiamik ukpiŋaitchuaniñ.
Taamna pisigilugu uvagut ukpiqtuaguruaguut ikayugaksraġigaluaġi­vut tainnatchit iñuich, uvagut savaqatausugluta siaminniŋani God-im iḷumun ittuaŋan.
Diotrephes Demetrius-luTuyuŋaruŋa naitchuanik tuyuutinik aŋaayyuliqiruanun, aglaan Diotrephes sivulliuqtaullaturuam iliŋiññun suuramikunnii suliqutigi­laitkai uqautitka.
Tavra qaiguma satqummiġñiaġiga suliqitilaaŋa, uqallaruaq uvapkun uqalugiitchuanik saglutigivluŋalu. Suli katchuutigisuŋaġnagu taamna, tukkuliġulaiñmigai iglaaguruat aniqatit, suli pitchaiḷiraqługich tamat­kua tukkuliisukkaluaqtuat iliŋiññik, anittaqługiḷḷu aŋaayyuviŋmiñ.
Piviuttaġirauruatiin, tuvraġnagu iñuk pigiitchuaguruaq, aglaan nakuurualiqilutin. Iñuk nakuurualiqiruaq God-im pigigaa, iñuk pigiit­chualiqiruaq naluruq God-mik
Iñupayaat uqautigilluataġaat Demetrius, aasii iḷumun ittuamik uqautigigaat. Uvaŋaptauq uqaġilluataġiga, aasii iḷisimagiksi uqaluga iḷumun ittuq.
PaġlasuiqsaaġutitUqaluksraukkaġaluaqtuŋa iliŋnun aglaan uqautigisuŋitkitka ukunuuna tuyuutitigun,
qanuq tautuŋnasuaġumaaġikpiñ, aasii uqaġlunuk atautchimi.  Tutqiutiqaġiñ. Iluqaġmiŋ avilaitqarvich paġlagaatin. Paġlakkich avilaitqativut iluqapayauraŋisa.
JUDE TUYUUTIŊICHJude kivgaŋata Jesus Christ suli aniqataata James-gum tuyuġigai ukua iñuŋnun ququaŋakkaŋiñun God-im, piviuttaġikkaŋiñun God-im Aapam ukpiġutiqaqtituiññakkaŋiñullu Jesus Christ-gum.
God-ttuq nagliktuutiqpaqaġli ilivsiññun, tutqiutiqpaqaqtillusiḷu, piviuttaqqutiqpaqaġliḷu ilivsiññun.
Qanuq imma iñuich iḷaŋich god-aiḷaqtuat sagluqinnikłutiŋ iḷḷatiŋa­niqsut uvaptiŋnun, aasii iḷumun inŋitchuanik iḷisaurriaqsivḷutiŋ, God­mun nagliktauvaił̣ł̣uni sugiŋiññivḷugich qanusipayaat piḷuutikun pira­ġautchich. Suli iliŋisa ayyaktuaġmivḷugu Jesus Christ Ataniqput Umia­likpullu. Tainnatchit iñuich suksraunġiqsauyumaaqtut, suli suksraun­ġiqsauyumaaġniŋat uqautauganiŋaruq Bible-ni iŋiḷġaan.
Itqaqtitchukkivsi iḷaŋiññik sut iḷisimaaniŋakkavsi. Itqaqsiuŋ una. Atanġum annautiŋagaluaqługich Israel-guruat nunamiñ Egypt-miñ, aquvatigun suksraunġiŋagai ukpiġutaitchuat taipkunani.
Itqaġmisiuŋ una. Isaġulgich qaunakłaanġiqł̣utiŋ qaaŋiulaaŋagaat ataniġnaqutiksriusiaqtiŋ God-miñ, aasii qimakługu qiḷak iñuuvikka­luaqtiŋ. God-im tigutaaŋagai taaqtuamun samuŋa qiḷiqsruirauviannun tigutaaġutinik isuitchuamun, utaqqivḷugu taimña kamanaqtuaq Uvluq suksraunġiqsauviksrautaat.
Suli itqaġlugich iñuŋich Sodom-lu Gomorrah-vlu avalliuraŋisalu nunaaqqich piḷuusiqiŋammiruat taipkunatun isaġuliktun, allatuutiti­gun aŋutikkaluat-unnii aŋutinun. Taamna pisigivlugu nagliksaaqtut tatavsaunmi isuitchuamik igniġmi, aasii taamna kaŋiqsiñaqłuni kilik­tuutauruq iluqaptiŋnun tuvraquŋił̣ł̣ugich.
Tainna taipkua piraugaluaqtillugich tamatkua god-aiḷaqtuat iñuich piḷuksiŋarut ilaisa timimiŋnun, siññaktuŋisa piḷuksipkaqługich. Iliŋisa suuŋiḷaġivlugu God-im ataniġnaqutaa, suli uqamaqłuutigivlu­gich kamanaqtuat pamaniittuat.
Qaukłiat-unnii isaġulgich Michael tainna uqalliaŋaitchuq. Qanaaqa­tigikamiuŋ Tuunġaq uqavaaġutigivlugu nallimiŋnun piginiaqtilaaŋanik timaa Moses, Michael-gum uqallautisaqausiiñŋagaunnii Tuunġaq qanuqinniġaġlugu pisaaŋasaġlugu uqaluŋnik, aglaan uqallautigiññaŋa­gaa, Atanġuptuq tainna pitquŋiḷḷisin.
Aglaalli tainnatchich iñuich uqamaqłuutiqaġuurut supayaanik kaŋiqsiḷaisamiŋnik. Iñuusiqaqtut niġrutitun sunapayaaq pisukamirruŋ piugaqługu, aasii tainna pikamiŋ inmiŋnun suksraunġiqł̣utiŋ.
Qanutun tatamaanaqtigiruaq kasuġumaaġaat. Ilimiŋnik pasirauyu­miñaqsiŋarut Cain-tauq piŋaraŋatun ittuamik. Maġġutipiallaŋarut inmiŋnik killuliqutipiaġatanun maniqallatuvaił̣ł̣utiŋ, Balaam-tuttauq. Suksraunġiqsauniaqtut qanuq makivsaallaŋarut akiḷḷiutivlutiŋ Korah-m makivsaallausiatun.
Tainnatchich iñuich piġuaqtaġniqtun ittut niġiqatigiigñivsiññi kan­ŋunaqsivḷugu suurimmaanġiqł̣utiŋ. Sunapayaaq qaunagiŋaiqł̣ugu aglaan inmiŋnun kisian qaunagivlutiŋ. Nuvuyyaqłuktun ittut anuġim tiŋitaŋisun sialuguġniaġmiñaniḷu. Napaaqtutun ittut siiġñiŋitchuatun ukiaġataqtillugu, napaaqtutun maŋŋuaqługich nutchuktatun aasii tuqulipiallakłutiŋ.
Iŋiuligruaŋisun taġium inmiut, kanŋunaqtuat piḷġusikaaŋich iłłutiŋ qapukłuliqiaŋisun qaggaum. Uvluġiatun pamiuqaqtuatun ittut taim­mausuuruatun, qanuq God-im iniksriqsimagai isuitchuamun taaġniq­sraqpiatchiamun.
Tamatkuaptauq sivuniġivlugich Enoch-gum tallimat malġuata kiŋuniġiich Adam-miñ uqaqsiŋagaa God uqaqłuni, “Tautuksiuŋ, Ata­niq qaiñiaqtuq piqatigivlugich piḷuutaitchuat isaġulisalaŋni.
isivġiġiaġlugich iñupayaat suksraunġiġuglugich iluqaisa piḷuusiqiri­payaat God-aiḷaqłutiŋ savaaġikkaŋisigun, uqalugiipiaġataqtuatigullu uqallagautiŋisigun piḷuusiqirit uqamaqłuutigivlugu God.”
Tamatkua iñuich ataramik uqamayuutiqaqtut pasivḷugiḷḷu allat iñuich, kamagiugaqługich pigiitchuat kipiġniuġutitiŋ. Uqavigaaġutigi­suummiut inmiŋnik, suli uqayuqsaaġutivlugich iñuich ilaisa pitqukka­tiŋ nalautquvlugich.
Kiliktuutit IḷisaurrutilluPiviuttaġirauruasii, itqaumasiuŋ una. Piiguġnagich uqaluusiaġi­ŋakkasi tiliraŋiñiñ Atanipta Jesus Christ.
Uqautiŋagaasi iliŋisa aqulliġñi uvluni iñuich iñukpalliġñiaġnivḷugich kipautikłiġñiaqtuat ilivsiññik, kamaksriugaqtuat ilaisa pigiitchuanik kipiġniuġunmiŋnik.
Tamarra tamatkua iñuich agvisauruat atiŋirrutinun aŋalataġipkaq­łutiŋ iñuŋruiññaum kipiġniuġutiŋiñun, Ilitqusiġiksuamun aŋalatitka­luaġnatiŋ.
Aglaalli ilivsi piviuttaġirauruasii, kiikaa sivunmuktuġitchi iḷumutun iḷisaurrutitigun piḷuutaiqsaiññautaullaruakun ukpiġutiptigun, aŋaay­yuuġlusi suaŋŋasiqsuutaagun Ilitqusiġiksuam,
aasii iñuutuiññaġlusi God-mun piviuttaġituiññaġumiñaqsiḷusi utaq­qiuġnivsiññi Ataniptiŋnik Jesus Christ-mik, nagliktuġumiñaqsiḷġataġ­lusi qaiḷuni aitchuġiaġlusi iñuggunmik isuitchuamik.
Naglikkutiqaġitchi iñuŋnun nalupqisuutiqaqtuanun.
Annautisigik nuqipqaulliŋmatun igniġmiñ. Nagligisigik allattauq piḷuusiqirit sivuuqqatigillaan piḷuusiqisuŋiḷḷusi iliŋisitun, uumigilugich iluqaqpiatchiaŋisa nalunaiññiŋich piḷuutiŋisa, nagligilugich piḷuusiqi­rauniġmata.
Aŋaayyun NanġaulluPaŋmapak nanġaqsiuŋ ilaa piḷuksitchaiḷiraġniḷḷaruaq ilivsiññik, suli qaisaġiyumiñaqłusi pasiñaġumiñaiġḷusi suli quviasukpaglusi sivu­ġaani qaummaġiksuam nayuqłiataata.
Ilaa kisimi God-auruq Annaurrigikkaqput Jesus Christ-kun Atanip­tigun, ilaa nanġaqtauli suli naluruuraaŋaiqsauli umialguruaq suaŋŋati­qaqtuaġlu ataniġnaqutiqaqtuaġlu, taimaŋŋaqaŋa paŋmapaglu taimu­ŋalu isuitchuamun. Amen.
SALAPQIQSAURUAT JOHN-MUNUkunani taiguani aglausimarut sut Jesus Christ salapqikkaŋi. Ilaanun God-im qaiñŋagai qiñiqtitquvlugich kivgamiñun sut piña­suaqtuksraupiaqtuat. Christ tamarra iḷitchuġipkaŋagai kivgamiñun John-mun tilivḷugu isaġulini ilaanun.
Aasii uvaŋa John quliaqtuaġigitka iluqaisa tautuŋaratka. Ukua uvva taiguat quliaqtuatka God-im uqaluŋiñik iḷumun ittuaŋaniglu salapqik­kaŋi Jesus Christ.
Quviasugli iñuk taiguaqtuaq uqaluŋiññik ukua salapqiutit uqaluqaq­tuanik piyumaaqtuanik, suli quviasuglich tamatkua tusaaruat kama­givlugiḷḷu sut aglausimaruat taapkunani, qanuq piviksraq qalliruq tamatkua taŋŋiġviksraŋat.
Paġlatit Tallimat Malġugnun AŋaayyuviŋñunUvaŋa John tuyuqtuŋa ukuniŋa tallimat malġugnun aŋaayyuviu­ruanun nunami Asia-mi. Nagliktuusiaqpaqaġitchisuq tutqiunmiglu God-miñ paŋmapak ittuamiñ, taimaŋŋaqaŋa inŋaruamiñ, suli qaiyu­maaqtuamiñ, taapkunaŋŋalu tallimat malġugniñ ilitqutchiñiñ sivuġaa­niittuaniñ ilaan kamanaqtuat aquppiutaŋisa,
<sup>(5-6)</sup> suli Jesus Christ-miñ ukpiġnaqsivḷugich quliaqtuaqtuamiñ, sivul­liuŋaruamiñ tuqqunmiñ aŋŋiñmi, suli atanaurauruamiñ umialipayaa­ŋiñun nunam. Jesus piviuttaġiŋagaatigut, aasii tuquvluni atanniqsima­raiŋagaatigut piḷuutiptiŋnik, aasii katiłłuta atanniqsimaviŋmiñun aŋaayyuliqsiqpautquvluta savautilugu ilaan God-ini Aapagikkaniḷu. Jesus Christ nanġaqtauli naluruuraaŋaiqsauluniḷu suaŋŋatiqpaqaqti­laaŋa taimuŋa isuitchuamun. Amen.
(-)
Iḷisimasitchi uvva, ilaa qaiñiaqtuq nuvuyatigun, aasii iñupayaat tautugniaġaat iluqaġmiglu kapiriŋisa. Suli iluqaġmiŋ iñuŋi nunam uiġualaniaqtut isumaaliqpaiḷḷutiŋ ilaa pisigilugu. Tainna piḷi. Amen.
Qiñiqtuuraaq Tautukługu ChristUvaŋa John-guruŋa, aniqatiksi atausiŋŋuqatauŋavluŋa piqatigi­givsi nagliksaaġutini pisigivlugu Christ, piqatigipkaqtuaq ilivsiññun atanniqsimmanmiñi, suli piqatigipkaqłuni ilivsiññun qimmaksaliyair­runmi Jesus Christ pigipkakkaŋani uvaptiŋnun. Qikiqtamuktitauŋa­ruŋa atiqaqtuamun Patmos-mik pisigivlugu alġaqsruiñiġa God-im uqa­luanik pisigivlugulu quliaqtuaqaġniġa iḷisimakkamnik Jesus Christ-kun.
Uvluani aŋaayyuvikaapta Ataniġmun Ilitqusiġiksuam aŋalanŋa­gaaŋa, aasii tusaaŋaruŋa nipatuvluni nivliqsuamik tunumniñ tusaaruni nipauqłuktautitun ittuam,
uqallaktuaq, Aglautikkich sut tautukkatin makpiġarriḷugich aasii tuyuġilugich tallimat malġugnun aŋaayyuviŋñun, Ephesus-mun Smyrna-mullu Pergamum-mullu Thyatira-mullu Sardis-mullu Philadelphia-mullu Laodicea-mullu.
Tavrani kiŋiaŋaruŋa tautuksaqługu uqaqtuaq uvamnun. Tavraa­sii kiŋiaqama tautuŋagitka tallimat malġuk kaviqsuaniñ maniŋñiñ qul­liqaġviḷiat.
Aasii qitqanni qulliqaġviich ittuaq Iġñiŋatun Iñuum, annuġaaŋav­luni akuqturuamik isigagmiñun-aglaan, suli satqagutiqaqłuni kaviq­suamiñ maniŋmiñ.
Nusaŋi qatiqtigiŋarut qatiqtuatun imnaim mitquatun, aputitullu. Irrak inŋaruk igniqtun ikualaruatun.
Ilaan isigaŋi qiññaqaŋarut qivliqsaqtatun uvluyuiḷatun, ignikun qiv­liqsaqługu, suli ilaan nipaa tusaġnaŋaruq quġluqtaqpaktun.
Ilaan taliqpiŋmiñi tigumiaġiŋagai tallimat malġuk uvluġiat. Ilaan qanġaniñ qaiŋammiuq ipiktuaq avanmun kiiñalik savikpak, suli ilaan kiiñaŋa siqiñiqtun inŋaruq, qaummaġigviksraiqsuaqłuni siqiññaaqtua­tun.
Tavra tautukapku ilaa, ulġuŋaruŋa sivuġaanun tuquruatun. Aasii ilaan iḷiŋagaa taliqpiñi uvamnun uqallakłuni, Iqsiñak. Sivulliuruŋa aqulliġḷu.
Iñuuruŋa. Tuquŋagaluaqtuaŋaa, tautugiñ, iñuusaġataqtuŋa tai­muŋa isuitchuamun. Atanniqsimmatiniktuŋa tuqqunmun inaannullu tuquŋaruat.
Paŋmapak aglautikkich sut tautukkatin, sut piruat, sullu piyumaaq­tuat tavraŋŋaaglaan.
Kaŋiqsiñaqsiñiksraŋat innaittuq tallimat malġuk uvluġiat tautuk­kaqpich taliqpimñi, suli tallimat malġuk maniich kaviqsuat qulliqaġ­viich. Tallimat malġuk uvluġiat sivuniġigaich tallimat malġuk aŋaayyu­viich isaġuliŋisa, aasiiḷi tallimat malġuk qulliqaġviich tallimat malġuk aŋaayyuviich.
Tuyuutit Uqaluich Ephesus-munIsaġulganun aŋaayyuvium Ephesus-mi aglagiñ inna. Uqaluŋi taav­ruma tigummiruam tallimat malġugnik uvluġianik taliqpiŋmiñi, pisuaqtuam akunġanni tallimat malġuk kaviqsuat maniich qulliqaġ­viich.
Iḷisimagitka savaasi, siġġaqutisi qiñuirrutikullu igḷutuasi, suli qanuq iḷatchiḷaisilaaŋannik piḷuktuat iñuich aglaan uuktuŋavlugiḷḷu tamatkua taiguqtuat inmiŋnik tiliranik piuŋitkaluaŋŋaġmiŋ, aasii iḷitchuġivlu­gich saglutilaaŋannik.
Iḷisimaruŋa igḷutuirusi iłuiḷḷiuġutinik qiñuił̣ł̣usi, suli igḷutuivḷusi pisi­givluŋa, aasii qapiŋaitchusi-suli.
Aglaan uumiŋa iviġaumagiŋitkivsi. Piviuttaġiŋitkivsiŋa paŋmapak pisaqqaaġusivsiññiñ.
Isumalaaġutigisiuŋ piviuttaqqutiqqaaqsi uvamnun ukpiqqaaqavsi. Isumalitqigitchi, aasii piqqaaġusivsisun savautilluatatqiksalgiḷḷuŋa. Isumalitqiŋisuaġuvsi, qaiḷuŋa piiġiaġniaġiga qulliqaġviksi inaaniñ.
Aglaan uumiŋa iviġaummatigigivsi. Uumigigisi piḷġusiŋich pigiit­chuat Nicolaitans, uvaptuttauq.
Siutiqaqtusi tusaggatiksraŋnik, naalaġnisitchi Ilitqusiġiksuam uqau­tiŋiñik aŋaayyuliqiruanun. Iñuich akimaruat niġipkaġniaġitka napaaq­tuaniñ iñuunaqtuam nauruamiñ nautchiaqaġviani God-im.
Tuyuutit Uqaluich Smyrna-munSuli isaġulganun aŋaayyuvium Smyrna-mi aglagiñ. Uqaluŋi sivul­liuruam aqulliuruavlu, tuquŋaruam suli aŋiŋaruam.
Iḷisimagitka iłuiḷḷiuġutisi iḷiappauniqsiḷu, aglaanami umialgurusi. Iḷi­simaruŋa saŋutchisaannik ilivsiññik tamatkua Jew-guniruat God-im iñuŋi iñugiŋitkaluaqtillutiŋ God-mun, aglaan savautigaat Tuunġaq.
Sivuuġaginagu nagliksaaġutigiyumaagaqsikkaqsi. Uvva, Tuunġaum isiqtaupkaqsaġumaagaqsigai iḷasi, uuktuaqtautquvlusi. Tavraasi uvluni qulini iłuiḷḷiuġutiqpaqaġniaqtusi. Ukpiġutiqaġitchi tuqunivsiññun-ag­laan, aasiiḷi akiḷiññiaġivsi iñuggusiġḷusi isuitchuamik niaquġusiġmatun.
Siutiqaqtusi tusaggatiksraŋnik, naalaġnisitchi Ilitqusiġiksuam uqau­tiŋiñik aŋaayyuliqiruanun. Tamatkua akimaruat tuquvsaaġniaŋitchut igḷuani tuqqutim.
Tuyuutit Uqaluich Pergamum-munIsaġulganulli aŋaayyuvium Pergamum-mi aglagiñ. Uqaluŋiñik taavruma piqaqtuam ipiktuamik avanmun kiiñaliŋmik savikpaŋmik.
Iḷisimaruŋa sumi iñuutilaavsiññik, Satan-gum aŋalatchiviani iñuŋ­nik. Iḷumun ittuagurusi uvamnun, ukpiġutaiŋaitchusiunnii uvamnun Antipas quliaqtuaqaqtuaq uvamnik tuqutaumman, Satan-gum iñuu­viani.
Aglaan uvva naġġukkutiqaġmiuŋa iñukitchuanik ilivsiññun. Iḷaqaq­tusi tuvrairuanik iḷisaurrutiŋiñik Balaam, iḷisaurriŋaruam Balak-mik Israel-guruat piḷuksitquvlugich, niġiḷutiŋ aitchuutauŋaruanik iñuuraq­paŋnun, suli allatuquvlugich.
Aasiisuli iḷaqaġmiusi tuvrairuanik pigiitchuanik iḷisaurrutiŋiññik Nicolaitans.
Isumalitqigitchiasiiñ. Isumalitqiŋitkuvsi, ullagnasuaġniaġivsi aasii aŋuyaglugich taipkau iñuich savikpaŋmik piruamik qanimniñ.
Siutiqaqtusi tusaggatiksraŋnik, naalaġnisitchi Ilitqusiġiksuam uqau­tiŋiñik aŋaayyuliqiruanun. Akimaruat niqiksriññiaġitka iḷaŋanik iriqsi­maruam maana-m, suli aitchuġlugu qatiqtuamik uyaġaŋmik, nutau­ruamik atiġmik aglausimaruamik uyaġaŋmun iñuum kialiqaa nalukka­ŋanik aglaan kisimi aitchuusiaqaqtuam.
Iḷisimagitka savaasi, piviuttaqqutiksiḷu ukpiġutiksiḷu savaurriñiqsiḷu qiñuiqł̣usi igḷutuiñiqsiḷu. Iḷisimammiuŋa paŋmapak savałhamaaqtusi pisaqqaaġnivsiññiñ.
Aglaan una iviġaummatigiŋitkiga ilivsigun. Ilivsi iḷatchiqł̣ugu taamna aġnaq Jezebel-tun ittuaq, taiguqtuaq inmiñik uqaqtaanik God-im, suli iḷisaurrivḷuni sagluqivlugiḷḷu kivgatka allatuqtautquvlugich, suli niġitquvlugich niqinik aitchuutauŋaruanik iñuuraqpaŋnun.
Aitchuŋagaluaġiga piviksramik isumalitqiquvlugu, aasii isumalitqi­guŋiñŋaruq allatuqtauniġmigun.
Taamna pisigilugu ilaalu iñuiḷḷu allatuqatiŋi pipkaġniaġitka naglik­saaġutiqpaŋmun iginmatun siñigviŋiñun nagliksaaqpaktuam. Taamna piñiaġiga paŋmapak isumalitqiŋisuaqpata piḷuktuaniñ pikkamiŋniñ piqatigivlugu.
Suli uvaŋa tuqunniaġitka miqłiqtuŋi. Aasii aŋaayyuliqiruapayaat nunallaani iḷitchuġiniaqtut uvaŋautilaamnik iḷisimaruaq iñuich isuma­ŋiññik piyummatiŋiññiglu. Suli paaqłiġñiaġivsi atausiullaalusi sutigun piŋaravsigun.
Aglaalli ilivsi iḷasi Thyatira-mi kamaksriŋaitchut taavrumiŋa pigiitchuakun iḷisaurrunmik, iḷisaaġiŋaitkiksi iñuich tairaŋat nalupka­piaġatakkaŋa Satan-gum. Sumik allamik piraksriġñiaŋitkivsi,
tuniqsimapiaġumausiaglaan ukpiġutiqaqtuiññaġlusi suli nalaunŋa­ruakun iñuulusi qaitchiaġiluŋa.
<sup>(26-27)</sup> Iñuich akimaruat, iñuutuiññaqtuat uvaŋa pitqutiptun isuanun­aglaan, ataniġnaqusiġñiaġitka aitchuusiaptuttauq ittuamik ataniġna­qunmik Aapamniñ. Ataniġnaqusiġñiaġitka atanniqsimannikkumiñaq­siḷugich nunauruanik, atanniqsimayumiñaqsiḷugich suaŋŋatiqpapiaġa­tamik, saagaqaqtuatun umialgum anauttaŋanik savił̣hamik, aŋalataġi­yumiñaqsiḷugich siġḷiġnaisigilugich iñuum siqummayaaqsallaŋmatun qikuyyaq utkusik.
(-)
Aasiisuli aitchuġniaġitka uvluġiamik nuisuuruamik uvlum sivuura­ŋani.
Siutiqaqtusi tusaggatiksraŋnik, naalaġnisitchi Ilitqusiġiksuam uqau­tiŋiñik aŋaayyuliqiruanun.
Tuyuutit Uqaluich Sardis-munIsaġuliŋanulli aŋaayyuvium Sardis-mi aglagiñ. Uqaluŋiñik taav­ruma piqaqtuam tallimat malġugnik ilitqusiŋiñik God-im tallimat malġuglu uvluġianik. Iḷisimagitka savaasi, iḷisimanaġaluaqłusi iñuurua­lirauvlusi uvamnun, piqasiqsuutipiaġataŋitchusi uvamnun, tuquŋarua­tun iłłusi.
Tavraasii qiptaiġitchi, suaŋasiḷaaqsiuŋ pigiłaurakkaqsi-suli god-iliqi­nivsiññi, tuqupiaġataġmatun piŋaiñŋaan. Qanuq iḷitchuġigivsi taamna pigiłaurakkaqsisuli inuqsimaruq iviġaumanaġumiñaġluni sivuġaani God-im.
Itqaumasiuŋ taamna iḷisaurrusiaqsi tusaaŋakkaqsiḷu. Kamagisiuŋ isumalitqigḷusiḷu. Qiptaiŋisuaġuvsi, ullagniaġivsi tigligayuktitun, iḷisi­mayumiñaiñmiusi kisumi ikarraġmi ullautiniaqtilaamnik ilivsiññun, isivġiġiaġlusi.
Kisiŋŋuqtaqałauraġaluaqtusi iñukitchuanik iñuŋnik Sardis-mi piḷuu­siqiŋitchuanik, annuġaatiŋ piġuaqsaiḷimmatun, aasii ilaisa pisuaqatigi­niaġaanŋa qatiqtuanik annuġaaqaġlutiŋ, qanuq iliŋich nalliummatirut.
Iñuich akimaruat annuġaaġniaqtut tainna qatiqtuanik annuġaanik, suli piiyaġumiñaitkitka ilaisa atiŋich makpiġaaŋiñiñ God-im iñuuruati­gun, aglaan uqallausiġiniaġitka uvaŋa piginiḷugich takkuani Aapama isaġuliŋisalu.
Siutiqaqtusi tusaggatiksraŋnik, naalaġnisitchi Ilitqusiġiksuam uqau­tiŋiñik aŋaayyuliqiruanun.
Tuyuutit Uqaluich Philadelphia-munIsaġulganulli aŋaayyuvium Philadelphia-mi aglagiñ. Uqaluŋiñik piḷuutaitchuam iḷumun ittuavlu, piqaqtuam ataniġnaqunmik pitchiġii­yautaatun David, aŋmaġumiñaqługu iñuŋmun umikkumiñaiġḷugu, suli umiglugu iñuŋmun aŋmaġumiñaiġḷugu.
Iḷisimagitka savaasi. Iḷisimaruŋa mikiruamik suaŋŋatiqaqtusi. Kama­giŋagisi iḷisaurrutitka, suli ukpiġnaŋarusi uvamnun. Aitchuŋagivsi piviksramik savaurriñiġmun iñuum upkuatun umikkumiñaisaŋatun.
Naalaġnisitchi. Taapkuali iñuich pigipkaqtuat Satan-mun, saglutu­ruat Jew-gunivḷutiŋ Jew-guŋiḷḷaġmiŋ, ullautipkaġniaġitka ilivsiññun aasii purvigipkaġlusi uqallakkumiñaqsiḷugich ilivsi uvamnun piviutta­ġinivḷusi.
Pisigivlugu kamaksriŋaniqsi piraksriutimnik qiñuiqł̣uni igḷutuiñi­kun, uvaŋa qaunaginiaġivsi uuktuaqtauguvsi qaiñiaqtuamiñ iñupayaa­nun, uuktuaġuglugich iñupayaurat nunamiittuat.
Qaiyasiruŋa. Atuqsiuŋ suaŋŋatiłauraq pigikkaqsi iñuŋmun aatitchu­miñaiḷḷusi akiḷiusiaksramik akimaguvsi.
Iñuk akimaruaq nayummasiutiruatun piñiaġiga aŋaayyuvikpaŋani God-iŋma, aasii sumikunnii tavraŋŋa aniñiaŋitchuq. Suli aglagniaġiga atiŋa God-iŋma ilaanun, suli atiŋa iniqpaŋan God-iŋma, nutauruaq Jerusalem atqaġniaqtuaq God-imniñ qiḷaŋmiñ. Suli aglagniaġiga ilaa­nun nutauruaq atiġa.
Siutiqaqtusi, tusaggatiksraŋnik naalaġnisitchi Ilitqusiġiksuam uqau­tiŋiñik aŋaayyuliqiruanun.
Tuyuutit Uqaluich Laodicea-munSuli isaġulganun aŋaayyuvium Laodicea-mi aglagiñ. Uqaluŋiñik Amen-guruam, ukpiġnaqtuam iḷumullu iḷitchuġipkairuam God-im iḷu­mun ittuaŋanik, aullaqisaaguruaq iluqaiññun God-im savaaŋiñun.
Iḷisimagitka savaasi. Akiḷḷiḷiqsuŋitkivsiŋa, naagga kipiġniuġutiqpa­ŋitkivsiŋa. Nigḷiñaŋitchusi uutiqsiñaiñmiusi. Qanutun nalliaŋnun nigḷi­ñaqtuavlu uunaqtuavlu atausiŋŋuqugaluaġivsi.
Tavraasii, pisigivlugu uunnaavyugniqsi, nigḷiñaŋiññiqavsi naagga uutiqsiñaġlusi, tivvuaqsałhiñaaġuġivsi qanimniñ.
Qanuq uqaqtusi inna, Suiḷḷiuŋitchugut uvagut. Suġallirugut uvaptiŋ­nik piḷḷuatautivluta. Tainna uqaqtuasii nalurusi qanutun piiḷḷiuqtuagu­tilaavsiññik naglignaqtilaavsiññiglu. Irrusiqaqtusiuvva iḷiappaktun annuġaagitchuatun ayauŋaruatullu.
Tavra piraksriġivsi utiquvlusi uvamnun iḷumutun suġallakkumausi, tauqsiġmatun piḷusi uvamniñ kaviqsuapiaġatamik maniŋmik. Tauqsi­ġitchiḷu qatiqtuanik annuġaanik atiraksravsiññik aasii matulugu kan­ŋunaqtuaq annuġaiññiqsi. Tauqsiġitchi-suli maratchimik irigiksautik­sravsiññik tautuksiḷḷasiyumausi.
Uvva, makitaruŋa upkuami tigluktuqłuŋa. Kialiqaa tusaagumiuŋ nipiga aasii upkuiġḷugu upkuaq, itchaqiniaġiga aasii niġiqatigilugu, ilaattauq uvaŋa niġiqatigiluŋa.
Iñuich akimaruat aquppiqatigipkaġniaġitka saniġaani umialgunimni aquppiutama, uvaptuttauq akimavluŋa aquppiqasiutimmatun sani­ġaani Aapama aquppiutaŋisa.
Siutiqaqtusi tusaggatiksraŋnik, naalaġnisitchi Ilitqusiġiksuam uqau­tiŋiñik aŋaayyuliqiruanun.
Nanġairuat QiḷaŋmiTaapkua aquatigun tautuktitauvsaaŋaruŋa, tautukługu upkuaq aŋmaqtuaq qiḷaŋmi. Aasii nipi tusaaŋakkaġa uqaġman uvamnun nipauqłuktautitun uqallaŋaruq, Mayuġiñ uvuŋa, tautukkitchumagik­piñ sunik nalaunniaqtuanik uuma aquagun.
Tavrauvvaa Ilitqusiġiksuam aŋalanŋagaaŋa, aasii tautukługich umialgum aquppiutaŋi qiḷaŋmi, taamnalu aquppiruaq aquppiutani.
Aasii taamna aquppiruaq tavrani qiññaqaŋaruq akisuruam isiŋnam uyaġaum qivliġñiŋatun uyaġauvlu kaviġñiŋatun igniqtun, aasii ava­taanni umialgum aquppiutaŋisa rainbow inŋaruq qiññaqaqtuaq qivliq­tuatun suŋaaqtuatun uyaġaktun.
Avataanni umialgum aquppiutaŋisa inŋammiut iñuiññaq sisamanik umialgich aquppiutaŋich, aasii aquppiŋarut iñuiññaq sisamat umialiŋ­nat, annuġaaŋaruat qatiqtuanik, niaquġutiqaqłutiŋ kaviqsuaniñ maniŋñiñ.
Umialgum aquppiutaŋiñiñ qaummaatitaŋaruq igniġuuqpatitaqtuaq, suli sukpaluk kalluularaġaqtuaġlu. Suli sivuġaanni umialgum aquppiu­taŋisa ikualammiut tallimat malġuk naniġuat, taapkua tallimat malġuk ilitqusiŋi God-im.
Suli sivuġaanni umialgum aquppiutaŋisa ilaaptauġmanna taġiuq iga­lauraq, qaummaqtigivluni sikutun qaummaqtuatun. Suli avataanni umialgum aquppiutaŋisa avatiŋni ittut sisamat uumaruat savaat irisu­ŋaiññat saamikkun tunumikkullu.
Sivulliq uumaruaq savaaq qiññaqaŋaruq lion-tun, igḷua aasii uuma­ruaq savaaq aŋayukłiqqatun qimuktitun, piŋayuak uumaruak savaak kiiñaqaŋaruq iñuum kiiñaŋanik, aasii sisamaŋat uumaruat savaat iłłuni tiŋmiḷḷaruatun tiŋmiaqpaktun.
Aasii taapkua uumaruat savaat sisamauruat, ilimikkullaa itchaksral­laanik isaġuqaŋarut, irisuŋaiññauvlutiŋ isaġuŋich iḷuliñaaŋisigullu siḷa­liñaaŋisigullu. Aasii atuŋaiyuiñŋarut uvlukkaluami unnuamiḷu,Piḷuutaitchuq, piḷuutaitchuq, piḷuutaitchuq Ataniq God sapiġñaqtuaq, inŋaruaq ittuaġlu qaiyumaaqtuaġlu.
Tavra qakugupayaaq sisamat uumaruat savaat atuusiġmata nanġaun­mik qiksiksraunmiglu quyyatiniglu taavrumuŋa aquppiruamun umial­gum aquppiutaŋiñi, iñuuruam taimuŋa isuitchuamun,
iñuiññaq sisamanik umialiŋnat puttaqtut sivuġaanun aquppiruam umialgum aquppiutaŋiñi aasii nanġaqługu taamna iñuuruaq taimuŋa isuitchuamun, mattaqługich niaquġutitiŋ aasii iḷivḷugich sivuġaanun umialgum aquppiutaŋisa, atuqłutiŋ,
Ataniqpuut God-ikpullu, nalliummatirutin ilivich aitchuusiaqaġuvich nanġaunmik qiksiksraunmiglu ataniġnaqunmiglu, qanuq ilivich savaŋagitin supayaurat, suli ilivich pisuutipkun igliqtut savaaguŋarullu.
Immuat Makpiġaat ImnaiyaaġluTautuŋammiuŋa taliqpiani taavruma aquppiruam umialgum aquppiutaŋiñi immuanik makpiġaanik aglaqaqtuanik iḷumikkullu siḷatimikkullu, nipititaqtat tallimat malġugnik nipitirrutinik.
Suli tautuŋammiuŋa sapiġñaqtuamik isaġuliŋmik nivliqsuamik nipa­tuvluni, Kiña nalliummativa qauqtiġumiñaqługich nipitirrutiŋich aŋmaġlugiḷḷu immuat makpiġaat?
Tavraasii kiapayaaq qiḷaŋmi naagga nunami naaggaunnii nunam ataani aŋmaġumiñaiñŋaġaich immuat makpiġaat naaggaunnii taigua­ġumiñaiññiġaich.
Tavra qiaŋaruŋa atqunaqłuŋa pisigivlugu iñuiññiġman nalliummati­ruamik aŋmaġumiñaġlugich immuat makpiġaat naaggaunnii taiguaġu­miñaġlugich.
Tavrani iḷaŋata umialiŋnat uqallautiŋagaaŋa, Qianak. Uvva iñuum suaŋŋatiqpaqaqtuam Lion-tun, maŋŋuqaqtuaq Judah-miñ, kiŋunġu­ruaq David-mun, akimaŋaruq aŋmaġumiñaqsivḷugiḷḷu immuat makpi­ġaat, piiġumiñaqsivḷugiḷḷu tallimat malġuk nipirrutiŋich.
Aasii akunġanni umialgum aquppiutaŋisa sisamallu uumaruat savaat umialiŋnallu, tautuŋagiga Imnaiyaaq makitauruaq, qiññaqaq­łuni tuqutauŋaruatun, tallimat malġugnik nagruqaqłuni suli tallimat malġugnik iriqaqłuni, taapkua sunauvva tallimat malġuk ilitqusiŋi God-im tilirauŋaruat iluqaanun nunamun.
Tavra imnaiyaaq ullautiŋaruq aasii tiguvlugich immuat makpiġaat taliqpianiñ aquppiruam umialgum aquppiutaŋiñi.
Tavraasii tiguaniŋmagich immuat makpiġaat, sisamat iñuuruat savaat iñuiññaq sisamallu umialiŋnat punŋarut sivuġaanun Imnai­yaam. Iliŋich atuqtuuraqallaaŋarut nuqaqtiliŋnik, kaviqsuamiḷḷu maniŋmiñ puvialuŋaanik utkutchianik siḷivinŋaruanik ikipkaqługich tivraġiksautinik, sunauvva aŋaayyutiŋiññik God-im iñuŋisa.
Aasii atuŋarut atuutitchiamik inna,Nalliummatirutin ilivich tiguyumiñaqługich immuat makpiġaat suli aŋmaaġumiñaqługich nipirrutiŋich, qanuq tuqutauŋarutin, aasii maqipkaqługu augiñ tauqsiŋagitin iñuich God-mun qanusipayaaniñ kiŋuniġiiñiñ uqautchiñiḷḷu iñuŋniḷḷu nunauruaniḷḷu.
Suli ilivich katinŋagitin atautchimun atanniqsimavianun God-im aŋaayyuliqsiqpautquvlugich savautilugu God-ikput, aasii atanniqsimannigniaqtut nunami.
Tavra qivialgitchuŋa, aasii tusaavluŋa isaġulisalaŋnik iñugiapiaġa­taqtuanik kisiññaitchuanik. Makitaŋarut avataani umialgum aquppiu­taŋisa sisamallu iñuuruat savaat umialiŋnallu,
atuqtuat nipatuvlutiŋ,Nalliummatiruq Imnaiyaaq tuqutauŋaruaq, aitchuusiaqaġumi ataniġnaqunmik suġaliqpaŋmiglu isumattunmiglu sapiġñaunmiglu qiksiksraunmiglu nanġaunmiglu kamanaqsiḷiġunmiglu.
Tusaaŋammiuŋa-suli uumaruurapayauraq qiḷaŋmi nunamiḷu ataa­niḷu nunam taġiumiḷu, uumaruurapayaallu sumipayaaq atuŋarut,Ilaanun taavrumuŋa aquppiruamun umialgum aquppiutaŋiñi Imnaiyaamullu illi nanġaun qiksiksraun, kamanaqsiḷġullu sapiġñaullu taimuŋa isuitchuamun.
Tavrasuli sisamat uumaruat savaat uqallaŋammiut, Amen. Suli umialiŋnat punŋarut aasii nanġaivḷutiŋ ilaanun iñuuruamun taimuŋa isuitchuamun.
NipitirrutitTavra takunnaqtilluŋa imnaiyaaq aŋmaisaġman iḷaŋannik nipitir­rutit tallimat malġuuruat, tusaaŋaruŋa iḷaŋannik sisamauruat uumaruat savaat uqallaktuamik nipiqaqłuni kallularuatun, Qaġġiiñ.
Tavra Imnaiyaam aŋmalgiñmagu igḷua nipitirrutim, tusaalgitchuŋa igḷuanik uumaruam savaam uqallaktuamik, Qaġġiiñ.
Allasuli tuttuqpak salapqiŋaruq kaviqsuaq. Taamna kakaksiqsuaq suaŋŋasiqsauŋaruq aŋuyakkumiñaqsivḷugich iñuich nunami, avanmun tuquġautitquvlugich, suli aitchuusiaqaŋaruq savikpakpaŋmik.
Imnaiyaam aŋmalgiñmagu piŋayuak nipitirrutik, tusaaŋagiga piŋayuak uumaruak savaak uqallaktuaq, Qaġġiiñ. Tavra tautulgitkiga maŋaqtaaq tuttuqpak, suli kakaksiqsiŋa saagaġniqsuaq uqumaisilaa­ġutiŋnik.
Tavra tusaalgitchuŋa nivliqpalliqsuamik iġiñamik akunġanniñ sisa­mat uumaruat savaat uqallaktuamik, Akutchiñiq palauvak sivuniqaġli uvlupak savaŋniġmun akiññaktaamun, suli piŋasuni akutchiñiq barley palauvak uvlupak savaŋniġmun akiññaktaaguli, aglaan qanuq piññagu uqsruq, wine-lu.
Tavra Imnaiyaam aŋmaġmagu sisamaŋat nipitirrutit, tusaaŋa­ruŋa nipaanik sisamaŋata uumaruat savaat uqallaktuamik, Qaġġiiñ.
Tavra tautulgitkiga misuitchuatun qiññalik tuttuqpak, kakaksiq­suaŋa atiqaġniqsuq Tuqqunmik, suli Nagliksaaġvium maliġuaŋagaa. Iliŋik suaŋŋasiqsauŋaruk pisaġiyumiñaqsivḷugu avvaŋata avvaŋa nunam iñuŋisa, tuquġaitquvlugich savikpaŋmik niqaiḷḷiuġniġmiglu naŋirrutiqpaŋniglu niġrułłuŋiñullu nunam tuquġaquvlugich iñuich.
Tavra Imnaiyaam aŋmaġmagu tallimaŋat nipitirrutit, tautuŋagitka ataani ikipkaivium ilitqusiŋich iñuich iñuktauŋaruat pisigivlugu uqalua God-im, suli pisigivlugu ukpiġnaqsivḷugu quliaqtuaġiniŋa tusaayugaa­ġiksuam.
Iliŋich nipanŋarut nipatuvlutiŋ, Ataniiq, sapiġñaqtuatiin, piḷuutait­chuatiin iḷumun ittuaġlu, qanutun sivisutigiruamik isivġiġñiaŋitpigich iñuŋi nunam aasii tatavsaġlugich pisigilugu tuqunŋammatigut?
Tavra iliŋich aitchuusiaqallaaŋarut qatiqtuanik akuqturuanik annu­ġaanik aasii uqallautivlugich piḷaiŋaiqsiallavsaaquvlugich, iñugiakti­laaksrautaat kivgauqatiŋisa aniqatiimiglu naatchiaġilugu, tuqutauyu­maaġmiruat iliŋisituttauq.
Tavra Imnaiyaam aŋmaġmagu itchaksraŋat nipitirrutit qiñilgit­chuŋa. Tavra nuna aulaqparraqsiŋaruq, siqiñiq taaqsimmivḷuni maŋaqtuatun ukił̣haatun, suli naaqiŋaruaq tatqiq kaviqsivḷuni auktun.
Suli uvluġiat qiḷaŋmi kataŋarut nunamun fig napaaqtua kataiqpaŋ­matun naaqiŋaitchuanik siiġñiamiñik aŋalayyauġmani anuġiqpaum.
Qiḷak tautuŋnaiŋammiuq immuatun makpiġaatun imummatigik, iġġipayaat suli qikiqtallu nuutauŋarut inimiŋniñ.
Tavrani umialiŋi nunam atanaurallu qaukłiŋiḷḷu aŋuyaktit suġalli­ruallu sapiġñaqtuallu iñupayaurallu kivgakkaluat atanġitchuallu, iriq­tuŋarut qaiġusuŋnun akunġannullu uyaġagruaŋisa iġġich,
ququulavlutiŋ iġġiñun uyaġagruanullu, Kattaqisigut aasii iriġluta irraŋniñ, taavruma aquppiruam umialgum aquppiutaŋiñi, suli qinnau­taaniñ Imnaiyaam.
Qanuq kamanaqtuaq uvlua tatavsautaata tikitchuq, aasii kiñaliqaa igḷutuutiyumiñaipiallaktuq taavrumuŋa.
144,000 Israel-guruatTaavruma aquagun uvaŋa John tautuŋaruŋa sisamanik isaġuliŋ­nik makitaruanik sisamani kaŋiġalluŋiñi nunam, aullaqtaiḷiññik­tuanik sisamanik anuġiŋiñik nunam, anuġi anuqłiquŋił̣ł̣ugu sumikunnii nunamun naaggaunnii taġiumun naaggaunnii napaaqtupayaanun.
Tavrani tautuŋammiuŋa allamik isaġuliŋmik qunmuktuamik nuisa­ġataġniŋaniñ siqiñġum, saagaqłuni nalunaiñŋutchiutaanik iñuuruam God-im, aasii ilaa ququulaŋaruq nipatuvluni sisamanun isaġuliŋnun aitchuusiaqaŋaruanun suaŋŋanmik maqutchumiñaqsivḷugu nuna taġiuġlu,
uqaqłuni, Maqunnagu nuna taġiuġlu napaaqtullu, uvagut nalunaiñ­ŋutchiigaluaqtinnata kivgaŋiñik God-ipta qauŋisigun.
Tavra tusaaŋagiga iñugiaktilaaŋat nalunaiñŋutchiqsauruat God-im nalunaiñŋutchiutaanik, maŋŋupayaaŋiññiñ iñuŋniñ Israel-guruaniñ. Iñugiaktilaaqaŋarut 144,000-tun.
Nalunaiñŋutchiqsauruat maŋŋuqaqtuat Judah-mik 12,000, maŋŋu­qaqtuat Reuben-mik 12,000, maŋŋuqaqtuat Gad-mik 12,000,
maŋŋuqaqtuat Asher-mik 12,000, maŋŋuqaqtuat Naphtali-mik 12,000, maŋŋuqaqtuat Manasseh-mik 12,000,
maŋŋuqaqtuat Simeon-mik 12,000, maŋŋuqaqtuat Levi-mik 12,000, maŋŋuqaqtuat Issacher-mik 12,000,
maŋŋuqaqtuat Zebulun-mik 12,000, maŋŋuqaqtuat Joseph-mik 12,000, maŋŋuqaqtuat Benjamin-mik 12,000. Iluqaġmiŋ tamatkua nalunaiñŋutchiqsauŋarut.
IñusalapiaġatatTaavruma aquagun qivialgiññama, suamakua, iñusalapiaġatat iñuum kialiqaa kisitchumiñaisaŋi, nunapayauraniñ, maŋŋuqaġlipayaa­niñ iñupayaaniñ uqausipayaaniḷḷu, makitaruat sivuġaani umialgum aquppiutaŋisa sivuġaaniḷu Imnaiyaam, annuġaaqaqłutiŋ qatiqtuanik akuqturuanik annuġaanik, palm qisiqsiutiŋiññik saagaqaqłutiŋ,
suli nivliraqłutiŋ nipatuvlutiŋ, Annautigaatigut God-ipta aquppi­ruam umialgum aquppiutaŋiñi Imnaiyaavlu.
Tavra isaġulgich iluqaġmiŋ makitaŋarut avałługich umialgum aqup­piutaŋi avataanniḷu umialiŋnat sisamauruallu uumaruat savaat, aasii iluqaġmiŋ sitquqłutiŋ punŋarut sivuġaanun umialgum aquppiutaŋisa aasii nanġaqługu God,
uqaqłutiŋ, Amen, nanġaun kamanaqsiḷġullu isumattullu quyyallu qiksikkullu ataniġnaqullu sapiġñaullu illi God-iptiŋnun taimuŋa isuit­chuamun. Amen.
Tavrani iḷaŋata umialiŋnat apiġiŋagaaŋa, Kisut makua iñuich annuġaaqaqtuat qatiqtuanik akuqturuanik, sumiḷḷu qairuat?
Ilaa kiuŋagiga, Ilivich iḷisimarutin. Aasii ilaan uqallautiŋagaaŋa, Tamarra taapkuagurut pilluktuat kamanaqtuamiñ nagliksaaġutiqpaŋ­miñ, iqaġiŋagaich annuġaatiŋ aasii qatiqsivḷugich auŋanik Imnaiyaam.
Kaaksiutqikkumiñaitchut imiġuksiutqikkumiñaitchullu, siqiñġum uunniqialatchiñiaŋitkai pasiŋñialalugich,
qanuq Imnaiyaaq qitqanniittuaq umialgum aquppiutaŋisa qaunak­sriginiaġaat imnaiḷiqirisun, suli ilaan aullatiniaġai imiġnun iñuunaq­tuanun, suli God-im qulvipayaat piiġñiaġai iriŋiññiñ.
Tallimat Malġuŋŋuutaat NipitirrutitTavra Imnaiyaam aŋmaġmagu tallimat malġuat nipitirrutit, nipaiġruummiŋarut qiḷaŋmi kaivallagniġum avvasuŋnaŋani.
Tavraami uvaŋa John tautuŋagitka tallimat malġuk isaġulgich maki­taruat sivuġaani God-im, suli tallimat malġugnik nipauqłuktautinik aitchuusiaqaŋarut.
Suli allaptauq isaġulik qaivḷuni makinŋaruq ikipkaiviŋmi kaviqsua­miñ maniŋmiñ tivraġiksautiqaġviŋmik saagaqłuni, suli aitchuusiaqaŋa­ruq atqunaqługu tivraġiksaunmik avvutigitquvlugu aŋaayyutaannun God-im iñuŋisa, naavitquvlugu manium kaviqsuam ikipkaivium qaa­ŋani sivuġaani umialgum aquppiutaŋata.
Tavra avyua tivraġiksautim qunmuŋaruq piqasiqł̣uni aŋaayyutiŋiññik God-im iñuŋisa isaġulgum naavitaŋa ikipkaiviŋmun sivuġaani God-im.
Tavraasii isaġulgum tiguŋagaa tivraġiksautiqaġvik aasii immiqł̣ugu igniġmik ikipkaiviŋmiñ, aasii miḷuqsautivlugu nunamun. Suli kalluu­larraqsiŋaruq, nipaturuallu sukpaluktuat, igniġuuqpatitaqtuaġlu, suli nuna aulavluni.
NipauqłuktautitTavra tallimat malġuk isaġulgich tallimat malġugnik nipauqłuk­tautiqaqtuat itqanaiġutiŋagaich nipauqłuktaqsaġumavlutiŋ.
Sivulliq isaġulik nipauqłuktaŋaruq. Tavra natatquġnat igniġlu iḷaŋav­luni auŋmik kuviŋaruq nunamun. Aasii nuna piŋayuigułługu piŋa­yuaŋnun nuna ikirauŋaruq, suli piŋayuiŋich napaaqtut ikirauŋammiut, suli iluqani suŋaaqtuaq ivik ikirauŋaruq.
Igḷua isaġulgum nipauqłuktaŋammiuq. Tavraasii sunakiaq iġġiqpak­tun ittuaq ikualavluni igniġmik igitauŋaruq taġiumun.
Suli piŋayuigułługu taġiuq piŋayuak auguŋaruq, piŋayuiŋich uuma­ruurat niġrutit taġiumi tuquŋarut, suli piŋayuiŋich umiaqpapayaurat suksraunġiqsauvlutiŋ.
Piŋayuak isaġullak nipauqłuktalgitchuq. Tavra uvluġiaqpak kataŋaruq qiḷaŋmiñ, ikualaruatun naniġuatun, aasii kattaqivlugich piŋayuiŋich kuugich maqsraluktuallu imġich.
Atiŋa uvluġiam Tivluktuaq. Piŋayuiŋich imġich tivluksiŋarut, aasii iñugiaktuat iñuich tuquŋarut imiqłutiŋ, qanuq tivluksipkaqtauŋaruq imiq.
Sisamaŋat isaġulgich nipauqłuktaŋaruq. Aasii iḷaŋa siqiñġum taaq­siŋaruq. Siqiñġum iḷaŋa taaqsiruaq aktilaaqaŋaruq siqiñiq piŋasuut­pan, piŋayuak taaqsivḷuni. Tainnatuttauq piŋammiut tatqivḷu uvlu­ġiallu piŋayuiŋich. Tainnaasii taapkua qaummatit iḷimmata uvluq qaummaġiiḷiŋaruq irrusimiñiñ, qaummaġiiḷivḷutiktauq tatqiġḷu uvlu­ġiallu irrusikaamiŋniñ unnuami.
Tavrani uvaŋa John qiviaŋaruŋa, tusaavluguasii tiŋmiaqpak tiŋ­miruaq qutchikł̣uni siḷami nipattuaq nipatuvluni, Iłuiḷḷiuġutiqpak, iluiḷḷiuġutiqpak. Qanutun iłuiḷḷiuqtiginiaqtut iñuuruat nunami, nivliq­pata allat nipauqłuktautit piŋasut isaġulgich nivliqsitchaġumakkaŋich.
Tavra tallimaŋat isaġulgich nipauqłuktaŋaruq, aasii tautuŋagiga uvluġiaq kataktuaq qiḷaŋmiñ nunamun, aasii ilaa aitchuusiaqaŋa­ruq pitchiġiiyautaanik mitaiḷam putum.
Uvluġiam aŋmaŋagaa mitaiḷaq putu, tavraŋŋa isiq mayurraqsiŋaruq puyuatun kamanaqtuam igniġum, suli siqiñiq siḷalu taaqsiŋagik itchim putumiñ mitaiḷamiñ.
Tavrani itchimiñ salapqiŋarut nuttagayuich nunam qaaŋanun, aasii suaŋŋasiqsauŋarut ittuamik suaŋŋataatun igutchaqpaŋisa kapputilgich nunam.
Iliŋich uqallausiaqaŋarut maqutchitquŋił̣ł̣ugich iviŋiñik nunam naag­gaunnii qanusipayaanik suŋaaqtuanik nauruanik napaaqtupayaaniglu, aglaatualuk tamatkuniŋa iñulimaanik nalunaiñŋutaitchuanik nalu­naiñŋutchiutaanik God-im qauŋisigun.
Tamatkua nuttagayuich nagliksaaqtitchipkaqtauŋarut iñuŋnik talli­mani tatqiñi, aglaan tuqunŋisiññaġlugich. Aasii kiiqsiuġniŋat kapputi­ŋisa inŋarut nagliksaaġnaġniŋatun kapputaata igutchaqpaum.
Tavraasii taipkunani tallimani tatqiñi iñuich tuquyumałhaaġniaġa­luaqtut tuquyumiñaiññiaqtut. Kiiqsiuqpaił̣ł̣utiŋ kipiġniuġniaġaluaqtut tuqusuglutiŋ.
Nuttagayuich qiññaqaŋarut tuttuqpaktun aŋuyagumiññaqsaaŋa­ruatun. Niaquŋiññi inŋammiut qiññaqaqtuat niaquġutitun savaagurua­tun maniŋmiñ kaviqsuamiñ, suli kiiñaqaqłutiŋ iñuktun.
Mitquŋich ilaaptauġmakua aġnat nuyaŋich, aasii kigutiŋich lion kigutiŋisitun.
Satqaŋich matuqaŋarut qiññaqaqtuanik savił̣hatun satqagutitun. Suli sukpaluat isaġuŋisa inŋarut tuttuqpirautitun aksraliktuatun sukpaluk­taġmata tuttuqpaich paŋalgutimmatigik aŋuyaktuanun.
Tamatkua nuttagayuich pamiuqaŋarut igutchaqpaktun kapputilik­tun suli kavluivḷutiŋ. Suli suaŋŋatiqaŋarut anniaqłiqł̣utiŋ pamiumiŋnik iñuŋnik tallimani tatqiñi.
Umialiqaŋarut atanniqsimarimiŋnik isaġuliŋnik aŋalatchiruamik mitaiḷamik putumik. Ilaan atqa Jew-guruat uqausiatigun Abbadon, aasiiḷi Greek-gich taggisiqaġaat Apollyon, sivuniŋak Maqutchiri.
Sivulliq iłuiḷḷiuġutiqpak qaaŋianiktuq. Uvva, malġuk iłuiḷḷiuġu­tiqpaak qaiyumaaqtuk-suli taavruma aquagun.
Tavrani itchaksraŋat isaġulgich nipauqłuktaŋaruq. Aasii tusaaŋa­ruŋa nivliksuamik kaŋiġalluŋiñiñ kaviqsuamiñ maniŋmiñ ikipkaivium God-im sivuġaaniittuam.
Uqallaktuamik itchaksraŋannun isaġulgich nipauqłuktautiliŋmun, Pituikkich sisamat isaġulgich pituksimaruat kamanaqtuami kuuŋmi Euphrates-mi.
Iñugiaktilaaŋat tusaaŋagiga aŋuyaktit kakaksiraqtuat iñugiaktilaa­qaŋarut 200 million.
Aasii uvaŋa John qiñiqtuuraamni tautuŋagitka tuttuqpaich kakaksi­raqtuallu. Satqagutiqaŋarut qaummasiqaqtuanik kaviqsuanik igniqtun suŋauraaqtuatullu sapphire uyaġaktun, quqsuqtuatullu sulphur-tun. Suli niaquŋich tuttuqpaich qiññaqaŋarut lion niaquŋisitun, suli aniġni­qaŋarut igniġmik itchimiglu tivluktuamiglu kakavyaŋmik.
Taapkunuuna piŋasutigun iłuiḷḷiuġutiqpaktigun iñuich piŋayuiŋich tuqutauŋarut, ignikun itchikullu tivluktuakullu kakavyakun aniġniġik­kaŋatigun tuttuqpaich.
Qanuq suaŋŋatiŋich tuttuqpaich inŋarut ilaisa qaniŋiññi pamiuŋiñ­ñiḷu, pamiuŋich nimiġiatun inŋarut niaquqaqłutiŋ, aasii satkugivlugich kiiqsiuqtirrutigiŋagaich iñuŋnun.
Kisiŋŋuqtaŋich iñuich tuqutauŋitchuat tamatkunuuna iłuiḷḷiuġu­tiqpaktigun, nutqaŋaitchut aŋaayyuvigisuŋaiġḷugich savaaŋich argag­miŋ. Aŋaayyuuŋaiŋitchut ilitqusiqł̣uŋnun iñuuraqpalianullu maniŋñiñ kaviqsuaniñ qatiqtuaniḷḷu maniŋñiñ patukpaŋniḷḷu uyaġagniḷḷu qiruŋ­niḷḷu, tautulaitchuanun tusaalaitchuanun pisualaitchuanullu.
Naaggaunnii isumalitqiŋaiñmiut iñuaqtuġniġmikkun aŋatkuuniġ­mikkullu allatuqtauniġmikkullu naaggaunnii tigligaġniġmikkun.
Isaġulik Immuaġurallu MakpiġaatTavra uvaŋa John tautuŋalgitchuŋa allamik sapiġñaqtuamik isaġuliŋmik atqaqtuamik qiḷaŋmiñ maġġusimavluni nuvuyami, rainbow-m qaumanġanik kaivallagutiqaqłuni niaqua. Ilaan kiiñaŋa siqiñiqtun inŋaruq, aasii niuŋik ayyaktun igniġuvlutiŋ.
Ilaa piqaŋaruq immuaġuranik aŋmavlugich makpiġaanik saagaqłu­gich. Tavra ilaan inillaŋagai taliqpiich isigaŋni taġiumun, aasii sau­miich isigaŋni nunamun.
Aasii ququulaŋaruq nipatuvluni, lion-tun ugiallaruatun. Ququulaa­niŋman tallimat malġuk kallulavlutiŋ kiuŋagaat.
Tavra tallimat malġuk kalluich nivlianiŋmata, aglaksaġumaŋaruŋa. Aglaan tusaaŋaruŋa uqallaktuamik qiḷaŋmiñ, Iḷisimanaqtinnagich tal­limat malġuk kalluich uqalugikkaŋich suli aglautinagich.
Tavraasii isaġulik tautukkaġa makitaruaq taġiumi nunamiḷu isaa­ŋaruq taliqpiŋmiñik qiḷaŋmun,
aasii kiliŋniŋaruq pisivlugu God iñuuruaq taimuŋa isuitchuamun, savaŋaruaq qiḷaŋmik suniglu qiḷaŋmiittuanik, nunamiglu nunamiittua­niglu, taġiumiglu taġiumiittuaniglu. Isaġulik uqallaŋaruq, God piñat­chiaŋaiqsaqtuq tavraŋŋaaglaan.
Tavra tallimat malġuat isaġulgich nipauqłuktaqpan, God-im naan­niaġaa kaŋiqsiñaiñŋaruaq sivunniuġutigiŋarani uqautigiŋarani kivga­miñun uqaqtigiŋaramiñun.
Tavrani tusaaŋakkaġa uqallaktuaq qiḷaŋmiñ uqallatqiŋaruq uvamnun, Aullaġiñ, tiguyaqtukkich immuat makpiġaat aŋmaruat argaŋiñi isaġulgum makitaruam taġiumiḷu nunamiḷu.
Tavra ullautiŋaruŋa isaġuliŋmun aasii apiġivlugu qaitquvlugich uvamnun immuaġurat makpiġaat, aasii ilaan uqallautiŋagaaŋa, Tigu­lugich niġikkich. Siiġḷanŋulatchiñiaġaluaġaatin aqiaġuġni, aglaan siiġ­ñaaġniaqtuq honey-sun qaniġni.
Tavra tiguŋagitka immuaġurat makpiġaat argaŋiñiñ isaġulgum aasii niġivḷugich. Siiġñaaqtigiŋarut qanimni honey-sun, aglaan niġianikap­kich aqiaġuġa siiġḷanŋuliŋaruq.
Tavraasii uqallaurrauŋaruŋa, Alġaqsruivsaaqtuksraurutin God-im uqaluŋiñik iñugiaktuatigun iñuktigun nunauruatigullu qanusiḷimaa­niglu uqausiqaqtuatigun, umialiktigullu.
Malġuk God-im UqaqtikTavrani aitchuusiaqaŋaruŋa uuktuunmik ayauppiatun ittua­mik, aasii uqallaurrauŋaruŋa, Makillutin uuktuġuŋ aŋaayyuvik­paŋa God-im ikipkaivigḷu iñugiaktilaaŋallu taapkua aŋaayyuruat tav­rani.
Aglaan uuktuġnagu siḷalliq kasimmavik siḷataani aŋaayyuvikpaum. Taamna iḷaginagu, qanuq aitchuutauŋaruq Jew-guŋitchuanun, aasii ilaisa tunmaluginiaġaat ilaaguaqtauŋaruaq iniqpak God-mun malġuki­piaq malġugni tatqiñi.
Aasii uvaŋa tiliñiaġikka malġuk uqaqtikka annuġaaqaġlugik miit­chuŋnik ukił̣haanik, aasii iliŋik suaŋŋasiqsauniaqtuk alġaqsruiyumi­ñaqsiḷugik taapkunani 1260 uvluni.
Taapkuak malġuk uqaqtik God-im malġuk Olive napaaqtuk mal­ġuglu qulliqaġviik naparuak sivuġaani Atanġata nunam.
Tavraasii kialiqaa anniaġumasaġaluaqpagik, igniq pikiaġaqtuq qani­ŋiŋniñ aasii suksraunġiqł̣ugich uumigiriŋik. Kialiqaa anniaġumasaġa­luaġmagik, ilaa tuqutauruksraġuġaqtuq.
Suaŋŋatiqaġmiuk sialukkumiñaiḷḷavlugu uvluŋiññi alġaqsruiñiġmiŋ, suli suaŋŋatiqaqłutiŋ imiġnun auguqtillavlugich. Suli suaŋŋasiqsauŋa­ruk nuna qanusipayaanik iłuiḷḷiuġutiqaqtillavlugu, qanutun akulaisigi­lugu pisukkumik.
Tavraasii iliŋikta naatanikpatku uqaqtuaġniqtik, niġrułłuum mayuqtuam mitaiḷamiñ putumiñ aŋuyagniaġik aasii akiisillugik tuqul­lugiglu.
Aasii timiŋik nalaniaqtuk apqutiŋiñi iniqpaum Atanġata kikiaktuur­rauviani aŋarrauramun. Taamna iniqpak atiqaqtuatun inmiuq Sodom-mik naagga Egypt-mik.
Tavra piŋasuni uvluni avvaġmik iḷavlugich iḷaŋich iñuich maŋŋuqati­giipayaaniḷḷu uqautchiñiḷḷu nunauruaniḷḷu takunnaŋagaich tuquŋaruak timiŋik, iḷuviquŋiñmivḷugik.
Tavraasii tamatkua iñuuruat nunami quviasualaniaqtut pisigilugik tuquruak taapkuak. Iliŋich quviasualaniaqtut aatchuqtuutilutiglu avanmun, qanuq taapkuak uqaqtiŋik God-im nagliksaaqtitchiŋaruk tamatkuniŋa iñuuruanik nunami.
Tavra uvlut piŋasut avvaġmik iḷaqaqłutiŋ pianiŋmata, God-im aniġ­niŋan iñuggutim isiŋagik, aasii iliŋik makinŋaruk, tavraasii iñuich tau­tuktuat taapkuŋniŋa iqsiḷipiaġataŋarut.
Tavra malġuk taapkuak God-im uqaqtik tusaaŋaruk nipatuvluni nivliqsuamik qiḷaŋmiñ uqallaktuamik ilimiŋnun, Mayuġitchik. Tavra takkuanni uumigirimiŋ iliŋik mayuŋaruk qiḷaŋmun nuvuyakun.
Igḷua iłuiḷḷiuġutiqpaum pilluaniktuq. Aglaan tautuksiuŋ, piŋayuak iłuiḷḷiuġutiqpaak qaiyasiuraqtuq.
Tallimat Malġuat NipauqłuktautitTavrani tallimat malġuat isaġulgich nipauqłuktaŋaruq. Aasii nipatuvlutiŋ nipit nivliŋarut qiḷaŋmi uqaqłutiŋ, Umialgutaa nunam umialgutigiliutigaa Atanipta Christ-ŋatalu aasii ilaa atanniqsimanniŋ­niaqtuq taimuŋa isuitchuamun.
Tavra iñuiññaq sisamat umialiŋnat aquppiruat aquppiutaqpaŋmiŋni sivuġaani God-im sitquqłutiŋ punŋarut aasii nanġaqługu God,
uqaqłutiŋ,Ataniiq God Sapiġñaqtuatiin, paŋmapak ittutin, inŋaruatiillu, quyyavigigiptigiñ iḷitchuġipkaqapku kamanaqtuaq suaŋŋatin Atanniqsimanniksaqaviḷḷu.
Nunauruat akiḷḷiḷiqsuutiruat iliŋnun qinnalipiaġataŋarut, qanuq tatavsaiñiksran tikitchuq, isivġiqsauviksraŋat tuquŋaruat tikitchuq, suli akiḷiusiaqaġviksraŋat kivgaqpich uqaqtit tikitchuq, iluqaġmiglu iñukpich kamanaqtuallu kamanaitchuallu, qiksiksrautiqaqtuallu iliŋnun. Suksraunġiqsauviksraŋat tikiñmiuq tamatkua maqutchiruat nunamik.
Tavrani aŋaayyuvikpaŋa God-im aŋmaŋaruq qiḷaŋmi, suli kigiun­niŋa God-im imaqaqtuaq God-im sivunniuġutiŋiñik iñuŋmiñun qiñiġ­naŋaruq iḷuani aŋaayyuvikpaum, aasii qaummaatitaŋaruq igniġuuqpa­titaqtuaq, nipaturuallu sukpaluktuat, kallularuaġlu, nunalu aularuaq, natatquġnasugruktuaġlu.
Aġnaġlu NimiġiaqługluTavra kamanaqtuaq aliuġnaq salapqiŋaruq qiḷaŋmi. Aġnaq annuġaalik siqiñiġmik, tatqiq isigaŋisa ataaniiłłuni, suli niaqqu­miñi niaquġutiqaqłuni qulit malġugnik uvluġianik.
Iġñiyasiñiqsuaq kiiqsiuqłuni iġñiñialakami nipaalaŋaruq.
Aasiisuli alla aliuġnaqtuaq salapqiŋaruq qiḷaŋmi. Uvva kamanaq­tuaq kaviqsuaq nimiġiaqłuk, tallimat malġugnik niaqulik aasii qulinik nagruqaqłuni, aasii tallimat malġugnik niaquġutiqaqłuni niaqqumiñi.
Ilaan pamiuŋan kaligaŋagai piŋayuiŋich uvluġiaŋisa qiḷaum, aasii miḷuqsautivlugich nunamun. Tavra nimiġiaqłuk makitaŋaruq sivu­ġaani aġnam iġñisaġumaaqtuam, niġisukługu miqłiqtua anipqauraq­pan.
Aġnaq iġñiŋaruq aŋunmik, atanniqsimannigniaqtuamik suaŋŋatiq­paqapiaġataġluni nunapayaanun, anauttaqaġluni savił̣hamik umial­gum anauttaŋanik. Tavra ilaan miqłiqtua nuqitauŋaruq God-mun aquppiutaqpaŋiñullu.
Aasii aġnaq pigruŋaruq nunagluktuamun, iniksriuqtaŋanun God-im ilaanun. Tavrani munaqqusiaqaqtuksrauniaqłuni 1260 uvluni.
Tavra aŋuyaksaŋarut qiḷaŋmi, Michael-lu isaġuliŋniḷu aŋuyak­ługu nimiġiaqłuk, nimiġiaqłuktauq aŋuyagmipkaqługu piqatigivlugich isaġuliŋni.
Tavra nimiġiaqłuk akiiñŋaruq aasii ilaalu isaġuliŋniḷu iniksraiqsauŋa­rut qiḷaŋmi tavraŋŋaaglaan.
Tavra kamanaqtuaq nimiġiaqłuk igitauŋaruq anmun. Taamna aip­paaġnisaq nimiġiaq, atiqaqtuaq Tuunġaġmik Satan-miglu, sagluqiraq­tiŋat iñupayaurat nunami. Ilaa igitauŋaruq nunamun, suli isaġuliŋi igitqatauŋarut.
Tavra tusaaŋaruŋa nipaturuamik nipimik qiḷaŋmi, uqallaktua­mik, Paŋmapak annaurrisaa God-im tikitchuq. Paŋmapak God-im iḷi­simanaqsigaa suaŋŋatini Umialguniġmiñi. Paŋmapak Christ-ŋata iḷisi­manaqsigaa ataniġnaqutini, qanuq saŋutiŋat aniqatiipta igitauruq anmun, saŋutchiugaqtuaq iliŋiññik uvlumiḷu unnuamiḷu sivuġaani God-ipta.
Aniqatiipta akiiḷiŋagaat saŋutiktiŋ, Satan, tuqutauŋaniŋagun Imnai­yaam auŋa maqivluni, iliŋisalu ukpiġnaqtuaguvlutiŋ quliaqtuaġniġ­mikkun iḷumun ittuamik, qanuq tuqutauniksraqtiŋ sugiŋaitkaat.
Tavraasii quviasukpagitchi iluqasi iñuuruasii qiḷaŋmi. Aglaalli isu­maaġutiqpak ilivsiññun, nunaa taġiuġlu qanuq Tuunġaum atqaqigaasi qinnautiqpaqaqłuni, qanuq iḷisimaruq piviksrani sivikłisilaaŋanik.
Tavra nimiġiaqłuum iḷitchuġikami siŋitautilaamiñik nunamun, ilaan maliqatarraqsiŋagaa aġnaq iġñiŋaruaq aŋugauramik.
Tavra aġnaq aitchuusiaqaŋaruq malġugnik kamanaqtuam tiŋmiaq­paum isaqqugnik tiŋitquvlugu nimiġiaqłuŋmiñ nunagluktuamun. Tav­rani ini ilaa qaunakkusiaqaġniaqtuq piŋasuni iḷalugich avvaġmik ukiuni.
Tavra nimiġiaqłuk kuvisiŋaruq imiġmik kuuktun qaniġmiñiñ aġnam tuŋaanun, uaqtitchukkaluaqługu ulittuamun.
Tavra nuna ikayuiŋaruq aġnamik, aasii nuna qupiŋaruq, imaq-aasii imaiqł̣uni qaiŋaruaq nimiġiaqłuum qanġaniñ.
Tavrani nimiġiaqłuum suammautiŋagaa aġnaq, aasii aullaqłuni aŋu­yagiaŋagai kisiŋŋuqtaŋich miqłiqtuŋisa, tamatkua kamaksriruat pitqu­raŋiñik God-im suli ukpiġniaqtuaguruat iḷumun ittuamun salapqikka­ŋanun Jesus.  Aasiiḷi nimiġiaqłuk makitaŋaruq taġium siñaani.
Malġuk NiġrułłuukTavra uvaŋa John tautuŋaruŋa niġrułłuŋmik qakiruamik taġiu­miñ, qulinik nagrulik aasii tallimat malġugnik niaquqaqłuni. Taapkunani qulini nagruŋiñi niaquġutillaat inŋarut, suli niaqullaaŋiñi aglautiŋavlutiŋ uqamaqłuutit atqich pisaaŋŋatauruat God-mun.
Tavra niġrułłuk tautukkaġa inŋaruq leopard-tun, isigaŋiasii nannum isigaŋisun, aasii qanġa lion qanġatun iłłuni. Tavra nimiġiaqłuum ait­chuŋagaa niġrułłuk suaŋŋanmiñik aquppiutaqpaŋmiñiglu kamanaq­tuamiglu ataniġnaqunmik.
Iḷaŋat niaquŋisa qiññaqaŋaruq tuquagun ikiḷḷiiratun, aglaan taav­ruma tuquagun ikiŋa mamititauŋaruq, aasii iñupayaurat nunami mali­ġuarraqsiŋagaat niġrułłuk kamasuuttaġivlugu.
Iluqaġmiŋ iñuich qiksigiŋagaat nanġaqługulu nimiġiakłuk, qanuq ilaa aitchuiŋaruq ataniġnaqunmiñik niġrułłuŋmun, suli ilaisa tainnatun piŋammigaat niġrułłuk, uqaqłutiŋ, Kiña itpa niġrułłuktun, suli kia aŋuyakkumiñaqpauŋ?
Tavra niġrułłuk uqaqtitauŋaruq pigiipiaġataqtuanik uqaluŋnik, suli ataniġnaqutiqaqtitauvluni malġukipiaq malġugni tatqiñi.
Taavruma uqamaqłuutigirraqsiŋagaa God atqalu, God-ivlu iñuuvia taputivlugich iñupayaurat iñuuruat qiḷaŋmi.
Suli iluqaġmiŋ iñuuruat nunami qiksiginiaġaat nanġaġlugulu, iñupa­yaat atiŋich aglausimaŋitchuat sivuani nuna savaaguŋaiñŋaan makpi­ġaaŋiññi iñuuruat pigikkaŋisa Imnaiyaam tuqutauŋaruam.
Kiñaliqaa siutiqaġumi tusaggatiksraŋnik, naalaġniḷi.
Kiñaliqaa tigurauniaġumi, tigurauviŋmugniaqtuq. Kiñaliqaa iñuaq­tauniaġumi, nalupqinaitchuq iñuktauniaqtuq savikpagaġlugu. Taamna pikpan, God-im iñuŋi igḷutuutiruksraurut ukpiġutiqaqtuiññaġlutiglu.
Tavrani uvaŋa John tautulgitchuŋa allamik niġrułłuŋmik salap­qiqsuamik nunamiñ. Malġugnik nagruqaġniqsuaq imnaiyaatun aasii uqausiqaqłuni nimiġiaqłuktun.
Aŋalatchiŋaruq sivullium iluqaanik ataniġnaqutaanik niġrułłuum takkuani, aasii iluqaġmiŋ iñuuruat nunami qiksiksraliŋarut nanġaqłu­gulu sivulliq niġrułłuk, tuquagun ikiḷḷiirauŋaruaq mamititauŋaruaq.
Taamna aqulliq niġrułłuk savaŋaruq kamanaqtuanik aliuġnaqtua­nik, igniq-unnii atqaqtitaqługu qiḷaŋmiñ nunamun takkuanni iñupa­yaat.
Aasii aliuġnaqtuatigun savaaġipkaqtitakkaŋisigun ilaanun sivuġaani sivullium niġrułłuum, sagluqiŋagaich tamatkua iluqaisa iñuuruat nunami. Aqullium niġrułłuum uqallautiŋagai iñupayaurat nunami iñuuraqpalitquvlugich qiksigiliġḷugu niġrułłuk ikiḷḷiirauŋaruaq savik­paŋmik aasii iñuuŋaiŋił̣ł̣uni.
Aasii taamna aqulliq niġrułłuk suaŋŋatiqaŋaruq qaitchiḷḷavluni iñuggunmik iñuŋŋuaŋanun niġrułłuum, taamna iñuuraqpaŋa niġruł­łuum uqallasivḷugu suli tamatkua iñugiaktilaaŋatiktun qiksiksrautait­chuat nanġaisuŋitchuallu iñuuraqpaŋanun niġrułłuum tuqutautquvlu­gich.
Suli taavruma aqullium niġrułłuum nalunaiñŋutchiqsinniaġai taliq­piŋisigun argaŋisa naaggaunnii qauŋisigun iluqaisa iñuich kamanait­chuallu kamanaġaluaqtuallu, suġalliruallu iḷiappaugaluaqtuallu, atan­ġitchuallu kivgallu.
Kiñaliqaa tauqsiġumiñaiññiaqtuq naagga tunisiyumiñaiññiaqtuq nalunaiñŋutchiqsauŋaisuaġumi taavrumiŋa, atqanik niġrułłuum naag­gaunnii kisirrutaanik atqata.
Kaŋiqsisiqaqtuksrauniq ittuksrauruq taavrumuuna. Iñuk kaŋiqsisi­qaqtuaq kisitchiḷi kisirrutaanik niġrułłuum. Taamna kisirrutigigaa iñuum, kisirrutiqaqtuaq 666-mik.
Atuutaat AnnaurrauruatTavrani uvaŋa John qiviaŋaruŋa, aasii tautuŋagiga Imnaiyaaq makitaruaq Iġġim Zion qaaŋani, piqatiqaqłuni 144,000 iñuŋnik piqaqtuanik atiġmiñik Aapamiḷu atqanik aglausimavlugik qauŋiññi.
Tavra tusaaŋaruŋa nipimik qiḷaŋmiñ arriqaqtuamik tusaaruni quġ­luqtaqpaktun kallulaqpaktuatullu. Nipi tusaakkaġa inŋaruq nipiŋisi­tun nuqaqtiligaqtuat atuqtuuraġmata.
Aasii iliŋich atuŋarut nutauruamik atuunmik sanmivḷugich umialgun aquppiutaŋi suli sanmivḷugich sisamat iñuuruat savaat umialiŋnallu. Kiapayaaq iḷitchumiñaiñŋagaa taamna atuun aglaan 144,000 iñuich annaurrauŋaruat akunġanniñ nunam iñuŋisa.
Taapkua iñuich qaunagiŋarut inmiŋnik allatuunmiñ, iliŋich tuvaaqa­taitchut. Iliŋisa maliġuaŋagaat Imnaiyaaq sumulliqaa aullaġman, annaurrauŋaruat akunġanniñ iñupayaat, aasii ilaaguaqtauqqaaŋarut God-mun Imnaiyaamullu.
Taapkua iñuich iḷisimanaŋaitchut saglulugich. Pasiñaġumiñaitchut.
Piŋasut IsaġulgichTavrani tautuŋaruŋa allamik isaġuliŋmik tiŋmiruamik qutchik­ł̣uni siḷami, piqaqłuni allaŋŋulaitchuamik tusaayugaaġiksuanik quliaq­tuaġiraksranik iñupayauranun iñuuruanun nunami, nunauruapayaa­nun maŋŋuqatigiiñullu uqautchiñullu iñuŋnullu.
Tavra ilaa uqallaŋaruq nipatuvluni, Qiksiksrautiqaġitchi God-mun nanġaġlugu kamanautaagun, qanuq isivġiiñiksraŋa iñuŋnik tikitchuq. Puttitchi qiksigilugu sivuġaanun God-im savaŋaruam qiḷaŋmik nuna­miglu, taġiumik maqsraluktuanik imiġnik.
Allasuli igḷua isaġulik malgutiŋaruq sivulliġmun uqallakłuni, Suk­sraunġiqsauruq, kamanaqtuaq Babylon suksraunġiqsauruq. Qanuq Babylon inanŋagai iñupayaurat aasii wine-tuqatigivlugich wine-ŋanik allatuutiqpaŋmi.
Allasuli piŋayuak isaġulik malgutiŋaruq taapkuŋnuŋa uqallakłuni nipatuvluni, Iñuum kialiqaa qiksigilugu nanġaqpagu niġrułłuk iñuu­raqpaŋalu, suli nalunaiñŋutchiqsinŋagumi qaumigun naagga argaŋmi­gun,
ilaaptauq imiġniaġmiuq wine-ŋanik God-im qinnautaata, kuvirau­ŋaruamik avuuġaluaġnagu qallutaanun God-im tatavsautaan. Iluqaġ­miŋ qiksiksraqtuat niġrułłuŋnik nagliksaaqtitauniaqtuq igniġmik itchi­miglu tivluktuamik kakavyaŋmik sivuġaanni piḷuutaitchuat isaġulgich Imnaiyaavlu.
Suli puyua nagliksaaqtirrutaata avyualaŋaruq taimuŋa isuitchua­mun, suli iliŋich piḷaiŋaiqsiaġviitchut, uvlumi naagga unnuami, taap­kua qiksiksrautiqaqtuat niġrułłuŋmun iñuuraqpaŋanullu, suli kisupa­yaat nalunaiñŋutchiqsittuat ilaan atqanik.
Tainna piraummata taapkua iñuich, God-im iñuŋi qapiŋaisaaq­taulich igḷutuġumiñaqsiḷugich nagliksaaqtirrusiat tamatkunuŋa kamaksriruanun God-im pitquraŋiñik ukpiġutiqaqtuanullu Jesus-mun.
Tusaaŋammiuŋa nipimik qiḷaŋmiñ uqallaktuamik, Aglauttuuŋ una. Quviasuglich tuquruat tavraŋŋaaglaan savautivlugu Ataniq. Ilit­qusiġiksuam kiugaa, Taamna iḷumun ittuq. Iliŋich piḷaiŋaiqsiaġniaqtut siġġaqiniġmiŋniñ, qanuq qiḷaŋmugniaqtut akiḷiusiaqaġiaġlutiŋ savaur­riñiġmikkun.
Kivrivik Katitchivigḷu NunamiTavrani uvaŋa John qiviaŋaruŋa, aasii tautukługu qatiqtuaq nuvuya, aquppiruaġlu nuvuyami iñuk inniqsuaq Iġñiŋatun Iñuum, kaviqsuamiñ maniŋmiñ niaquġutilik niaqqumiñi, suli ipiktuamik kiv­riñmik saagaqłuni.
Allasuli isaġulik aniŋammiuq aŋaayyuvikpaŋmiñ, ququulavlugu nipatuvluni taamna aquppiruaq nuvuyami, Kivriiñ kivrisiŋnik, aasii katitchiḷutin, qanuq katitchisaġviksraq tikitchuq, palauvaksrat nunami kipinaqsirut.
Tavra taavruma aquppiruam nuvuyam qaaŋani atuqsaŋagaa kivri­sini nunamun, aasii nunami palauvaksrat katitauŋarut.
Tavra allasuli isaġulik aniŋaruq aŋaayyuvikpaŋmiñ qiḷaŋmi, piqaġmiñiqsuaq ipiktuamik kivriñmik.
Tavrani allasuli isaġulik ataniġnaqutiqaqtuaq igniġmun qaiŋaruq ikipkaiviŋmiñ. Ilaa ququulaŋaruq nipatuvluni taavrumuŋa isaġuliŋ­mun ipiktuamik kivrisiqaqtuamun, Kivriiñ kivrisiŋnik, aasii katillugich siiġñaŋich napaaqtuayaaŋisa nunam, qanuq grapes kipinaqsirut.
Tavra wine-liuġviŋmi grapes ivsaiyaŋagaich siḷataani iniqpaum, aasii auk maqiŋaruq wine-liuġviŋmiñ 200 mile-tun aasii tallimatun isi­gagniqtun ititigivluni.
Isaġulgich Aŋalatchiruat IłuiḷḷiuġutiqpaŋnikTavrani uvaŋa John tautuŋaruŋa allamik aliuġnaqtuamik kamanaqtuamik qiḷaŋmi, tallimat malġuk isaġulgich piqaqłutiŋ tallimat malġugnik iłuiḷḷiuġutiqpaŋnik aqulliqsaaġutinik. Taapkuniŋa qinnautaa God-im aġiusaqtuq.
Tavra tautuŋagiga arriḷiñaqtuaq taġiutun igalauratun iḷaŋavluni igniġmik, taapkualu akiiḷiññiktuat niġrułłuŋmik iñuuraqpaŋaniglu kisirrutaaniglu atqata. Taapkua makitaniqsut siñaani taġium igalaura­tun ittuam tigummivḷugich nuqaqtilgich atuqtuurat God-im aitchuu­tiŋi.
Tavra iliŋich atuŋarut atuutaanik Moses kivgaŋata God-im, atuutaa­niglu Imnaiyaam uqaqłutiŋ,Ataniiq God Sapiġñaqtuatiin, qanutun kamanaqtigirut aliuġnaqtigirullu savaatin. Umialguruatiin nunapayauranun, qanutun nalaunŋatigirut iḷumun ittullu piḷġutchisin.
Kia qiksiginiaŋitpatin Ataniiq? Kia uqautigisuŋiññiaqpauŋ kamanautin? Qanuq kisivich piḷuutaitchutin. Nunauruapayaat qaiñiaqtut aasii nanġaġlutin, qanuq nalaunŋaruat piratin tautuŋagaich iluqaġmiŋ.
Taavruma aquagun uvaŋa John tautuŋagiga ilaaguaqtauruaq ini aŋaayyuvikpaŋmi qiḷaŋmiittuami aŋmaqtuaq.
Aasii taavrumaŋŋa iḷullianiñ aŋaayyuvikpaum iñukpalliŋarut talli­mat malġuk isaġulgich piqaqłutiŋ tallimat malġugnik iłuiḷḷiuġutiqpaŋ­nik annuġaaŋavlutiŋ salumaruanik qaummaġiksuanik ukił̣haaġiksua­nik, suli satqagutiqaqłutiŋ kaviqsuaniñ maniŋñiñ.
Tavra iḷaŋata sisamat iñuuruat savaat aitchuŋagai tallimat malġuk isaġulgich tallimat malġugnik maniŋmiñ kaviqsuamiñ piḷianik puvialu­ŋaanik puggunik siḷivinŋaruanik qinnautaanik God-im iñuuruam tai­muŋa isuitchuamun.
Tavra aŋaayyuvikpak siḷivinŋaruq itchimik qaumanġaniñ suaŋŋataa­niḷḷu God-im. Kiñaliqaa isiġumiñaiñŋaruq aŋaayyuvikpaŋmun naat­chitchiaġilugich tallimat malġuŋnik iłuiḷḷiuġutiqpaŋnik qaġġisikkaŋiñ­ñik tallimat malġuk isaġulgich.
Puvialuŋaat Puggut Imalgich Qinnautaanik God-imTavrani tusaaŋaruŋa nipaturuamik nipimik aŋaayyuvikpaŋmiñ uqallaktuamik tallimat malġuŋnun isaġuliŋnun, Aullaġlusi kuvi­yaqtuqsigik nunamun tallimat malġuk puvialuŋaat puggut imaqaqtuat qinnautaanik God-im.
Tavra sivulliq isaġulik aullaŋaruq aasii kuvivḷugu pugguni nunamun. Tavraasii tatamaanaqtuat kiiqsiuġnaqtuallu kiḷḷiġruat qaiŋarut iñuŋ­nun nalunaiñŋutaqtuqtuanun niġrułłuum nalunaiñŋutaŋanik qiksik­srautiqaqtuanun nanġaqługulu iñuuraqpaŋa.
Igḷuasuli isaġulik kuvisiŋaruq puggumiñik taġiumun, aasii taġiuq irrusiñiŋaruq auŋatun tuquŋaruam iñuum, aasii iluqaqpiuraġmik uumaruurat taġiumiittuat tuquŋarut.
Piŋayuakta isaġullak kuviŋagaa pugguni kuugnun maqsraluktua­nullu imiġnun, aasii immat auguŋarut.
Tavra uvaŋa John tusaaŋagiga isaġulik ataniġnaqutiqaqtuaq imma­nun uqallaktuaq, Nalaunŋapiaqtutin tatavsaikavich tainna, ilivich ittuatiin inŋaruatiillu, Piḷuutaitchuatiin.
Qanuq iñuich maqipkaiŋarut auŋiññik ukpiqtuat uqaqtiŋisalu God-im, aasiiḷi ilivich aitchuŋagitin auŋmik imiksraŋannik. Tainnagaksrau­rutkiataŋ.
Tavra tusaaŋaruŋa nipimik ikipkaiviŋmiñ uqallaktuamik, Aaŋ, Ata­niiq God Sapiġñaqtuatiin, iḷumun nalaunŋapiaqtut ilivich tatavsauti­tin.
Sisamaŋat isaġulgich kuvisiŋaruq puggumiñik siqiñiġmun, aasii siqiñġum ikiŋagai iñuich uunaqpaił̣ł̣uni.
Iñuich ikiŋagai suamaruam uunnaum, aasii ilaisa taimaqłuktaŋagaat atqa God-im suaŋŋatiqaqtuam tamatkunuŋa iłuiḷḷiuġutiqpaŋnun, suli iliŋich isumalitqiŋaitchut nanġaŋaitkaallu kamanaġniḷugu.
Tallimaŋat isaġulgich kuvisiŋaruq puggumiñik aquppiutaqpaŋanun niġrułłuum, aasii niġrułłuum atanniqsimmataa taaqsiŋaruq. Iñuich kiŋmaŋagaich uqqatiŋ kiiqsiuqpaił̣ł̣utiŋ.
Suli uqamaqługvigivlugu God qiḷaŋmiittuaq pisigivlugich kiiqsiuġni­tiŋ kiḷḷiġruatiglu, suli isumalitqiŋaitchut pigiitchuaniñ piḷġusimiŋniñ.
Itchaksraŋat isaġulgich kuvisiŋaruq puggumiñik kamanaqtuamun kuuŋmun Euphrates-mun, aasii imaŋa kuugum imaiŋaruq, itqanaiq­saqługu iglauyaaksraŋat umialgich qavaŋŋamiñ.
Tavraasii uvaŋa John tautuŋaruŋa piŋasunik ilitqusiqł̣uŋnik qiñña­qaqtuanik naaġaayisun pikiaqtuanik qanġaniñ nimiġiaqłuum suli qan­ġaniñ niġrułłuum suli qanġaniñ uqaqtauŋŋuaqtuam God-mun.
Tavra taapkua ilitqusiqł̣uich savaktuat aliuġnaqtuanik. Taapkua piŋasut ilitqusiqł̣uich aullaŋarut umialiŋnun nunami iluqaani ittuanun atautchimuktitchaqługich aŋuyaquvlugich kamanaqtuami uvluani tatavsautaata Sapiġñaqtuam God-im.
Uvva, qaiñiaqtuŋa tigligayuktitun, uqaqtuq Ataniq. Quviasugli iñuk itqumaruaq, annuġaani atuqługich aullaġuŋił̣ł̣uni annuġaiḷaġluni aasii qiñiqtinŋiḷḷuni annuġaiḷaġluni.
Tavra ilitqusiqł̣uich katinŋagaich umialgich inimun taggisiqaq­tuamun Jew-guruat uqausiatigun Armageddon.
Tallimat malġuakta isaġulgich kuviŋagaa pugguni siḷamun. Tavraa­sii kamanaqtuaq nipi nivliŋaruq aquppiutaqpaŋmiñ aŋaayyuvikpaŋmi, uqallakłuni, Naatchirut.
Tavraasii qaummatitaŋaruq igniġuuqpatitaqtuaq, nipaturuallu suk­paluich, kallularaġaqtuaġlu, nunalu aulaqpakłuni. Qaŋaunnii nuna tainnatun aulaŋaitchuq iñuk savaagumman. Taamna suaġiiññiqsrauŋa­ruq qaŋapak nunam aulaniŋaniñ.
Kamanaqtuaq iniqpak qupiŋaruq piŋasuułłuni, aasii iniqpaŋich nunauruat suksraunġiŋarut. God-im itqaŋagaa kamanaqtuaq Babylon, nuŋuutchipiaġataquvlugu qallugauraŋanik suamaruam qinnaunmi.
Suli qikiqtapayaat qiñiġnaiŋarut, iluqaġmiglu iġġich piiŋarut.
AllatuqtiqpakTavrani iḷaŋata isaġulgich tallimat malġuuruat piqaŋaruat talli­mat malġuŋnik puvialuŋaanik puggunik qaivḷuni uvamnun John-mun uqallautiŋagaaŋa, Qaiñ, tautuktinniaġikpiñ tatavsausiaksraŋa­nik kamanaqtuam allatuqtim aġnam, taavruma kamanaqtuam iniq­paum naparuam qitqanni iñugiaktuat kuugich.
Umialiŋi nunam allatuqatiqaŋarut taavrumiŋa kamanaqtuamik alla­tuqtimik, suli iñuŋi nunam imiŋasisiqaŋarut imiqłutiŋ wine-ŋanik alla­tuutaata.
Tavra Ilitqusiġiksuam aŋalanŋagaaŋa, aasii isaġulgum aullautiŋa­gaaŋa nunagluktuamun. Tavrani tautukkiga aġnaq aquppiruaq qaa­ŋani kavviġiksuam niġrułłuum pigiitchuanik atiġnik aglaqaqtuam ilu­qaani qaamiñi. Taamna niġrułłuk tallimat malġugnik niaquqaqtuq, suli qulinik nagruqaqłuni.
Aġnaq annuġaaqaŋaruq suŋauraammaġiksuanik kavviġiksuaniglu, suli qiñiyunaqusiqsuŋavluni maniŋñik kaviqsuanik uyaġaŋnik akisu­ruanik, suli qatiqtuanik uyaġaŋnik akisuruanik. Saagaqaŋaruq kaviq­suamiñ maniŋmiñ qallugauramik siḷivinŋaruamik naġġunapiaġataq­tuamik suli salumairrutiŋiñik qaipkakkaŋiññik allatuutaata.
Suli aġnam qauŋani aglausimaŋaruq atiq kaŋiqsiñaiḷaq, Babylon kamanaqtuaq, aakaŋat aġnat allatuqtipayaurat, suli naġġunapiaġataq­tuanun agvisauruaq iñuuraqpaŋnun qiksikkunmik nunam iñuŋiñi.
Tavra tautuŋagiga aġnaq, imiŋasiruaq auŋannik God-im iñuŋisa auŋanniglu iñuktauruat pisigivlugu iḷumun inniqtiŋ Jesus-mun. Tautu­kapku aġnaq, aliupiaġataŋaruŋa.
Tavra isaġulgum apiġiŋagaaŋa, Suvlutin aliuqpich? Quliaqtuaġuti­niaġikpiñ kaŋiqsiḷgunaitchuaŋanik aġnam, niġrułłuuvlu kakaksiġvigik­kaŋata niaquqaqtuam tallimat malġugnik suli qulinik nagruqaqtuam.
Niġrułłuk tautukkan iñuuŋaruaq, paŋmapak iñuuŋaiqsuq, mayuġu­maaqsiruq natqiḷamiñ putumiñ aasii aullaġluni suksraunġiqsauyaqtuġ­luni. Iñuich iñuuruat nunami atiŋich aglautiŋaitchuat makpiġaaŋiññun iñuuruat nunaqaŋa savaagumman, aliuġniaqtut tautuglugu niġrułłuk, qanuq iñuuŋaruaq iñuuŋaiqsuq aasii salapqitqigñiaqtuq.
Isumattutiqaqtuksrauniq kaŋiqsisiqaqtuksrauniġlu taavrumuuna iḷiruq. Tallimat malġuk niaquŋi niġrułłuum sivuniqaqtut tallimat mal­ġugnun qimiqqanun aġnam aquppiviŋiñik.
Taapkua suli sivuniqaġmiut tallimat malġugnun umialiŋnun. Talli­maiŋich umialgich taapkunani umialguŋaiqsitauŋarut, atausiq umial­guruq-suli, igḷua qaiŋaitchuq, aasii qaigumi umialguurallaŋniaġaluaq­tuq sivikitchuami.
Aasiiḷi taamna niġrułłuk iñuuŋaruaq paŋmapak iñuuŋaiŋaruaq, tal­limat piŋayuġigaat umialgich aglaan iḷauruq tallimat malġuŋnun umia­liŋnun. Aasii umialguanikkumi aullaġniaqtuq suksraunġiqsauyaqtuġ­luni.
Aasii taapkua qulit nagruich tautukkatin qulit umialgich ait­chuusiaqaaniŋaitchuat-suli umialguniġmi suaŋŋanmik, aglaan aitchuu­siaqaġumaaqtut ataniġnaqunmik umialiktitun sivikitchuami, iluqaġ­miŋ piqatigilugu niġrułłuk.
Taapkua atausiuruamik isumaqaqtut aasii aitchuutigivlugich suaŋ­ŋatitiŋ ataniġnaqutitiglu niġrułłuŋmun.
Iliŋich aŋuyaŋniaqtut Imnaiyaamun, aasii Imnaiyaam ilaallu ququaqtaŋisa piksraqtaaŋisalu ukpiġnaqłutiŋ maliġuaqtauruallu ilaa­nun akiiḷiñiaġaich, qanuq ilaa Ataniġigaat atanġich suli Umialigigaat umialgich.
Isaġulgum uqallautivsaaŋagaaŋa, Imġich tautukkatin aġnam aquppivigikkaŋi sivuniqaqtut iñuŋnik iñugiapiaġataqtuanik nunaurua­niglu uqausipayaaniglu.
Qulit nagruich tautukkatin, niġrułługlu uumikłiġñiaqtut allatuqti­mik aġnamik. Iliŋisa aanniaġaat suġautapayaaŋiñik aasii qimaglugu annuġaiḷaq. Ilaisa niġiñiaġaat timaa suksraunġiġḷugulu ikipkaġlugu.
God-im isummiqsinŋagai kipiqqutigiyumiñaqsivḷugich taŋŋiġuglu­gich ilaan sivunniutini savaaġitquvlugich atisiḷutiŋ, suli niġrułłuŋmun aitchuutigivlugich suaŋŋatitiŋ atanniqsimanniŋniġmi God-im uqaluŋi taŋŋiqsiaġilugich.
Aġnaq tautukkan sivuniqaqtuq kamanaqtuamik iniqpaŋmik atan­niqsimanniktuamik umialiŋiñik nunam.
Babylon SuksraunġiqsauruqTaavruma aquagun uvaŋa John tautuŋaruŋa allamik isaġuliŋ­mik atqaqtuamik qiḷaŋmiñ. Ilaa kamanaqtuamik ataniġnaquti­qaŋaruq, aasii nuna iluqaan qaummaġiksipkaŋagaa ilaan qaumaniġmi­ñik.
Tavra ilaa ququulaŋaruq nipatusipiaġataqłuni, Babylon kamanaq­tuaq suksraunġiqsauruq, suksraunġiqsauruq. Inigiliutigaat tuunġaich, inigiliutigaat qanusipayaat ilitqusiqł̣uich, inigiliutigaat iluqaġmiŋ pigiitchuat uumiñaqtuallu tiŋmiat.
Qanuq ilaan aitchuŋagai wine-gunmiñik imiqtiłługich iñupayaurat, wine-ŋanik allatuutiqpaŋmi. Suli umialiŋisa nunam allatuqatigianiŋa­gaat ilaa, suli tauqsiġñiaqtiŋi nunam suġallautiqaŋarut suġalġanik pit­quraiḷaġniŋata.
Tavrani uvaŋa John tusaaŋammiuŋa allamik nipimik qiḷaŋmiñ uqal­laktuamik,Annisitchi Babylon-miñ, iñutkaa annisitchi ilaaniñ. Iḷauruksrauŋitchusi piḷuutiŋiñi. Iḷauruksrauŋitchusi tatavsausiaŋiñi.
Qanuq ilaan piḷuutiŋi qaliġiiksittut qutchiksisigivlutiŋ qiḷaktun, aasii God-im naluruuraaġniaŋitkai ilaan piḷuutiŋi.
Akisaġvigisiuŋ Babylon aulatchisiatun ilivsiññik suli paaqłiġḷugich ilaan savaaŋi malġuktun iḷiḷugich, immiġḷugu ilaan qallugauraŋa wine-mik malġuktun kimnaqsiḷugu ilaan imiksriuqtaŋatun ilivsiññun.
Aitchuqsiuŋ nagliksaaġutiqpaŋmik isumaaluunmiglu nalliġaaġlugu nanġausiaġiŋaraŋa susuŋisaaġutiqpaŋalu. Qanuq inmiñun uqautiugaqtuq inna, Uvva aquppiruŋa umialik aġnaq. Uiḷgaŋaitchuŋa, iḷitchuqsriyumiñaitchuŋa isumaaluunmik.
Tavra ilaan iłuiḷḷiuġutiqpaŋi qaiñiaqtut uvlumi atautchimi, naŋirrutiqpaich isumaaluullu kaaksiunġiḷḷu, suli ilaa ikirauniaqtuq igniġmik, qanuq sapiġñaqtuq Ataniq God isivġiiruaq ilaanik.
Tavraasii umialiŋi nunam, allatuqatiqaŋaruat pitquraiḷaqatigivlu­gulu ilaa, qianiaqtut uiġualalutiglu pisigilugu iniqpaum tautukkumir­ruŋ puyua ikualaniŋan.
Iliŋich makitaniaqtut uŋasigḷutiŋ, sivuuqqatigilugu ilaan nagliksaa­ġutiqpaŋa, suli uqaġlutiŋ, Yaqhii, yaqhii, ilivich kamanaqłutin iniq­paak, ilivich sapiġñaqtuatiin iniqpak Babylon. Atautchimi ikarraġmi tatavsaqtauganiktutin.
Tavraasii tauqsiġñiaqtiŋi nunapayaam qiaŋarut kiŋuvġuŋarullu ilaanik, tauqsiqsiksraiġñiġmata suġauttatiŋ tavraŋŋaaglaan.
sinimakkaluat, avuuġutit, ikipkaqługich tivraġiksautit, myrrh-lu, tivraġiksuallu, wine-lu, uqsruq, palauvagiksaaq palauvaksraġlu, immuliviich aŋusalluġiich imnaiḷḷu, tuttuqpaiḷḷu tuttuqpirautillu, kiv­gallu iñukkaluat-unniiḷu tuniuqqaqługich tauqsiqsuqługiḷḷu.
Tauqsiġñiaqtit uqallautigaat ilaanun, Supayaat nakuuruat kipiġ­niuttaġikkatin pigisukługich taimmaurut, suli iluqaġmiŋ umialgutitin suġalġich, qiñiyunaġniġiḷḷu piiqsut, aasii qakuguluunnii paqitchumi­ñaiġitin.
Tauqsiġñiutilgich tamatkunuŋa tauqsiġñiutinik, umiallaktuat taav­rumaŋŋa, iniqpaŋmiñ makitaniaqtut uŋasiksuami, iqsigilugu naglik­saaqtitauniŋa, qialutiŋ kiŋuvġulutiglu,
Yaqhii, yaqhii, taamna kamanaqtuaq iniqpak annuġaaqaŋagaluaq­tuaq ukił̣haaġiksuanik, suŋauraammaġiksuanik kavviġiksuaniglu, qiñi­yunaqusiqsuqtanik maniŋñik kaviqsuanik, uyaġaŋniglu akisuruanik, qatiqtuaniglu uyaġaŋnik akisuruanik.
Ikarraġmi atautchimi tammaigai iluqaisa umialgutini. Suli iluqaġ­miŋ umiaqpaich umialiŋich taġiuqsiuqtillu iñuich, umiaqpagaqtit ilu­qaġmiglu akiññagniaqtuat taġiumi makitaŋarut uŋasiksuami,
suli nipaalaŋarut qiñillaan isia ikualaniŋan, Iniqpaŋmik allamik piiñŋaruq taavrumatun kamanaqtuatun iniqpaktun.
Tavra iliŋich nalluqsraŋarut nunam avyuanik niaqumiŋnun, qiallaġ­miŋ kiŋuvġullaġmiglu nipaalavlutiŋ, Yaqhii, yaqhii, kamanaqtuaq iniqpak iluqaġmiŋ umiaqpaqaqtuat taġiumi suġallaktuat ilaan umial­gutiŋigun. Atautchimi ikarraġmi suksraunġiqsauruq.
Quviasukpautigiuŋ qiḷaak suksraunġiqsauniŋa. Quviasukpagit­chi God-im iñuŋi tilirauruasiḷu uqaqtauruasiḷu God-mun, qanuq God-im tatavsaŋagaa iniqpak savaaŋigun.
Tavrani sapiġñaqtuaq isaġulik tigusiŋaruq uyaġagruaġmik kama­naqtuatun kaivragruaqtun ittuamik aasii miḷuqsautivlugu taġiumun, uqallakłuni, Tainnatun Babylon kamanaqtuaq iniqpak miḷuqsaurrau­niaqtuq suammatilugu, aasii tautugnatqigñiaŋitchuq tavraŋŋaaglaan.
Suli nipiŋich nuqaqtiligaqtit atuqtillu, suvluaqtuġnaniglu nipauq­łuktautiniglu atuqtuuraqtit, tusaġnatqigñiaŋitchut iliŋni tavraŋŋaag­laan. Piḷiuqti qanusiḷimaanik tautugnatqigñiaŋitchuq iliŋni, suli tusaġ­naġniŋa palauvaksriuġutim tusaġnatqigñiaŋiñmiuq iliŋni.
Suli qaummaŋa nannim qaummaġitqigñiaŋitchuq iliŋni tavraŋŋaag­laan, suli nipiŋik uiksrautivlu nuliaksrautivlu tusaġnatqigñiaŋitchuk iliŋni tavraŋŋaaglaan, qanuq ilivich tauqsiġñiaqtitin kamanaqtuaguŋa­rut nunami, suli nunam iñuŋi iluqatiŋ sagluqirauŋarut ilivich aŋatkuu­nipkun.
Suli Babylon tatavsaqtauŋaruq, qanuq auŋat God-im uqaqtiŋisa iñuŋisalu tautugnaŋaruq iniqpaŋmi. Aaŋami auŋat iluqaġmiŋ tuqutau­ŋaruat nunami.
Taavruma aquagun uvaŋa John tusaaŋaruŋa nipiqpaŋatitun ittuamik iñugiapiaġataqtuat iñusalaich qiḷaŋmi nanġairuanik, Nanġaqtauli God. God-igigikput annaurriḷḷaruaq, kamanaqtuaq, suaŋ­ŋatiqaqtuaġlu.
Qanuq ilaan isivġiutiŋi iḷumun ittut nalaunŋarullu. Ilaan tatavsaŋa­gaa aġnaq allatuqtiqpak maqutchiruaq nunam iñuŋiñik allatuunmi­gun. God-im tatavsaŋagaa qanuq tuquġaŋagai God-im kivgaŋi.
Atausivsaami nivlivsaaŋarut, Nanġaqtauli God. Isiq iniqpaŋmiñ qunmuktuqtuq taimuŋa isuitchuamun.
Tavrali iñuiññaq sisamat umialiŋnat sisamallu uumaruat savaat pun­ŋarut aasii qiksigivlugu nanġaŋagaat God aquppiruaq umialgum aqup­piutaŋiñi uqaqłutiŋ, Amen. Nanġaqtauli God.
Imnaiyaaq Niqinaqiruq KatirrusiqunmikTavrasuli nipi nivliŋammiuq umialgum aquppiutaŋiñiñ uqaqłuni, Nanġaqsiuŋ God-ikput iluqasi ilaan kivgaŋi iñupayaallu kamanaitka­luaqtuat kamanaqtuallu qiksiksrautiqaqtuat ilaanun.
Tavrani tusaaŋaruŋa nipaatiktun iñugiapiaġataqtuat iñusalaich ittua­mik, ilaimña quġluqtaqpaum imaavalua kallulaqpaktuaġlu. Tusaaŋa­gitka uqallaktuat, Nanġaqsiuŋ God. Ataniq God-ikput Sapiġñaqtuaq umialguruq.
Quviasukpakta quyalutalu. Nanġaġlakput Ilaa kamanaqtuaq, qanuq katirrusiqiniksraŋa Imnaiyaam tikitchuq, suli ilaan nuliaksrautaa inmi­ñik itqanaiganiktuq.
Nuliaksrautaa annuġaaksriqsauŋaruq qatiqtuamik ukił̣haaġiksuamik salumaruamik qivliqtuamiglu, qanuq ukił̣haaġiksuaq sivuniġigaa God-im iñuŋisa nalaunŋaruakun savaaŋisa.
Tavra isaġulgum uqallautiŋagaaŋa, Aglauttuuŋ una, Quviasuglich tamatkua aiyugaaqtauruat katirrusiqinikun niqinaqivianun Imnai­yaam. Suli isaġulik uqallavsaaŋaruq, Tamatkua tamarra iḷumun ittuat uqaluŋi God-im.
Tavrani punŋaruŋa isaġulgum isigaŋiñun qiksigivlugu, aasii ilaan uqallautiŋagaaŋa, Tainna piññak. Uvaŋa kivgauqatigigiŋma suli ani­qatiiviḷḷu iḷagigaanŋa kamaksriruat iḷumun ittuamik Jesus salapqikka­ŋanik. Qiksigilugu nanġaġuŋ God. Qanuq iḷumun ittuam Jesus salap­qikkaŋata puttuqsripkaŋammigai uqaqtiŋi God-im quliaqtuaġitquv­lugu iḷumun ittuaq.
Kakaksiqsuaq Qatiqtuami TuttuqpaŋmiTavrani tautuŋagiga qiḷak aŋmaqtuaq, aasii tautukługu qatiq­tuaq tuttuqpak. Taamnaasii kakaksiqsuaq atiqaŋaruq Ukpiġnaqtua­mik Iḷumullu ittuamik, suli nalaunŋaruakun ilaa isivġiiruq aŋuyak­tuġlu.
Ilaan irrak inŋaruk ikualaruatun igniqtun, suli niaquani iñugiaktut niaquġutit, suli ilaa atiqaŋaruq aglausimaruamik iñuum kialiqaa nalukkaŋanik aglaan kisimi.
Ilaa atuŋaruq akuqturuamik annuġaamik auguaqtaŋaruamik. Suli atiq taiguutigikkaŋa God-im Uqalua.
Suli aŋuyaktiŋisa qiḷaum maliŋagaat, kakaksiqł̣utiŋ qatiqtuani tut­tuqpaŋni, annuġaaqaqłutiŋ salumaruanik qatiqtuanik ukił̣haaġiksua­nik.
Aullarriŋata qanġaniñ qaiŋaruq ipiktuaq savikpak akimmatiginiak­kaŋa aŋuyakkumigich nunauruat. Ilaan atanniqsimaniaġai nunauruat suaŋŋatiqpaqapiaġataġluni anauttaqaġluni savił̣hamik umialgum anauttaŋanik. Ilaan ivsaiyaġniaġai grapes tunmaġlugich ivsaiyaiviani wine-liuġviata suamavluni qinnautaata Sapiġñaqtuam God-im.
Suli akuqturuami annuġaamiñi sivyaamiñiḷu atiqaŋaruq aglausima­ruamik, Umialgat umialgich suli Atanġat atanġich.
Tavrani uvaŋa John tautulgitchuŋa isaġuliŋmik makitaruamik siqiñiġmi, aasii nipatusivḷuni ilaan ququaŋagai iluqaisa tiŋmiat tiŋmi­ruat siḷami, Qaisitchi. Katittitchi niġiyaqtuġlusi God-im niqinaqusiuq­taqpaŋanun.
Tavra tautuŋagiga niġrułłuk umialiŋiḷu nunam aŋuyaktiŋiḷḷu katittuat aŋuyaksaġumaalliqł̣ugu taamna kakaksiqsuaq tuttuqpaŋmi aŋuyaktiŋiḷu.
Tavra niġrułłuk tigurauŋaruq, piqasiqł̣ugu uqaqtauŋŋuaqtuamik God-mun sivuġaani savaaqaŋaruam aliuġnaqtuanik sagluqqutigivlu­gich tamatkunuŋa akuqtuiruanun nalunaiñŋutchiutaanik niġrułłuum tamatkualu qiksiksrautiqaqtuat iñuuraqpaŋanun niġrułłuum. Taap­kuak niġrułługlu uqaqtauŋŋuaqtuaġlu iluqatik igitauŋaruk iñuuvlugik narvaŋanun igniġum ikualaruamun tivluktuamik kakavyaŋmik.
Aasii aŋuyaktiŋik iḷakutauruat tuqutauŋarut savikpaŋmik qairua­mik qanġaniñ taavruma kakaksiqsuam tuttuqpaŋmi, aasii iluqaġmiŋ tiŋmiat niġiŋarut niqinŋuġataqłutiŋ timiŋiññiñ tamatkua iñuich.
1,000 UkiutTavrani uvaŋa John tautuŋaruŋa isaġuliŋmik atqaqtuamik qiḷaŋmiñ, saagaqłuni kiluutchaŋanik mitaiḷam putum kalimñaq­paŋniglu takiruanik.
Tavraasii tiguniqłaŋagaa nimiġiaqłuk, taimña aippaaġnisaq nimi­ġiaq, Tuunġauruaq Satan-guvluniḷu, aasii qiḷiqsruivḷugu sivunniqł̣ugu 1,000-nun ukiunun.
Tavra isaġulgum siŋinŋagaa putumun aasii pitchiġiiyaqługu nipirru­siqł̣ugulu aŋmaġumiñaiqł̣ugu, Satan-mun sagluqiyumiñaiqł̣ugich nunauruat tavraŋŋaaglaan, 1,000 ukiut naatchiaġilugich. Taapkua aasii aquatigun pituiqsaullaktuksrauniaġmiuq sivikisuurami.
Tavrani tautuŋaruŋa umialgich aquppiutaŋiññik iñuŋniglu aqup­piruanik tamatkunani aquppiutani. Taapkua iñuich ataniġnaqusiqsau­ŋarut isivġiqsiġuquvlugich. Suli tautuŋammigitka ilitqusiŋich tamat­kua iñuktauŋaruat pisigivlugu uqaluktuaqaġniŋat iḷumun ittuamik Jesus salapqikkaŋanik uqaluaniglu God-im. Taapkua iñuich qiksigi­lugu nanġaŋaitkaat niġrułłuk iñuuraqpaŋalu, suli akuqtuiŋaitchuat ilaan niġrułłuum nalunaiñŋutaŋanik qaumikkun naagga argagmikkun. Iliŋich aŋipkaqtauŋarut, aasii umialguqatigivlugu Christ 1,000-ni ukiuni.
Kisiŋŋuqtaŋich tuquŋaruat aŋiŋaitchut 1,000 ukiut naanŋaiñŋaisa. Taamna sivulliq aŋipkaqtauniŋat tuquŋaruat.
Quviasuktut piḷuutaitchullu taapkua piqatauruat sivulliġmi aŋŋiñmi tuqqunmiñ. Tuqqutim igḷuata qanuġumiñaipiaġai. Iliŋich aŋaayyuliq­siqpaginiaġai God-im Christ-guvlu, suli iliŋisa umialguqatiginiaġaat 1,000-ni ukiuni.
Satan AkiiḷirauruqTavraasii 1,000 ukiut naatpata, Satan pituiqsaullagniaqtuq tigu­taaġviŋmiñiñ,
aasii aniḷuni sagluqiyaqtuġlugich nunauruat siaminŋaruat nunapa­yaurani, iḷagilugik Gog-lu Magog-lu. Satan-gum katinniaġai iluqaisa atautchimun aŋuyaqulugich iñugiaktilaaqaqługich qaviaŋisun taġium siñaata.
Aasii iliŋich siaminŋarut iluqaanun nunamun iḷuvlugich God-im iñuŋi iniqpaglu piviuttaġikkaŋa. Tavraasii igniq atqaŋaruq qiḷaŋmiñ aasii suksraunġiqł̣ugich.
Tavrani Tuunġaq sagluqinniŋaruaq iliŋiññik igitauŋaruq narvaŋa­nun igniġum tivluktuavlu kakavyaum, niġrułłuum sagluqqutikullu uqaqtauŋŋuaqtuam God-mun igitauviaŋnun, aasii iliŋich nagliksaaqti­tauniaqtut uvlumiḷu unnuamiḷu taimuŋa isuitchuamun.
Aqulliq IsivġiġvikTavraniasi uvaŋa John tautuŋaruŋa aŋiruanik qatiqtuanik umial­gum aquppiutaŋanik taavrumiŋalu aquppiruamik taapkunani. Ilaan sivuġaaniñ nunalu qiḷaglu piiŋaruk.
Tavra tautuŋagitka tuquŋaruat, kamanaġaluaqtuat kamanait­chuallu, makitaruat sivuġaanni umialgum aquppiutaŋisa. Tavra iñu­giaktuat makpiġaat aŋmaŋagaich. Aasiisuli allat atautchiich makpi­ġaat aŋmaŋagaich, makpiġaaŋich iñuuruat. Aasii tuquŋaruat isivġiq­sauŋarut savaaŋisigun aglaŋisitun makpiġaani.
Iluqaġmiŋ tuquŋaŋaruat tavraniinŋarut, tamatkua taġiumiñ tamat­kualu tuqqunmiñ nagliksaaġviŋmiḷḷu. Iluqaġmiŋ isivġiqsauŋarut savaa­mikkun.
Tavraniasiiñ Tuqqullu Nagliksaaġvigḷu igitauŋaruk narvaŋanun igniġum. Tavra taamna igniŋa igḷuata tuqqutim.
Tavra kialiqaa atqa aglausimaŋiñman makpiġaaŋiñi iñuuruat, ilaa igitauŋaruq narvaŋanun igniġum.
Nutauruaq Qiḷak Nutauruaġlu NunaTavrani uvaŋa John tautuŋaruŋa nutauruamik qiḷaŋmik nutau­ruamiglu nunamik, qanuq sivulliq qiḷak sivulliġḷu nuna piiŋa­ruk, taġiuġlu piiŋammiuq.
Suli tautuŋagiga iniqpak ilaaguaqtauŋaruaq God-mun, nutauruaq Jerusalem, atqaqtuaq qiḷaŋmiñ God-miñ, itqanaiŋavluni niviaqsiatun qiñiyunaqsaŋaruatun kasugiaqługu uiksrautini.
Suli tusaaŋammiuŋa kamanaqtuamik nipimik umialgum aquppiuta­ŋiñiñ uqallaktuamik, Uvva, iñuuvia God-im piqasiutiruq iñuŋnun. Ilaan iñuuqatiginiaġai, aasii iliŋich ilaan iñugilugich, aasiisuli God ilaa itqatauniaqtuq iliŋiññun God-auluniḷu iliŋiññun.
Ilaan saluaġniaġai qulvipayaat iriŋiññiñ, suli tuqqun piiġñiaqtuq, isumaaġutaiññiaqtuġlu qirrataiḷḷuniḷu kiiqsiuġutaiḷḷuniḷu tavraŋŋaag­laan, qanuq sivuani pisuuruat piiŋarut.
Suli taamna aquppiruaq umialgum aquppiutaŋiñi uqallaŋaruq, Paŋ­mapak savakkitka supayaat nutaaġuqługich. Suli uqallavsaaqłuni uvamnun, Aglautikkich taapkua, qanuq taapkua uqaluich ukpiġnaqtut iḷumun ittullu.
Suli ilaan uqallautiŋagaaŋa, Naataniktut, Uvaŋa Alpha-uruŋa Omega-lu, aullaqisaaq isuuruaġlu. Kimulliqaa imiġuliqsuamun aitchuutigi­niaġiga imiq akiiḷaaġlugu taavrumaŋŋa maqisaġvianiñ imġum iñuu­naqtuam.
Kiñaliqaa akimaruaq kiŋuvaannagniaqtuq tamatkuniŋa iluqaiññik, aasii uvaŋa ilaan God-iginiaġaaŋa, aasiiḷi uvaŋa ilaa iġñiġilugu.
Aglaalli qapiyaruat, ukpiġutaitchuallu, naġġunapiaġataqtuallu, iñua­yuktuallu, allatuqtillu, aŋatkuuruallu, iñuuraqpaktuqtuallu, iluqaġ­miglu sagluturuat iniqaġniaqtut narvami ikualaruami igniġmi tivluk­tuamiḷu kakavyaŋmi. Taamna igḷugigaa tuqqutim.
Nutauruaq JerusalemTavrani qaiŋaruq iḷaŋat tallimat malġuk isaġulgich piqaŋaruat tallimat malġuŋnik puvialuŋaanik puunik siḷivinŋaruanik tallimat mal­ġuŋnik aqulliġñik iłuiḷḷiuġutiqpaŋnik, aasii uqallautivluŋa, Qaġġiiñ, tautuktinniaġikpiñ Nuliaksrautaanik Imnaiyaam.
Tavra Ilitqusiġiksuam aŋalanŋagaaŋa, aasii isaġulgum aullautivluŋa qaaŋanun qutchipiaġataqtuam iġġim. Aasii ilaan tautuktinŋagaaŋa Jerusalem-mik, ilaaguaqtauruamik God-mun atqaqtuamik qiḷaŋmiñ God-miñ.
Taamna iniqpak qaummatiqaŋaruq qaumanġanik God-im, qaum­maŋa arriqaqłuni ayuġnaġniqsrauruatun akisuruatun uyaġaktun qiv­liqtuatun isiŋnatun, qaummaqtigivluni igalauratun.
Piŋasullaat upkuaqpaich inŋarut avatillaaŋani, kiluaŋnam tuŋaa­ŋani piŋasut, ikagnam tuŋaaŋani piŋasut, uŋallam tuŋaaŋani piŋasut, uaŋnaaġruum tuŋaaŋani piŋasut.
Suli katchiŋi iniqpaum qulit malġuŋnik uyaġaŋnik maŋŋuqaqłutiŋ, aglaqaqtuanik qulit malġuŋnik atiŋiññik qulit malġuk tiliraŋisa Imnai­yaam.
Tavra taamna isaġulik uqaqtuaq uvamnun piqaŋaruq uuktuun­mik maniŋmiñ kaviqsuamiñ piḷiamik uuktuġukługu iniqpak upkuaqpa­ŋiḷu katchiŋiḷu.
Tavra iniqpak iññaqaŋaruq sisamanik kaŋiġalluqaqłuni, taktilaaŋa ativluni iraqtutilaaŋanun. Tavraasii isaġulgum uuktuŋagaa iniqpak uuktuunmiñik, 1,500 mile-luuġutitun, taktilaaŋalu iraqtutilaaŋalu kiŋiktilaaŋalu ativlutiŋ.
Ilaan-suli uuktuŋagai katchiŋi, aasii 216 isagniqtun qutchiksigivluni, iñuum uuktuusiagun, taavruma isaġulgum uuktuġniŋagun.
Katchich savaaguŋarut qivliqtuamiñ isiŋnamiñ. Iniqpak savaaguŋa­ruq qivliqtuamiñ maniŋmiñ kaviqsuamiñ, tapiglakługu qiñiġnaqtuatun igalauratun.
Maŋŋuŋi katchiŋisa iniqpaum qiñiyunaqusiqsuqtauŋarut qanusipa­yaanik akisuruanik uyaġaŋnik. Sivulliq maŋŋuliun inŋaruq qivliqtua­tun isiŋnatun, tuglia suŋauraaqtuatun uyaġaktun qivliqtuatun, piŋa­yuak-aasii qanuġliqaa aglaqaqtuatun qivliqtuatun uyaġaktun, aasii sisamaŋat suŋaaqtuatun qivliqtuatun uyaġaktun,
tallimaŋat kavviġipiaqtuatun kaviqsuatun qivliqtuatun uyaġaktun, itchaksraŋat-aasii kaviqsuatun qivliqtuatun uyaġaktun, tallimat mal­ġuat quqsuqtuatun uyaġaktun, tallimat piŋayuat taġium suŋauraaġni­ŋatun uyaġaktun, quliŋŋuġutaiḷaŋat siḷaliŋaruatun suŋaaqtuatun qiv­liqtuatun uyaġaktun, quliŋŋuġutaat-aasii siḷaliŋałhaaqtuatun suŋaaq­tuatun qivliqtuatun uyaġaktun, qulit atausiŋŋuġuutaat piqaluyaum suŋauraaġniŋatun qivliqtuatun uyaġaktun, qulit malġuŋŋuġuutaat suŋauraammaġiksuatun qivliqtuatun uyaġaktun.
Aasii qulit malġuk upkuaqpaich qulit malġuuŋarut qatiqtut uya­ġaich akisuruat, ilimikkullaa upkuaqpaich savaaguvlutiŋ suġaitchua­miñ atautchimiñ qatiqtuamiñ akisuruamiñ uyaġaŋmiñ, suli apqutiŋi iniqpaum qivliqtuaq kaviqsuaq manik, tapiglakługu qiñiġnaqłuni iga­lauratun.
Uvaŋa John tautuŋaitchuŋa aŋaayyuvikpaŋmik iniqpaŋmi, qanuq aŋaayyuvikpauruq Ataniq God Sapiġñaqtuaq Imnaiyaaġlu.
Suli iniqpak siqiñiqtuŋitchuq naaggaunnii tatqimik qaummatiksra­ŋanik, qanuq qaumanġa God-im qaummatigigaa, suli qulliġivlugu Imnaiyaaq.
Nunauruat iñuuniaqtut qaumaniŋani, suli umialiŋi nunam qaġġirri­ñiaqtut suġaliġmiŋnik tavruŋa.
Suli upkuaqpaŋi aŋmaniaqtut uvluqtutilaaŋatun. Umiŋniaŋitkaich sumikunnii qanuq unnuagiññiaqtuq.
Tavruŋa iniqpaŋmun qaġġirriñiaqtut suġaliŋiññik qiñiyunaqtuaŋiñ­ñiglu nunauruat.
Aglaan sunapayaaq salumaitchuaq isiġumiñaitchuq iniqpaŋmun naaggaunnii kiñaliqaa piḷġusiqaqtuaq naġġunapiaġataqtuanik naagga saglunmik. Aglaan kisimiŋ tamatkua atiŋich aglausimaruat Imnaiyaam makpiġaaŋiñi iñuuruatigun isiġniaqtut iniqpaŋmun.
Tavrani isaġulgum uvaŋa John tautuktinŋagaaŋa kuuŋanik imġata iñuunaqtuam, qaummaqtigiruamik igalauratun, maqi­ruamik aquppiutaŋaniñ God-im Imnaiyaavlu,
qitqatigun apqutiŋisa iniqpaum. Suli avatiŋni kuugum, napaaqtut iñuunaqtuat inŋarut, siiġñisuuruat qulit malġuŋnik ukiumi atausial­laavlugu tatqiq, aasii akutuqpaŋi napaaqtum tumaqsruutauŋarut nunauruanun.
Sunapayaaq God-im tatavsaŋakkaŋa pisigivlugu piḷuun paqinnaġnia­ŋitchuq iniqpaŋmi. Aglaan aquppiutaqpaŋa God-im Imnaiyaavlu tav­raniinniaqtuk, suli ilaan kivgaŋisa qiksigilugu nanġaġniaġaat.
Iliŋisa tautuŋniaġaat kiiñaŋa, suli ilaan atqa aglautiŋaniaqtuq qau­ŋiññi.
Suli unnuaqaġniaŋitchuq, piqaqtuksrauŋaiġñiaqtut qaummaŋanik qullium naaggaunnii siqiñġum, qanuq Ataniq God qaummatiginia­ġaat, aasii iliŋich atanniqsimanniŋniaqtut umialiktun taimuŋa isuit­chuamun.
Jesus QaikpanTavra isaġulgum uqallautiŋagaaŋa, Taapkua uqaluich ukpiġna­piaqtut iḷumun ittullu. Suli Ataniq God aitchuiruaq Ilitqusiġiksuami­ñik uqaqtimiñun tiliŋagaa isaġulini iḷitchuġipkaquvlugich kivgani sunik piyasiuraqtuanik.
Aasiuvva, Uvaŋa Jesus qaiyasiruŋa. Quviasuglich iñuich kamaksri­ruat uqaluŋiññik ukua makpiġaat piyumaaqtuatigun.
Uvaŋauvva John-guruŋa tusaaŋaruaġlu tautuŋaruaġlu tamatku­niŋa iluqaiññik. Aasii tusaaganikapkich tautuanikługiḷḷu punŋaruŋa isigaŋiñun isaġulgum qiksigivlugu qiñiqtitchiruaq tamatkuniŋa uvam­nun,
aasii ilaan uqallautiŋagaaŋa, Tainna piññak. Uvaŋa kivgauqatau­ruŋa iliŋnun aniqatiŋnullu uqaqtiŋiñun God-im, suli piqatigivlugich tamatkua kamaksriruat uqaluŋiññik ukua makpiġaat. Qiksigilugu nan­ġaġuŋ God.
Tavra ilaan uqallautiŋagaaŋa, Nalupkaqsaġnagich uqaluŋich ukua makpiġaat piyumaaqtuatigun, qanuq piviksraq qalliruq taapkua ilu­qaġmiŋ taŋŋiġviksraŋat.
Pigiitchualiqirauruaq iñuk kiikaa pigiitchualiqili, suli salumaitchua­nik isumalik kiikaa salumaiḷḷi isumamiñi, suli nalaunŋaruaq iñuk kii­kaa nalaunŋaruakuaġli, suli piḷuutaitchuaq kiikaa piḷuutaiḷḷi.
Uvva, uvaŋa Jesus qaiyasiruŋa. Saagaġniaqtuŋa paaqłiutiksrautim­nik, akiḷitchuglugu iñupayaaq qanuq savaaŋagun.
Uvaŋa Alpha-uruŋa Omega-lu, sivulliq aqulliġḷu, aullaqisaaq isuu­ruaġlu.
Quviasuglich iñuich tuvrairuat pitquraŋiñik, iqaġimmatun annu­ġaatiŋ salummaqługich, niġiyumiñaġumaut siiġñaŋiñiñ napaaqtum iñuunaqtuam, suli isiġumiñaġlutiŋ iniqpaŋmun paaqpaŋigun.
Uvaŋa Jesus tiliŋagiga isaġuliga iliŋnun quliaqtuaksrił̣ł̣ugu aŋaayyu­liqiruanun. Uvaŋa maŋŋuuruŋa kiŋuniġigaaŋalu David, qaummaġik­suaq uvluġiaq nuisuuruaq uvlum sivuuraŋani.
Ilitqusiġiksuaġlu Nuliaksraullu uqaqtuk, Qaisitchi. Suli kiñaliqaa tusaaruaq taavrumiŋa uqallaktuksraummiuq, Qaisitchi. Suli kiñaliqaa imiġuliqsuaq qaiḷi. Akuqtuġliuŋ imiq iñuunaqtuaq aitchuusiaġilugu kiapayaaq piqaġuktuam.
Aqulliich UqaluichUvaŋa John kilipiaġataġiga iñupayaaq tusaaruaq uqaluŋiññik ukua makpiġaat piyumaaqtuatigun, Kialiqaa iḷakpagich ukua uqaluich God-iptauq pipkaġniaġmigai ilaanun tatavsausiaŋi iłuiḷḷiuġutiqpaich quliaqtuaguruat ukunani makpiġaani.
Suli kiñaliqaa piiqsikpan uqaluŋiññiñ makpiġaat ukua piyumaaq­tuatigun, God-im piiġñiaġaa ilaan iḷaŋiutiniksraŋa siiġñaŋiñiñ napaaq­tum iñuunaqtuam piḷuutaitchuamiḷḷu iniqpaŋmiñ, quliaqtuaguruaniñ ukunani makpiġaani.
Iñuk taamna quliaqtuaqtuaq iluqaiññik taapkuniŋa uqallaktuq, Nalupqinaitchuamik qaiñasuaġniaqtuŋa. Amen. Qaiñasuaġiñ Ataniiq Jesus.
Ataniq Jesus nagliktuutiqpaqaġli iluqavsiññun. Amen.

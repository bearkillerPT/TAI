Lëꞌ ic̲h̲ësa guꞌn xiaꞌ
Bokla axta x̱an, Dios nak minn uzaꞌ ibaꞌ gana gitslyu.
Or knu nika xñazda nak lo gitslyu gana nika bët giend lo gitslyu. Sinda lëꞌwu nak noꞌnda nisdoꞌ guꞌn gëtdoꞌ nak gana noꞌnda nkëwyaꞌs, lëꞌ Espíritu chen Dios sia ziꞌd, x̱iꞌk nak me, lo nis knu.
Ga dzekna uneꞌ Dios: “Ikë xni.” Ga lëꞌ ukëla xniga.
Konde uwiy Dios zaꞌksa nak or xkë xni, ga lëꞌ Dios uyuꞌnn uyu tib tiemb ukë xni lëꞌ stib tiemb nkëw una.
Loxna uyuslë Dios or xkë xni “dze”, lëꞌ or nkëw uyuslë Dios “kwxin”. Gunu uyak lëꞌ dze ganeꞌc̲h̲ udzel.
Ga dzekna uneꞌ Dios: “Tsu tib guꞌn tsu lëw, dzekna tsëtda nis guꞌn yu lad gia giab lo nis guꞌn yu lad gët.”
Ga dzekna lëꞌwu xkaꞌpa uyak, uzaꞌ Dios tib guꞌn uyu lëw, ic̲h̲ol nis uyaꞌn lad gia lëꞌ siyc̲h̲ol nis uyaꞌn lad gët.
Ga dzekna uyuslë Dios gunu guꞌn yu lëw “ibaꞌ”. Gunu uyak lëꞌ mbidz uc̲h̲op udzel.
Gana uneꞌ Dios: “Gaktipsa ic̲h̲ë nis guꞌn nax x̱an ibaꞌ, dzekna xka gien diꞌt mbidz.” Ga dzekna lëꞌwu xkaꞌpa uyak.
Ga dzekna diꞌt mbidz uyuslë Dios “lyu”, lëꞌ diꞌt udopgiy nis tipsa uyuslë Dios “nisdoꞌ”. Ga lëꞌ Dios uwiy zaꞌksa nak guꞌn uzaꞌ.
Ga dzekna uneꞌ Dios: “Ilan gix ngë lo gitslyu, gana gix guꞌn xkë midz lo, gana ilan yag guꞌn xkë nex lo, nex guꞌn yu midz ldoꞌ.” Ga dzekna lëꞌwu xkaꞌpa uyak.
Ga lëꞌ lo gitslyu uyuslo ulan gix ngë, gana ndal lo gix guꞌn xkë midz lo, gana ndal lo yag guꞌn xkë nex lo. Ga lëꞌ Dios uwiy zaꞌksa nak guꞌn uzaꞌ.
Gunu uyak lëꞌ mbidz uyon udzel.
14-15 Ga dzekna uneꞌ Dios: “Ibaꞌ sob guꞌn ikëꞌ xni, dzekna xka gunu ikëꞌ xni lo gitslyu. Gana xka x̱aꞌ gak dze gana x̱aꞌga gak kwxin, gana gunu iluw bo or guslo x̱an gana iloꞌx tib dze, gana x̱an gana iloꞌx tib is, gana bok nak tiemb gia gana tiemb bidz.” Ga lëꞌwu xkaꞌpa uyak.
16-17 Ga uzaꞌ Dios chop guꞌn nc̲h̲oꞌb sob ibaꞌ ikëꞌ xni lo gitslyu. Uzaꞌ Dios mbidz, guꞌn nc̲h̲oꞌbc̲h̲a, guꞌn ikëꞌ xni or dze, gana uzaꞌ Dios mëꞌ, guꞌn win nup guꞌn ikëꞌ xni or giaꞌl. Gana uzaꞌ Dios ic̲h̲ësa mel.
Ic̲h̲op gunu uzaꞌ Dios, dzekna tibu ikëꞌ xni or dze gana stibu giaꞌl, xka lëꞌ Dios uyuꞌnn uyu tib tiemb ukë xni lëꞌ stib tiemb nkëw una. Ga lëꞌ Dios uwiy zaꞌksa nak guꞌn uzaꞌ.
Gunu uyak lëꞌ mbidz tap udzel.
Ga dzekna uneꞌ Dios: “Tsuzë ndal man lo nis gana tsuzë ndal man xc̲h̲oꞌbnis lo me.”
Ga lëꞌ Dios uzaꞌ ic̲h̲ë man nisdoꞌ man nc̲h̲oꞌb, gana uzaꞌ Dios ic̲h̲ësa lo man xiu lën nis gana uzaꞌ Dios ic̲h̲ësa lo man xc̲h̲oꞌbnis. Ga lëꞌ Dios uwiy zaꞌksa nak guꞌn uzaꞌ.
Ga dzekna lëꞌ Dios uyuꞌnnlay ic̲h̲ë man knu c̲h̲ëp: “Gatszë man yeꞌn gana idaꞌl ic̲h̲ë man ki, dzekna idzë nisdoꞌ gana xkakga idaꞌl ic̲h̲ë man xc̲h̲oꞌbnis lo gitslyu.”
Gunu uyuꞌnn Dios lëꞌ mbidz gaꞌy udzel.
Xka uzaꞌ Dios ic̲h̲ësa lo man zak ix̱eꞌn, ic̲h̲ësa lo man së las lyu gana ic̲h̲ësa lo man yu dën. Ga lëꞌ Dios uwiy zaꞌksa nak guꞌn uzaꞌ.
Ga dzekna c̲h̲ëp Dios: “Ix̱ixkwaꞌna tib mnech x̱iꞌk nakna, dzekna xka minn knu guꞌnnbéy lo ic̲h̲ë man, lo man nisdoꞌ, man xc̲h̲oꞌbnis, man dën, man zak ix̱eꞌn, gana man së las lyu.”
Ga dzekna lëꞌ Dios uzaꞌ mnech x̱iꞌk nak Dios. Uzaꞌ Dios mgiy gana unaꞌ.
Ga dzekna uyuꞌnnlay Dios minn knu c̲h̲ëp: “Luꞌtá gap ndal minndoꞌ, dzekna xka idzë lo gitslyu, gana luꞌtá gak minn guꞌnnbéy lo gitslyu. Luꞌtá guꞌnnbéy ic̲h̲ë lo man nisdoꞌ gana ic̲h̲ë lo man xc̲h̲oꞌbnis gana ic̲h̲ë lo man së las lyu.”
Gana c̲h̲ëp Dios: “Gol kwiy, inedzná ic̲h̲ësa lo gix xkë midz lo gana ic̲h̲ësa lo yag nex. Gunu gak guꞌn gowdá.
Lëꞌ ic̲h̲ë man, naku man dën, man xc̲h̲oꞌbnis gana ic̲h̲ë man së las lyu, gix nak guꞌn gow ic̲h̲ë man knu.” Ga dzekna lëꞌwu xkaꞌpa uyak.
Ga lëꞌ Dios uwiy zaꞌksadoꞌ nak guꞌn uzaꞌ. Gunu uyak lëꞌ mbidz xop udzel.
Xka uloꞌx Dios uzaꞌ ibaꞌ gana gitslyu gana ic̲h̲ësa guꞌn yu lowo.
Konde mbidz gadz lëꞌ Dios dzeꞌ uyu, lo uloxla uzaꞌ Dios ic̲h̲ësa guꞌn.
Gana uyuꞌnnlay Dios dze knu gana uyuꞌnnxi dze knu tib dze nc̲h̲oꞌb nak, lo dze knu nak or dzeꞌ uyuxi lo ic̲h̲ë dziꞌn uyuꞌnnxi.
Xkuꞌn uzaꞌ Dios mgiy ic̲h̲op unaꞌ
Guꞌn c̲h̲eꞌn nak kwend gan xkuꞌn uyaꞌ ibaꞌ gana gitslyu.
Or lëꞌ Dios, minn nak Dad c̲h̲uꞌnnbéy, uzaꞌ gitslyu gana ibaꞌ, or knu
bët lo gix zëxda igë lo gitslyu gana nika bët yag giend. Lo or knu Dios, minn nak Dad c̲h̲uꞌnnbéy, zëxda isaꞌb gia lo gitslyu, gana ni tib chut giend ikë dziꞌn lo gitslyu.
Sinda lëꞌkga gitslyu sdzib tib ube, gunu dzekna nak guꞌn c̲h̲uꞌnn tipta nkop gitslyu.
Ga dzekna lëꞌ Dios, minn nak Dad c̲h̲uꞌnnbéy, uyuꞌnnstsiꞌn yu uzaꞌ tib mgiy, uyeloga dzekna lëꞌ Dios udeꞌd gilmban ugu me x̱iy mgiy knu. Ga lëꞌ mgiy knu uban.
Dios, minn nak Dad c̲h̲uꞌnnbéy ux̱ixkwaꞌ tib kwrel nc̲h̲oꞌb diꞌt lë Edén, lad diꞌt xien mbidz, ga dzekna ugu Dios mgiy uzaꞌ.
Ga dzekna lëꞌ Dios, minn nak Dad c̲h̲uꞌnnbéy uyuꞌnn ulan ic̲h̲ësa lo yag zaꞌksa xluꞌw lën kwrel knu gana ic̲h̲ë yag knu xkë nex lo, guꞌn nix xdoꞌw. Gana lëꞌ ic̲h̲olda uyuꞌnn Dios ulan chop lo yag, tibu nak guꞌn ney gilmban loxdac̲h̲a, lëꞌ stibu nak guꞌn guꞌnn gaknanma bekwaꞌn nak guꞌn wen gana guꞌn wenda.
Lën kwrel Edén xc̲h̲aꞌ tib geꞌw xlaꞌl idib lën kwrel knu, axta ga dzekna lëꞌ geꞌw knu c̲h̲ak tap geꞌw winga.
Tib geꞌw knu lë Pisón, geꞌw knu sia xded idib diꞌt lë Javilá, diꞌt yu oro.
Oro guꞌn yu idib dën knu nak guꞌn wendoꞌ. Gana yu tib nec̲h̲ guꞌn nexlan nlaꞌ lë bedelio gana yu ita zaꞌksa nak, guꞌn lë ónise.
Lëꞌ geꞌw uc̲h̲op lë Guijón, geꞌw knu nak guꞌn xded idib diꞌt lë Cus.
Konde lëꞌ Dios, minn nak Dad c̲h̲uꞌnnbéy ugu mgiy knu lën kwrel knu, dzekna xka mgiy knu ikë dziꞌn lën kwrel knu gana gan ga,
lëꞌ Dios, minn nak Dad c̲h̲uꞌnnbéy uyuꞌnnbéy lo mgiy knu c̲h̲ëp: “Ic̲h̲ësa nex kë ic̲h̲ësa lo yag zob lën kwrel c̲h̲eꞌn, zak goꞌwlá.
Nonga nex guꞌn kë lo yag zak guꞌnn gaknanma bekwaꞌn nak guꞌn wen gana guꞌn wenda, goꞌwdlá, lo diꞌltsa idzinn dze goꞌwlá nex knu or knu zolila lëꞌlá gët.”
Ga dzekna lëꞌ Dios, minn nak Dad c̲h̲uꞌnnbéy c̲h̲ëp: “Wenda giaꞌn mgiy c̲h̲eꞌn tibtsu, masda lëꞌná iza tib minn gak xkomier mgiy c̲h̲eꞌn, tib minn tsuña mgiy c̲h̲eꞌn tipta gana guꞌnn yud mgiy ki.”
Ga lëꞌ Dios, minn nak Dad c̲h̲uꞌnnbéy uyuꞌnnstsiꞌn yu uzaꞌ ic̲h̲ësa lo man dën gana ic̲h̲ësa man xc̲h̲oꞌbnis, ga dzekna lëꞌ Dios uyiña ic̲h̲ë man knu lo Adán gan xkuꞌn izoꞌb Adán lë ic̲h̲ë man knu. Ga lëꞌ Adán uzobzë lë man, ga x̱iꞌk uzoꞌb Adán lë man xka uyaꞌnu.
Adán uzoꞌb lë ic̲h̲ë man zak ix̱eꞌn gana man xc̲h̲oꞌbnis gana ic̲h̲ë man dën. Konde uloxga giendaga chu gak xkomier Adán, tib minn tsuña Adán tipta gana guꞌnn yud Adán.
Ga dzekna lëꞌ Dios, minn nak Dad c̲h̲uꞌnnbéy uyuꞌnn uyab tib mkaꞌldoꞌ lo Adán, ga lëꞌ Adán ugës. Lëꞌt lëꞌ Adán naxkes lëꞌ Dios ugoliaꞌ dzitlas Adán, konde uyeloga utsekga diꞌt uc̲h̲aꞌ dzit knu.
Ga dzekna dzit knu uyuꞌnnstsiꞌn Dios, minn nak Dad c̲h̲uꞌnnbéy uzaꞌ tib unaꞌ, uyeloga lëꞌ uyiña unaꞌ knu lo Adán.
Ga lëꞌ Adán c̲h̲ëp: “Nasa lëꞌ degomieꞌrná udzal, lo mer debiaꞌlná neꞌg gana dedzitná neꞌg. Lëꞌ minn c̲h̲eꞌn guslë ‘unaꞌ’, lo lëdná nakná mgiy uc̲h̲aꞌ guꞌn uyaꞌ minn c̲h̲eꞌn.”
Loxna gunu lëꞌ mgiy stsaꞌn pxoz gana xnaꞌ, ga lëꞌ c̲h̲akic̲h̲op xiwnaꞌ. Ga lëꞌ ic̲h̲op minn knu c̲h̲ak tibaga.
Ga chut xtelëdzlsada nika dele kolet Adán ic̲h̲op xiwnaꞌ.
Lëꞌ Adán ic̲h̲op Eva c̲h̲uꞌnnda guꞌn xneꞌ Dios
Ñana ga yu maꞌl, tib man nlëtsc̲h̲oc̲h̲a nikë lo ic̲h̲ë man dën man uzaꞌ Dios. Ga lëꞌ maꞌl c̲h̲ëp lo unaꞌ:
―Dios, minn nak Dad c̲h̲uꞌnnbéy xneꞌ lotá lëꞌ, gowdtá ic̲h̲ë nex guꞌn kë lo ic̲h̲ësa yag zob lën kwrel.
Ga dzekna lëꞌ unaꞌ knu ukëb:
―Zak goꞌwnu ic̲h̲ësa lo nex guꞌn kë lën kwrel.
Sinda nonga nex guꞌn kë lo yag guꞌn zob ic̲h̲olda gakda goꞌwnu. Lo xneꞌ Dios diꞌltsa lëꞌnu gowu ota tsa ñanu lëd nex knu, or knu lëꞌnu gët.
Ga lëꞌ maꞌl c̲h̲ëp lo unaꞌ knu:
―Nika nlida gunu, zolila nika gëtdadá.
Sinda nan Dios diꞌltsa idzinn dze gowdu, or knu lëꞌtá giax-xniꞌna, ga lëꞌtá gak x̱iꞌk nak Dios, lëꞌtá gaknan bekwaꞌn nak guꞌn wen gana guꞌn wenda.
Ga dzekna lëꞌ unaꞌ knu uwiy lo yag knu lit nlë xna nex knu gana nix xna nex knu idoꞌw. Gana lo uyu gik unaꞌ knu gaknan gan bekwaꞌn nak gilxieꞌnna guꞌn ideꞌdu, loxna gunu lëꞌ unaꞌ knu ulit nex knu lox uyowu, gana udeꞌdu lo ximgiy ga ña ximgiy uyowu.
Or knu lëꞌ Adán ic̲h̲op xiwnaꞌ uyax-xniꞌna, x̱iꞌk nak or lëꞌ tib minn nkal lo, loxna xial lo, gana uyeꞌnna lit kolet. Ga dzekna lëꞌ Adán ic̲h̲op xiwnaꞌ ux̱ixkwaꞌ blag higuera utse lëd.
Ga dzekna lëꞌ Adán ic̲h̲op xiwnaꞌ xnusa sia uyungëꞌts x̱id yag zobzë lën kwrel, dzekna xka gwiyda Dios.
Ñala Dios, minn nak Dad c̲h̲uꞌnnbéy uc̲h̲edz Adán, c̲h̲ëp:
―¿Golá?
Ga lëꞌ Adán ukëb c̲h̲ëp:
―Uyonná lëꞌlá sia ziꞌd lën kwrel sinda udzeꞌbná lo koleꞌtná. Loxna gunu lëꞌná uyungëꞌts.
Ga dzekna lëꞌ Dios c̲h̲ëp:
―¿Chu xneꞌ loꞌlá dzekna koleꞌtlá ota uyoꞌwlá nex guꞌn kë lo yag xnená goꞌwdlá?
Ga lëꞌ Adán ukëb:
―Unaꞌ uneꞌdzlá nak degomieꞌrná, unaꞌ knu uneꞌdz nex guꞌn kë lo yag knu loná, loxna gunu lëꞌná uyowu.
Ga lëꞌ Dios, minn nak Dad c̲h̲uꞌnnbéy c̲h̲ëp lo unaꞌ knu:
―¿Bekwaꞌn i xki xna uyuꞌnnlá?
Ga lëꞌ unaꞌ knu c̲h̲ëp:
―Maꞌl ukidiañaná loxna gunu lëꞌná uyowu.
Ga lëꞌ Dios, minn nak Dad c̲h̲uꞌnnbéy c̲h̲ëp lo maꞌl:
―Lo xki uyuꞌnnlá, loxna gunu giab gilzi lëdlá wendac̲h̲a tsulá lo gitslyu nikë ic̲h̲ë lo man zak ix̱eꞌn gana man dën. Gana laslá së lyu gana yu goꞌwlá dele baloꞌta ibaꞌnlá.
Nana lëꞌná gunn luꞌ gana unaꞌ, lëꞌtá ilëꞌlsa gana xkakga ic̲h̲ësa minn giꞌd xediꞌy unaꞌ ki ilëꞌ ganlá gana luꞌ xkakga. Ga dzekna minn giꞌd xediꞌy unaꞌ kwteꞌdz giklá, saꞌnda luꞌ noꞌnda x̱an chuniy minn gowyelá.
Ga lëꞌ lo unaꞌ knu c̲h̲ëp Dios:
―Naꞌ gunn or lëꞌlá gap x̱inlá yoꞌbdoꞌ ikëꞌlá. Gana nika xkawu, lëꞌlá izoblëdz gap mëꞌd ic̲h̲oplá ximgiylá. Gana ximgiylá guꞌnnbéy loꞌlá, nika dele izoblëdzlá luꞌ guꞌnnbéy.
Lëꞌ lo Adán c̲h̲ëp Dios:
―Lo zak uyonlá xtiꞌdz xiwnaꞌlá uyoꞌwlá nex guꞌn kë lo yag xnená goꞌwdlá, nana loxna gunu lo xtol‑lá lëꞌ gilzi giab lo gitslyu. Lal ibaꞌnlá lo gitslyu nc̲h̲oꞌb dziꞌn ikëꞌlá idzal guꞌn goꞌwlá.
Gana gits tsib lo gitslyu lëdz ñalá, gana gix dën goꞌwlá.
Gana dziꞌn ikëꞌlá axta senisnalá ikëꞌlá dziꞌn idzal guꞌn goꞌwlá, axta idzinn dze lëꞌlá gobic̲h̲ekga gak yu, lo yu nak guꞌn uyaꞌlá. Yu ñaꞌlá gana yukga gobic̲h̲e gaklá.
Ga lëꞌ Dios, minn nak Dad c̲h̲uꞌnnbéy ux̱ixkwaꞌ lac̲h̲ kon gid lëd man uyok Adán ic̲h̲op Eva.
Ga lëꞌ Dios, minn nak Dad c̲h̲uꞌnnbéy c̲h̲ëp: “Nasana lëꞌ mgiy gana unaꞌ udzinn nak x̱iꞌk nakna, lo nanla bekwaꞌn nak guꞌn wen gana guꞌn wenda. Nana diꞌltsa tsuc̲h̲a ic̲h̲op minn ki neꞌg, tseloga lëꞌ gow nex guꞌn kë lo yag ney gilmban, ga lëꞌ iban tipta.”
Loxna gunu lëꞌ Dios ugoliaꞌ Adán ic̲h̲op Eva lën kwrel knu, dzekna xka lëꞌ ic̲h̲op minn knu ikë dziꞌn lo gitslyu, diꞌt udop yu guꞌn uyaꞌ.
Uyelo ugoliaꞌ Dios Adán ic̲h̲op Eva, lëꞌ Dios uzuzë angl lad diꞌt xien mbidz ukenap kwrel knu gana tib spad guꞌn xc̲h̲al lad lad guꞌn sdzë bel, dzekna xka chut tsada lo yag ney gilmban.
Caín ic̲h̲op Abel
Ga dzekna lëꞌ Adán uyakic̲h̲op Eva, xiwnaꞌ; ga lëꞌ Eva uyey mëꞌd. Konde lëꞌ mëꞌd knu uyal lëꞌ uyuslë mëꞌd Caín, lo c̲h̲ëp Eva: “Naꞌ uyap tib mëꞌdpgiy lo lëꞌ Dios uyuslëdz mëꞌd loná.”
Konde uded lo knu lëꞌ Eva uyapga stib mëꞌd, lëꞌ mëꞌd knu uyuslë Abel.
Konde lëꞌ ic̲h̲op minndoꞌ knu uc̲h̲oꞌb, Abel uyak minn ukë lo makx̱iꞌl, lëꞌ Caín ukë dziꞌn dën.
Konde uded lo knu, lëꞌ Caín uyiña guꞌn ukë lo lyu ideꞌd lo Dios, dzekna xka guꞌnn nc̲h̲oꞌb lë Dios.
Gana ña Abel uyiña balal makx̱iꞌl ideꞌd lo Dios, man ganeꞌc̲h̲ uyats gana noꞌmba man nlë xna xc̲h̲o. Ga ux̱iꞌlna Dios uwiy Abel gana xkakga ux̱iꞌlna Dios uwiy guꞌn udeꞌd Abel.
Saꞌnda lëꞌ Caín nx̱iꞌldna Dios nwiy gana nika guꞌn udeꞌd Caín. Ga dzekna gunu uyuꞌnn lëꞌ Caín ulëꞌdoꞌ gana axta lo Caín nën c̲h̲ak.
Ga dzekna lëꞌ Dios c̲h̲ëp lo Caín:
―¿Xkuꞌn lo xlëꞌlá gana axta loꞌlá nën c̲h̲ak?
Diꞌltsa guꞌn wen c̲h̲uꞌnnlá zolila nika loꞌlá c̲h̲akda xki. Saꞌnda nana nakdo xka, loxna gunu lëꞌ guꞌn lëꞌda kimbiaslalá, ga lëꞌ guꞌn lëꞌda guꞌnnlá guꞌn xlaꞌnda, saꞌnda diꞌltsa ideꞌdtalá diꞌdz gakdo xka.
Ñana tib dze lëꞌ Caín c̲h̲ëp lo Abel: “Tsana dën.” Ñana lëꞌt lëꞌ Caín yu dën ic̲h̲op Abel, ga lëꞌ Caín udeꞌdu uyow Abel, axta ugët Abel.
Ga lëꞌ Dios unabdiꞌdz lo Caín:
―¿Go bëtslá?
Ga lëꞌ Caín ukëb:
―Nandnu, ¿be naꞌ kenap bëtsnágaꞌ?
Ga lëꞌ Dios c̲h̲ëp:
―Lëꞌdu i xki xna uyuꞌnnlá. Xchen bëtslá, guꞌn nc̲h̲ë lyu, nak x̱iꞌk nak tib guꞌn xneꞌ loná: “Nkiꞌn izakziꞌná minn uyuꞌnnu.”
11-12 Nana giab gilzi lëdlá, wenda tsulá lo gitslyu, gana ic̲h̲ë guꞌn kulá ic̲h̲akëda, lo ugëtlá bëtslá gana lëꞌkga lo gitslyu uge xchen bëtslá. Gana noꞌnda lad lad tsulá x̱iꞌk nak tib minn zit axta nika diꞌt tsu giend.
―Zolila nanná ikeꞌdzdaná nc̲h̲oꞌbdoꞌ izakziꞌláná.
Nana lëꞌlá xguñaꞌzná lo lyu c̲h̲eꞌn gana gakdac̲h̲a sugaxná loꞌlá. Gana noꞌnda lad lad tsuná lo gitslyu c̲h̲eꞌn x̱iꞌk nak tib minn zit axta nika diꞌt tsu giend. Gana dele chuta idzaꞌlná lëꞌ minn knu igëtná.
Ñala Dios c̲h̲ëp:
―Gakdo xka lo diꞌltsa chuga igët Caín, gadz bueld nlas sak minn knu.
Gana ukëꞌ Dios tib sen Caín, dzekna xka diꞌltsa chu idzaꞌl Caín igëtda Caín.
Ga lëꞌ Caín ubi diꞌt uneꞌ Dios lo, lëꞌ sia udzinn uyu diꞌt lë Nod, lad diꞌt xien mbidz stib kwa Edén.
Ga dzekna uyakic̲h̲op Caín xiwnaꞌ, ga lëꞌ xiwnaꞌ Caín uyey mëꞌd. Konde lëꞌ mëꞌd knu uyal lëꞌ uyuslë Enoc. Ga lëꞌ Caín ugix tib giedz, loxna uyuslë giedz knu Enoc, x̱iꞌk lë x̱in.
Ga lëꞌ Enoc uyap tib x̱in uyuslë Irad. Ga lëꞌ x̱in Irad uyak Mejuyael, lëꞌ x̱in Mejuyael uyak Metusael, lëꞌ x̱in Metusael uyak Lamec.
Ga lëꞌ Lamec ukaꞌ chop unaꞌ, tib unaꞌ lë Ada, lëꞌ stib unaꞌ lë Silá.
Ga lëꞌ Ada uyap tib mëꞌd uyuslë Jabal. X̱in Jabal uyakzë minn ganeꞌc̲h̲ uxeꞌn c̲h̲ul man, gana uyu yu, guꞌn c̲h̲ak xbil, guꞌn ux̱ixkwaꞌ gid man.
Lëꞌ lë bëts Jabal uyak Jubal, x̱in Jubal uyakzë minn ganeꞌc̲h̲ uyoꞌl arpa gana flauta.
Ga dzekna ña Silá, stib xiwnaꞌ Lamec, uyap tib mëꞌd uyuslë Tubal Caín. Guꞌn uyak stsiꞌn Tubal Caín nak ux̱ixkwaꞌ belkwaꞌn giꞌbye. Gana uyap Tubal Caín tib pzan uyuslë Noamá.
Tib dze lëꞌ Lamec c̲h̲ëp lo ic̲h̲op xiwnaꞌ:
Ada gana Silá, gol bin guꞌn inená,
luꞌtá nak deunaꞌná
loxna gunu xnená gol kediag guꞌn inená.
Tib minn lo zak uchug lëdná, loxna gunu ugëtgaꞌxná minn knu,
gana ugëtgaꞌxná tib minndoꞌ lo ukëꞌwu lëdná.
Luꞌtá nan diꞌltsa chu igët Caín,
gadz bueld nlas sak minn knu,
saꞌnda diꞌltsa chuga igëtná
lëꞌ minn knu nlas sak tsongalptsiꞌpgadz bueld.
Konde uded lo knu lëꞌ Set uyap tib mëꞌd, ga lëꞌ uyuslë mëꞌd knu Enós. Axta ga lëꞌ minn uyuslo uyuꞌnn nc̲h̲oꞌb lë Dios minn lë Yahveh.
Ic̲h̲ësa minn uyiꞌd xediꞌy Adán
1-2 Or lëꞌ Dios ux̱ixkwaꞌ mnech, lëꞌxi ux̱ixkwaꞌ mnech x̱iꞌk nakxi. Ux̱ixkwaꞌxi mgiy gana unaꞌ, loxna uyuꞌnnlayxi ic̲h̲op minn knu. Gana c̲h̲ëpxi: “Luꞌtá guslë mnech gitslyu.”
Neꞌg sdzëꞌt chupa uyak minn uyiꞌd xediꞌy Adán, mgiy ganeꞌc̲h̲ uyaꞌ.
Konde lëꞌ Adán udzinn c̲h̲ap tib gayoꞌw galptsiꞌ is, lëꞌ Adán uyap tib mëꞌd c̲h̲ak x̱iꞌk c̲h̲akba, ga lëꞌ uyuslë mëꞌd knu Set.
Ga lo knu uban Adán sxun gayoꞌw is, gana ndalc̲h̲a minndoꞌpgiy gana minndoꞌkwnaꞌ uyap Adán.
Uyixoꞌb Adán uban geꞌ gayoꞌw galptsiꞌ is, ga lëꞌ Adán uyët.
Ga dzekna c̲h̲ap Set tib gayoꞌw gaꞌy is or lëꞌ uyap tib mëꞌd uyuslë Enós.
Ga lo knu uban Set sxun gayoꞌw gadz is gana ndalc̲h̲a minndoꞌpgiy gana minndoꞌkwnaꞌ uyap Set.
Uyixoꞌb Set uban geꞌ gayoꞌw tsiꞌpchop is, ga lëꞌ Set uyët.
Ga dzekna c̲h̲ap Enós tapgalptsiꞌ is or lëꞌ uyap tib mëꞌd uyuslë Cainán.
Ga lo knu uban Enós sxun gayoꞌw tsiꞌn is gana ndalc̲h̲a minndoꞌpgiy gana minndoꞌkwnaꞌ uyap Enós.
Uyixoꞌb Enós uban geꞌ gayoꞌw gaꞌy is, ga lëꞌ Enós uyët.
Ga dzekna c̲h̲ap Cainán tsongalptsiꞌ is or lëꞌ uyap tib mëꞌd uyuslë Malalel.
Ga lo knu uban Cainán sxun gayoꞌw chopgal is gana ndalc̲h̲a minndoꞌpgiy gana minndoꞌkwnaꞌ uyap Cainán.
Uyixoꞌb Cainán uban geꞌ gayoꞌw tsiꞌ is, ga lëꞌ Cainán uyët.
Ga dzekna c̲h̲ap Malalel tsongalpgaꞌy is, or lëꞌ uyap tib mëꞌd uyuslë Yared.
Ga lo knu uban Malalel sxun gayoꞌw galptsiꞌ is gana ndalc̲h̲a minndoꞌpgiy gana minndoꞌkwnaꞌ uyap Malalel.
Uyixoꞌb Malalel uban xun gayoꞌw tapgalptsiꞌpgaꞌy is, ga lëꞌ Malalel uyët.
Ga dzekna c̲h̲ap Yared tib gayoꞌw tsongalpchop is or lëꞌ uyap tib mëꞌd uyuslë Enoc.
Ga lo knu uban Yared sxun gayoꞌw is gana ndalc̲h̲a minndoꞌpgiy gana minndoꞌkwnaꞌ uyap Yared.
Uyixoꞌb Yared uban geꞌ gayoꞌw tsongalpchop is, ga lëꞌ Yared uyët.
Ga lo knu uban Enoc stson gayoꞌw is, izakga is knu uyuꞌnn guꞌn xlaꞌn Dios gana ndalc̲h̲a minndoꞌpgiy gana minndoꞌkwnaꞌ uyap Enoc.
Uyixoꞌb Enoc uban tson gayoꞌw tsongalpgaꞌy is.
Ga dzekna lo tipta uyuꞌnn Enoc guꞌn xlaꞌn Dios, loxna gunu tib dze xkisa unit Enoc, lo Dios nak minn uyey Enoc.
Ga dzekna c̲h̲ap Matusalén tib gayoꞌw tapgalpgadz is, or lëꞌ uyap tib mëꞌd uyuslë Lamec.
Ga lo knu uban Matusalén sgadz gayoꞌw tapgalpchop is gana ndalc̲h̲a minndoꞌpgiy gana minndoꞌkwnaꞌ uyap Matusalén.
Uyixoꞌb Matusalén uban geꞌ gayoꞌw tsongalpgeꞌ is, ga lëꞌ Matusalén uyët.
Ga dzekna c̲h̲ap Lamec tib gayoꞌw tapgalpchop is or lëꞌ uyap tib mëꞌd,
loxna uyuslë mëꞌd knu Noé, lo c̲h̲ëp Lamec: “Lëꞌ Dios uyuꞌnn uyab gilzi lëd mnech gana lëd ic̲h̲ësa guꞌn yu lo gitslyu, loxna gunu fwersdoꞌ dziꞌn këna, saꞌnda nana lëꞌ mëꞌd c̲h̲eꞌn guꞌnn lëꞌ ic̲h̲ë stsiꞌnna ikiꞌx.”
Ga lo knu uban Lamec sgaꞌy gayoꞌw tapgalptsiꞌpgaꞌy is gana ndalc̲h̲a minndoꞌpgiy gana minndoꞌkwnaꞌ uyap Lamec.
Uyixoꞌb Lamec uban gadz gayoꞌw tsongalptsiꞌpgadz is, ga lëꞌ Lamec uyët.
Ga dzekna konde lëꞌ Noé udzinn c̲h̲ap gaꞌy gayoꞌw is, lëꞌ Noé c̲h̲apla tson minndoꞌ, lëꞌ minndoꞌ knu uyuslë Sem, Cam gana Jafet.
Guꞌn lëꞌda guꞌn uyuꞌnn mnech gitslyu
Konde lëꞌ mnech uyuslo udaꞌl idib lo gitslyu, or knu ña ndal minndoꞌkwnaꞌ uyalzë.
Ñana konde lëꞌ ic̲h̲ë x̱in Dios uwiy zaꞌksazë ic̲h̲ë minndoꞌkwnaꞌ x̱in mnech gitslyu c̲h̲eꞌn, guꞌn uyuꞌnn ic̲h̲ë minn nak ugibzë unaꞌ zaꞌksa loxna ukaꞌ unaꞌ knu.
Ga dzekna c̲h̲ëp Dios: “Idedtaná diꞌdz iban ic̲h̲ë mnech stse, lo noꞌnda tib mnech gitslyu nak ic̲h̲ë minn ki. Loxna gunu axta tib gayoꞌw gal is ibanzë minn.”
Or knu balal tiemb uyuzë minn noꞌldoꞌ lo gitslyu, lo lëꞌ ic̲h̲ë x̱in Dios uyakic̲h̲op ic̲h̲ë x̱in mnech gitslyu c̲h̲eꞌn, ga lëꞌ minndoꞌ uyalzë. Konde uded lo knu lëꞌ ic̲h̲ë minndoꞌ knu udzinn uyak minn ndzeꞌb.
Konde uwiy Dios nc̲h̲oꞌbdoꞌla guꞌn lëꞌda c̲h̲uꞌnn mnech gitslyu, gana ic̲h̲ësa guꞌn c̲h̲ak gik mnech gitslyu nak noꞌnda guꞌn lëꞌda guꞌnn,
ga lëꞌ Dios nlasdoꞌ uyak ldoꞌ lo gilnë lo zak uzaꞌ mnech tsu lo gitslyu.
Ga dzekna lëꞌ Dios c̲h̲ëp: “Dzakná gilnë xkuꞌn lo uzaná mnech, nana masda lëꞌná kloꞌx ic̲h̲ësa mnech uzaná yu lo gitslyu, gana xkakga ic̲h̲ësa lo man yu lo gitslyu.”
Ñala Noé ux̱iꞌlna Dios uwiy.
Lëꞌ Dios xneꞌ lo Noé ix̱ixkwaꞌ tib barka nc̲h̲oꞌbdoꞌ
Guꞌn c̲h̲eꞌn nak xkwend Noé. Noé uyak tib mgiy wen, nonga Noé uyak tib mgiy chut gakda izoꞌbkiy inë Noé c̲h̲uꞌnn guꞌn lëꞌda. Lo Noé uyak tib minn uyuꞌnn guꞌn xlaꞌn Dios.
11-12 Konde lëꞌ Dios uwiy lëꞌ ic̲h̲ësa mnech gitslyu uyuslo xgëtlsa xkomier, gana dele bata lëꞌ minn c̲h̲uꞌnn guꞌn lëꞌda, gana noꞌnda guꞌn lëꞌda yu lo gitslyu lo noꞌnda guꞌn lëꞌda c̲h̲ak gik minn guꞌnn minn,
loxna gunu lëꞌ Dios c̲h̲ëp lo Noé: “Nasa lëꞌ gikná uyu iloꞌxná ic̲h̲ësa mnech gitslyu, lo xtol ic̲h̲ë minn loxna belkwaꞌn c̲h̲ak lo gitslyu. Nana lëꞌná kloꞌx ic̲h̲ësa minn gana ic̲h̲ësa guꞌn c̲h̲ap gilmban lo gitslyu.
Nana gib noꞌmba yag wen, loxna kwx̱ixkwaꞌ tib barka nc̲h̲oꞌb, lëꞌ lën knu kwx̱ixkwaꞌzë kward, lëꞌ idib lëd barka këꞌ guꞌn nëꞌd gana lad lën xkakga, dzekna xka keda nis lad lën.
Nana kwiy xnu izaꞌlo: Xkilnoꞌlu tsu tib gayoꞌw galptsiꞌpgaꞌy metr, lëꞌ xkilnx̱enu tsu galpchop metr ic̲h̲ol, lëꞌ xkiltsasu gak tsin metr ic̲h̲ol.
Nkiꞌn gaku tson pis gana ikëꞌlá tib bentan lad gik, lëꞌ kwa barka ikëꞌlá tib yagla.
Lo lëꞌná ixal tib giasëꞌb lo gitslyu, giasëꞌb knu kloꞌx ic̲h̲ësa guꞌn c̲h̲ap gilmban lo gitslyu. Axta nika bët giaꞌnda.
Saꞌnda luꞌ, lëꞌna ix̱ixtiꞌdz giaꞌnna bienn gan bekwaꞌn gak. Luꞌ ted lën barka gana x̱inlá, xiwnaꞌlá gana iza xiwnaꞌ x̱inlá.
Ic̲h̲ësa man iteꞌdlá lën barka, chopga man izasa lo man, tib man mach gana tib man gus, dzekna xka lëꞌ ic̲h̲ë man knu ilaꞌ.
Gana xkakga iteꞌdlá ic̲h̲ësa man xc̲h̲oꞌbnis, gana man c̲h̲ak xc̲h̲eꞌn gana man sdzë las lyu, dzekna xka loxda ic̲h̲ë man knu, sinda lëꞌ man knu iban.
Gana klutsëw nc̲h̲oꞌb ic̲h̲ë guꞌn xdoꞌw, dzekna xka sgaꞌ gunu gowdá ic̲h̲ëtá minn lidzdá gana ic̲h̲ë man.”
Ga dzekna lëꞌ Noé uyuꞌnn ic̲h̲ësa gunu, x̱iꞌk xkuꞌn uyuꞌnnbéy Dios.
Lëꞌ giasëꞌb uyab lo gitslyu
Ga dzekna lëꞌ Dios c̲h̲ëp lo Noé: “Kwded lën barka gana ic̲h̲ë minn liꞌdzlá, lo xwiyná nonga luꞌ nak tib minn wen loná lo ic̲h̲ësa minn yu lo gitslyu lo na.
Gana kwteꞌd gadz ñaz ic̲h̲ësa lo man, guꞌn nakusa nonga man xkañaná or xgët minn xneꞌdz minn loná, tib man mach gana tib man gus. Saꞌnda lëꞌ man xkañadná tibga ñaz lo man knu kwteꞌd.
Xkakga gadz ñaz ic̲h̲ësa lo man xc̲h̲oꞌbnis, tib man mach gana tib man gus. Dzekna xka loxda ic̲h̲ë man knu, sinda lëꞌ man knu iban.
Lo sgadz mbidz lëꞌná guslo isaꞌb giasëꞌb lo gitslyu chopgal mbidz gana chopgal giaꞌl. Xka kloꞌxná ic̲h̲ësa guꞌn c̲h̲ap gilmban lo gitslyu, guꞌn uzaná.”
Ga lëꞌ Noé uyuꞌnn gunu x̱iꞌk xkuꞌn c̲h̲ëp Dad c̲h̲uꞌnnbéy.
Or lëꞌ giasëꞌb uyab lo gitslyu, or knu lëꞌ Noé c̲h̲ap xop gayoꞌw is.
Ga dzekna lëꞌ Noé uded lën barka ic̲h̲op xiwnaꞌ, gana iza x̱in gana iza xiwnaꞌ x̱in, dzekna xka ilaꞌ lo giasëꞌb knu.
8-9 Gana ic̲h̲ësa man xkaña Dios or xdeꞌd minn, uded lën barka ic̲h̲ë Noé gana man xkañada Dios, gana xkakga ic̲h̲ësa lo man xc̲h̲oꞌbnis gana man sdzë las lyu. Ic̲h̲ësa man knu uded chopga chopga, tib man mach gana tib man gus, x̱iꞌk xkuꞌn uyuꞌnnbéy Dios.
Konde mbidz gadz lëꞌ giasëꞌb uyuslo uyab lo gitslyu.
Dze tsiꞌnchop lën mëꞌ uc̲h̲op, lën is or lëꞌ Noé udzaꞌl xop gayoꞌw is, or knu lëꞌ nis dele ba yu lo gitslyu uyuslo uyak naꞌldoꞌ gana lëꞌ nisc̲h̲o uc̲h̲aꞌ ibaꞌ uyab lo gitslyu x̱iꞌk nak or sdzu giasëꞌb,
Ga dze knu or uyuslo giasëꞌb lëꞌ Noé uded lën barka iza gion x̱in: Sem, Cam, gana Jafet; gana xiwnaꞌ Noé; gana iza gion xiwnaꞌ x̱in Noé.
Gana uded ic̲h̲ësa lo man dën, gana man c̲h̲ak xc̲h̲eꞌn, man sdzë las lyu, gana ic̲h̲ësa lo mginn.
Xka uded ic̲h̲ë man knu lën barka ic̲h̲ë Noé, chopga chopga man,
tib man mach gana tib man gus, kad tib lo man, x̱iꞌk xkuꞌn uyuꞌnnbéy Dios. Konde lëꞌ man uyelo udedzë lëꞌ Dios usoꞌw yagla.
Giasëꞌb knu uzu lo gitslyu chopgal mbidz, ga lëꞌ nis udzë idib lo gitslyu ga dzekna lëꞌ nis ulis barka, lëꞌ barka ux̱oꞌb lo nis.
Ga lëꞌ nis tipta ziꞌd dzib, x̱iꞌk xkuꞌn sdzib nis xka sdzib barka x̱oꞌb lo nis.
Xka tipta udzib nis, axta udzinn nis utse idib gik giy giac̲h̲a nak lo gitslyu.
Ga udedc̲h̲a nis sgadz metr gik ic̲h̲ë giy knu.
Ga lëꞌ ic̲h̲ë minn yu lo gitslyu ulox, gana xkakga ic̲h̲ë man xc̲h̲oꞌbnis gana man c̲h̲ak xc̲h̲eꞌn gana ic̲h̲ësa man dën, gana ic̲h̲ësa man sdzë las lyu.
Or knu lëꞌ ic̲h̲ësa guꞌn c̲h̲ap gilmban lo gitslyu ulox.
Nonga Noé ulaꞌ ndzaꞌl iza minn lidz Noé, minn uded lën barka. Saꞌnda ic̲h̲ësa minn ndedta ulox; xkakga ic̲h̲ësa man c̲h̲ak xc̲h̲eꞌn, man xc̲h̲oꞌbnis, gana man sdzë las lyu.
Ga lëꞌ nis ukwaꞌ lo gitslyu tib gayoꞌw ic̲h̲ol dze.
Lëꞌ giasëꞌb udedsu
Konde lëꞌ Dios uyuꞌnn xkilxkab Noé gana ic̲h̲ësa man yu lën barka, loxna gunu lëꞌ Dios uyuꞌnn lëꞌ tib mec̲h̲o ux̱oꞌb lo gitslyu, dzekna xka lëꞌ nis giablo.
Ga lëꞌ nis guꞌn yu x̱an gitslyu dzeꞌ uyak gana lëꞌ ibaꞌ uyoꞌw loxna gunu lëꞌ nis ugën.
Ga lëꞌ nis uyuslo tsëwga sia xiablo lo gitslyu. Konde uyak tib gayoꞌw ic̲h̲ol dze lëꞌ nis siala uyablo.
Konde dze tsiꞌnchop lën mëꞌ gadz lëꞌ barka uyab gik giy guꞌn zob Ararat.
Ga lëꞌ nis siac̲h̲a xiablo tsëw, konde x̱iꞌk uzëꞌb lën mëꞌ tsiꞌ, lëꞌ ic̲h̲ë gik giy uyenzëla.
Ga dzekna uded schopgal mbidz lëꞌ Noé uxal bentan, guꞌn ux̱ixkwaꞌ,
loxna usunlaꞌ tib nga. Ga lëꞌ nga noꞌnda ux̱oꞌbnis lad lad axta udzinn dze lëꞌ lo gitslyu ubidz.
Ga lëꞌ Noé usunlaꞌga tib palom, lo xlaꞌn Noé gaknan gan be ubidzla nis nc̲h̲ë lo gitslyu.
Ñana lo ndzalda diꞌt nzob palom ga lëꞌ palom uyobic̲h̲ekga c̲h̲ow barka, lo xkasa nc̲h̲ë nis lo gitslyu. Ga dzekna lëꞌ Noé uzënaga palom uteꞌd lën barka.
Konde sia or lëꞌ palom uyobic̲h̲e, lëꞌ chog palom zobla tib blag yag olivo. Ga uyeꞌnna Noé ubidzla nis lo gitslyu.
Ga dzekna uyobiasaga Noé sgadz mbidz, lox uyobic̲h̲e usunlaꞌkga palom, or knuꞌtasa ñobic̲h̲edac̲h̲a palom.
Konde lëꞌ Noé c̲h̲ap xop gayoꞌw tib is lëꞌ nis ubidz lo gitslyu, dze uzëꞌb lën stib is. Ga dzekna lëꞌ Noé ugob guꞌn ntse lën barka diꞌt ñal, konde uwiy Noé lit mbidzla xna lo gitslyu.
Konde galpgadz stse mëꞌ uc̲h̲op, lëꞌ lo gitslyu uyelo ubidz.
Ga lëꞌ Dios c̲h̲ëp lo Noé:
―Kwc̲h̲aꞌ lën barka ic̲h̲oplá xiwnaꞌlá gana iza gion x̱inlá gana iza xiwnaꞌ x̱inlá.
Gana goliaꞌ ic̲h̲ësa man yu lën barka, gana ic̲h̲ësa man xc̲h̲oꞌbnis gana man sdzë las lyu. Dzekna xka lëꞌ ic̲h̲ë man knu tsu ilaꞌl lo gitslyu gana guslo idaꞌldoꞌ.
Ga dzekna lëꞌ Noé uc̲h̲aꞌ lën barka iza x̱in gana xiwnaꞌ gana iza xiwnaꞌ x̱in.
Gana uc̲h̲aꞌ ic̲h̲ësa man, gana ic̲h̲ësa man xc̲h̲oꞌbnis, gana ic̲h̲ësa man sdzë las lyu.
Uyeloga lëꞌ Noé ux̱ixkwaꞌ tib pkuꞌg, loxna ugët tibga lo man, gana tibga lo man xc̲h̲oꞌbnis, man kaña Dios, loxna uzeꞌy man knu udeꞌd lo Dios.
Konde lëꞌ gux knu guꞌn nexlan nlaꞌ udzinn lo Dios, lëꞌ Dios c̲h̲ëp:
―Ni nup idzinndc̲h̲a dze isaꞌbná gilzi lo gitslyu lo xtol ic̲h̲ë mnech, nika dele noꞌnda guꞌn lëꞌda c̲h̲ak gik minn guꞌnn minn axta c̲h̲ak minn minndoꞌ. Gana nika ic̲h̲ë guꞌn c̲h̲ap gilmban idzinnda dze iloꞌxná x̱iꞌk uyunn‑ná.
Sinda lëꞌt lëꞌ gitslyu nc̲h̲ë, siu guꞌn tsu lo gitslyu gana sdop kosech, gana zak nal gana xlëꞌdoꞌ, siu tiemb bidz gana tiemb gia, siu dze gana giaꞌl.
Lëꞌ Dios uneꞌ lo Noé guꞌn gunn
Lëꞌ Dios uyuꞌnnlay Noé iza x̱in, c̲h̲ëp: “Luꞌtá gap ndal minndoꞌ, dzekna xka idzë lo gitslyu.
Gana lën ñatá xguná ic̲h̲ësa man yu lo gitslyu, man xc̲h̲oꞌbnis gana man yu lën nis, gana ic̲h̲ësa man knu idzeb lotá.
Nana lëꞌná xnedz diꞌdz, gowdá ic̲h̲ë man gana gowagadá gix guꞌn xdoꞌw.
Nonga gowdtá nak biaꞌl beꞌ kë c̲h̲en, lo gilmban nak c̲h̲en.
5-6 Naꞌ uza ic̲h̲ësa mnech dzekna gak x̱iꞌk nakná, loxna gunu lëꞌná izakzi dele chuta man igët tib mnech, gana xkakga dele lëꞌkga tib minn igët xkomier. Diꞌltsa tib man igët tib minn, nkiꞌn gët man knu. Gana diꞌltsa tib minn igët xkomier, gët minn knu.
Saꞌnda luꞌtá guꞌn xlaꞌndná nak luꞌtá gap ndal minndoꞌ, dzekna xka idzë lo gitslyu.”
Ga c̲h̲ëp Dios lo Noé gana lo iza x̱in Noé:
“Gol kwiy, naꞌ isan xtidzná guꞌn gunn-ná lotá gana lo ic̲h̲ë minn giꞌd xediꞌydá.
Diꞌdz guꞌn isanná guꞌn gunn‑ná nak: Ni snup gunnstsiꞌndc̲h̲aná nis isaꞌbná giasëꞌb iloꞌx ic̲h̲ë mnech gitslyu gana ic̲h̲ë guꞌn c̲h̲ap gilmban. Gana ni snup giabdac̲h̲a giasëꞌb lo gitslyu xka iloꞌx ic̲h̲ë guꞌn yu lo gitslyu.”
12-13 Gana c̲h̲ëp Dios: “Guꞌn uyelo unená stsanná lotá x̱iꞌk yutá lo gitslyu lo na, gana ic̲h̲ësa lo minn nac̲h̲a tsu gitslyu, gana xkakga ic̲h̲ësa lo man. Nana lëꞌná iluw lëꞌ tib giꞌt ikë ibaꞌ, gunu iluw nli nak diꞌdz unená.
Or lëꞌná gunn lëꞌ xkëw ikwaꞌ lëꞌ gia nën giab, or knu lëꞌ giꞌt ikë.
Ga lëꞌná guslëdz diꞌdz guꞌn usanná gunn‑ná lotá gana ic̲h̲ë lo man, guꞌn xnená; ni snup giabdac̲h̲a giasëꞌb lo gitslyu iloꞌx ic̲h̲ësa guꞌn c̲h̲ap gilmban.
Or lëꞌná gwiy lëꞌ giꞌt ikë ibaꞌ lëꞌná guslëdz diꞌdz usanná gunn‑ná, guꞌn ni nup idzëꞌda.”
Gana c̲h̲ëp Dios lo Noé: “Giꞌt c̲h̲eꞌn xluw nli zunn-ná diꞌdz usanná gunn-ná lo mnech gitslyu gana ic̲h̲ësa lo guꞌn gunn-ná lo guꞌn c̲h̲ap gilmban.”
Lëꞌ Noé ukë gilgow
Iza x̱in Noé, minndoꞌ uc̲h̲aꞌ lën barka nak: Sem, Cam gana Jafet. (Cam uyap tib minndoꞌ uyuslë Canaán.)
Iza gion minndoꞌ c̲h̲eꞌn nak x̱in Noé, ga dzekna lëꞌ minndoꞌ knu utaꞌl mnech idib lo gitslyu.
Ga lo nak Noé tib minn kë dziꞌn dën, lëꞌ Noé uyuslo ugu lbë ubas. Noé nak minn ganeꞌc̲h̲ ugu lbë ubas.
Ñana tib dze lëꞌ Noé nax lën lidz kolet, lo uya tib guꞌn lë bin, guꞌn c̲h̲ixkwaꞌ ubas, ñana ulan gunu lo.
Konde lëꞌ Cam, pxoz Canaán, uded lën yu uwiy lëꞌ pxoz kolet, lëꞌ uc̲h̲aꞌlaga uneꞌwu lo ic̲h̲op bëts zu lad ley.
Ga dzekna lëꞌ Sem ic̲h̲op Jafet uzën tib lac̲h̲ uxob yan, loxna uded lën diꞌt nax pxoz uzëx̱its dzekna xka nwiyda lo pxoz lo kolet pxoz. Konde udzinngax usunlaꞌ lac̲h̲ knu uyab utse lëd pxoz.
Konde lëꞌ xni uyax lo Noé, lëꞌ Noé uyaknan guꞌn uyuꞌnn Cam, niꞌb minndoꞌc̲h̲a.
Ga lëꞌ Noé c̲h̲ëp:
Dios isaꞌb gilzi lëd minn giꞌd xediꞌy Canaán,
ic̲h̲ë minn knu gak xmos x̱in minn giꞌd xediꞌy Sem gana Jafet.
Gana c̲h̲ëp Noé:
DeDioꞌsná guꞌnnlay minn giꞌd xediꞌy Sem,
lëꞌ minn giꞌd xediꞌy Canaán gak xmos ic̲h̲ë minn giꞌd xediꞌy Sem.
Dios ideꞌd nc̲h̲oꞌb lyu lo Jafet,
gana lëꞌ ic̲h̲ësa minn giꞌd xediꞌy Jafet
lëꞌ minn giꞌd xediꞌy Canaán gak xmos Sem gana Jafet.
Uban Noé stson gayoꞌw ic̲h̲ol is, or lëꞌ giasëꞌb knu uyab lo gitslyu.
Ga uyixoꞌb Noé uban geꞌ gayoꞌw ic̲h̲ol is, lëꞌ Noé uyët.
Minn uyiꞌd xediꞌy x̱in Noé
Minn c̲h̲eꞌn uyak minn uyiꞌdzë xediꞌy Sem, Cam gana Jafet, minndoꞌ nak iza gion x̱in Noé. Or lëꞌ giasëꞌb udedsu lëꞌ iza minndoꞌ knu uyapzë x̱in.
X̱in Jafet uyak: Gomer, Magog, Maday, Javán, Tubal, Mesec gana Tiras.
Ga lëꞌ x̱in Gomer uyak: Askenaz, Rifat gana Togarmá.
Gana lëꞌ x̱in Javán uyak: Elisa, Tarsis, Quitín gana Rodanín.
Ic̲h̲ë minn knu uyak minn uyiꞌd xediꞌy Jafet, udzinn uyu idib kwa nisdoꞌ, lad lad uyuzë minn knu x̱iꞌk xkuꞌn nak minn lidz gana dele ba diꞌdz xneꞌ.
Lëꞌ x̱in Cam stib x̱in Noé uyak: Cus, Misrayin, Fut gana Canaán.
Lëꞌ x̱in Cus uyak: Sebá, Javilá, Sabta, Ragama gana Sabteca. Ga lëꞌ x̱in Ragama uyak: Sebá gana Dedán.
Gana uyap Cus stib minndoꞌ uyuslë Nimrod, ga lëꞌ Nimrod udzinn uyak tib minn ganeꞌc̲h̲ udzinn uyak tib minn ndzeꞌb lo gitslyu.
Dios udeꞌd diꞌdz udzinn Nimrod uyak tib minn ngoꞌsdoꞌ c̲h̲ak xnaꞌs bel man, loxna gunu axta yu tib diꞌdz xneꞌ minn lo xkomier minn: “Luꞌsa naklá x̱iꞌk nak Nimrod, mgiy udeꞌd Dios diꞌdz uyak tib minn c̲h̲ak xnaꞌs man.”
Iza giedz ganeꞌc̲h̲ uyuslo Nimrod uyuꞌnnbéy naxzë xtën Sinar, guꞌn nak: Babel, Erec, Acad gana Calne.
Ga dzekna uc̲h̲aꞌ Nimrod udzinn Asiria ga ugix giedz Nínive, Rejobot, Calaj,
gana Resén, tib giedz nc̲h̲oꞌb guꞌn nax ic̲h̲olda lëꞌ tib kwa nax Nínive lëꞌ stib kwa nax Calaj.
Ga lëꞌ Misrayin, x̱in Cam, uyapga minndoꞌ, lëꞌ minndoꞌ knu nak: Ludim, Anamim, Lehabim, Naftuhim,
Pastrusim gana Casluhim, xediꞌy mgiy uyiꞌd minn nak filisteo, gana Caftorim.
Gana lëꞌ Canaán x̱in Cam, uyapga minndoꞌ, lëꞌ minndoꞌklo uyap Canaán nak Sidón, ga dzekna sia Jet.
Ga dzekna uc̲h̲aꞌ minn Jebuseo, Amorreo, Gergeseo,
Jivita, Araceo, Sineo,
Arvadeo, Semareo gana Jamatita. Konde uded lo knu lad lad siazë ic̲h̲ë minn knu uyu, minn uyiꞌd xediꞌy Canaán, lo udaꞌldoꞌ minn.
Ic̲h̲ë minn knu uyak minn uyiꞌd xediꞌy Cam, lad lad uyuzë minn knu x̱iꞌk xkuꞌn nak minn lidz gana dele ba diꞌdz xneꞌ.
Gana ña Sem bëtsgol Jafet uyapzë minndoꞌ. Gana lëꞌ ic̲h̲ësa minn uyiꞌd xediꞌy Éber nak minn uyiꞌd xediꞌy Sem.
Lëꞌ x̱in Sem uyak: Elam, Asur, Arfaxad, Lud gana Aram.
Ga lëꞌ x̱in Aram uyak: Uz, Jul, Geter gana Mas.
Gana lëꞌ x̱in Arfaxad, stib x̱in Sem, uyak Selaj. Ga lëꞌ Selaj uyap tib x̱in uyuslë Éber.
Ga lëꞌ Éber uyap chop minndoꞌ. Tib minndoꞌ uyuslë Peleg, lo mer or knu lëꞌ minn uyak ic̲h̲olzë. Lëꞌ stib minndoꞌ uyuslë Joctán.
Ga lëꞌ x̱in Joctán uyak: Almodad, Selef, Jasar Mávet, Yera,
Hadorán, Uzal, Diclá,
Obal, Abimael, Sebá,
Ofir, Javilá gana Jobab; ic̲h̲ë minndoꞌ c̲h̲eꞌn uyak x̱in Joctán.
Diꞌt uyu ic̲h̲ë minndoꞌ knu nak lyu guꞌn xc̲h̲aꞌ Mesa, mer diꞌt nax Sefar, sdzinn axta diꞌt xien mbidz, diꞌt nak giydoꞌ.
Ic̲h̲ë minn knu uyak x̱in Sem, diꞌltsa xkuꞌn nak minn lidz minn, gana dele ba diꞌdz xneꞌ minn gana diꞌt uyu minn.
Ic̲h̲ësa minn uyakyët lë nakzë x̱in iza gion x̱in Noé. Ga ic̲h̲ë minn knu nak minn udzinn uyu lad lad idib lo gitslyu, or lëꞌ giasëꞌb knu udedsula.
Tib guꞌn giadoꞌ ñas ux̱ixkwaꞌ minn ñixoꞌb axta ibaꞌ
Uyu tib tiemb bokla lëꞌ ic̲h̲ësa mnech nc̲h̲ë lo gitslyu xneꞌ tibaga lo diꞌdz.
Ñana udzinn tib dze lëꞌ minn uyu ñaz ubi lad diꞌt xien mbidz, sia udzalna tib lëtsdoꞌ diꞌt nak xtën Sinar, ga dzekna uyu minn.
Ga dzekna ux̱ixtiꞌdzlsa minn c̲h̲ëp minn: “Gol liger ix̱ixkwaꞌna ladriy loxna igwiꞌynu.” Lëꞌ minn uyuꞌnnstsiꞌn ladriy lger ita, gana tib guꞌn nëꞌd uyuꞌnnstsiꞌn minn ukënëꞌdu.
Gana c̲h̲ëp minn: “Gol liger ix̱ixkwaꞌna tib giedz, gana izaꞌna tib yu guꞌn giadoꞌ tsas dzexoꞌb axta ibaꞌ. Dzekna xka minn nc̲h̲oꞌb gakzëna, gana nkiꞌnda chu guꞌnn lëꞌna lad lad siazë.”
Ñala Dios uc̲h̲aꞌ ibaꞌ uyët gwiy giedz knu gana yu guꞌn giadoꞌ ñas, guꞌn c̲h̲ixkwaꞌzë ic̲h̲ë x̱in mnech gitslyu c̲h̲eꞌn.
Ga dzekna lëꞌ Dios uyuꞌnn gilxkab xneꞌ: “Lëꞌ ic̲h̲ë minn ki uyuslo c̲h̲ixkwaꞌ guꞌn ki gana zolila guꞌn sata ldoꞌ ic̲h̲ë minn ki ix̱ixkwaꞌ zak, lo xki tibaga nak xkilxkab minn gana tibaga lo diꞌdz xneꞌzë minn.
Nana masda liger tsëtna tsana loxna igots inaꞌsna diꞌdz xneꞌ minn, dzekna xka ic̲h̲elodc̲h̲a ix̱ixtiꞌdz minn ic̲h̲ë xkomier minn.”
Xka uyuꞌnn Dios lëꞌ ic̲h̲ë minn knu lad lad siazë uyu idib lo gitslyu gana lëꞌ minn knu usaꞌn uzaꞌ gunu.
Minn uyiꞌd xediꞌy Sem
Neꞌg sdzëꞌt chupa uyak minn uyiꞌd xediꞌy Sem. Or uyak chop is udedsu or uyab giasëꞌb lo gitslyu, lëꞌ Sem uyap tib mëꞌd uyuslë Arfaxad. Or knu lëꞌ Sem c̲h̲ap tib gayoꞌw is.
Ga lo knu uban Sem sgaꞌy gayoꞌw is gana ndalc̲h̲a minndoꞌpgiy gana minndoꞌkwnaꞌ uyap Sem.
Ga dzekna c̲h̲ap Arfaxad galptsiꞌpgaꞌy is, or lëꞌ uyap tib mëꞌd uyuslë Seraj.
Ga lo knu uban Arfaxad stap gayoꞌw tson is gana ndalc̲h̲a minndoꞌpgiy gana minndoꞌkwnaꞌ uyap Arfaxad.
Ga dzekna c̲h̲ap Selaj galptsiꞌ is, or lëꞌ uyap tib mëꞌd uyuslë Éber.
Ga lo knu uban Selaj stap gayoꞌw tson is gana ndalc̲h̲a minndoꞌpgiy gana minndoꞌkwnaꞌ uyap Seraj.
Ga dzekna c̲h̲ap Éber galptsiꞌptap is, or lëꞌ uyap tib mëꞌd uyuslë Peleg.
Ga lo knu uban Éber stap gayoꞌw galptsiꞌ is gana ndalc̲h̲a minndoꞌpgiy gana minndoꞌkwnaꞌ uyap Éber.
Ga dzekna c̲h̲ap Peleg galptsiꞌ is, or lëꞌ uyap tib mëꞌd uyuslë Reu.
Ga lo knu uban Peleg schop gayoꞌw geꞌ is gana ndalc̲h̲a minndoꞌpgiy gana minndoꞌkwnaꞌ uyap Peleg.
Ga dzekna c̲h̲ap Reu galptsiꞌpchop is, or lëꞌ uyap tib mëꞌd uyuslë Serug.
Ga lo knu uban Reu schop gayoꞌw gadz is gana ndalc̲h̲a minndoꞌpgiy gana minndoꞌkwnaꞌ uyap Reu.
Ga dzekna c̲h̲ap Serug galptsiꞌ is, or lëꞌ uyap tib mëꞌd uyuslë Najor.
Ga lo knu uban Serug schop gayoꞌw is gana ndalc̲h̲a minndoꞌpgiy gana minndoꞌkwnaꞌ uyap Serug.
Ga dzekna c̲h̲ap Najor galpgeꞌ is, or lëꞌ uyap tib mëꞌd uyuslë Téraj.
Ga lo knu uban Najor stib gayoꞌw tsiꞌntap is gana ndalc̲h̲a minndoꞌpgiy gana minndoꞌkwnaꞌ uyap Najor.
Konde lëꞌ Téraj udzinn c̲h̲ap tsongalptsiꞌ is, lëꞌ gion x̱in Téraj uyal-la. Lëꞌ minn knu nak, Abrán, Najor gana Harán.
Minn uyiꞌd xediꞌy Téraj
Neꞌg sdzëꞌt chupa uyak minn uyiꞌd xediꞌy Téraj: X̱in Téraj uyak Abrán, Najor gana Harán. Lëꞌ x̱in Harán uyak Lot.
Ga dzekna beꞌ mban Téraj pxoz Harán, lëꞌ Harán uyët Ur diꞌt yu minn Kaldeo, diꞌt nak diꞌt uyal.
29-30 Ga lëꞌ Abrán ukaꞌ tib unaꞌ uyuslë Saraí, tib unaꞌ ñakda ñap mëꞌd. Lëꞌ Najor ukaꞌ tib unaꞌ uyuslë Milca, x̱in Harán gana lëꞌ stib x̱in Harán nak Isca.
Téraj uban chop gayoꞌw gaꞌy is, ga lëꞌ Téraj uyët ga Jarán.
Lëꞌ Dios xneꞌ lo Abrán sia stib lger
Ñana tib dze lëꞌ Dios c̲h̲ëp lo Abrán: “Kwc̲h̲aꞌ neꞌg diꞌt yulá, kwsaꞌn ic̲h̲ë minn xkiedzlá gana minn liꞌdzlá, loxna siaꞌlá idziꞌnnlá diꞌt iluwná loꞌlá.
Ga lëꞌná gunn lëꞌ ic̲h̲ë minn giꞌd xediꞌylá idzinn gak tib giedz nc̲h̲oꞌb. Naꞌ gunnlaylá gana gunn‑ná nc̲h̲oꞌb gwiyzë miꞌnnlá loxna gunu luꞌ guꞌnnlayzë minn.
Naꞌ gunnlay minn wen ineꞌ lëdlá, lëꞌ minn ineꞌnë lëdlá naꞌ isaꞌb gilzi lëd minn knu. Luꞌ guꞌnnu lëꞌ ic̲h̲ësa minn yu lo gitslyu gaklay.”
4-5 Ga lëꞌ Abrán uc̲h̲aꞌ giedz Jarán x̱iꞌk xkuꞌn c̲h̲ëp Dios sia udzinn Canaán. Uziña Abrán Saraí, xiwnaꞌ; gana x̱in bëts, niꞌb lë Lot; gana ic̲h̲ësa minn uzi Abrán kë stsiꞌn; gana ic̲h̲ësa guꞌn c̲h̲ap Abrán Jarán. Or knu or lëꞌ Abrán uc̲h̲aꞌga c̲h̲ap tsongalptsiꞌpgaꞌy is.
Or udzinn Abrán gana iza minn uziña Canaán, lëꞌ minn Cananeo beꞌ yu Canaán. Ga lëꞌ Abrán sia uded idib dën knu axta sia udzinn Siquén, guꞌn nax lëꞌkga Canaán, diꞌt zob yag yu, guꞌn lë More.
Ga lëꞌ Dios uluwlo lo Abrán, loxna c̲h̲ëp: “Lo ic̲h̲ësa minn giꞌd xediꞌylá idedná lyu c̲h̲eꞌn.” Ga dzekna ux̱ixkwaꞌ Abrán tib pkuꞌg diꞌt guꞌnn nc̲h̲oꞌb lë Dios, lo ga nak diꞌt uluwlo Dios lo Abrán.
Ga lëꞌ Abrán uyu ñaz sia lad diꞌt nak giy, ga ux̱ixkwaꞌ Abrán tib yu guꞌn ux̱ixkwaꞌ gid man, guꞌn c̲h̲ak xbil. Ga diꞌt uyu Abrán, tib kwa lad diꞌt xnit mbidz nax giedz Betel lëꞌ stib kwa lad diꞌt xien mbidz nax giedz Hai. Ga ux̱ixkwaꞌ Abrán tib pkuꞌg, loxna uyuꞌnn nc̲h̲oꞌb lë Dios ga.
Ga dzekna uc̲h̲aꞌ Abrán sia nupga nupga axta udzinn diꞌt lë Néguev.
Guꞌn uzak Abrán or uyu Egipto
Ñana udzinn tib tiemb uyu ubindoꞌ Canaán, ga lëꞌ Abrán uyu ñaz sia idzinn tsu balal tiemb Egipto.
Konde lëꞌ Abrán merla idzinn Egipto, lëꞌ Abrán c̲h̲ëp lo Saraí xiwnaꞌ: “Kwiy, nanná zaꞌksac̲h̲olá,
loxna gunu zolila tika gwiy minn Egiptolá, lëꞌ minn gëp: Lëꞌ xiwnaꞌ Abrán i. Ga lëꞌ minn igëtná, saꞌnda luꞌ bët guꞌnnda minn, dzekna xka lëꞌ minn giaꞌnñalá.
Loxna gunu masda guts pzanná naklá, dzekna xka wen ineꞌ minn loná gana bët guꞌnnda miꞌnn‑ná.”
Ga dzekna xka uyaku, konde lëꞌ Abrán udzinn Egipto ic̲h̲op Saraí, lit nli lëꞌ ic̲h̲ë minn Egipto uwiy zaꞌksac̲h̲o xiwnaꞌ Abrán.
Gana xkakga ic̲h̲ësa minn nak dziꞌn lo minn c̲h̲uꞌnnbéy minn lë Faraón, ga lëꞌ ic̲h̲ë minn knu uya c̲h̲ëp lo Faraón: “Zaꞌksac̲h̲o xiwnaꞌ Abrán.” Gana gunu lëꞌ minn uziña unaꞌ knu udzinn diꞌt nak lidz Faraón.
Ga dzekna wen uyuꞌnn Faraón lo Abrán lo lëꞌ Saraí udzinn lidz, ugad Faraón makx̱iꞌlna, chibna, ngonna, burna, mosna, unaꞌ ikë dziꞌn lo Abránna gana kameyna.
Ñala Dios uxaꞌlzë gilgidz ndzeꞌb lëd Faraón gana ic̲h̲ë lëd minn lidz Faraón, lo xka uyuꞌnn Faraón ula Saraí, xiwnaꞌ Abrán.
Ga lëꞌ Faraón uc̲h̲edz Abrán, loxna c̲h̲ëp: “Nana kwiy na bekwaꞌn i xki xna uyuꞌnnlá loná. ¿Xkuꞌn nneꞌdlá xiwnaꞌlá nak Saraí?
Sinda xneꞌlá pzanlá nak Saraí, kwiy tika uyonná gunu zak ñunn‑ná Saraí deunaꞌná. Nana lëꞌ xiwnaꞌlá neꞌg, kwziña xiwnaꞌlá kigwa.”
Ga dzekna lëꞌ Faraón uyuꞌnnbéy lo xminn kwaꞌ Abrán Egipto ic̲h̲op xiwnaꞌ, gana ic̲h̲ësa chen Abrán.
Ga dzekna lëꞌ Abrán uc̲h̲aꞌ Egipto ic̲h̲op xiwnaꞌ gana Lot. Ga lëꞌ uyu ñaz uyobic̲h̲e Néguev uyey ic̲h̲ësa chen.
Or knu or lëꞌ Abrán uc̲h̲aꞌga ndaꞌndoꞌ Abrán, c̲h̲ap Abrán ndal lo man c̲h̲ow gix gana nc̲h̲oꞌb plata gana oro.
Ga dzekna lëꞌ Abrán uc̲h̲aꞌ Néguev sia nupga nupga axta udzinn diꞌt uyu ansc̲h̲a, diꞌt nak tib kwa nax Betel lëꞌ stib kwa nax Hai.
Ga nak diꞌt ux̱ixkwaꞌ Abrán tib pkuꞌg or uyu ga. Ga dzekna uyuꞌnn nc̲h̲oꞌb Abrán lë Dios ga.
Gana ñakga Lot xka ndaꞌndoꞌ x̱iꞌk ndaꞌn Abrán, c̲h̲ap Lot makx̱iꞌl, chib gana ngon gana ndaldoꞌ yu ñaꞌ gid man, guꞌn c̲h̲ak xbil loxna xioꞌw sia stib lger.
Ga dzekna lo lëꞌ Abrán ic̲h̲op Lot c̲h̲ap ndaldoꞌ man gana ndaldoꞌ guꞌn, loxna gunu ñakdac̲h̲a ñu Abrán tipsa ic̲h̲op Lot.
Gana gakga yuzëꞌga minn Canaán gana minn Ferezeo. Gana lo xka x̱iy lyu loxna gunu xneꞌlsa minn c̲h̲an xman Abrán ic̲h̲ë minn c̲h̲an xman Lot.
Loxna gunu tib dze lëꞌ Abrán c̲h̲ëp lo Lot: “Minn lidzna, loxna gunu lëꞌduga diꞌltsa lëꞌkga nuw til gana nika diꞌltsa til‑lsa ic̲h̲ë minn c̲h̲an xmanna.
Loxna gunu masda itsulsana, lëꞌ lyu i naxc̲h̲a. Diꞌltsa xlaꞌnlá siaꞌlá lad mbeg lëꞌná sia lad derech ota dele xlaꞌngalá siaꞌlá lad derech lëꞌná siaga lad mbeg.”
Ga dzekna lëꞌ Lot ulis lo, uwiy lëtsdoꞌ guꞌn xc̲h̲aꞌ diꞌt nax geꞌwbeꞌ Jordán sdzinn axta Soar, uwiy Lot lyu ilaꞌl nak ga. Gana zaꞌksa nak idib ga x̱iꞌk una kwrel Edén or ux̱ixkwaꞌ Dios ota x̱iꞌk nak Egipto. Xka nak ga ansc̲h̲a or lëꞌ Dios iloꞌx Sodoma gana Gomorra.
Ga dzekna lëꞌ Lot uzën lëtsdoꞌ diꞌt nax geꞌwbeꞌ Jordán, diꞌt nak lad diꞌt xien mbidz. Xka uyaku lëꞌ Abrán ic̲h̲op Lot utsulsa.
Ga lëꞌ Abrán uyaꞌn uyu xtën Canaán, lëꞌ Lot uyu ñaz sia udzinn uyu x̱id ic̲h̲ë minn yu ic̲h̲ë giedz nax lëts diꞌt nak Jordán, gax diꞌt nak giedz Sodoma.
Giedz Sodoma yuzë minn tipta c̲h̲uꞌnn guꞌn lëꞌda, ic̲h̲ë guꞌn xlaꞌnda Dios.
Konde lëꞌ Lot uyelo utsulsa ic̲h̲op Abrán, lëꞌ Dios c̲h̲ëp lo Abrán: “Kwlis loꞌlá kwiy lad gia gana lad gët, gana lad diꞌt xien mbidz gana lad diꞌt xnit mbidz.
Idibsa lyu ki diꞌt xwiylá, chenlá gaku tipta, loꞌlá inedznu gana ic̲h̲ësa lo minn giꞌd xediꞌylá.
Naꞌ gunn idaꞌldoꞌ minn giꞌd xediꞌylá, x̱iꞌk nc̲h̲ë yulan lo gitslyu. Gana x̱iꞌk nak yulan chut ic̲h̲eloda ilab, xkakga chut ic̲h̲eloda ilab minn giꞌd xediꞌylá.
Nana liger gwa gusu gagu lyu ki, lo naꞌ inedzu loꞌlá.”
Ga dzekna lëꞌ Abrán utsil diꞌt yu, ga lëꞌ sia udzinn uyu diꞌt yuzë yag yu, diꞌt nak chen tib mgiy lë Mamre, gax diꞌt nax giedz Hebrón. Ga dzekna ux̱ixkwaꞌ Abrán tib pkuꞌg, diꞌt uyuꞌnn nc̲h̲oꞌb lë Dios.
Lëꞌ Abrán c̲h̲uꞌnn yud Lot
1-2 Lën dze knu uyu tap minn c̲h̲uꞌnnbéy, lëꞌ minn knu nak:
Quedorlaomer nak minn c̲h̲uꞌnnbéy giedz Elam,
Amrafel nak minn c̲h̲uꞌnnbéy Sinar,
Tidal nak minn c̲h̲uꞌnnbéy giedz Goyín.
Gana x̱aꞌ uyuga sgaꞌy minn c̲h̲uꞌnnbéy, lëꞌ minn knu nak:
Bera minn c̲h̲uꞌnnbéy giedz Sodoma,
Birsa minn c̲h̲uꞌnnbéy giedz Gomorra,
Sinab minn c̲h̲uꞌnnbéy giedz Adma,
Semeber minn c̲h̲uꞌnnbéy giedz Zeboyin,
Soar minn c̲h̲uꞌnnbéy giedz Bela.
Ga dzekna diꞌt nak tib lëts lë Sidín, diꞌt lë Nisdoꞌ Ndzig lo na, ga lëꞌ iza gaꞌy minn c̲h̲eꞌn uc̲h̲aꞌ tilña stap minn c̲h̲uꞌnnbéy.
Lo uyakla tsipchop is laboen kë iza gaꞌy minn knu stsiꞌn Quedorlaomer, ñala is tsin lëꞌ iza minn knu uc̲h̲aꞌ lëd Quedorlaomer.
Ñala is tsiꞌda lëꞌ Quedorlaomer ndzaꞌl iza gion xkomier, minn c̲h̲uꞌnnbéy, sia uded diꞌt nak Astarot Carnayin uloꞌx minn Refaíta gana diꞌt nak Jam uloꞌx minn Zuzita, gana diꞌt nak Savé Quiriatayin uloꞌx minn Emita,
gana diꞌt nak giy Seir uloꞌx minn Horeo. Lëꞌ minn uyaꞌn ux̱oꞌn, ga lëꞌ iza minn c̲h̲uꞌnnbéy uzinkë x̱its minn knu uzinkë udzinn axta lëts diꞌt nak Parán, gaxla diꞌt nak dën bidz.
Ga dzekna uyobic̲h̲e Quedorlaomer ic̲h̲ë xminn sia udzinn Enmispat diꞌt xneꞌ minn lë Cades lo na. Ga uloꞌx minn knu ic̲h̲ë guꞌn uwiy dën chen Amalec gana xkakga uloꞌx minn knu chen Amorreo, minn yu Jasesón Tamar.
8-9 Ga lëꞌ minn c̲h̲uꞌnnbéy giedz Sodoma, minn c̲h̲uꞌnnbéy giedz Gomorra, minn c̲h̲uꞌnnbéy giedz Adma, minn c̲h̲uꞌnnbéy giedz Zeboyin gana minn c̲h̲uꞌnnbéy giedz Bela, diꞌt nak Soar, uya lëts lë Sidín udilña Quedorlaomer minn c̲h̲uꞌnnbéy Elam, gana Tidal minn c̲h̲uꞌnnbéy giedz Goyín, gana Amrafel minn c̲h̲uꞌnnbéy Sinar, gana Arioc minn c̲h̲uꞌnnbéy giedz Elasar. Tap minn c̲h̲uꞌnnbéy udilña sgaꞌy minn c̲h̲uꞌnnbéy.
Ñana idib lëts Sidín diꞌt udil minn zobzë geꞌc̲h̲, yu tib guꞌn xna yaꞌs nëꞌd, loxna gunu konde lëꞌ minn c̲h̲uꞌnnbéy giedz Sodoma gana minn c̲h̲uꞌnnbéy giedz Gomorra ux̱oꞌn, yu minn unit lën geꞌc̲h̲ knu, lëꞌ sebalal minn ux̱oꞌn sia lad giy.
Ga lëꞌ iza idap minn c̲h̲uꞌnnbéy, minn uyuꞌnn gan, uya Sodoma gana Gomorra, lox laboen uziña minn yu giedz knu, gana uyey ic̲h̲ësa guꞌn nak chen minn knu gana guꞌn xdoꞌw, loxna lëꞌ ubi ga.
Gana lo Sodoma nak diꞌt yu Lot, loxna gunu ña Lot x̱in bëts Abrán laboen uziña minn, gana uyey minn ic̲h̲ësa guꞌn nak chen Lot.
Ñala x̱id ic̲h̲ë minn ux̱oꞌn yu tib minn uya bis lo Abrán, minn hebreo; or knu lëꞌ Abrán yu diꞌt yu yag yu diꞌt nak chen tib mgiy lë Mamre, minn Amorreo. Mamre nak bëts Escol gana Aner; gana lëꞌ gion minn knu nak xamig Abrán.
Konde lëꞌ Abrán uyaknan lëꞌ minn uyey x̱in bëts, lëꞌ utopgiyla Abrán minn këꞌ dziꞌn lo, noꞌmba minn uyal lidz Abrán minn c̲h̲ak xdil, ic̲h̲ë minn knu c̲h̲ak tson gayoꞌw tsiꞌntson. Ga dzekna ic̲h̲ë Abrán minn knu uc̲h̲aꞌ uzinkë x̱its minn uyey Lot, lëꞌ minn knu ugaꞌ axta giedz Dan.
Ga lëꞌ Abrán ic̲h̲ë xminn udzinn giaꞌl udilña ic̲h̲ë minn knu, loxna uzinkë uziñaz ic̲h̲ë minn knu axta Hoba, lad gia diꞌt nax giedz Damasco.
Gana ula ic̲h̲ë guꞌn uyey minn knu. Xka uyuꞌnn Abrán lëꞌ Lot, x̱in bëts, ulaꞌ, gana ic̲h̲ë chen Lotna. Gana ulaꞌ ic̲h̲ësa unaꞌ gana ic̲h̲ësa xminn Lot.
Lëꞌ Melquisedec c̲h̲uꞌnnlay Abrán
Konde lëꞌ Abrán uyobic̲h̲e ulox uyuꞌnn gan lo Quedorlaomer ndzaꞌl ic̲h̲ë xkomier Quedorlaomer minn c̲h̲uꞌnnbéy, lëꞌ minn c̲h̲uꞌnnbéy giedz Sodoma gana minn c̲h̲uꞌnnbéy giedz Salén lë Melquisedec uc̲h̲aꞌ ukaꞌñaz Abrán diꞌt nak lëts Save (gunu nak: lëts chen minn c̲h̲uꞌnnbéy).
Loxna c̲h̲ëp lo Abrán:
Dios, minn zob ibaꞌ,
minn uzaꞌ ibaꞌ gana gitslyu, guꞌnnlaylá.
Naꞌ c̲h̲unn nc̲h̲oꞌb lëꞌ Dios,
minn nc̲h̲oꞌbdoꞌ nak, minn zob ibaꞌ,
lo lëꞌxi uyuꞌnn lëꞌlá uloꞌx ic̲h̲ë minn xlëꞌ c̲h̲anlá.
Ga dzekna lo tsiꞌga guꞌn ula Abrán udeꞌd Abrán tibu lo Melquisedec.
Ga lëꞌ minn c̲h̲uꞌnnbéy giedz Sodoma c̲h̲ëp lo Abrán:
―Nonga ic̲h̲ë demiꞌnn-ná kwxaꞌl, minn uziña xmiꞌnnlá. Saꞌnda lëꞌ ic̲h̲ësa guꞌn ulalá, loꞌlá giaꞌn guꞌn ki.
Ñala Abrán ukëb, c̲h̲ëp.
―Naꞌ ulis ñaná uwiy minn lëꞌná c̲h̲ëp lo Dios, minn zob ibaꞌ, minn uzaꞌ ibaꞌ gana gitslyu, c̲h̲ëpná bët chendlá ikañadná.
Loxna ni nup chenlá giaꞌnñadná, axta nika tib il gana nika tib duꞌ guꞌn giaꞌg x̱its degilgidná, dzekna xka ineꞌdlá: “Naꞌ uyunn lëꞌ Abrán uyak ndaꞌn.”
Naꞌ bët xlaꞌndtaná, sinda lëꞌloga uneꞌdzlá guꞌn uyow demiꞌnn‑ná. Nonga guꞌn kwdeꞌd nak guꞌn xgaꞌ Aner, Escol gana Mamre, minn uzinkë x̱itsná.
Lëꞌ Dios xneꞌ ideꞌd tib mëꞌd lo Abrán
Konde udedsu gunu, lëꞌ Dios uluwlo lo Abrán, c̲h̲ëp:
―Abrán idzeꞌbdalá. Naꞌ nnaꞌsñalá gana nc̲h̲oꞌbdoꞌ nak guꞌn igadná loꞌlá.
2-3 Ñala Abrán ukëb:
―Dios, luꞌ nak Dad c̲h̲uꞌnnbéy loná, ¿ba nkiꞌn igadlá bekwaꞌn loná? Na kwiy c̲h̲apdaná minndoꞌ. Sinda lëꞌla Eliezer tib demoꞌsná minn Damasco giaꞌnña ic̲h̲ësa chenná, lo zak zëxda ineꞌdzlá tib mëꞌd loná.
Ga lëꞌ Dios c̲h̲ëp:
―Eliezer giaꞌnñada chenlá, sinda mer x̱inlá giaꞌnña chenlá.
Ga dzekna lëꞌ Dios ugoliaꞌ Abrán lad ley, loxna c̲h̲ëp:
―Kwiy ibaꞌ, loxna gan be zak ilablá gan blak c̲h̲ak mel. Gaknanlá xki idaꞌl minn giꞌd xediꞌylá.
Gana c̲h̲ëp Dios:
―Naꞌ nak Dad c̲h̲uꞌnnbéy loꞌlá. Naꞌ nak minn ukebeylá uc̲h̲aꞌlá giedz Ur x̱id minn kaldeo, nana lëꞌná inedz lyu c̲h̲eꞌn gak chenlá.
Ga lëꞌ Abrán ukëb:
―Dad, deDioꞌsná, sinda xkuꞌn gaknanná chenná gak lyu c̲h̲eꞌn.
Ga lëꞌ Dios ukëb:
―Guxi tib ngon nak bak, gana tib chib gus gana tib makx̱iꞌl mach, iza man c̲h̲ap tson is. Gana ña tib mex gana tib palom yeꞌn.
Ga dzekna lëꞌ Abrán uyiña iza man knu, loxna uyuꞌnn ic̲h̲olzë tson man knu, ga dzekna ugix ntseꞌlo iza man knu, saꞌnda lëꞌ palom ic̲h̲op mex ñuꞌnn ic̲h̲olda Abrán.
Ga lëꞌ ic̲h̲ë man xc̲h̲oꞌbnis man c̲h̲ow biaꞌl, uyuslo xiab lëd man gut knu, ga lëꞌ Abrán stsebzë man knu.
Konde lëꞌ lyu sia sdzel, lëꞌ tib mkaꞌldoꞌ uyab lo Abrán, ga lëꞌ Abrán udzebdoꞌ zak Abrán nika ukëwyaꞌsdoꞌ diꞌt zu.
Ga dzekna lëꞌ Dios c̲h̲ëp:
―Xlaꞌndná gaknanlá lëꞌ guꞌn gak nak lëꞌ minn giꞌd xediꞌylá tsu stib xkiedz minn, ga lëꞌ minn giedz knu ikëꞌ minn giꞌd xediꞌylá dziꞌn axta baloꞌta gana izakzidoꞌ minn tap gayoꞌw is.
Konde tedsu iza tap gayoꞌw is lëꞌná ikeli xkwend minn giedz xka guꞌnn, lox lëꞌná izakzi minn knu. Konde tedsu lo knu lëꞌ ic̲h̲ë minn giꞌd xediꞌylá ibi giedz knu gana gak minn gap nc̲h̲oꞌb chen.
»Saꞌnda luꞌ ndaldoꞌ is ibaꞌnlá axta idziꞌnnlá gaklá minngoldoꞌ, ga dzekna wen loxlá gana wen igëꞌtslá.
Konde iloꞌx tap gayoꞌw is knu, lëꞌ minn giꞌd xediꞌylá gobic̲h̲ekga neꞌg. Or knu lëꞌ dze idzinn lëꞌná kwa minn Amorreo neꞌg, lo ikeꞌdzdac̲h̲aná lo noꞌnda guꞌn lëꞌda c̲h̲uꞌnn ic̲h̲ë minn knu.
Konde lëꞌ lyu ukëw, lëꞌ Abrán uwiy tib guꞌn yu boꞌ xc̲h̲aꞌ guxdoꞌ gana tib guꞌn sdzë beldoꞌ, lëꞌ gunu sia xded ic̲h̲ol man knu, lo ic̲h̲ol man knu nax tib kwa lëꞌ siyc̲h̲ol man knu nax stib kwa.
Ga dzekna dze knu lëꞌ Dios uneꞌ xtiꞌdz lo Abrán guꞌn guꞌnn, c̲h̲ëp:
―Lo minn giꞌd xediꞌylá idedná lyu c̲h̲eꞌn, ic̲h̲aꞌ geꞌw Egipto idzinn axta geꞌw Éufrates.
Lo na minn yuga nak minn Quenita, minn Quenizita, minn Cadmoneo,
minn Hitita, minn Ferezeo, minn Refaíta,
minn Amorreo, minn Cananeo, minn Gergeseo, gana minn Jebuseo.
Agar ic̲h̲op Ismael
Ñala Saraí, xiwnaꞌ Abrán, axta or knu zëxda gap mëꞌd, ñana lo c̲h̲ap Saraí tib unaꞌ Egipto lë Agar ndo kë stsiꞌn Saraí.
―Na kwiy, Dios zëxda igad tib mëꞌd loná, loxna gunu xnabná loꞌlá masda gakic̲h̲oplá Agar, unaꞌ kë dziꞌn loná; bitser xkasa lëꞌ mëꞌd zak gak demëꞌdná.
Ga dzekna lëꞌ Abrán uyuꞌnn guꞌn unab Saraí.
Ga lëꞌ Saraí, xiwnaꞌ Abrán, udeꞌd Agar gak, xiwnaꞌ uc̲h̲op ximgiy. Guꞌn c̲h̲eꞌn uyak or uyak tsiꞌ is yu Abrán Canaán.
Ga dzekna lëꞌ Abrán uyakic̲h̲op Agar, ga lëꞌ Agar uyey mëꞌd. Konde lëꞌ Agar uyeꞌnna lëꞌ ney mëꞌd, lëꞌ Agar uyuslo nika dzakdac̲h̲a liaꞌdz Saraí, minn c̲h̲uꞌnnbéy lo.
Ga lëꞌ Saraí c̲h̲ëp lo Abrán:
―Xtol‑lá naku loxna gunu lëꞌ Agar nika dzakda liaꞌdzná. Naꞌ x̱aꞌlná unedz Agar gak xiwnaꞌlá, ñana nana lo lëꞌ Agar ney mëꞌd, nika dzakdac̲h̲a Agar liaꞌdzná. Nana Dios ineꞌ chu c̲h̲ap dol, be luꞌwu ota naꞌwu.
Ga lëꞌ Abrán ukëb:
―Kwiy, biꞌnn unaꞌ knu guꞌn xlaꞌndalá, lo luꞌ nak minn c̲h̲uꞌnnbéy lo unaꞌ knu.
Ga dzekna lëꞌ Saraí uyuslo sdzakzi Agar axta baloꞌta, loxna sial lëꞌ Agar ux̱oꞌn.
Ñala Dios uluwlo lo Agar, x̱iꞌk nak tib angl, diꞌt nak tib lger diꞌt yu nis dën bidz, diꞌt nak ñaz Shur.
Ga dzekna lëꞌ Dios unabdiꞌdz:
―Agar, unaꞌ këꞌ dziꞌn lo Saraí, ¿xkuꞌn balad ziꞌdlá gana balad siaꞌlá?
Ga lëꞌ Agar ukëb:
―Lëꞌná zikx̱on lo Saraí, nay c̲h̲uꞌnnbéy loná.
Ga dzekna lëꞌ xangl Dios c̲h̲ëp:
―Gobic̲h̲e lo Saraí nay c̲h̲uꞌnnbéy loꞌlá, loxna bin ic̲h̲ësa guꞌn guꞌnnbéy Saraí loꞌlá.
Gana c̲h̲ëp xangl Dios:
―Lëꞌná gunn idaꞌl minn giꞌd xediꞌylá,
gana lo idaꞌldoꞌ minn, axta nika gakda igab minn.
Nana lëꞌlá ney mëꞌd, lëꞌ mëꞌd ki gak tib mëꞌdpgiy.
Mëꞌd ki guslëlá Ismael, lo uyonná nlas c̲h̲aklá.
Ismael gak tib mgiy ndzeꞌb, x̱iꞌk nak tib man dën ntodz,
gana fwer tsu Ismael lo diꞌt tsuzë ic̲h̲ë minn lidz.
Ga dzekna lëꞌ Agar uneꞌ: “Nasa lëꞌná uwiy minn c̲h̲anná.” Lo lëꞌ Dios uneꞌ lo Agar, loxna gunu lëꞌ Agar uyuslë Dios: “El Roi” guꞌn nak “Luꞌ nak Dios c̲h̲an ic̲h̲ësu.”
Ga loxna gunu lëꞌ ga diꞌt xlan nis lë “Xpoz minn mban gana minn xwiyná.” Tib kwa diꞌt xlan nis c̲h̲eꞌn nax Cades lëꞌ stib kwa nax Bered.
Ga dzekna udzinn dze lëꞌ Agar uyap tib x̱in Abrán, ga lëꞌ Abrán uyuslë mëꞌd knu Ismael.
Or lëꞌ Ismael uyal, lëꞌ Abrán c̲h̲ap tapgalpxop is.
Lëꞌ Dios c̲h̲uꞌnnbéy ikë sen lëd minn
Konde lëꞌ Abrán c̲h̲ap tapgalptsiꞌpgeꞌ is, lëꞌ Dios uluwlo lo Abrán, loxna c̲h̲ëp:
―Naꞌ nak Dios minn c̲h̲ap gilbey gunn dele bekwaꞌnda. Tipta biꞌnn guꞌn wen, guꞌn c̲h̲igial gak.
Naꞌ gunn lëꞌna giaꞌn bienn gan bekwaꞌn gak, loxna gunu lëꞌná isan xtidzná: Naꞌ gunn lëꞌ minn giꞌd xediꞌylá idaꞌldoꞌ.
Ga dzekna lëꞌ Abrán uzex̱ib ukiꞌts lo axta lyu, ga lëꞌ Dios c̲h̲ëp:
―Guꞌn c̲h̲eꞌn nak guꞌn gunn-ná dzekna xka giaꞌnna bienn: Naꞌ gunn lëꞌlá gak pxoz ndaldoꞌ mnech gitslyu.
Gana stibu guslëdc̲h̲alá Abrán, sinda nana lëꞌlá guslë Abrahán, lo naꞌ gunn lëꞌlá gak pxoz minn idzinn gak ndaldoꞌ giedz.
Naꞌ gunn idaldoꞌ minn giꞌd xediꞌylá. Ga x̱id knu ic̲h̲aꞌzë minn guꞌnnbéy gana ndaldoꞌ minn ix̱ixkwaꞌzë ndal giedz.
Gana nakdo noꞌnda loꞌlá gunn-ná guꞌn unená, sinda ña ic̲h̲ë lo minn giꞌd xediꞌylá. Naꞌ gak xiDioꞌslá gana xiDios ic̲h̲ë minn giꞌd xediꞌylá.
Gana loꞌlá inedzná idibsa Canaán, dzekna xka Canaán tipta gak chen ic̲h̲ë minn giꞌd xediꞌylá, nika dele lo na noꞌnda tib minn zit naklá yulá Canaán. Gana naꞌ tipta gak xiDios ic̲h̲ë minn giꞌd xediꞌylá.
Gana c̲h̲ëp Dios lo Abrahán:
―Luꞌ guꞌnn ic̲h̲ësa guꞌn inená, dzekna gak guꞌn uyaꞌnna bienn, gana xkakga ic̲h̲ë minn giꞌd xediꞌylá tipta.
Guꞌn c̲h̲eꞌn nak xtidzná guꞌn xnená guꞌnnlá gana ic̲h̲ësa minn giꞌd xediꞌylá: Ic̲h̲ësa mgiy yu x̱idtá ikë sen chug nup biaꞌl diꞌt nak xkilmgiy, lo guꞌn c̲h̲eꞌn nak tib guꞌn c̲h̲igial guꞌnn minn.
Luꞌtá guꞌnn gunu, dzekna xka gunu nak sen lëꞌná ux̱ixtiꞌdz uyaꞌnna bienn.
Nana guslo ic̲h̲ësa mëꞌdpgiy x̱iꞌk gak xun mbidz nkiꞌn lëꞌ ikëla sen lëdga chug nup biaꞌl diꞌt nak xkilmgiy. Guꞌn c̲h̲eꞌn nakdo noꞌnda minn ziꞌd xediꞌylá, sinda ña ic̲h̲ë minn uyal lidz minn ziꞌd xediꞌylá, nika dele ziꞌdta minn xediꞌydá.
Ic̲h̲ësa mgiy nkiꞌn ikë sen, naku minn uyal liꞌdzlá, ota minn uzitá kon xtemitá. Sen knu gwey minn lëd minn tipta, dzekna gunu iluw lëꞌna ux̱ixtiꞌdz uyaꞌnna bienn tib guꞌn.
Saꞌnda lëꞌ ic̲h̲ësa mgiy ikëda sen lëd, igabdac̲h̲a minn knu x̱id minn giedz, lo zak nika nzakda liaꞌdz xtidzná.
―Xiwnaꞌlá guslëdc̲h̲a Saraí, sinda nana lëꞌ guslë Sara.
Naꞌ gunnlay xiwnaꞌlá gana naꞌ ided tib mëꞌd lo xiwnaꞌlá. Naꞌ gunnlaydoꞌ xiwnaꞌlá loxna idzinn gak xnaꞌ ndaldoꞌ minn, minn idzinn gak ndal giedz, ga x̱id knu ic̲h̲aꞌzë minn guꞌnnbéy.
Ga dzekna lëꞌ Abrahán uzex̱ib ukiꞌts lo lyu, ñana lit c̲h̲idz c̲h̲ak gik xneꞌ: “Tib mgiy c̲h̲apla tib gayoꞌw is ñana gap mëꞌd, gana stibu deunaꞌná Sara c̲h̲apla tapgalptsiꞌ is ñana be nac̲h̲a dzekna gwey mëꞌd.”
Ga dzekna lëꞌ Abrahán c̲h̲ëp lo Dios:
―Masda kwdeꞌd gilnaklay knu guꞌn xneꞌlá, lo Ismael.
Ga dzekna lëꞌ Dios ukëb:
―Guꞌn xnená nak idedná tib mëꞌd lo Sara, xiwnaꞌlá, ga lëꞌlá guslë mëꞌd knu <sup>a</sup>Isaac. Gana naꞌ gunn guꞌn uyaꞌnna bienn ic̲h̲opna, gana nakdo nonga lo Isaac gunn-ná gunu sinda ic̲h̲ësa lo minn giꞌd xediꞌy Isaac.
Lëꞌ Ismaelna, lëꞌkga uyonná guꞌn unablá. Naꞌ gunnlay Ismael gana idaldoꞌ minn giꞌd xediꞌy Ismael. X̱id ic̲h̲ë minn knu ic̲h̲aꞌ tsiꞌpchop minn nc̲h̲oꞌb nak guꞌnnbéy gana tib giedzdoꞌ gak ic̲h̲ë minn giꞌd xediꞌy Ismael.
Saꞌnda lëꞌ guꞌn uyaꞌnna bienn, lo Isaac x̱inlá mëꞌd gap Sara, gunn-ná gunu; xna stib is lëꞌ Sara gap mëꞌd knu.
Konde lëꞌ Dios uyelo uneꞌ lo Abrahán, lëꞌ Dios uyoꞌpchega.
Ga dzekna dze knukga lëꞌ Abrahán ukëꞌ sen lëd Ismael, niꞌb nak x̱in, gana xkakga ic̲h̲ësa mgiy uyal lidz Abrahán gana ic̲h̲ë minn uzi Abrahán kë stsiꞌn, x̱iꞌk xkuꞌn c̲h̲ëp Dios lo Abrahán.
Or lëꞌ Abrahán ukë sen lëd, lëꞌ Abrahán c̲h̲ap tapgalptsiꞌpgeꞌ is.
Lëꞌ x̱in Abrahán, niꞌb lëꞌ Ismael, c̲h̲ap tsin is.
Tipsa dze ukë sen lëd Abrahán ic̲h̲op Ismael, niꞌb nak x̱in.
Gana ic̲h̲ësa minn uyal lidz Abrahán gana minn zit minn uzi Abrahán kë stsiꞌn, chut ñaꞌnda nkëda sen lëd.
Lëꞌ Dios xneꞌ ideꞌd tib mëꞌd lo Abrahán
Tib dze mer or lëꞌ neydoꞌ c̲h̲ak, lëꞌt lëꞌ Abrahán zob c̲h̲ow <sup>a</sup>yu diꞌt yu, lëꞌ Dios uluwlo lo Abrahán diꞌt yuzë yag yu, diꞌt nak chen tib mgiy lë Mamre.
Ñana tigolpa uwiy Abrahán lit lëꞌ tson mgiy ziꞌdgax diꞌt yu Abrahán, ga dzekna x̱iꞌk uwiy Abrahán iza mgiy knu, lëꞌ uyuslila Abrahánga ukëꞌ karrel sia uneꞌ diux, loxna ukiꞌts x̱ib lyu,
gana c̲h̲ëp:
―Dad, diꞌltsa xc̲h̲iꞌlnadá lo lëꞌtá ziꞌdsu loná, xnabná lotá gol gobias.
Lëꞌná ixal mandad dzegaꞌ nup nis idëꞌb niydá, loxna lëꞌtá guꞌnn deskans lo ngal x̱an yag c̲h̲eꞌn.
Gana lo lëꞌtá ziꞌdted gax c̲h̲ow lidzná, lëꞌná dzexi guꞌn gowdá, dzekna xka gakndipdá lëꞌtá sia tsukga ñaz.
―Zaku, lëꞌwuga biꞌnn guꞌn xneꞌlá.
Ga dzekna lëꞌ siala Abrahánga xnusa uded lën diꞌt yu Sara, loxna c̲h̲ëp:
―Liger, xnusa kwzën gaꞌy lmud rin guꞌn wen, loxna kwzanu kwx̱ixkwaꞌ balal giatxtil.
Ga lëꞌ Abrahán ukëꞌ karrel uya diꞌt nc̲h̲ë ngon, loxna uziña tib man ñeꞌn. Ga dzekna udeꞌd man knu lo xmos, ga lëꞌ mos ukë xnusa ux̱ixkwaꞌ man knu.
Konde uyelo ux̱ixkwaꞌ ic̲h̲ëwu, lëꞌ Abrahán uyey chop lo lech gana biaꞌl knu uyiña lo iza mgiy knu. Ga dzekna lëꞌ Abrahán dzeꞌ uzuga lëꞌt lëꞌ iza mgiy knu uyow uzob x̱an yag knu.
Ga lëꞌ iza mgiy knu unabdiꞌdz:
―¿Go Sara, xiwnaꞌlá?
Lëꞌ Abrahán ukëb:
―Lëꞌxi yu lën yu.
Ga dzekna lëꞌ tib mgiy knu c̲h̲ëp:
―Xna stib is or lëꞌná gobic̲h̲e giꞌdsu loꞌlá, or knu lëꞌ xiwnaꞌlá c̲h̲apla tib mëꞌd.
Ñala Sara zu lad x̱its Abrahán c̲h̲ow yu, uyon ic̲h̲ë gunu.
Abrahán ic̲h̲op Sara nakla minngol or knu, gana gunu nakdac̲h̲a Sara minn zak gap mëꞌd.
Loxna gunu ux̱idz Sara uyon gunu, loxna uyuꞌnn gilxkab xneꞌ: “Ndzun nak gunu, sinda nana gol‑lanu ic̲h̲opnu demgiyná, nika xna gapdac̲h̲anu mëꞌd.”
Ga lëꞌ Dios c̲h̲ëp lo Abrahán:
―¿Xkuꞌn lo xc̲h̲idz Sara? Gana c̲h̲ak gik Sara xneꞌ: “Be nli diꞌdz ki minngol‑laná ñana lëꞌná gap tib mëꞌd.”
¿Xkuꞌn be yu bekwaꞌn dzekna gakda guꞌnn Dios? Xna stib is lëꞌná gobic̲h̲e giꞌdsu loꞌlá, or knu lëꞌ Sara c̲h̲apla tib mëꞌd.
Ga lo udzeb Sara loxna lëꞌ Sara ukëb c̲h̲ëp:
―Nx̱idzdaná.
Ñala Dios c̲h̲ëp:
―Noꞌnda xneꞌlá i, nli ux̱iꞌdzlá.
Lëꞌ Abrahán xnab lo Dios izakzida Sodoma
Ga dzekna lëꞌ Dios uyak gik xneꞌ: “Nkiꞌn inená lo Abrahán gan bekwaꞌn nak guꞌn c̲h̲ak gikná gunn‑ná,
lo nli Abrahán kix tib giedz nc̲h̲oꞌb nak diꞌt tsu ndaldoꞌ minn, gana Abrahán guꞌnn lëꞌ mnech gitslyu gaklay.
Gana stibu naꞌ ugib Abrahán guꞌnnbéy lo x̱in gana ic̲h̲ë lo minn giꞌd xediꞌy minn su deñaꞌzná, dzekna kibda xtol gana guꞌnn guꞌn wen, gana xka lëꞌná gunn ic̲h̲ë guꞌn unená lo Abrahán.”
Ga lëꞌ Dios c̲h̲ëp lo Abrahán:
―Nc̲h̲oꞌbdoꞌla bel lë xneꞌ minn lëd giedz Sodoma gana Gomorra, lo tipta lëꞌ ic̲h̲ë minn knu siac̲h̲a c̲h̲uꞌnn nc̲h̲oꞌbdoꞌ guꞌn lëꞌda.
Loxna gunu lëꞌná tsët tsa ga, lo xlaꞌndná gaknanná gan be nli nak ic̲h̲ë guꞌn xneꞌ minn ota nlidu.
Ga lëꞌ chop mgiy uyesu lo Abrahán uyu ñaz sia lad Sodoma, ñala Abrahán uyaꞌn zu lo Dios.
Ga dzekna lëꞌ Abrahán ubig‑gax lo Dios, loxna unabdiꞌdz:
―Xkuꞌn be ña minn c̲h̲apda xtol iloꞌxlá ndzaꞌl ic̲h̲ë minn nak ngopxtol.
Bay izoꞌbna diꞌltsa yu chopgalptsiꞌ minn c̲h̲apda xtol giedz knu. Be sloꞌxagalá giedz knu ota skë ldoꞌlá chopgalptsiꞌ minn c̲h̲apda xtol, loxna iloꞌxdalá giedz knu.
Lit guꞌnndlá gunu iloꞌxlá minn wen x̱iꞌk iloꞌxlá minn wenda. Lo luꞌ nak tib minn xñaz xkeli ic̲h̲ësu, loxna gunu nanná guꞌnndlá ña minn wen lox lo xtol minn wenda.
Ga dzekna lëꞌ Dios ukëb:
―Diꞌltsa lën giedz Sodoma idzaldná chopgalptsiꞌ minn wen, lo zak xkë ldoꞌná minn knu, loxna iloꞌxdaná giedz knu.
Ga lëꞌ Abrahán c̲h̲ëp:
―Luꞌ nak Dad c̲h̲uꞌnnbéy loná, ñana c̲h̲ixtiꞌdzñanálá nika dele nanná noꞌnda yu gana xkidia ñaꞌná.
Bay diꞌltsa yu chopgalpgaꞌyda minn‑na. ¿Be sloꞌxlá giedz knu lo xche gaꞌy minn?
Ga lëꞌ Dios c̲h̲ëp:
―Iloꞌxdanu lo diꞌltsa idzaldná chopgalpgaꞌy minn.
Ga lëꞌ Abrahán c̲h̲ëꞌpga:
―Bay diꞌltsa yu chopgaꞌlda minn‑na.
Ga lëꞌ Dios c̲h̲ëp:
―Iloꞌxdanu lo diꞌltsa idzaldná chopgal minn.
―Xnabná loꞌlá ilëꞌdlá loná inená schop lan loꞌlá; bay diꞌltsa idzal galptsiꞌda minn‑na.
Ga lëꞌ Dios c̲h̲ëp:
―Nika diꞌltsa idzal galptsiꞌda minn iloꞌxdanu.
Ga lëꞌ Abrahán c̲h̲ëp:
―Nanná lëꞌdu neꞌg c̲h̲unn‑ná naktilñanálá, bay diꞌltsa idzal gaꞌlda minn‑na.
Ga lëꞌ Dios c̲h̲ëp:
―Nika diꞌltsa idzal gaꞌlda minn, iloꞌxdanu.
Ñala Abrahán uyobic̲h̲ekga c̲h̲ëp:
―Xnabná loꞌlá ilëꞌdlá loná inená schop lanaga loꞌlá, bay diꞌltsa idzal tsiꞌta minn‑na.
Ga lëꞌ Dios c̲h̲ëp:
―Nika dele tsiꞌta minn, iloꞌxdanu.
Konde lëꞌ Dios uyelo uneꞌ lo Abrahán, lëꞌ ubiga, ga lëꞌ Abrahán uyobic̲h̲e diꞌt yu.
Lëꞌ Dios xloꞌx giedz Sodoma gana Gomorra
Konde udzel lyu lëꞌ ic̲h̲op angl knu udzinn giedz Sodoma. Lëꞌ Lot mer zob diꞌt x̱iꞌk idzinnñaz ted lën giedz, konde uwiy Lot ic̲h̲op mgiy knu, lëꞌ siala Lotga ukiꞌts x̱ib lyu.
Ga lëꞌ Lot c̲h̲ëp:
―Dad, xnabná lotá gol kidë gobiasdá lidzná giaꞌl c̲h̲eꞌn. Ga idëꞌb niydá, konde ix̱e sil lëꞌtá gusche lëꞌtá tsukga ñaz sia.
Ñala ic̲h̲op angl knu c̲h̲ëp:
―Xkixlá, lëꞌ nusa lën giedz gan ba gaxnu.
Ñana lo tipta ukë Lot c̲h̲ëp: “Gol yoꞌc̲h̲a tsana”, sial lëꞌ angl knu uzinkë. Konde udzinn lidz Lot, lëꞌ Lot udeꞌd giatxtil ñuda lebadur lëd, ga lëꞌ ic̲h̲op angl knu uyow.
Ñana nika chut zëxda gax, lëꞌ ic̲h̲ë mgiy, minn giedz Sodoma, udzinn utse gagu lidz Lot, x̱id knu yu minndoꞌ gana ic̲h̲ë minngol.
Ga lëꞌ ic̲h̲ë minn knu uc̲h̲edz Lot, loxna c̲h̲ëp:
―¿Go ic̲h̲op mgiy ulan c̲h̲obias liꞌdzlá giaꞌl c̲h̲eꞌn? Goliaꞌ ic̲h̲op mgiy knu, dzekna gaxñanu ic̲h̲op mgiy knu.
―Xnabná lotá bëꞌts, bët guꞌn lëꞌda ki guꞌnndtá ic̲h̲op mgiy c̲h̲eꞌn.
Na gol kwiy, naꞌ c̲h̲ap chop minndoꞌkwnaꞌ zëxda gap mgiy, lëꞌná inedz ic̲h̲op minndoꞌkwnaꞌ c̲h̲eꞌn, loxna gol biꞌnn minndoꞌ c̲h̲eꞌn guꞌn xlaꞌndadá. Saꞌnda lëꞌ ic̲h̲op mgiy c̲h̲eꞌn, minn ziꞌd c̲h̲obias lidzná, xnabná lotá bët guꞌnndtá.
Ñala ic̲h̲ë minn knu ukëb:
―Goꞌpche neꞌg, nika minn c̲h̲eꞌn nakdalá ñana luꞌ xlaꞌn guꞌnnbéy loꞌnu. Nana lëꞌnu izakziꞌlá axta baloꞌta nikë guꞌn ñuꞌnn-nu ic̲h̲op mgiy knu.
Ga lëꞌ ic̲h̲ë minn knu uyuslo xchopña Lot, dzekna xka lëꞌ ic̲h̲ë minn knu sia ibig itiꞌx yagla.
Ga dzekna lëꞌ ic̲h̲op angl knu uya ukinc̲h̲a Lot uteꞌd lad lën yu, loxna usoꞌw yagla.
Ga lëꞌ ic̲h̲op angl knu uyuꞌnn ukal lo ic̲h̲ë minndoꞌ gana minngol, minn xka nc̲h̲ë c̲h̲ow yagla, ga nika ukëc̲h̲a ic̲h̲ë minn knu nika ndzaldac̲h̲a yagla.
Ga dzekna lëꞌ ic̲h̲op angl knu c̲h̲ëp lo Lot:
―Diꞌltsa c̲h̲apc̲h̲alá minn liꞌdzlá neꞌg, gana x̱inlá, xibguꞌdzlá, goliaꞌ ic̲h̲ë minn knu giedz c̲h̲eꞌn,
lo lëꞌnu iloꞌx giedz c̲h̲eꞌn. Nc̲h̲oꞌbdoꞌla bel lë xneꞌ minn lëd giedz c̲h̲eꞌn, nana lëꞌ Dios uyonu, loxna gunu lëꞌxi uxaꞌlnu iloꞌxnu giedz c̲h̲eꞌn.
Ga dzekna lëꞌ Lot uc̲h̲aꞌ uya c̲h̲ëp lo minn gak xibgudz:
―Gol liger, gol kwc̲h̲aꞌ giedz c̲h̲eꞌn, lo lëꞌ Dios iloꞌxu.
Ñala minn knu lëꞌla uzak ugit guꞌn c̲h̲ëp Lot.
Konde lëꞌ xni ukë, lëꞌ ic̲h̲op angl knu c̲h̲ëp lo Lot:
―Liger kwziña xiwnaꞌlá gana ic̲h̲op x̱inlá, dzekna xka bët sakda or lëꞌ giedz c̲h̲eꞌn lox.
Ñana lo nen yu Lot ga lo nanda Lot xkuꞌn guꞌnn, loxna gunu lëꞌ ic̲h̲op mgiy knu uzën ña Lot, gana xiwnaꞌ Lot gana x̱in Lot, loxna ugoliaꞌ lën giedz knu, lo ulas ldoꞌ Dios uwiy Lot.
Konde lëꞌ Lot uyelo uc̲h̲aꞌ lën giedz ic̲h̲ë xiwnaꞌ gana x̱in, lëꞌ tib angl knu c̲h̲ëp:
―Gol këꞌ karrel dzekna xka ilaꞌtá. Nkiꞌnda idzi lotá gwiydá lad x̱its, nika nkiꞌnda isutá lën lëts c̲h̲eꞌn. Sinda gol kwx̱oꞌn siatá idib giy, tseloga ñatá lox.
Ñala Lot c̲h̲ëp:
―Xnabná lotá gunutasa gakda.
Nc̲h̲oꞌbdoꞌla yud uyuꞌnndáná, luꞌtá ulaná lo gilgut. Nana guꞌnndtá fwers siaꞌnu lad giy, lo fwer i, tseloga nika giobda idziꞌnn-nu i lëꞌla loxnu.
Masda na i nax tib giedz win, lëꞌnu sia i ic̲h̲ëꞌnu minn lidzná dzekna ilaꞌnu, diꞌltsa sneꞌdzlá diꞌdz.
―Zaku, zunn-ná guꞌn xneꞌlá iloꞌxdaná giedz xneꞌlá.
Nana liger gol kigwa idzinndá giedz ki, lo axta idzinndá i lëꞌná zak iloꞌx giedz uc̲h̲aꞌtá.
Loxna gunu lëꞌ giedz diꞌt udzinn Lot uyuslë <sup>a</sup>Soar.
Konde lëꞌ mbidz uyen lëꞌ Lot udzinn giedz Soar.
Ga dzekna lëꞌ Dios uyuꞌnn lëꞌ boꞌ uc̲h̲aꞌ ibaꞌ sdze bel uyab lëd giedz Sodoma gana Gomorra.
Xka uyuꞌnn Dios uloꞌx ic̲h̲op giedz knu gana idib lëts knu, ga lëꞌ ic̲h̲ë minn yu giedz knu uyët gana lëꞌ ic̲h̲ë gix uyek.
Ñala xiwnaꞌ Lot lëꞌla uwiy lad x̱its, ga lëꞌ uyaꞌnaga unaꞌ knuga uyak ita zed.
Konde uyenil lyu silga lëꞌ Abrahán uya diꞌt gia nak diꞌt ux̱ixtiꞌdzña Dios.
Konde uwiy Abrahán Sodoma gana Gomorra gana idib lëts knu, lit noꞌnda guxdoꞌ xc̲h̲aꞌga, x̱iꞌk nak tib orn.
Xka uloꞌx Dios idib lëts knu, diꞌt nax giedz uyu Lot. Ñana ulaꞌ Lot lo gilgut, lo uyuslëdz Dios guꞌn unab Abrahán.
Ba uc̲h̲aꞌ minn moabita gana amonita
Konde uded lo knu sdzeb Lot ñobias ñu giedz Soar, sial lëꞌ Lot uyu ñaz sia lad giy, uyu tib x̱an ita beliaꞌ ndzaꞌl ic̲h̲op x̱inkwnaꞌ.
Konde tib dze lëꞌ x̱in Lot ndzaꞌp gol c̲h̲ëp lo ndzaꞌp ñab:
―Gol‑la pxozna gana giend ni stib mgiy neꞌg ikaꞌna dzekna gapna mëꞌd, x̱iꞌk c̲h̲uꞌnn ic̲h̲ë mnech gitslyu.
Nana masda ideꞌdna bin gia pxozna axta ilanu loxi, loxna gaxñanaxi. Dzekna xka lëꞌna gap mëꞌd, ga lëꞌ xediꞌy pxozna idaꞌl.
Ga dzekna giaꞌl knukga lëꞌ ic̲h̲op minndoꞌ udeꞌd bin uya pxoz, loxna lëꞌ ndzaꞌp gol uyaxña pxoz, ñala Lot lo sdzudzc̲h̲ona nika ñeꞌndna bo or uyax x̱inkwnaꞌ kwa nika ñeꞌndna bo or uyusche x̱in.
Konde uyenil lyu lëꞌ ndzaꞌp gol c̲h̲ëp lo ndzaꞌp ñab:
―Kwiy nagiaꞌl uyaxñaná upa. Nana ideꞌdagana bin giaxi nagiaꞌl, dzekna xka lëꞌlá tsa gaxñaxi nagiaꞌl. Gana xka ic̲h̲opna ichoꞌb xediꞌyxi.
Ga dzekna giaꞌl knu lëꞌ ic̲h̲op minndoꞌ uyobic̲h̲e udeꞌdaga bin uya pxoz, ga lëꞌ ndzaꞌp ñab uya uyaxña pxoz, ñala Lot xkakga nika ñeꞌndna bo or uyax x̱in kwa nika ñeꞌndna bo or uyusche x̱in.
Xka lëꞌ ic̲h̲op x̱in Lot uyey x̱in Lot.
Ga lëꞌ ndzaꞌp gol uyap tib mëꞌdpgiy, loxna uyuslë mëꞌd knu Moab, axta lo na ga ziꞌd minn nak moabita.
Gana ña ndzaꞌp ñab uyap stib mëꞌdpgiy, lëꞌ mëꞌd knu uyuslë Ben Amí, axta lo na ga ziꞌd minn nak amonita.
Abrahán ubi diꞌt uyu, ga dzekna lëꞌ sia lad Néguev, ga dzekna uyu Abrahán balal tiemb, gaxga nak Cades gana Shur; ga dzekna uc̲h̲aꞌ Abrahán sia udzinn Gerar. Ga uyu Abrahán x̱iꞌk nak minn zit.
Ñana konde udzinn Abrahán giedz Gerar, c̲h̲ëp Abrahán pzan nak Sara, ñëpda Abrahán xiwnaꞌga. Ga dzekna lëꞌ Abimelec, minn c̲h̲uꞌnnbéy giedz Gerar, uyuꞌnnbéy uyigaꞌ Sara, dzekna gak Sara xiwnaꞌ.
Ñana konde tib giaꞌl lëꞌ Abimelec uzinxkiaꞌl, lëꞌ Dios c̲h̲ëp lo Abimelec:
―Lëꞌlá gët, lo uzëꞌnlá tib unaꞌ nkaꞌla mgiy gak xiwnaꞌlá.
Ñana lo zëxda kaꞌl Abimelec Sara, loxna gunu lëꞌ Abimelec c̲h̲ëp:
―Dad c̲h̲uꞌnnbéy loná, bay be igëtlá tib minn nika bët guꞌn lëꞌda ñuꞌnnda.
Gana xneꞌ Abrahán pzan nak Sara. Gana stibu x̱al Sara xneꞌ pzan nak Abrahán. Loxna gunu bët siada ldoꞌná, nanná bët guꞌn lëꞌda ñunndná.
Ga dzekna lo mkaꞌl lëꞌ Dios c̲h̲ëp:
―Nanná nli c̲h̲apdalá dol, loxna gunu nnedzdaná diꞌdz ngaꞌl-lá unaꞌ knu, dzekna bët guꞌn lëꞌda ñuꞌnndlá loná.
Mgiy knu nak tib minn xneꞌ guꞌn xnená lo, nana kwdeꞌdaga xiwnaꞌ mgiy knu, dzekna xka lëꞌ mgiy knu inab loná dzekna gëtdalá. Saꞌnda diꞌltsa ideꞌdtalá xiwnaꞌ mgiy knu lëꞌlá gët gana xkakga ic̲h̲ë minn liꞌdzlá.
Konde uyenil lyu lëꞌ Abimelec uyusche, loxna uc̲h̲edz ic̲h̲ë xminn, minn nc̲h̲oꞌb nak, ga lëꞌ ugu kwend mkaꞌl uyab lo. Konde lëꞌ ic̲h̲ë minn knu uyon gunu udzeb.
Ga dzekna lëꞌ Abimelec uc̲h̲edz Abrahán, loxna c̲h̲ëp:
―¿Xkuꞌn xki uyuꞌnnlá loꞌnu? ¿Xkuꞌn bekwaꞌn uyunn-ná loꞌlá, loxna udziꞌblá dol ki lëdná gana ic̲h̲ë lëd minn, idib diꞌt c̲h̲unnbéyná? Lëꞌdu i xki xna uyuꞌnnlá loná.
Gana c̲h̲ëp Abimelec lo Abrahán:
―¿Xkuꞌn bekwaꞌn c̲h̲ak giklá lo uyuꞌnnlo?
Ga lëꞌ Abrahán ukëb:
―Guꞌn uyak gikná xnená, chut giend neꞌg sdzeb lo Dios, loxna gunu zolila lëꞌ minn igëtná loxna lëꞌ minn giaꞌnña dewnaꞌná.
Gana stibu nli pzanná nak Sara. Tibaga pxoꞌznu, sinda nonga x̱aꞌ xnaꞌnu. Loxna gunu uyak ukaná Sara.
Sinda konde lëꞌ Dios uyuꞌnnbéy uc̲h̲aná degiedzná sianá stib lger, or knu lëꞌná unab lo Sara c̲h̲ëpná: “Diꞌltsa nli xkë ldoꞌláná guts pzanná naklá, diꞌltsa bata idzinn-na.”
Ga dzekna lëꞌ Abimelec udeꞌd makx̱iꞌlna, ngonna, lo Abrahán gana ndal unaꞌ gana mgiy minn ikë stsiꞌn Abrahán. Gana udeꞌdaga xiwnaꞌ Abrahán.
Gana c̲h̲ëp Abimelec:
―Kwiy idib lyu ki nak chenná, zak kwzën diꞌt xlaꞌndalá tsulá.
―Lëꞌná uded tib mil blë guꞌn nak plata lo pzanlá, guꞌn c̲h̲eꞌn iluw nli bët guꞌn lëꞌda ñuꞌnndlá. Gana chut gakda be lë ineꞌ lëdlá.
17-18 Lo xka uyuꞌnn Abimelec lo Sara, loxna gunu lëꞌ Dios uyuꞌnn ñapzëdac̲h̲a ic̲h̲ë xiwnaꞌ Abimelec mëꞌd. Ga dzekna lëꞌ Abrahán unab lo Dios, ga lëꞌ Dios uyuꞌnnwen Abimelec gana xiwnaꞌ Abimelec gana ic̲h̲ë sebalal unaꞌ nak xiwnaꞌ Abimelec, ga lëꞌ ic̲h̲ë unaꞌ knu uyapzëkga mëꞌd.
Lëꞌ Isaac uyal
1-2 Ga lëꞌ Dios uyuꞌnn x̱iꞌk xkuꞌn uneꞌ lo Sara, lëꞌ Sara uyap tib mëꞌdpgiy x̱in Abrahán. Guꞌn c̲h̲eꞌn uyak mer or lëꞌ Dios c̲h̲ëp lo Abrahán ic̲h̲op Sara gap tib mëꞌdpgiy, nika dele minngol-la Abrahán.
Ga lëꞌ Abrahán uyuslë mëꞌd knu Isaac.
Konde uyak xun mbidz uyal Isaac, lëꞌ Abrahán ukëꞌ sen uchug nup biaꞌl, diꞌt nak xkilmgiy Isaac, x̱iꞌk xkuꞌn uyuꞌnnbéy Dios lo Abrahán.
Or lëꞌ Isaac uyal, lëꞌ Abrahán c̲h̲ap tib gayoꞌw is.
Ga dzekna lëꞌ Sara c̲h̲ëp:
―Dios uyuꞌnn lëꞌná xc̲h̲idz lo gilx̱il. Loxna gunu or lëꞌ minn gonu lëꞌnu x̱iꞌlna ic̲h̲ëꞌnu minn knu.
Gana chu ñëp lo Abrahán naꞌ igëdz tib mëꞌd. Ñana nana lëꞌná c̲h̲ap tib x̱in Abrahán nika dele gol-la Abrahán.
Lëꞌ Agar ic̲h̲op Ismael xbi lidz Abrahán
Ga lëꞌ Isaac zic̲h̲oꞌb, konde udzinn dze lëꞌ Isaac uc̲h̲aꞌnidz, lëꞌ Abrahán uyuꞌnn tib lni nc̲h̲oꞌb.
Ñana tib dze lëꞌ Sara uwiy lëꞌ x̱in Agar, mëꞌd uyap Agar nak x̱in Abrahán c̲h̲idzña Isaac x̱in Sara.
Loxna gunu lëꞌ Sara c̲h̲ëp lo Abrahán:
―Guts lo unaꞌ këꞌ dziꞌn loná sia ic̲h̲op x̱in, lo ni nup guꞌn nak chenlá ikañada x̱in unaꞌ c̲h̲eꞌn, guꞌn chigial ikaña demëꞌdná Isaac.
Ñala Abrahán ñaꞌnda bienn gunu, lo lëꞌkga x̱in Abrahánga c̲h̲ap unaꞌ knu.
Ga dzekna lëꞌ Dios c̲h̲ëp lo Abrahán:
―Ideꞌdtalá xkilxkab unaꞌ ki ic̲h̲op x̱in. Sinda biꞌnn ic̲h̲ë guꞌn xneꞌ Sara, lo Isaac nak minn unená loꞌlá guꞌnn lëꞌ minn giꞌd xediꞌylá idaꞌl.
Gana ña x̱in unaꞌ ki gunn-ná tib giedzc̲h̲o, lo ña x̱in unaꞌ ki ziꞌd xediꞌylá.
Konde uyenil lyu silga lëꞌ Abrahán udeꞌd giatxtil gana tib guꞌn yu nis ñaꞌ gid man lo Agar. Ga dzekna uxob gunu x̱its yan Agar, gana udeꞌd Ismael x̱in Agar, loxna c̲h̲ëp: “Zaꞌksa siatá.” Ga lëꞌ Agar uyu ñaz lad dën bidz diꞌt nak giedz Berseba, nika noꞌnda lëꞌ sia.
Konde lëꞌ nis guꞌn ney Agar ubidz, lëꞌ Agar usaꞌn x̱in x̱an tib yag win.
Ga dzekna lëꞌ Agar sia sob lal diꞌt giab tib ita guꞌn xc̲h̲aꞌ lo bas, lo xlaꞌnda Agar gwiy lëꞌ x̱in gët. Konde lëꞌ Agar uzob, lëꞌ niꞌb knu uyuslo ndip c̲h̲oꞌn.
Nana liger gwa, guxi x̱inlá gana isaꞌndc̲h̲alá x̱inlá, lo naꞌ gunn lëꞌ x̱inlá gak tib giedzc̲h̲o.”
Ga dzekna lëꞌ Dios uyuꞌnn lëꞌ Agar uwiy tib diꞌt xlan nis, ga lëꞌ Agar uya ugu nis lën guꞌn ney xiu nis, loxna udeꞌd nis uya x̱in.
20-21 Ga lëꞌ Dios unaꞌsña niꞌb knu, ga lëꞌ niꞌb knu uc̲h̲oꞌb uyu dën bidz diꞌt nak Parán, gana udzinn uyak tib minn c̲h̲ak sdzën bas. Konde uded lo knu lëꞌ Agar, xnaꞌ niꞌb knu, ugib tib unaꞌ minn Egipto ukaꞌ niꞌb knu.
Lëꞌ Abrahán ic̲h̲op Abimelec xiaꞌn diꞌdz guꞌn gak
Mer lën dze knukga lëꞌ Abimelec uya ic̲h̲op Ficol, tib minn c̲h̲uꞌnnbéy lo xisoldad, ux̱ixtiꞌdzña Abrahán. Konde udzinn, lëꞌ Abimelec c̲h̲ëp lo Abrahán:
―Xwiynu Dios c̲h̲uꞌnn yuꞌdlá lo ic̲h̲ësa guꞌn c̲h̲uꞌnnlá.
Loxna gunu x̱al Dios xwiy xlaꞌndná ineꞌlá bët guꞌnndláná, gana nika ic̲h̲ë demëꞌdná gana nika ic̲h̲ë x̱in demëꞌdná. Sinda xkakga x̱iꞌk uyunn‑ná wen loꞌlá, xkakga wen guꞌnnlá loná gana ic̲h̲ë lo minn yu neꞌg diꞌt ulaꞌnlá yulá.
Ga lëꞌ Abrahán ukëb:
―Zaku, gana Dios xwiy zunn-ná guꞌn xnená.
Ga dzekna lëꞌ Abrahán c̲h̲ëp xkuꞌn lo ula xmos Abimelec tib pos lo Abrahán.
Ga lëꞌ Abimelec c̲h̲ëp:
―Nandná chu uyuꞌnn guꞌn ki, gana lo bët xneꞌdlána loxna axta or kic̲h̲a uyonná guꞌn ki.
Ga dzekna lëꞌ Abrahán uzën balal makx̱iꞌl gana ngon udeꞌd lo Abimelec, or knu uyaꞌn Abrahán diꞌdz ic̲h̲op Abimelec gak guꞌn uneꞌ.
Ga dzekna lëꞌ Abrahán ugoliaꞌx̱aꞌ gadz makx̱iꞌl x̱id ic̲h̲ë xpakx̱iꞌl.
Konde uwiy Abimelec gunu lëꞌ unabdiꞌdz:
―¿Xkuꞌn lo ugoliaꞌx̱aꞌlá gadz makx̱iꞌl ki?
Ga lëꞌ Abrahán ukëb:
―Gadz makx̱iꞌl c̲h̲eꞌn ic̲h̲aꞌ ñaná inedzná loꞌlá, dzekna xka guꞌn c̲h̲eꞌn xluw naꞌ nak minn ux̱ixkwaꞌ pos c̲h̲eꞌn.
Loxna gunu lëꞌ lger knu uyuslë Berseba, lo ga nak diꞌt uyaꞌn Abrahán diꞌdz ic̲h̲op Abimelec gak guꞌn uneꞌ.
Konde ulox ux̱ixtiꞌdz Abrahán guꞌn gak ic̲h̲op Abimelec, lëꞌ Abimelec ic̲h̲op Ficol, minn c̲h̲uꞌnnbéy lo xisoldad, uyobic̲h̲e xtën minn filisteos.
Ga dzekna diꞌt uyuslë Berseba uzu Abrahán tib yag, loxna ga uyuꞌnn nc̲h̲oꞌb lë Dios, minn ni nup sdzëꞌda.
Ga dzekna uyobias Abrahán uyu xtën minn filisteos stsedoꞌ.
Rut ic̲h̲op Noemí
1-2 Bokla or uyu ndal minn c̲h̲uꞌnnbey Israel, minn xla minn Israel lo minn xlëꞌ c̲h̲an, or knu uyu tib ubindoꞌ idib Israel. Ga Israel nax tib giedz nak Belén guꞌn nax xtën Judá, ga dzekna uyu tib mgiy lë Elimelec gana lëꞌ xiwnaꞌ lë Noemí, lëꞌ x̱in minn knu lë Majlón lëꞌ stib minndoꞌ lë Quelión. Iza minn knu nak minn lidz Efrata, ñana lo xka uyu ubindoꞌ lëꞌ iza minn knu uc̲h̲aꞌ sia udzinn uyu xtën Moab.
Ñana uded lo knu lëꞌ Elimelec, ximgiy Noemí, uyët. Loxna gunu lëꞌ Noemí uyaꞌn non ndzaꞌl ic̲h̲op x̱in.
Ga dzekna lëꞌ ic̲h̲op minndoꞌ knu ukaꞌ unaꞌ minn giedz knu, lëꞌ tib unaꞌ lë Orfa lëꞌ stib unaꞌ lë Rut. Ñana konde uyak tsiꞌ is yu minn knu ga,
lëꞌ Majlón gana Quelión uyët. Ga dzekna lëꞌ Noemí uyaꞌn tibtsu lo uyët ximgiy gana uyët ic̲h̲op x̱in.
6-7 Konde lëꞌ Noemí uyaknan lëꞌ Dios uyuꞌnnlay xkiedz diꞌt uc̲h̲aꞌ gana udedla ubinga, or knu lëꞌ Noemí uyu gik ibi giedz Moab lëꞌ gobic̲h̲e xkiedz, diꞌt nak Judá, ndzaꞌl ic̲h̲op x̱inx̱ix. Ñana konde lëꞌ iza unaꞌ knu uc̲h̲aꞌlaga,
lëꞌ Noemí c̲h̲ëp lo ic̲h̲op x̱inx̱ix:
―Masda wen gobic̲h̲etá lidz xnaꞌtá. Dios iluw xkilwen lotá, x̱iꞌk xkuꞌn uyandá demëꞌdná gana uyandáná.
Gana xnabná lo Dios, ineꞌdz diꞌdz ikaꞌtá mgiy stib, ga dzekna lëꞌtá wen tsu kad yu diꞌt gich idzinndá tsutá.
Uyeloga lëꞌ Noemí uyow kwas ic̲h̲op unaꞌ knu, tseloga dzekna lëꞌ tsu ñaz, ñala ic̲h̲op unaꞌ knu uyuslo uyoꞌn ndip.
Gana lëꞌ ic̲h̲op unaꞌ knu ukëb lo Noemí:
―Ic̲h̲opnu xlaꞌn sinkë x̱itslá siana lad xkiedzlá.
Ñala Noemí c̲h̲ëpaga:
―Xina, gol kiaꞌn neꞌg xkiedzdá. ¿Xkuꞌn lo sinkëtá x̱itsná, be nëtána zapc̲h̲aná mëꞌd gak ximgiydá?
Masda gol gobic̲h̲e lidz xnaꞌtá. Gana stibu ikadc̲h̲aná mgiy, gol-laná. Gana nika dele zaku, izoꞌbna kwxin c̲h̲eꞌn itsiꞌlñagaꞌxná gana gapná minndoꞌ.
Bay be zobiasdá gan ikaꞌdtá mgiy axta lëꞌ demëꞌdná choꞌb. Gunusa gakda, Dios c̲h̲uꞌnn lëꞌná nlasdoꞌ dzak; ñana nedna gwiyná nlas sakdá, masc̲h̲a sakná.
Ga lëꞌ ic̲h̲op unaꞌ knu c̲h̲oꞌnaga ndip. Ga dzekna lëꞌ Orfa uyow kwas Noemí, lëꞌ usaꞌn Noemí. Ñala Rut uyaꞌn lo Noemí.
Ga dzekna lëꞌ Noemí c̲h̲ëp lo Rut:
―Kwiy lëꞌ xkuñaꞌdlá uyaꞌnla neꞌg xkiedz gana lo dios xlelëdz. Masda ñalá kiaꞌn neꞌg.
Ñala Rut ukëb:
―Inabdac̲h̲alá loná isannálá, sinda dele bata siaꞌlá, lëꞌná sinkë x̱itslá, gana dele ba tsulá, gakga tsuná. Gana xkiedzlá gak degiedzná gana xiDioꞌslá, minn xlelëdzlá, gak deDioꞌsná.
Gana diꞌt gëtlá gakga gëtná gana xlaꞌndná gakga tsugeꞌc̲h̲ná. Dios izakziꞌná diꞌltsa idzinn dze lëꞌná isanlá, lo nonga gilgut nak guꞌn zak guꞌnn lëꞌna itsulsa.
Ga lëꞌ Noemí ic̲h̲op Rut uyu ñaz sia udzinn axta Belén. Konde x̱iꞌk udzinn ic̲h̲op unaꞌ knu lën giedz Belén lëꞌ ic̲h̲ë minn udzakyéna gana lëꞌ unaꞌ giedz knu xneꞌzë: “¿Be lëꞌda Noemí i?”
20-21 Ñala Noemí xneꞌ lo minn: “Ineꞌdc̲h̲adá loná <sup>a</sup>Noemí, sinda gol kwneꞌ loná <sup>b</sup>Mara. Lo or lëꞌná uc̲h̲a giedz c̲h̲eꞌn xc̲h̲ildná wen sianá, saꞌnda lo na lëꞌná uyobic̲h̲e neꞌg nlas c̲h̲ak ldoꞌná, axta nika bët giend loná. Lo Dios, minn c̲h̲ap gilbey, c̲h̲uꞌnn ic̲h̲ëwu, uyuꞌnn noꞌnda gilnëdoꞌ sdzakná gana usaꞌnná. Loxna gunu guslëdac̲h̲adáná Noemí.”
Xka uzak Noemí loxna lëꞌ Noemí ubi giedz Moab ndzaꞌl Rut x̱inx̱ix, tib unaꞌ giedz knu. Konde udzinn Noemí ic̲h̲op Rut giedz Belén, mer lëꞌ minn uyuslo xtop <sup>c</sup>sebada.
Lëꞌ Rut c̲h̲uꞌnnbey Booz
Giedz Belén uyu tib mgiy ndaꞌn gana nc̲h̲oꞌb nak, lë Booz. Minn knu nak tib minn lidz Elimelec, ximgiy Noemí, minn uyët.
Tib dze lëꞌ Rut c̲h̲ëp lo Noemí:
―Xnabná loꞌlá giꞌt diꞌdz tsaná diꞌt xgu minn sebada gan be chut minn ineꞌdzda diꞌdz sinkëná x̱its, itopná sebada guꞌn xiaꞌn.
Ga lëꞌ Noemí c̲h̲ëp:
―Gwaxi, xina.
Ga dzekna lëꞌ Rut uya diꞌt xgu minn sebada, loxna xtop sebada guꞌn xiaꞌn zinkë x̱its minn xchug gana xtop sebada. Ñana lëꞌsa xtën Boozga, minn nak minn lidz Elimelec, nak diꞌt udzinn Rut xtop sebada guꞌn xiaꞌn.
Ñana tigolpa dze knu lëꞌ Booz uc̲h̲aꞌ Belén sia udzinn diꞌt nak xtën, ga lëꞌ Booz uneꞌ diux ic̲h̲ë lo minn xtop sebada, c̲h̲ëp:
―Dios gunnlaydá.
Ga lëꞌ ic̲h̲ë minn knu c̲h̲ëp:
―Dios guꞌnnlaylá.
Ga lëꞌ Booz unabdiꞌdz lo mgiy zu ic̲h̲ë lo minn kë dziꞌn c̲h̲ëp:
―¿Chu minn lidz nak ndzaꞌp ki?
Ga lëꞌ mgiy knu ukëb c̲h̲ëp:
―Ndzaꞌp ki nak minn Moab uzinkë x̱its Noemí ubi Moab uyobic̲h̲e ulan neꞌg.
Ina unab ndzaꞌp ki loná idedná diꞌdz sinkë ndzaꞌp ki x̱its minn xtop sebada itop ic̲h̲ë guꞌn xiaꞌn gagu diꞌt xkwaꞌ sebada. Ina axta sil kë ndzaꞌp ki axta ni nup stsuda, sinda axta or ki lëꞌ c̲h̲uꞌnn deskans nup.
Ga dzekna lëꞌ Booz c̲h̲ëp lo Rut:
―Xina, bin guꞌn inená, tsaꞌdlá itoplá sebada stib lger diꞌt xgu minn sebada, sinda neꞌg kiaꞌn ic̲h̲ëtá unaꞌ këzë dziꞌn loná.
Gana kwiy dele balad siazë unaꞌ knu, kwzinkë. Lo uyunnbéylaná ic̲h̲ë lo mgiy nak demoꞌsná nkiꞌnda bekwaꞌn guꞌnnlá. Gana or sdzeꞌy ldoꞌlá gwa diꞌt zu guꞌn yu nis loxna gow nis guꞌn ugoliaꞌ demoꞌsná lën pos.
―Xkuꞌn axta xkiꞌta weꞌnlá loná, c̲h̲uꞌnnláná x̱iꞌk nak minn c̲h̲uꞌnnbeyná, ñana tib minn zit nakná.
Ga lëꞌ Booz ukëb:
―Uyaknanlaná nika uyët ximgiylá weꞌnlá lo xnaꞌgeꞌylá. Gana nanná usaꞌnlá pxoꞌzlá gana xnaꞌlá gana xkiedzlá, lëꞌlá uzinkë ulan giedz c̲h̲eꞌn, diꞌt nika chut c̲h̲uꞌnnbeydlá.
Nana lo lëꞌlá unab yud lo xiDios minn Israel, nana loxna gunu lëꞌ Dios guꞌnn ic̲h̲ësu wen ic̲h̲akë loꞌlá, lo uyuꞌnnlá guꞌn wen nak.
Ga lëꞌ Rut c̲h̲ëp:
―Dad, kimbiasná tipta gunn-ná guꞌn idzaꞌl ldoꞌlá. Axta xiab xtiꞌdzlá ldoꞌná, lo wendoꞌ xneꞌlá loná nika dele nakdaná seker x̱iꞌk nak tib unaꞌ kë dziꞌn loꞌlá.
Konde udzinn or xwe, lëꞌ Booz c̲h̲ëp lo Rut:
―Big‑gax, loxna kwzën giatxtil gana kluwu lo binagr zu i, lox dow.
Ga dzekna lëꞌ Rut uzob ic̲h̲ë minn nak xmos Booz, ga lëꞌ Booz udeꞌd nup midz sebada guꞌn c̲h̲ow lo Rut. Ga lëꞌ Rut uyow axta uyelna gana axta uyaꞌnc̲h̲a komid.
Konde uyeloga lëꞌ Rut uyuslokga utop sebada. Ga lëꞌ Booz uyuꞌnnbéy lo xmos c̲h̲ëp:
―Gol kwdeꞌd diꞌdz itop Rut sebada diꞌt nc̲h̲ëwu gana nkiꞌnda guꞌnn ntelëdzdá Rut.
Gana gol kwsaꞌn giab balal sebada, dzekna xka lëꞌ Rut itop gunu gana bët ineꞌdtá lëd Rut.
Xka lëꞌ Rut ukë utop sebada axta udzel lyu, ga dzekna uguyagu dzekna xka uyab noꞌnda lëꞌ midz sebada. Ga lëꞌ ic̲h̲ësa guꞌn uyaklo c̲h̲ak gaded gal kil.
Ga dzekna lëꞌ Rut uyey gunu lëꞌ uyobic̲h̲e Belén. Ga dzekna lëꞌ Noemí, xnaꞌgeꞌy Rut, uwiy ic̲h̲ë guꞌn utop Rut, gana lëꞌ Rut ugoliaꞌ guꞌn uyaꞌn or uyow loxna lëꞌ udeꞌd gunu lo Noemí.
Ga lëꞌ Noemí c̲h̲ëp:
―¿Ba ukëꞌlá utoplá sebada nadze? ¿Xkuꞌn lo lal i sebada utoplá? Dios guꞌnnlay minn axta xkiꞌta wen uyuꞌnn loꞌlá, uyuꞌnn miꞌnnlá x̱iꞌk nak minn c̲h̲uꞌnnbeylá.
Ga dzekna lëꞌ Rut ugu kwend lo Noemí lëꞌ ukë utop sebada diꞌt nak xtën tib mgiy lë Booz.
Ga dzekna lëꞌ Noemí ukëꞌ c̲h̲edz, c̲h̲ëp:
―Dios guꞌnnlay mgiy knu. Dios ni nup stsaꞌnda gak tib minn wen lona, x̱iꞌk uyak tib minn wen lo ximgiyna or uban.
Gana c̲h̲ëp Noemí:
―Mgiy knu nak minn lidzna, loxna ña mgiy knu nak tib minn c̲h̲igial ganna.
Ga dzekna lëꞌ Rut c̲h̲ëp:
Ga lëꞌ Noemí c̲h̲ëp lo Rut:
―Xina, lëꞌwuga masda ga ikëꞌlá diꞌt këzë ndal unaꞌ stsiꞌn mgiy knu, lo zan minn knuꞌlá, saꞌnda diꞌltsa tsaꞌlá stib lger lëꞌ minn noꞌnda itsiꞌltoꞌl-lá.
Ga dzekna lëꞌ Rut uyobias ukë diꞌt këzë unaꞌ stsiꞌn Booz axta uyelo udop sebada ga dzekna lëꞌ udedga axta uyelo udop x̱obxtil. Ga dzekna lëꞌt lëꞌ guꞌn c̲h̲eꞌn uyak lëꞌ Rut yu ic̲h̲op Noemí, xnaꞌgeꞌy.
Lëꞌ Rut xia xtën Booz
Konde uded lo knu, lëꞌ Noemí, xnaꞌgeꞌy Rut, c̲h̲ëp lo Rut:
―Xina, nkiꞌn kibná tib mgiy ikaꞌlá, dzekna xka lëꞌlá wen tsu.
Booz nak minn lidzna gana gunu Booz nak tib mgiy zak ikaꞌlá. Nana lo ukëlalá dziꞌn ic̲h̲ëtá unaꞌ nakzë xmos Booz, kwiy nagiaꞌl lëꞌ Booz tsa isebe sebada, dzekna ic̲h̲aꞌ gix x̱idu.
Loxna gunu gos gana klu guꞌn nexlan nlaꞌ lëdlá gana kwdok lac̲h̲ sdzaꞌlc̲h̲a ldoꞌlá, loxna gwa ga, nonga ideꞌdtalá diꞌdz gwiy Booꞌzlá, sinda axta tselo gowstseꞌ Booz gana gia Booz.
Ga dzekna or lëꞌ Booz sia gax, kwiy wen gan ba gax Booz, loxna gwa kwlis lac̲h̲ guꞌn ntse niy Booz loxna got ga. Ga lëꞌ Booz ineꞌ gan bekwaꞌn nak guꞌn guꞌnnlá.
Ga lëꞌ Rut ukëb:
―Lëꞌná gunn ic̲h̲ë guꞌn xneꞌlá loná.
Ga dzekna lëꞌ Rut uya ga, loxna uyuꞌnn ic̲h̲ësa guꞌn c̲h̲ëp Noemí, xnaꞌgeꞌy.
Konde lëꞌ Booz uyelna uyelo uyow stseꞌ gana xc̲h̲iꞌlna, lëꞌ sia uyax kwa diꞌt nc̲h̲ë sebada. Ga dzekna lëꞌ Rut tsëw sia udzinn ugob guꞌn ndze niy Booz loxna uyaxga.
Konde uc̲h̲ol giaꞌl tigolpa lëꞌ mkaꞌl uc̲h̲aꞌ lo Booz, konde uc̲h̲al Booz uyeꞌnna Booz lit lëꞌ tib unaꞌ nax niy.
Ga dzekna lëꞌ Booz unabdiꞌdz c̲h̲ëp:
―¿Chu naklá?
Ga lëꞌ unaꞌ knu ukëb:
―Dad, naꞌ nak Rut, tib unaꞌ kë stsiꞌnlá. Nana lo luꞌ nak tib minn lidzná loxna gunu zak ikanálá. Xnabná loꞌlá ganláná.
Ga dzekna lëꞌ Booz c̲h̲ëp:
―Luꞌ nak tib unaꞌ wen, Dios gunnlaylá lo uyuꞌnnlá guꞌn c̲h̲eꞌn. Lo na xluwc̲h̲alá xkilweꞌnlá nikë bokla, lo ñadlá ngiꞌblá stib minn minndoꞌc̲h̲a loná, tib minn nlas yu ota tib minn ndaꞌn.
Nana xina, idzeꞌbdalá. Naꞌ gunn ic̲h̲ë guꞌn xneꞌlá, lo ic̲h̲ë minn degiedzná nan luꞌ nak tib unaꞌ wendoꞌ.
Sinda nana bislëdz nika dele nli guꞌn xneꞌlá naꞌ nak tib minn lidzdá minn c̲h̲igial ganlá, sinda yuc̲h̲a stib minn nak minn liꞌdzlá gaxc̲h̲a nak loꞌlá nikë naꞌ.
Ga dzekna lëꞌ Rut uyax niy Booz. Konde uyenil lyu silga ansc̲h̲a ikë xni, lëꞌ Rut uyusche dzekna xka chut guꞌnnbeyda, lo xlaꞌnda Booz chu gaknan lëꞌ tib unaꞌ uyaga.
Ga ansc̲h̲a ibi Rut lëꞌ Booz c̲h̲ëp:
―Kwdob lac̲h̲ guꞌn x̱oꞌb yanlá loxna kwzënu dziꞌts.
Ga lëꞌ Rut utsiꞌl lo lac̲h̲ knu ga lëꞌ Booz udziꞌb masa gal kil sebada lo knu, loxna ux̱igu ga uxobu x̱its yan Rut, ga lëꞌ Rut ubi udzinn giedz.
Konde lëꞌ Rut udzinn lo Noemí, lëꞌ Noemí unabdiꞌdz c̲h̲ëp:
―Xina, ¿be wen uyalá?
Ga dzekna lëꞌ Rut ugu kwend ic̲h̲ësa guꞌn uyuꞌnn Booz lo Rut.
Gana c̲h̲ëp Rut:
―Uneꞌdz Booz gal kil sebada c̲h̲eꞌn loná, loxna xneꞌ: “Biy guꞌn c̲h̲eꞌn dzekna xka idziꞌnndlá xkisa lo xnaꞌgeꞌylá.”
Ga dzekna lëꞌ Noemí c̲h̲ëp:
―Xina, nana gobias gan xkuꞌn igali guꞌn c̲h̲eꞌn, lo zolila isaꞌnda Booz guꞌn c̲h̲eꞌn xkisa, sinda axta igali guꞌn c̲h̲eꞌn nadze.
Lëꞌ Booz xkaꞌ Rut
Konde sia or lëꞌ Booz sia uzob c̲h̲ow yagla diꞌt sia ted lën giedz. Ga or knu lëꞌ minn lidz Elimelec udedga, minn c̲h̲igial gan Rut, minn uzëꞌt Booz. Ga dzekna lëꞌ Booz c̲h̲ëp lo minn knu:
―Bëꞌts, kidë sobna.
Ga dzekna lëꞌ minn knu udzinn uzobga.
Ga dzekna lëꞌ Booz uc̲h̲edz tsiꞌ minn nc̲h̲oꞌb nak lën giedz, loxna c̲h̲ëp:
―Gol kwzob sobna.
Konde lëꞌ iza minn knu uzob,
lëꞌ Booz c̲h̲ëp lo minn lidz Elimelec:
―Lëꞌ Noemí ubi Moab uyobic̲h̲ekga ulan neꞌg. Nana lëꞌ Noemí xto lyu, guꞌn nak chen minn lidzna Elimelec.
Loxna gunu lëꞌná c̲h̲unn bis lo xlaꞌndná gaknanlu, gana xnená gan be skaꞌlo, diꞌltsa lëꞌlá ikaꞌwu, xlaꞌndná igaꞌligaxu lëꞌt lëꞌ ic̲h̲ë minn c̲h̲eꞌn nc̲h̲ë gwiyu. Lëꞌ diꞌltsa lëꞌlá ikaꞌdu kwneꞌwu, dzekna gaknannu, lo nonga luꞌ gana naꞌ nak minn c̲h̲igial zak gan Rut.
Ga dzekna lëꞌ minn knu c̲h̲ëp:
Ga lëꞌ Booz c̲h̲ëp:
―Dele lëꞌlá ikaꞌ xelyu Noemí, ña Rut ikaꞌlá idzinn gak xiwnaꞌlá, unaꞌ nak minn giedz Moab, unaꞌ uyak xiwnaꞌ Majlón; dzekna xka lëꞌ Rut zak gap minndoꞌ. Gana lëꞌ lyu knu gweyaga lë mgiy ukaꞌ Rut ganeꞌc̲h̲.
Ga dzekna lëꞌ minn knu ukëb:
―Diꞌltsa xka naku gakda ikanu, lo xlaꞌndtaná xkuꞌn bekwaꞌn gak ic̲h̲ë guꞌn nak mer chenná. Masda inedzná diꞌdz luꞌ kaꞌwu.
Bokla uyuslo minn Israel c̲h̲uꞌnn tib guꞌn. Or lëꞌ tib minn xkaꞌ lyu, lëꞌ minn xto lyu xgoliaꞌ xkilgid loxna xdeꞌdu lo minn xkaꞌ lyu. Gunu c̲h̲uꞌnn minn lëꞌt lëꞌ minn Israel nc̲h̲ëzë, dzekna xka lëꞌwu xgaꞌli.
Loxna gunu lëꞌ minn lidz Elimelec ugoliaꞌ xkilgid udeꞌd lo Booz loxna c̲h̲ëp:
―Zak ikaꞌlá lyu ki.
Ga dzekna lëꞌ Booz c̲h̲ëp ic̲h̲ësa lo minn nc̲h̲oꞌb nak lën giedz gana ic̲h̲ësa lo minn giedz:
―Luꞌtá uwiy lëꞌná uka ic̲h̲ësa xelyu Elimelec lo Noemí, gana guꞌn uyak chen Quelión gana Majlón.
Gana lëꞌná ika Rut, unaꞌ minn giedz Moab, unaꞌ uyak xiwnaꞌ Majlón, dzekna lëꞌ Rut zak gap mëꞌd, gana xka ic̲h̲ësa xelyu minn lidz Majlón, gwey lë Majlón giaꞌnda lë mgiy knu xkisa, sinda x̱iꞌk yu lë mgiy knu diꞌt yuzë lë minn giedz. Nana nadze luꞌtá xwiy lëꞌ guꞌn c̲h̲eꞌn xnu igali.
Ga lëꞌ ic̲h̲ë minn c̲h̲uꞌnnbéy lën giedz gana ic̲h̲ë minn giedz, minn nc̲h̲ë ga c̲h̲ëp lo Booz:
―Nuꞌwu xwiynu ic̲h̲ë guꞌn c̲h̲ak or ki. Nana xnabnu lo Dios guꞌnn lëꞌ unaꞌ ikaꞌlá gap ndaldoꞌ mëꞌd, x̱iꞌk uyap Raquel mëꞌd gana Lea, diꞌt nak diꞌt ziꞌdzë ic̲h̲ësa minn Israel. Gana guꞌnn Dios lëꞌlá gak tib minn nc̲h̲oꞌb nak gana tib minn ndoꞌmbey Efrata, diꞌt nak Belén.
Nana Dios ideꞌd diꞌdz lëꞌ ic̲h̲ësa minn giꞌd xediꞌydá idzinn gak ndal, x̱iꞌk nak minn uyak minn lidz Fares, x̱in Tamar gana Judá.
Ga xka uyaku lëꞌ Booz udzinn ukaꞌ Rut. Konde lëꞌ Booz uyakic̲h̲op Rut, lëꞌ Dios udeꞌd diꞌdz lëꞌ Rut uyey tib mëꞌdpgiy.
Ga dzekna lëꞌ ic̲h̲ë unaꞌ xneꞌzë lo Noemí:
―Lë Dios gak nc̲h̲oꞌb, lo uneꞌdz diꞌdz lëꞌlá gap tib mbiag ganlá. Mëꞌd ki idzinn gak tib minn nc̲h̲oꞌb gwiy minn Israel.
Mëꞌd knu idzinn ichoꞌb ldoꞌlá gana guꞌnn yuꞌdlá or gaklá minngol, lo mëꞌd knu nak x̱in x̱inx̱ixlá. Gana Rut nak minn nonc̲h̲a loꞌlá nikë ñaplá gadz minndoꞌ, lo xkëdoꞌ ldoꞌ Ruꞌtlá gana wen Rut loꞌlá.
Ga dzekna lëꞌ Noemí uzën mëꞌd, loxna ulan mëꞌd gana lëꞌ nak minn uyan mëꞌd.
Ga lëꞌ ic̲h̲ë minn yu kwa lidz Noemí xneꞌ: “Lëꞌ Noemí c̲h̲ap tib mbiag, mëꞌd nak x̱iꞌk nak tib x̱in.” Ga lëꞌ ic̲h̲ë minn knu uyuslë mëꞌd knu Obed. Ga lëꞌ Obed uyak pxoz Yesé, gana lëꞌ Yesé uyak pxoz David.
Minn c̲h̲eꞌn nak minn uyiꞌdzë xediꞌy Fares:
Fares uyak pxoz Jesrón,
Jesrón uyak pxoz Ram.
Lëꞌ Aminadab uyak pxoz Nasón.
Lëꞌ Nasón uyak pxoz Salmón.
Lëꞌ Salmón uyak pxoz Booz.
Lëꞌ Booz uyak pxoz Obed.
Lëꞌ Obed uyak pxoz Yesé.
Lëꞌ Yesé uyak pxoz David.
Diꞌdz Ndzun chen Jesús guꞌn ukëꞌ Mateo
Xminngol Jesús
Neꞌg sdzëꞌt chupa uyak xminngol Jesús, minn uxaꞌl Dios. Jesús uyiꞌd xediꞌy David gana xediꞌy Abrahán.
X̱in Abrahán uyak Isaac,
x̱in Isaac uyak Jacob,
x̱in Jacob uyak Judá ic̲h̲ë bëts.
X̱in Judá uyak Fares gana Zeraj, lëꞌ xnaꞌ ic̲h̲op minn knu uyak Tamar,
gana x̱in Fares uyak Esrón,
x̱in Esrón uyak Aram.
Gana x̱in Aram uyak Aminadab,
x̱in Aminadab uyak Nasón,
x̱in Nasón uyak Salmón.
X̱in Salmón uyak Booz, lëꞌ xnaꞌ Booz uyuslë Rajab.
X̱in Booz uyak Obed, lëꞌ xnaꞌ Obed uyuslë Rut
ga x̱in Obed uyak Yesé.
X̱in Yesé uyak David, minn uyak tib minn uyuꞌnnbéy.
Ga dzekna x̱in Salomón uyak Roboán,
x̱in Roboán uyak Abías,
x̱in Abías uyak Asa.
Gana x̱in Asa uyak Josafat,
x̱in Josafat uyak Jorán,
x̱in Jorán uyak Uzías.
Gana x̱in Uzías uyak Yotán,
x̱in Yotán uyak Ajaz,
x̱in Ajaz uyak Ezequías.
Gana x̱in Ezequías uyak Manasés
x̱in Manasés uyak Amón,
x̱in Amón uyak Josías.
Gana x̱in Josías uyak Jeconías ic̲h̲ë bëts (minndoꞌ uyal or lëꞌ ic̲h̲ë minn Israel ugaꞌ sia ikë dziꞌn Babilonia).
Konde uded lo knu dzekna, lëꞌ Jeconías uyap Salatiel.
Gana lëꞌ x̱in Salatiel uyak Zorobabel.
Gana x̱in Zorobabel uyak Abiud,
x̱in Abiud uyak Eliaquín,
x̱in Eliaquín uyak Azor.
Gana x̱in Azor uyak Sadoc,
x̱in Sadoc uyak Aquín,
x̱in Aquín uyak Eliud.
Gana x̱in Eliud uyak Eleazar,
x̱in Matán uyak Jacob.
Gana x̱in Jacob uyak José, ximgiy María. Ga dzekna María uyap Jesús, minn uxaꞌl Dios.
Loxna gunu ic̲h̲ësa minngol uban uc̲h̲aꞌ or lëꞌ Abrahán uban axta David, c̲h̲ak tsiꞌda, ga dzekna uc̲h̲aꞌ or uban David axta or lëꞌ minn Israel ugaꞌ sia ikë dziꞌn Babilonia, uyu stib stsiꞌda minngol; ga dzekna or knu uyu stib stsiꞌda minngol axta or lëꞌ Cristo, minn uxaꞌl Dios, uyal.
Bekwaꞌn uyak or lëꞌ Jesús uyal
Xnu nak xkwend Jesús, minn uxaꞌl Dios: Lëꞌ diꞌdz yula lëꞌ María, xnaꞌ Jesús, ikaꞌ tib niꞌb lë José, ñana ansc̲h̲a gakic̲h̲op María José, lëꞌ María uyaknan lëꞌ neyla mëꞌd, guꞌn uyuꞌnn Espíritu chen Dios.
José nak tib mgiy wen gana c̲h̲uꞌnn guꞌn xneꞌ xley Dios. Ga dzekna lo xlaꞌnda José nzoꞌbkiy María, loxna masda uyu gik José ngëꞌts nsaꞌn María.
Ñana mer c̲h̲ak guꞌn c̲h̲eꞌn gik José, tigolpa lëꞌ tib xangl Dios uyab lo José lo mkaꞌl, c̲h̲ëp: “José, minn ziꞌd xediꞌy David, idzeꞌbdalá ikaꞌlá María. Lo Espíritu chen Dios uyuꞌnn lëꞌ María uyey mëꞌd.
Nana konde lëꞌ mëꞌd knu gal, lëꞌlá bislë mëꞌd knu Jesús, lo mëꞌd knu nak minn la minn xkiedz lo ic̲h̲ë dol.”
Ic̲h̲ësa guꞌn c̲h̲eꞌn uyak, dzekna xka gak guꞌn uneꞌ Dios lo minn uneꞌ guꞌn uneꞌ Dios lo, or c̲h̲ëp:
“Gol kwiy gandá lëꞌ tib ndzaꞌp ni nup zëxda gap mgiy, gwey tib mëꞌd. Konde lëꞌ mëꞌd knu gal, lëꞌ minn guslë mëꞌd knu Emanuel, diꞌdz knu nak: Dios zu x̱idna.”
Ga dzekna konde lëꞌ mkaꞌl uc̲h̲aꞌ lo José, lëꞌ José uyu gik uyuꞌnn guꞌn uyuꞌnnbéy xangl Dios, ga lëꞌ ukaꞌ María.
Nonga guꞌn uyuꞌnn José ni nup ñakic̲h̲opda María, sinda axta lëꞌ María uyap mëꞌd klo knu; ga dzekna lëꞌ José uyuslë mëꞌd Jesús.
Lëꞌ minn c̲h̲ak xia c̲h̲esu lo Jesús
Mer tiemb or lëꞌ Herodes zob nak minn c̲h̲uꞌnnbéy, or knu lëꞌ Jesús uyal Belén, tib giedz nax xtën Judea. Ga dzekna tigolpa lëꞌ balal minn c̲h̲ak minn xieꞌnna xkuꞌn nak mel, minn ziꞌd lad diꞌt xien mbidz, udzinn Jerusalén, xnabdiꞌdz xneꞌ:
―¿Go mëꞌd uyal, mëꞌd idzinn gak minn guꞌnnbéy lo ic̲h̲ë judío? Lo nuꞌwu uwiy lëꞌ tib mel uyen lad xñaz mbidz, gunu xluw uyal‑la mëꞌd, loxna gunu lëꞌnu ziꞌd guꞌnn nc̲h̲oꞌb lë mëꞌd knu.
Konde lëꞌ Herodes, minn c̲h̲uꞌnnbéy, uyon gunu, udzakyéna xna xkuꞌn nak gunu, gana xkakga ic̲h̲ë minn giedz Jerusalén.
Ga dzekna utopgiy Herodes ic̲h̲ë px̱oz nak minn c̲h̲uꞌnnbéy lo xkomier ndzaꞌl mextr ley, loxna unabdiꞌdz gan ba nak diꞌt gal Minn ixaꞌl Dios.
Ga dzekna lëꞌ iza minn knu c̲h̲ëp:
―Lëꞌxi gal giedz Belén guꞌn nax xtën Judea, x̱iꞌk xneꞌ Xtiꞌdz Dios, guꞌn uneꞌ minn uneꞌ lo Dios bokla:
“Minn giedz Belén, giedz nax xtën Judea,
xkiedzdá nak tib giedz nc̲h̲oꞌbdoꞌ nak, nax xtën Judea,
lo x̱id minn xkiedzdá ic̲h̲aꞌ tib minn guꞌnnbéy,
Ga dzekna ngëꞌts uc̲h̲edz Herodes minn c̲h̲ak, dzekna xka gaknan bok ted uyen mel uwiy minn knu.
Uloxga lëꞌ uxaꞌl minn knu Belén, lox c̲h̲ëp:
―Gol gwa giedz Belén lox wen gol gib mëꞌd knu, gana konde lëꞌ mëꞌd knu idzal, gol biꞌnn bis loná. Dzekna xka ñaná tsa gunn nc̲h̲oꞌb lë mëꞌd knu.
9‑10 Konde ulox uyon iza minn c̲h̲ak knu guꞌn uneꞌ Herodes, lëꞌ iza minn knu sia. Ñana sia minn knu, tigolpa lëꞌ mel uwiy minn knu ansc̲h̲a uyenaga, ga ux̱iꞌlna minn knu axta baloꞌta. Ga lëꞌ mel knu nnec̲h̲ sia udzinn uzobkia mer lger diꞌt nax mëꞌd.
Konde uded minn c̲h̲ak knu lën yu, uwiy mëꞌd gana xnaꞌ mëꞌd, ga dzekna uzex̱ib iza minn knu lo mëꞌd, lox uyuꞌnn nc̲h̲oꞌb lë mëꞌd. Ga dzekna ugoliaꞌ minn knu oro, nkwaꞌnnex gana tib guꞌn nexlan nlaꞌ lë mirra, gunu nak guꞌn ugad minn knu lo mëꞌd.
Ñana ga lëꞌ Dios usaꞌb tib mkaꞌl lo minn knu, lo mkaꞌl knu lëꞌ Dios uneꞌ nkiꞌnda gobic̲h̲e minn knu diꞌt yu Herodes. Loxna gunu lëꞌ iza minn knu uzën stib ñaz uyobic̲h̲e xkiedz.
Lëꞌ José, María gana Jesús xc̲h̲oꞌn sia Egipto
Konde lëꞌ iza minn knu ubi ga, tigolpa lëꞌ tib xangl Dios uyab lo José lo mkaꞌl, lox c̲h̲ëp: “Liger bische loxna biy Jesús gana kwziña María, xnaꞌ Jesús, loxna gol kwx̱oꞌn siaꞌtá Egipto, ga gol kiu axta gunn‑ná bis lëꞌtá ibi, lo lëꞌ Herodes xlaꞌn igët Jesús loxna lëꞌ ikë kib Jesús.”
Konde lëꞌ mkaꞌl uc̲h̲aꞌ lo José, lëꞌñazlaga sia Egipto uziña Jesús gana María xnaꞌ Jesús.
Ga dzekna uyobias ic̲h̲op María gana Jesús axta udzinn dze lëꞌ Herodes uyët. Ic̲h̲ë guꞌn c̲h̲eꞌn uyak, dzekna xka uyak ic̲h̲ë guꞌn uneꞌ minn uneꞌ guꞌn uneꞌ Dios lo bokla, or c̲h̲ëp Dios: “Naꞌ uc̲h̲edz demëꞌdná loxna ubi Egipto.”
Lëꞌ Herodes c̲h̲uꞌnnbéy c̲h̲ëtzë mëꞌd
Konde lëꞌ Herodes uyeꞌnna noꞌnda ugitña iza minn c̲h̲ak knu Herodes, ga ulëꞌ Herodes axta baloꞌta, ga dzekna lëꞌ uyuꞌnnbéy uyët ic̲h̲ësa mëꞌd yu giedz Belén gana ic̲h̲ë giedz nax gax ga. Ic̲h̲ësa mëꞌd yeꞌn uyixoꞌb axta mëꞌd c̲h̲ap chop is, lo lalga nak tiemb c̲h̲ëp minn c̲h̲ak, uwiy mel guꞌn uyen.
Xka lëꞌ ic̲h̲ë guꞌn uneꞌ Jeremías, minn uneꞌ guꞌn uneꞌ Dios lo, uyak, or c̲h̲ëp:
“Uyenzë tsiy minn giedz Ramá
nlasdoꞌ c̲h̲ak, c̲h̲oꞌndoꞌ ndip lo gilnë,
lëꞌ minn ziꞌdzë xediꞌy Raquelga.
Gana nëd ic̲h̲ë minn knu ichoꞌb ldoꞌ,
lo uyëtzëla iza x̱in.”
Lëꞌ José, María gana Jesús xbi Egipto
Konde lëꞌ Herodes uyët, tigolpa lëꞌ tib xangl Dios uyab lo José lo mkaꞌl giedz Egipto,
lox c̲h̲ëp: “Liger bische lox biy Jesús gana kwziña xiwnaꞌlá, lox gol gobic̲h̲e Israel. Lo lëꞌ ic̲h̲ë minn xlaꞌn ngët mëꞌd uyëtla.”
Konde lëꞌ mkaꞌl uc̲h̲aꞌ lo José, lëꞌñazlaga sia Israel uziña xiwnaꞌ gana mëꞌd.
Ga lëꞌ José sia uyu giedz Nazaret ic̲h̲op María gana Jesús, dzekna xka uyak ic̲h̲ë guꞌn uneꞌ minn uneꞌ Dios lo bokla, or c̲h̲ëp: “Minn uxaꞌl Dios, guslë Nazareno.”
Juan, minn xchoꞌpnis
Lën dze knu lëꞌ Juan, minn xchoꞌpnis, uya idib dën bidz xtën minn Judea, c̲h̲uꞌnnkluw,
xneꞌ Juan ic̲h̲ësa lo minn: “Gol gobic̲h̲e xkilxkabdá lo Dios, lox gol kwsaꞌn ic̲h̲ë xtoldá, lo lëꞌ Dios ziꞌdla guꞌnnbéy neꞌg.”
Xkwend Juan ga uneꞌ Isaías, minn uneꞌ guꞌn uneꞌ Dios lo, or c̲h̲ëp:
“Tib tsiy minn gien dën bidz, ndip ineꞌ:
Gol kwx̱ixkwaꞌ ñaz ted Dad c̲h̲uꞌnnbéy;
xnusa gol kwxal ñaz diꞌt ndze,
bët gaxda lger knu.”
Lac̲h̲ guꞌn c̲h̲ok Juan ndiꞌb gits lëd kamey, gana ldoꞌ Juan nc̲h̲ë tib guꞌn ñaꞌ gid man; gana guꞌn c̲h̲ow Juan nak x̱enc̲h̲ gana dzin dën.
Ga dzekna xia ic̲h̲ë minn yu Jerusalén lo Juan c̲h̲ow geꞌwbeꞌ lë Jordán, gana minn yu xtën Judea gana ic̲h̲ë minn yu gax c̲h̲ow geꞌwbeꞌ Jordán.
Ic̲h̲ë minn knu xchobdol, ga dzekna lëꞌ Juan xchoꞌpnis minn knu.
Konde lëꞌ Juan uwiy ndal fariseo gana saduceo sia ic̲h̲oꞌbnis lo Juan, ga lëꞌ Juan xneꞌ lo minn knu:
―¡Ngopxtol nakdá, nakdá x̱iꞌk nak maꞌl! ¿Be nëtána nonga ic̲h̲oꞌbnisdá zak xoꞌndá lo gilsdzeꞌb guꞌn ixaꞌl Dios?
Gol ban x̱iꞌk c̲h̲uꞌnnbéy Dios dzekna xka nën nli lëꞌ xkilxkabdá uyobic̲h̲e lo Dios.
Nkiꞌnda guꞌnndá gilxkab ineꞌtá: “Nuꞌwu nak xediꞌy Abrahán.” Nika ineꞌtá xka, xediꞌy Abrahán nakdá, bët nonda gunu, nika ita zak guꞌnn Dios xediꞌy Abrahán.
Ic̲h̲ë yag nex guꞌn xkëda nex wen lo, lëꞌ giꞌbyag naxla chugu, siawo lo gi, ga geku.
Naꞌ xchoꞌpnisdá nisyë, dzekna xka iluwdá nli lëꞌtá xlaꞌn isaꞌn xtol. Saꞌnda yu tib minn ziꞌd x̱itsná ichoꞌpnisdá Espíritu chen Dios gana gi. Minn knu nc̲h̲oꞌbc̲h̲a nak loná, saꞌnda naꞌ x̱iy nakná, nika xkilgid minn knu gakda naꞌ gwey.
Lëꞌ minn ziꞌd x̱itsná guꞌnn x̱iꞌk c̲h̲uꞌnn minn c̲h̲uꞌnn mbi xix̱obxtil, xc̲h̲aꞌ gix x̱idu sia lo gi guꞌn giuꞌwdac̲h̲a, dzekna ga geku. Lëꞌ x̱obxtil xc̲h̲aꞌ sia tsutsëw lën dëw.
Lëꞌ Jesús uc̲h̲oꞌbnis
Ga dzekna lëꞌ Jesús uc̲h̲aꞌ xtën Galilea uya geꞌwbeꞌ Jordán, dzekna xka lëꞌ Juan ichoꞌpnisxi.
Ñala Juan nëd, lëꞌla c̲h̲ëp Juan:
Ñala lëꞌxi ukëb:
―Nkiꞌn guꞌnnlo, lo nkiꞌn guꞌnn‑na guꞌn xlaꞌnba Dios.
Ga dzekna uyaꞌn Juan bienn.
Konde lëꞌxi uyelo uc̲h̲oꞌbnis, lëꞌxi uc̲h̲aꞌ lën nis, lëꞌtsa lëꞌ ibaꞌ uyal, ga lëꞌxi uwiy lëꞌ Espíritu chen Dios siët uyab gikxi, xluꞌw x̱iꞌk nak tib palom.
Ga lëꞌtsa lëꞌ tib tsiy minn uyen ibaꞌ, xneꞌ: “Lëꞌ demëꞌdná neꞌg. Minn xkë ldoꞌná gana xc̲h̲ildná c̲h̲anná.”
Lëꞌ Minn Dzab ukiꞌl Jesús
Ga dzekna lëꞌ Espíritu chen Dios uyey Jesús udzinn dën bidz, diꞌt bët giend, dzekna lëꞌ Minn Dzab ikiꞌlxi.
Ga ñowdaxi chopgal mbidz gana chopgal giaꞌl, ga lëꞌxi ulaꞌnna.
Ga dzekna lëꞌ Minn Dzab uya loxi, lox ukiꞌlxi c̲h̲ëp:
―Diꞌltsa nli naklá X̱in Dios, biꞌnnzë ic̲h̲ë ita c̲h̲eꞌn giatxtil.
Ga lëꞌxi ukëb lo Minn Dzab:
―Xtiꞌdz Dios ziꞌd xneꞌ: “Nakda noꞌnda giatxtil iban mnech, sinda ña ic̲h̲ësa diꞌdz guꞌn xneꞌ Dios.”
Ga dzekna lëꞌ Minn Dzab uyeyxi, udzinn diꞌt nak giedz Jerusalén, giedz naklay, diꞌt nak gik idoꞌ diꞌt giac̲h̲a nak,
lox c̲h̲ëp:
―Diꞌltsa nli naklá X̱in Dios, kwc̲h̲aꞌntin neꞌg, lit xnu xneꞌ Xtiꞌdz Dios:
“Dios ixaꞌlzë angl chen su gax loꞌlá gana sëꞌnlá,
dzekna nika ita ikëda niylá.”
Ga lëꞌxi ukëb:
―Ña Xtiꞌdz Dios ziꞌd xneꞌ: “Kitñadlá Dios, minn c̲h̲uꞌnnbéy loꞌlá.”
Ga dzekna lëꞌ Minn Dzab uyobic̲h̲e ukiꞌlxi stib, uyiñaxi tib giy giac̲h̲a nak, loxna uluw ic̲h̲ësa giedz nc̲h̲ë lo gitslyu loxi gana ic̲h̲ë guꞌn non lowo,
loxna c̲h̲ëp:
―Kwiy ganlá, loꞌlá inedzná ic̲h̲ë guꞌn xwiylá diꞌltsa izex̱iblá guꞌnn nc̲h̲oꞌblá lëná.
―Goꞌpche loná neꞌg. Xtiꞌdz Dios ziꞌd xneꞌ: “Noꞌnda xiDioꞌslá c̲h̲igial ikelëdzlá, xiDadlá minn c̲h̲uꞌnnbéy loꞌlá. Nonga lë Dios guꞌnn nc̲h̲oꞌblá.”
Ga dzekna lëꞌ Minn Dzab usaꞌnxi, ga lëꞌ uyala balal anglga uyanxi.
Lëꞌ Jesús uyuslo stsiꞌn
Konde lëꞌ Jesús uyon lëꞌ Juan yu lidzgiꞌb, lëꞌxi uyobic̲h̲e xtën Galilea.
Ga dzekna ubixi giedz Nazaret, lëꞌxi udzinn uyu Cafarnaún, giedz nax c̲h̲ow nisdoꞌ xtën Galilea, diꞌt uyu minn uyiꞌd xediꞌy Zabulón gana Neftalí.
Dzekna xka gak guꞌn uneꞌ Isaías, minn uneꞌ Dios lo, or c̲h̲ëp:
“Xtën minn Zabulón gana xtën minn Neftalí,
lad stib kwa geꞌwbeꞌ Jordán,
c̲h̲ow nisdoꞌ nax xtën Galilea, diꞌt yuzë minn zit.
Ic̲h̲ësa minn knu, minn yu lo nkëw,
uwiy tib xni nc̲h̲oꞌb ga.
Ic̲h̲ësa minn knu yusdzeꞌb lo gilgut,
ga lëꞌ xni knu uxal xkilxkab minn knu.”
Or knu dzekna lëꞌxi uyuslo xneꞌ: “Gol gobic̲h̲e xkilxkabdá lo Dios, gol kluw nli xlaꞌndá isaꞌndá ic̲h̲ë xtoldá, lo lëꞌ dze ziꞌdgaxla lëꞌ Dios guꞌnnbéy.”
Lëꞌ Jesús xc̲h̲edz tap mgiy
Tib dze or lëꞌ Jesús sia uded c̲h̲ow nisdoꞌ xtën Galilea, ñana ga uwiyxi chop bëts minn, uwiyxi Simón, mgiy xneꞌ minn lo Pedro, gana Andrés. Ic̲h̲op bëts mgiy knu xniꞌt gixtuꞌ lën nisdoꞌ, lo ic̲h̲op minn knu nak minn xnaꞌs mal.
Ga lëꞌxi c̲h̲ëp lo minn knu:
―Gol kidë kwzinkë x̱itsná, naꞌ gunn lëꞌtá ikinc̲h̲azë minn sëꞌb lo Xtiꞌdz Dios.
Ga lëꞌ usaꞌnla ic̲h̲op minn knu xgixtuꞌga guꞌn xgaꞌ mal lo, lox uzinkë x̱itsxi.
Snupaga siaxi lëꞌxi uwiy stib minn ic̲h̲op bëts, Jacobo ic̲h̲op Juan x̱in Zebedeo. Ña minn knu yu lën tib barko iza pxoz xc̲h̲ixkwaꞌ xgixtuꞌ guꞌn xgaꞌ mal lo. Lox uc̲h̲edzxi ic̲h̲op minn knu.
Ga lëꞌ usaꞌnla ic̲h̲op minn knu barkoga gana pxoz, ga lëꞌ uzinkë x̱itsxi.
Lëꞌ Jesús c̲h̲uꞌnnkluw ndaldoꞌ minn
Ga dzekna lëꞌ kwend ic̲h̲ë guꞌn uyuꞌnnxi uyu uc̲h̲aꞌts xtën Siria. Ga dzekna lëꞌ minn uyiñazë ic̲h̲ë minn nlasdoꞌ dzak lo gilgidz, minn dzak x̱aꞌla x̱aꞌla gilgidz, gana minn nlasdoꞌ dzak në lëd, gana minn yu me mal lëd, minn xlaꞌnyoꞌb gana minn gudoꞌ; ga lëꞌxi uyuꞌnnwen ic̲h̲ë minn knu.
Ga dzekna ndaldoꞌ minn xtën Galilea uzinkë x̱itsxi dele bata siaxi, gana minn xtën Decápolis, minn giedz Jerusalén, minn xtën Judea gana ic̲h̲ë minn yu stib kwa geꞌwbeꞌ lë Jordán.
Lëꞌ Jesús c̲h̲uꞌnnkluw tib gik giy
Konde lëꞌ Jesús uwiy tajdoꞌ minn, ga lëꞌxi uyep tib giy lox uzobxi. Ga dzekna lëꞌ iza x̱in useꞌdxi ubig‑gax loxi.
Ga lëꞌxi uyuslo uyuꞌnnkluw iza minn knu xnu:
―Wen sia minn nlas yu, minn nan nonga Dios nak minn zak guꞌnn yud, lo Dios c̲h̲uꞌnnbéy lo minn knu, lo ngab minn knu xkiedz Dios guꞌn nax ibaꞌ.
Wen sia minn c̲h̲oꞌn, lo sdzinn dze lëꞌ Dios ichoꞌb ldoꞌ minn knu.
Wen sia minn xluwda gilnc̲h̲oꞌb, lo minn knu ikaña diꞌt ideꞌd Dios.
Wen sia minn xlaꞌn guꞌnn guꞌn xlaꞌnba Dios, lo sdzinn dze lëꞌ Dios guꞌnn lëꞌ minn knu wen giaꞌn lo lëꞌ guꞌnn guꞌn xlaꞌnba Dios, x̱iꞌk nak tib minn xlaꞌnc̲h̲ona gana sdzeꞌy ldoꞌ, konde lëꞌ minn knu c̲h̲ow gana c̲h̲a, ga lëꞌ minn knu c̲h̲ow axta xielna.
Wen sia minn xlas ldoꞌ xwiy xkomier, lo ña Dios xkakga ilas ldoꞌ gwiy minn knu.
Wen sia minn xgibdac̲h̲a xtol, lo minn knu idzinn gwiy Dios.
Wen sia minn xgib gan xkuꞌn wen iban mnech lo gitslyu, lo minn knu idzinn guslë x̱in Dios.
Wen sia minn sdzakzi minn lo c̲h̲uꞌnn guꞌn xlaꞌnba Dios, lo Dios c̲h̲uꞌnnbéy lo minn knu, gana lo ngab minn knu xkiedz Dios guꞌn nax ibaꞌ.
Wen siatá diꞌltsa lo zak zinkëtá x̱itsná lëꞌ minn c̲h̲usgeꞌ bel xneꞌ lëdtá, gana lëꞌ minn zinkë sdzakzitá.
Gol gok nle, gol kwx̱iꞌlna, lo lëꞌ Dios ineꞌdz gilnzaꞌk nc̲h̲oꞌb lotá ibaꞌ. Gana xkikga nlas uzak minn uneꞌ Dios lo bokla.
Chu nak x̱iꞌk nak zed lo gitslyu
»Lo gitslyu c̲h̲eꞌn nakdá x̱iꞌk nak zed, ñana dele lëꞌwu isaꞌn gak ndzig, ¿xkuꞌnc̲h̲a gak ndzigu? Lit bëtc̲h̲a stsiꞌndu, sinda lëꞌwu ic̲h̲aꞌts, ga lëꞌ minn ted kiꞌtsniy lëdu.
Chu nak x̱iꞌk nak xni lo gitslyu
»Lo gitslyu c̲h̲eꞌn nakdá x̱iꞌk nak tib xni. X̱iꞌk nak tib giedz, guꞌn nax tib gik giy, gakda tsungëꞌts,
nana xkakga chut xkegida tib ser lox stse lowo kon tib kaj. Sinda lëꞌ minn sdzoꞌbu diꞌt gia nak, dzekna xka lëꞌwu ikëꞌ xni ic̲h̲ë lo minn yu lën yu.
Nana luꞌtá xkakga ic̲h̲ësa guꞌn wen guꞌn c̲h̲uꞌnndá gak x̱iꞌk nak tib xni xkë ic̲h̲ësa lo minn, dzekna xka ic̲h̲ësa minn gwiy guꞌn wen guꞌn c̲h̲uꞌnndá, ga lëꞌ minn guꞌnn nc̲h̲oꞌb lë Dios, minn nak pxozdá zob ibaꞌ.
Lëꞌ Jesús c̲h̲uꞌnnkluw xkuꞌn nak xley Moisés
Naꞌ xne lëꞌt lëꞌ gitslyu gana lëꞌ ibaꞌ beꞌ nax, ni tib guꞌn xneꞌ xley Moisés giaꞌnda tikwa sinda ic̲h̲ësu gak.
Loxna gunu diꞌltsa chuga sakda liaꞌdz tib guꞌn ziꞌd lën xley Moisés, nika dele tib guꞌn x̱iy nak, loxna c̲h̲uꞌnnkluw stib minn gunukga guꞌnn, minn knu x̱iy nak diꞌt c̲h̲uꞌnnbéy Dios. Saꞌnda lëꞌ minn c̲h̲uꞌnn guꞌn xneꞌwu gana lox c̲h̲uꞌnnkluwu, minn knu nc̲h̲oꞌb nak diꞌt c̲h̲uꞌnnbéy Dios.
Nana xnená lotá, diꞌltsa xlaꞌndá tedtá diꞌt c̲h̲uꞌnnbéy Dios nkiꞌn guꞌnnc̲h̲adá guꞌn xneꞌ ley nikë ic̲h̲ë lo mextr ley gana lo fariseo.
Idziꞌbkiydlá xkomieꞌrlá
»Luꞌtá nan guꞌn xneꞌ xley Moisés: “Igëtdalá xkomieꞌrlá. Diꞌltsa chuga igët xkomier, minn knu c̲h̲igial nlas sak izakzi minn.”
Saꞌnda naꞌ xne, diꞌltsa chuga ilëꞌ gan bëts, nlas sak minn knu. Gana diꞌltsa chuga ineꞌnë lëd bëts, guxtis izakzi minn knu. Gana diꞌltsa chuga bel lë ineꞌ lëd bëts, lëꞌ minn knu sia lo gi, diꞌt nlasdoꞌ nak.
Loxna gunu diꞌltsa neylá tib guꞌn ideꞌdlá lo Dios, ñana zulalá gax lo pkuꞌg lëꞌlá uyuslëdz yu tib guꞌn zëxda ikeliꞌlá ic̲h̲oplá stib minn,
masda kwsaꞌn guꞌn neylá ga, lox lëꞌlá gwagax keli gunu. Ga dzekna lëꞌlá gobic̲h̲e kwdeꞌd gunu lo Dios.
Diꞌltsa chuga idziꞌbkiylá lo uyuꞌnnlá tib guꞌn lëꞌda, masda keliwu ic̲h̲opdá minn knu, tseloga lëꞌ minn knu tsiñalá lo guxtis ga lëꞌ guxtis guꞌnnbéy lo mayor, ga lëꞌlá tsu lidzgiꞌb.
Xnená loꞌlá ic̲h̲aꞌdlá ga, dele kixdlá ic̲h̲ësa xkiylá.
Bët sada giklá gwiylá lo tib unaꞌ
»Luꞌtá nan guꞌn xneꞌ xley Moisés: “Nkiꞌnda tsuñalá stib minn diꞌltsa utsiꞌlñalalá.”
Saꞌnda naꞌ xne, diꞌltsa chuga nonga sa guꞌn lëꞌda gik gwiy tib lo unaꞌ, nak minn knu x̱iꞌk nak tib minn uyuñala unaꞌ knuga.
Loxna gunu, diꞌltsa tib kwa loꞌlá c̲h̲uꞌnn lëꞌlá xgib xtol‑lá, masda goliaꞌwu lox kwsëꞌbu. Bët nakda giend tib ngud loꞌlá, lëꞌlá guꞌnn guꞌn wen, nikë siaꞌlá xki ndaꞌnlá lo gi diꞌt nlas nak.
Gana diꞌltsa lëꞌ ñalá xlaꞌn guꞌnn lëꞌlá giab lo dol, masda kwchugo lox kwsëꞌbu. Bët nakda giend tib ñalá, lëꞌlá guꞌnn guꞌn wen, nikë siaꞌlá xki ndaꞌnlá lo gi diꞌt nlas nak.
Minn stsunlaꞌ xiwnaꞌ
»Luꞌtá nan guꞌn c̲h̲ëp Moisés bokla: “Diꞌltsa chuga xlaꞌn isunlaꞌ xiwnaꞌ, nonga tib blë gits tsas.”
Saꞌnda naꞌ xne, diꞌltsa chuga usunlaꞌ xiwnaꞌ, ñana nika yuñada xiwnaꞌ stib mgiy, minn knu c̲h̲uꞌnn lëꞌ xiwnaꞌ ndzeꞌb giab lo dol lo diꞌltsa chuga ikaꞌ unaꞌ knu dol nak gunu.
Bët izëꞌtdalá or bekwaꞌn ineꞌlá
»Gana nandá c̲h̲ëp Moisés: “Diꞌltsa izëꞌdtá Dios or ineꞌtá bekwaꞌn guꞌnndá, gol biꞌnnu.”
Saꞌnda naꞌ xne, nkiꞌnda bekwaꞌn izëꞌtdá, nika ibaꞌ izëꞌtdadá lo ga nak diꞌt zob Dios.
Gana nika gitslyu izëꞌtdadá, lo chen Dios nak gitslyu, gana nika giedz Jerusalén, lo Dios nak minn c̲h̲uꞌnnbéy ga.
Sinda diꞌltsa bekwaꞌn nli, gol guts nliwu; gana dele bekwaꞌn nlida gol guts nlido. Saꞌnda diꞌltsa itsëꞌtá c̲h̲owdá, Minn Dzablaga c̲h̲uꞌnn gunu.
Gol kë ldoꞌ minn xlëꞌ c̲h̲andá
»Gana nandá c̲h̲ëp Moisés: “Diꞌltsa chuga kwaꞌ tib ngud loꞌlá, gunukga biꞌnn. Gana diꞌltsa chuga kwaꞌ tib ita laꞌylá, xkakga biꞌnn.”
Saꞌnda naꞌ xne: Kwsaꞌn diꞌltsa chuga sdzakziꞌlá. Diꞌltsa këꞌs minn kwaslá, kwdeꞌd stib kwa.
Gana diꞌltsa chuga xgib xerwiꞌdlá, loxna xlaꞌn la xibiaꞌglá, ña xkamesoꞌl‑lá kwdeꞌd.
Gana diꞌltsa chuga c̲h̲uꞌnn fweꞌrslá gweylá yow tib mil metr, gwa seker chop mil metr.
Diꞌltsa chuga xnab tib guꞌn loꞌlá, kwdeꞌdu. Gana diꞌltsa chuga xnab prexd loꞌlá, kwdeꞌdu.
»Gana nandá c̲h̲ëp Moisés: “Gol kë ldoꞌ xkomierdá, lëꞌ minn xlëꞌ lotá, xkakga gol kwlëꞌ lo minn knu.”
Saꞌnda naꞌ xne: Gol kë ldoꞌ minn xlëꞌ c̲h̲andá. Or lëꞌ minn xneꞌnë lëdtá masda gol kwnab lo Dios guꞌnnlay minn knu. Gol biꞌnn wen lo minn xneꞌnë lëdtá. Or lëꞌ minn sdzakzitá, masda gol kwnab lo Dios gakña minn knu.
Dzekna xka iluwdá lëꞌtá nak x̱in Dios, minn zob ibaꞌ, minn c̲h̲uꞌnn xien mbidz xkëꞌ xni lo minn c̲h̲uꞌnn guꞌn lëꞌda gana lo minn c̲h̲uꞌnn guꞌn wen, gana xkakga stsaꞌb gia xkiꞌn ic̲h̲ësa lo minn c̲h̲uꞌnn guꞌn xlaꞌnba Dios gana lo minn c̲h̲uꞌnnda guꞌn xlaꞌn Dios.
Diꞌltsa luꞌtá xkë ldoꞌtá noꞌnda minn xkëkga ldoꞌtá, nika bët ineꞌdzda Dios lotá. Gol bislëdz ña minn xtop demi sia Roma c̲h̲uꞌnn gunu.
Gana diꞌltsa noꞌnda lo minn xwiydá wen xneꞌtá diux, bët nonda gunu, gol kwiy axta ña ngopxtol c̲h̲uꞌnn gunu.
Nkiꞌn wen guꞌnndá ic̲h̲ë lo xkomierdá, x̱iꞌk nak pxozdá zob ibaꞌ wen ic̲h̲ë lo minn.
Xkuꞌn guꞌnnlá or igadlá bekwaꞌn
»Or guꞌnndá bekwaꞌn guꞌn wen, guꞌnndtá x̱iꞌk c̲h̲uꞌnn minn xlaꞌn nc̲h̲oꞌb gwiy minn. Lo diꞌltsa xka c̲h̲uꞌnndá, pxozdá minn zob ibaꞌ bët ineꞌdzda lotá.
Loxna gunu or lëꞌlá igad lo minn nlas yu, guꞌnndlá x̱iꞌk c̲h̲uꞌnn minn knu, lo ic̲h̲ë minn knu xia diꞌt stseꞌdna Xtiꞌdz Dios gana diꞌt nc̲h̲ë minn, xneꞌ ic̲h̲ë guꞌn c̲h̲uꞌnn, dzekna xka lëꞌ minn nc̲h̲oꞌb gwiy. Naꞌ xne lëꞌloga ukañala minn knuga guꞌn xlaꞌn.
Loxna gunu or ideꞌdlá bekwaꞌn lo minn nlas yu, nkiꞌnda chu gaknan bekwaꞌn uyuꞌnnlá.
Dzekna xka ic̲h̲ësa guꞌn xdeꞌdlá ngëꞌts nak, ga lëꞌ Dios minn nak pxoꞌzlá, minn xwiy ic̲h̲ësu, igad tib guꞌn loꞌlá, gwiyzë minn.
Lëꞌ Jesús c̲h̲uꞌnnkluw gan bekwaꞌn ineꞌñama Dios
»Or lëꞌlá ineꞌña Dios, guꞌnndlá x̱iꞌk c̲h̲uꞌnn minn xluw xlaꞌn guꞌnn guꞌn xlaꞌn Dios, ñana nika nlida xneꞌ. Minn knu sdzaꞌl ldoꞌ gwiy minn lëꞌ xneꞌña Dios, loxna lëꞌ minn knu xlaꞌn su diꞌt stseꞌdna Xtiꞌdz Dios gana diꞌt xdedzë minn ineꞌña Dios. Naꞌ xne lëꞌloga ukañala minn knuga guꞌn xlaꞌn.
Saꞌnda luꞌ, or lëꞌlá ineꞌña Dios, kwded lën liꞌdzlá lox kwsoꞌw yagla, ga ngëꞌts kwx̱ixtiꞌdzña pxoꞌzlá, ga lëꞌ Dios minn nak pxoꞌzlá, minn xwiy ic̲h̲ësu, igad tib guꞌn loꞌlá, gwiyzë minn.
»Gana or lëꞌtá xneꞌña Dios, nkiꞌnda nika seyit izëꞌtdá bekwaꞌn, x̱iꞌk c̲h̲uꞌnn ic̲h̲ë minn zëxda guꞌnnbey Dios, minn knu në xka bitser lëꞌ Dios gon guꞌn xneꞌ.
»Luꞌtá ineꞌña Dios xnu:
Dad, luꞌ nak pxoꞌznu, minn zob ibaꞌ,
loxna gunu xlaꞌnnu ic̲h̲ësa minn gieꞌnna luꞌ nak tib minn c̲h̲apda xtol.
Xlaꞌnnu ic̲h̲ësa minn nc̲h̲ë lo gitslyu guꞌnn guꞌn xlaꞌnlá,
x̱iꞌk nak ibaꞌ tipta c̲h̲ak ic̲h̲ësa guꞌn xlaꞌnlá.
Xnabnu loꞌlá ineꞌdzlá guꞌn goꞌwnu izata dze.
Kwlas ldoꞌlá biꞌnn mbi xtolnu
lo ic̲h̲ë guꞌn lëꞌda c̲h̲uꞌnn‑nu loꞌlá,
x̱iꞌk c̲h̲uꞌnntlëdznu ic̲h̲ë guꞌn lëꞌda c̲h̲uꞌnn xkomieꞌrnu loꞌnu.
Ideꞌdtalá diꞌdz ikiꞌl Minn Dzabnu,
dzekna xka kiꞌbdac̲h̲anu xtolnu.
Lo luꞌ nak minn c̲h̲uꞌnnbéy, gana luꞌ c̲h̲ap ic̲h̲ë gilbey, gana gunu lëlá nkiꞌn gak nc̲h̲oꞌb tipta.
»Lo diꞌltsa c̲h̲uꞌnntlëdzdá ic̲h̲ë guꞌn lëꞌda c̲h̲uꞌnn xkomierdá lotá, xkakga pxozdá zob ibaꞌ zuꞌnn mbi ic̲h̲ë xtoldá guꞌn c̲h̲uꞌnndá lo.
Saꞌnda diꞌltsa c̲h̲uꞌnntlëdzdadá guꞌn c̲h̲uꞌnn xkomierdá lotá, xkakga pxozdá guꞌnn mbida ic̲h̲ë xtoldá guꞌn c̲h̲uꞌnndá lo.
Xkwend <sup>a</sup>ayuno
»Gana or lëꞌtá guꞌnn ayuno, nkiꞌnda nlas guꞌnndá lotá, x̱iꞌk c̲h̲uꞌnn minn xluw xlaꞌn guꞌnn guꞌn xlaꞌn Dios; ñala minn knu noꞌnda nlas c̲h̲uꞌnn lo, dzekna xka gwiy minn lëꞌ c̲h̲uꞌnn ayuno. Naꞌ xne lëꞌloga ukañala minn knuga guꞌn xlaꞌn.
Saꞌnda luꞌtá or guꞌnndá ayuno, gol kwdëꞌb lotá gana gol kloꞌn gikdá.
Dzekna xka nika minn gieꞌndna bekwaꞌn c̲h̲uꞌnndá. Sinda nonga Dios, minn nak pxozdá, lo lëꞌxi nak minn xwiy ic̲h̲ësu, ga lëꞌxi kix ikaꞌtá, gwiyzë minn.
Guꞌn nonc̲h̲a
»Nkiꞌnda kutsëwdá nc̲h̲oꞌb guꞌn non lo gitslyu c̲h̲eꞌn. Lo neꞌg lo gitslyu yu maꞌlkoꞌb xloꞌx dele bekwaꞌn gana ic̲h̲ësa guꞌn xlaꞌnchen gana yu mbaꞌn xbann dele bekwaꞌn.
Masda gol klutsëw guꞌn nonc̲h̲a ibaꞌ, diꞌt guꞌnntloda maꞌlkoꞌbu gana nika ilaꞌnchendu gana nika mbaꞌn tedta.
Diꞌt tsutsëw chendá guꞌn nonc̲h̲a, gakga sob xkilxkabdá.
»Loꞌlá nak x̱iꞌk nak tib xni guꞌn xluw gan xkuꞌn naklá, loxna diꞌltsa wen loꞌlá xkakga wen gwiylá xkuꞌn naklá.
Saꞌnda diꞌltsa në loꞌlá, lëꞌlá nak x̱iꞌk nak tib minn tipta yu lo nkëw. Ga lger guꞌnnstsiꞌnlá loꞌlá gwiylá xni, lëꞌla noꞌnda nkëw xwiylá, nlas nak gunu.
Gakda gaplá chop minn guꞌnnbéy loꞌlá
»Chut gakda gap chop minn c̲h̲uꞌnnbéy, lo lëꞌ gon tib xtiꞌdz minn lëꞌ stib xtiꞌdz minn gonda, ikelëdz tib minn lëꞌ stib minn ikelëdzda. Xkakga luꞌtá gakda ikelëdzdá Dios ic̲h̲op guꞌn c̲h̲apdá lo gitslyu c̲h̲eꞌn.
Dios c̲h̲an x̱in
»Ga lëꞌxi c̲h̲ëp: Guꞌnndadá gilxkab nc̲h̲oꞌb: ¿Bekwaꞌn gowdá? ¿Bekwaꞌn giatá? ¿Ba lac̲h̲ gokdá? Lo lëꞌ gilmban nonc̲h̲a nikë lo guꞌn xdoꞌw gana lëꞌ kwerp nonc̲h̲a nikë lo lac̲h̲.
Gol kwseꞌd lo mginn. Xguda man pni, nika xtopgiyda man guꞌn gow man, gana nika xgutsëwda man guꞌn gow man. Ñana Dios, minn nak pxozdá zob ibaꞌ, xgiaꞌn man. Gol bislëdz masc̲h̲a nondá ic̲h̲ë lo man knu.
Nika guꞌnnc̲h̲adá nc̲h̲oꞌb gilxkab, gakda gaknoꞌlc̲h̲a xkilmbandá stib or.
»Gana guꞌnndadá nc̲h̲oꞌb gilxkab bekwaꞌn gokdá. Gol kwseꞌd lo giaꞌ susen, guꞌn yu dën, bët c̲h̲uꞌnndu ñana xkuꞌn xielalu tib giaꞌ ndzun.
Naꞌ xne, nika Salomón uyokc̲h̲a lac̲h̲ ñex nluꞌwda x̱iꞌk xluꞌw tib giaꞌ.
Dios c̲h̲uꞌnn ngë xna ic̲h̲ë gix yu dën nika gëtla xbidzu, ted lo knu lëꞌwu c̲h̲ek. ¡Lëꞌxi sneꞌdz guꞌn gokdá nika nupaga xlelëdzdá Xtiꞌdzxi!
Loxga gunu guꞌnndadá gilxkab nc̲h̲oꞌb ineꞌtá: “¿Bekwaꞌn gowná? ¿Bekwaꞌn gianá?” gana “¿Bekwaꞌn gokná?”
Lo ic̲h̲ë mnech gitslyu noꞌnda guꞌn c̲h̲eꞌn c̲h̲ak gik. Saꞌnda luꞌtá, gol bislëdz c̲h̲apdá Pxozdá, minn zob ibaꞌ, lëꞌxi nanla bekwaꞌn nak ic̲h̲ë xiliaꞌdzdá.
Gol kwzoblëdz giꞌdgax Dios guꞌnnbéy lotá, gana gol biꞌnn guꞌn xlaꞌnbaxi, dzekna xka lëꞌxi ineꞌdz guꞌn nak xiliaꞌdzdá.
Loxna gunu guꞌnndadá gilxkab bekwaꞌn gak ix̱e, nenxa ix̱e gan bekwaꞌn gak. Gana luꞌtá nan kad dze x̱aꞌla x̱aꞌla guꞌn c̲h̲ak.
Kwiy guꞌn c̲h̲uꞌnnlá, gwiydlá guꞌn c̲h̲uꞌnn stib minn
»Tsudadá kosiuw guꞌn c̲h̲uꞌnn stib minn dzekna chut tsuda kosiuwdá.
Lo x̱iꞌk xkuꞌn idziꞌbkiydá xkomierdá, xkakga nlas sakdá; gana dele xkuꞌn xtiꞌxdá guꞌn xdeꞌdtá, xkakga pix guꞌn ikañatá.
¿Xkuꞌn xwiylá dia yag guꞌn yu lo xkomieꞌrlá ñana xieꞌndna luꞌ lëꞌ tib yag yu loꞌlá?
¿Xkuꞌn gëꞌplá lo xkomieꞌrlá: “Naꞌ kwa dia yag loꞌlá” diꞌltsa xwiydlá yag guꞌn ntse loꞌlá?
¡Noꞌnda gilgusgeꞌ yu ldoꞌlá! Ganeꞌc̲h̲ goliaꞌ yag guꞌn ntse loꞌlá dzekna sc̲h̲elo kwaꞌlá dia yag guꞌn yu lo xkomieꞌrlá.
»Ideꞌdtadá guꞌn naklay lo mak, tseloga ndzeꞌb lëꞌ mak sëndá. Gana nika chendá guꞌn nonc̲h̲a ideꞌdtadá lo kuch, tseloga noꞌnda izëꞌniy kuch lëd gunu.
»Gunu xnená lotá: Gol kwnab bekwaꞌn, ga lëꞌtá ikañawu. Gol gib guꞌn xlaꞌndá, gandá sdzalu. Gol kwc̲h̲edz, gandá schal minn lidz yagla.
Ic̲h̲ësa minn xnabu, xkañawu; ic̲h̲ësa minn xgibu, sdzalu; ic̲h̲ësa minn xc̲h̲edz x̱an yagla, schal minn lidz yagla.
Lit ni tib minn ideꞌdta ita lo x̱in or lëꞌ x̱in xnab giatxtil.
Ota ideꞌd maꞌl or lëꞌ x̱in xnab mal.
Luꞌtá c̲h̲apdá xtoldá ñana xdeꞌdtá guꞌn wen lo x̱indá, ¡Nedna Pxozna, zob ibaꞌ, c̲h̲apda xtol, zolila sneꞌdz dele bekwaꞌn guꞌn wen diꞌltsa chutá inabu loxi!
Loxna gunu, zaꞌksa gol biꞌnn lo ic̲h̲ë minn diꞌltsa xlaꞌndá xkakga wen guꞌnn minn lotá. Lo xka nak guꞌn nc̲h̲oꞌbc̲h̲a nak c̲h̲uꞌnnkluw lën xley Moisés gana diꞌt ziꞌd guꞌn uneꞌ minn uneꞌ Dios lo bokla.
Yagla win
»Gol kwded yagla win, lo lëꞌ yagla nc̲h̲oꞌb gana ñaz nx̱en nak guꞌn c̲h̲ey minn diꞌt sia minn lox minn. Gana ndalc̲h̲o minn xded ñaz knu.
Saꞌnda lëꞌ yagla guꞌn win gana ñaz guꞌn ña guꞌn c̲h̲ey minn lad diꞌt yu gilmban, win, loxna gunu x̱iy minn xded yagla knu.
Yag nex
»Gol gonga ic̲h̲ë lo minn c̲h̲usgeꞌ xneꞌ Dios xneꞌ lo. Ic̲h̲ë minn knu xluw ndoꞌ nak x̱iꞌk nak tib makx̱iꞌl, ñana lëꞌ minn knu ndzeꞌb x̱iꞌk nak tib meꞌdz.
Ic̲h̲ësa minn knu xnusa xdoꞌmbey lo ic̲h̲ë guꞌn c̲h̲uꞌnn. X̱iꞌk nak ubas lit gakda ikë lo yag gits gana nika higo<sup>a</sup>.
Gana luꞌtá nan nonga yag wen xc̲h̲aꞌkë xkë nex wen lo, saꞌnda lëꞌ yag wenda xc̲h̲aꞌkë noꞌnda nex wenda xkë lo.
Lo yag wen gakda ikë nex wenda, lëꞌ lo yag wenda gakda ikë nex wen.
Ic̲h̲ë yag nex guꞌn xkëda nex wen lo, lëꞌwu chug, ga lëꞌwu sia lo gi, ga geku.
Loxna gunu lëꞌtá gaknan gan be wen ota wenda tib minn, lo gwiydá ic̲h̲ë guꞌn c̲h̲uꞌnn minn.
¡C̲h̲uꞌnnbeydnádá!
»Lët ic̲h̲ëda minn xneꞌ loná: “Dad, minn c̲h̲uꞌnnbéy” ted diꞌt c̲h̲uꞌnnbéyná, sinda noꞌnda minn c̲h̲uꞌnn guꞌn xlaꞌnba duwpaꞌná, minn zob ibaꞌ.
Or idzinn dze knu, or lëꞌ Dios ikeli ic̲h̲ësu, or knu ndal minn ineꞌ loná: “Dad, lit uneꞌnu xtiꞌdzlá, gana lit kon xkilbeylá ugoliaꞌnu me mal gana lit kon xkilbeylá uyuꞌnn‑nu ndal gilndzun.”
Ga lëꞌná gëp: “¡Ni nup ñuꞌnnbeydnádá! ¡Gol gopche loná ngopxtol!”
Tib minn c̲h̲on diꞌdz gana stib minn c̲h̲onda diꞌdz
»Diꞌltsa chuga c̲h̲on guꞌn xneꞌná, lox c̲h̲uꞌnno, minn knu izobná nak x̱iꞌk nak tib minn nlëts, uzaꞌ lidz ugëꞌn gët axta ugaꞌ lëd ita.
Saꞌnda diꞌltsa chuga c̲h̲on guꞌn xnená, loxna c̲h̲uꞌnndu, minn knu izobná nak x̱iꞌk nak tib minn nxen nak xkilxkab, uzaꞌ lidz xkisa, noꞌnda lo yux.
Konde lëꞌ gia uyab, lëꞌ geꞌwbeꞌ uc̲h̲oꞌb gana lëꞌ mec̲h̲o ux̱oꞌb uyekë lëd yu knu, xnusa ubixu lad, lad uyaku.
Konde lëꞌ Jesús uyelo uneꞌ gunu, lëꞌ ic̲h̲ë minn sdzakyéna xwiy xkuꞌn c̲h̲uꞌnnkluwxi,
lo lëꞌxi xneꞌ x̱iꞌk xneꞌ tib minn c̲h̲ap gilbey, c̲h̲uꞌnnkluwdaxi x̱iꞌk c̲h̲uꞌnnkluw mextr ley.
Lëꞌ Jesús c̲h̲uꞌnnwen tib mgiy xiudz biaꞌl lëd
Konde lëꞌ Jesús siët lad gik giy, lëꞌ ndaldoꞌ minn zinkë x̱itsxi.
Ga lëꞌ tib mgiy dzaknë, xiudz biaꞌl lëd, udzinn uzex̱ib loxi, lox c̲h̲ëp:
―Dad, nanná zak guꞌnnweꞌnláná. ¿Be xlaꞌnlá guꞌnnweꞌnláná?
Ga lëꞌxi uxob ña lëd mgiy knu, lox c̲h̲ëpxi:
―¡Xlaꞌndná gakweꞌnlá! Uyaꞌn mbilalá.
Or knukga lëꞌ biaꞌl lëd mgiy knu uyakwen.
Ga lëꞌxi uyuꞌnnbéy lo mgiy knu c̲h̲ëpxi:
―Chut lo bët gëꞌpdlá xkuꞌn uyakweꞌnlá, sinda gwa lo px̱oz dzekna gwiy px̱oz lëꞌlá uyakwen. Loxna biꞌnn guꞌn c̲h̲uꞌnnbéy xley Moisés, biy guꞌn ideꞌdlá lo Dios dzekna gunu iluw lo minn nli lëꞌlá uyakwenla.
Tib minn c̲h̲uꞌnnbéy lo soldad
Or lëꞌ Jesús udzinn giedz Cafarnaún, lëꞌ tib minn c̲h̲uꞌnnbéy lo tib gayoꞌw soldad minn Roma uya xnab loxi guꞌnnxi yud, c̲h̲ëp:
―Dad, minn c̲h̲ap gilbey, tib demoꞌsná nax lidzná dzaknë, gudoꞌ idibsa gana xkë tib yoꞌbc̲h̲o.
Ga lëꞌxi c̲h̲ëp:
―Na lëꞌná tsa gunnwen xmoꞌslá.
Ga lëꞌ mgiy knu ukëb c̲h̲ëp:
―Dad, chut nakdná tedlá lën lidzná. Nonga guꞌn xnabná loꞌlá: Nusa biꞌnnbéy gakwen demoꞌsná, xlelëdzná zakwen minn.
Naꞌ uyedená xdedná diꞌdzbey gana c̲h̲onná xtiꞌdz minn c̲h̲uꞌnnbéy loná. Or lëꞌná c̲h̲unnbéy tib lo soldad: “gwa neꞌg”, tibga diꞌdz xia soldad knu. Diꞌltsa gëpná stib lo soldad: “Kidë”, tibga diꞌdz ziꞌd soldad knu. Diꞌltsa gëpná tib lo minn kë dziꞌn loná: “Biꞌnn guꞌn c̲h̲eꞌn”, tibga diꞌdz c̲h̲uꞌnn minn knuwu.
Konde lëꞌxi uyon xtiꞌdz minn c̲h̲uꞌnnbéy udzakyénaxi. Ga lëꞌxi c̲h̲ëp lo minn zinkë x̱itsxi: “Idibsa giedz Israel zëxda gunnbeyná ni tib minn xlelëdzná x̱iꞌk nak mgiy c̲h̲eꞌn.”
Saꞌnda lëꞌ ic̲h̲ë minn xneꞌ nak minn xkiedz Dios ic̲h̲aꞌ lad ley. Ga nlas sak goꞌn, gowlay gilnëdoꞌ.
Ga dzekna lëꞌxi c̲h̲ëp lo mgiy knu:
―Kigwa liꞌdzlá, guꞌn ulelëdzlá gunu gak.
Ñana or knukga lëꞌ xmos mgiy knu uyakwen.
Lëꞌ Jesús uyuꞌnnwen xiwzan Simón
Konde lëꞌ Jesús udzinn lidz Pedro, uwiy lëꞌ xiwzan Pedro nax dzaknë, xlan xlëꞌc̲h̲o.
Konde lëꞌxi uzën ña unaꞌ knu, lëꞌ xlëꞌ uc̲h̲aꞌ. Or knukga lëꞌ unaꞌ knu uyusche lëꞌ uyuslo ugu guꞌn uyow minn.
Lëꞌ Jesús uyuꞌnnwen ndal mgidz
Or lëꞌ lyu udze lëꞌ minn uyiñazë ndal minn nge me mal loxi, ga dzekna nonga uyuꞌnnbéyxi lo me mal knu lëꞌ me mal knu uc̲h̲aꞌ. Gana uyuꞌnnwenxi ic̲h̲ësa minn dzaknë.
Ic̲h̲ë guꞌn c̲h̲eꞌn uyak, dzekna uyak guꞌn uneꞌ Isaías bokla, minn uneꞌ Dios lo, or c̲h̲ëp:
Lëꞌxi nak minn ugob gilgidz lëdna gana uyuꞌnn bëtc̲h̲a yoꞌb ikëdna.
Minn xlaꞌn sinkë x̱its Jesús
Or uwiy Jesús ndaldoꞌla minn nc̲h̲ë gagu, lëꞌxi uyuꞌnnbéy lo x̱in useꞌdxi sinkë x̱itsxi sia stib kwa nisdoꞌ.
Ga dzekna lëꞌ tib mextr ley ubig loxi c̲h̲ëp:
―Mextr, diꞌt siaꞌtalá, xlaꞌndná izinkëꞌná x̱itslá.
Ga lëꞌxi ukëb:
―Mias c̲h̲ap xebeliaꞌ, gana mginn c̲h̲ap xipchaꞌs, saꞌnda naꞌ, X̱in Mgiy, giend nika diꞌt gax gikná.
Ga lëꞌ stib x̱in useꞌdxi c̲h̲ëp:
―Dad, gobias, tsaná ikëꞌtsgaꞌxná duwpaꞌná.
Ga lëꞌxi c̲h̲ëp:
Kwzinkë x̱itsná or ki, kwsaꞌn ndaꞌgol ikëꞌts xkomier.
Lëꞌ Jesús c̲h̲uꞌnnbéy lo nisdoꞌ ic̲h̲op me
Ñana tigolpa lëꞌ tib mec̲h̲o uyuslo xbe, ga lëꞌ nis uyuslo xded lën barko, ñala lëꞌxi naxkes.
Ga lëꞌ x̱in useꞌdxi uya loxi uyuslo xkëꞌzë c̲h̲edz, c̲h̲ëp:
―Dad, goliaꞌ mkaꞌl loꞌlá, biꞌnn yud, nap lëꞌna iloꞌw neꞌg.
Ga lëꞌxi c̲h̲ëp:
―¿Xkuꞌn sdzebdá, gana nika xlelëdztadáná?
Ga lëꞌxi uyusche, uyuꞌnnbéy lo me gak dzeꞌ gana lo nisdoꞌ. Ga lëꞌwu dzeꞌ uyak.
Ga dzekna lëꞌ ic̲h̲ë x̱in useꞌdxi udzakyéna, uyuslo xneꞌlsa:
―¿Chu nak mgiy ki c̲h̲on me gana nisdoꞌ xtiꞌdz?
Lëꞌ Jesús ugoliaꞌ me mal lëd tib mgiy
Konde lëꞌxi udzinn stib kwa nisdoꞌ, diꞌt nak xtën minn <sup>a</sup>Gerasa, lëꞌxi udzaꞌl chop mgiy yu me mal lëd. Ic̲h̲op mgiy knu yu lën pantion gana ndzeꞌb c̲h̲ak, loxna axta nika chut minn xdedta ñaz knu.
Ga lëꞌ ic̲h̲op mgiy knu ukëꞌ c̲h̲edz c̲h̲ëp:
―Jesús, luꞌ nak X̱in Dios, ¿Xkuꞌn bekwaꞌn guꞌnnlánu? ¿Xkuꞌn be ziꞌdlá izakziꞌlánu ansc̲h̲a idzinn dze igali ic̲h̲ëwu?
Ga dzekna lo gax ga yuzë kuch c̲h̲ow,
lëꞌ me mal knu unab loxi c̲h̲ëp:
―Diꞌltsa kwaꞌlánu lëd ic̲h̲op mgiy c̲h̲eꞌn, giꞌt diꞌdz sëꞌbnu lëd kuch.
Ga dzekna lëꞌxi c̲h̲ëp:
―Gol gwa.
Ga lëꞌ ic̲h̲ë me mal knu uc̲h̲aꞌ lëd ic̲h̲op mgiy knu, lëꞌ sia uzëꞌb lëd kuch, ga lëꞌ kuch ukëꞌzë karrel sia unit lën nisdoꞌ, ga uyepna.
Konde lëꞌ ic̲h̲ë minn kenapzë kuch uwiy guꞌn c̲h̲eꞌn, ni gitslyu zuda minn uya minn giedz, c̲h̲ëp minn xkuꞌn uyak ic̲h̲op mgiy yu me mal lëd.
Ga dzekna lëꞌ ic̲h̲ësa minn giedz uya udzaꞌlxi, ñana konde lëꞌ minn uwiyxi lëꞌla unab minn loxi ibixi ga.
Lëꞌ Jesús c̲h̲uꞌnnwen tib mgiy gudoꞌ
Ga dzekna lëꞌ Jesús uyep lën barko, sia stib kwa nisdoꞌ, dzekna lëꞌ sia idzinn xkiedz.
―Kwchoꞌb ldoꞌlá xina, ic̲h̲ë xtol‑lá uyak mbila.
Ga dzekna lëꞌ balal mextr ley, minn c̲h̲uꞌnnkluw xley Moisés, uyuꞌnn gilxkab: “Lëd Dios i xneꞌ mgiy ki, lo c̲h̲igialda mgiy ki xki ineꞌ.”
Ga lëꞌxi uyeꞌnna guꞌn c̲h̲uꞌnn minn knu gilxkab, ga lëꞌxi c̲h̲ëp:
―¿Xkuꞌn xki wenda c̲h̲uꞌnndá gilxkab?
Gol kwneꞌ, ¿bekwaꞌn xnusa ineꞌma: “Ic̲h̲ë xtol‑lá uyak mbila”, ota “Gusli, loxna bislo kwzë?”
Nana lëꞌná iluw lotá naꞌ nak X̱in Mgiy, loná uyuꞌnnbéy Dios zidná lo gitslyu gunn mbiná xtol mnech.
Or knu lëꞌxi c̲h̲ëp lo mgidz:
―Naꞌ xne loꞌlá, gusli, biy xidalá, zakla siaꞌlá liꞌdzlá.
Ga dzekna lëꞌ mgidz knu uyusche, uyu ñaz sia lidz.
Lëꞌ ic̲h̲ësa minn uwiyu udzakyéna gana uyuꞌnn nc̲h̲oꞌb lë Dios, minn udeꞌd gilbey lo mnech.
Lëꞌ Jesús xc̲h̲edz Mateo
Konde lëꞌ Jesús ubi ga, lëꞌxi sia uwiy tib mgiy lë Mateo zob xtop demi guꞌn sia Roma. Ga lëꞌxi c̲h̲ëp: “Kwzinkë x̱itsná.” Ga lëꞌ Mateo uyusli uzinkë x̱itsxi.
Ñana konde sia or, lëꞌxi zob lo mës ic̲h̲ëxi minn xtop demi sia Roma, gana sebalal minn nak ngopxtol, gana x̱in useꞌdxina.
Konde lëꞌ fariseo uwiy gunu, lëꞌ c̲h̲ëp lo x̱in useꞌdxi:
―¿Xkuꞌn c̲h̲owña xmextrdá minn xtop demi gana minn nak ngopxtol?
Konde lëꞌxi uyon gunu, lëꞌxi ukëb c̲h̲ëp:
―Minn ndaꞌn nkiꞌnda tsa lo minn c̲h̲uꞌnnwen, sinda minn dzaknë nkiꞌn tsa.
Masda gol gwa loxna gol kieꞌnna xkuꞌn nak diꞌdz uneꞌ Dios: “Guꞌn xlaꞌndná nak ilas ldoꞌtá gwiydá xkomierdá, lger izeꞌydá chu man ineꞌdzdá loná.” Lo zidtaná ichedzná minn zu xñaz Dios, sinda lëꞌná zid ic̲h̲edz ic̲h̲ësa minn nak ngopxtol.
¿Xkuꞌn c̲h̲uꞌnnda x̱in useꞌd Jesús ayuno?
Ga dzekna lëꞌ x̱in useꞌd Juan uya lo Jesús c̲h̲ëp:
―Nuꞌwu gana ic̲h̲ë fariseo tipta c̲h̲uꞌnn‑nu ayuno, ñala x̱in useꞌdlá tipta c̲h̲ow gana c̲h̲a.
Ga lëꞌxi ukëb:
Chut xkedëda tiblë lac̲h̲ kub x̱ab gol. Diꞌltsa xka guꞌnn minn, konde lëꞌ gunu idëꞌ lëꞌ lac̲h̲ kub idop, ga lëꞌ gunu ic̲h̲asc̲h̲a.
Chut xgutsëwda nis nex guꞌn nonga xielo xc̲h̲aꞌ ubas lën tib guꞌn ñaꞌ gid man guꞌn gol. Diꞌltsa tsutsëwo lën tib guꞌn ñaꞌ gid man guꞌn gol, lëꞌ gunu ic̲h̲as lo lëꞌ nis nex, guꞌn xielo xc̲h̲aꞌ ubas c̲h̲ak fwert tsiy, ga lëꞌwu ix̱eꞌ. Masda wen tsutsëw nis nex guꞌn nonga xielo xc̲h̲aꞌ lën tib guꞌn ñaꞌ gid man guꞌn kub, dzekna xka ic̲h̲opu bët gakdana.
Tib unaꞌ dzaknë gana x̱in Jairo
Lëꞌt lëꞌ Jesús xneꞌ guꞌn c̲h̲eꞌn, tigolpa lëꞌ tib mgiy nc̲h̲oꞌb nak, udzinn uzex̱ib loxi, lox c̲h̲ëp:
―Demëꞌdná nonga uyelo uyët, loxna xnabná loꞌlá kidë ixoblá ñalá lëd demëꞌdná, dzekna lëꞌ ibanaga stib.
Ga dzekna lëꞌ Jesús iza x̱in useꞌd uzinkë x̱its mgiy knu.
X̱id knu yu tib unaꞌ uyakla tsiꞌpchop is keña gilgidz, xcheꞌ c̲h̲en. Ga lëꞌ unaꞌ knu sia ubig‑gax x̱itsxi, lox ugaꞌl lëd x̱abxi.
Lo ansc̲h̲a lëꞌ gik unaꞌ knu uyak: “Leꞌy xkuꞌn zak kalná lëd x̱ab Jesús, nanná zakweꞌnná.”
Konde lëꞌ unaꞌ knu ugaꞌl lëd x̱abxi, lëꞌxi udzi lo, c̲h̲ëp:
―Kwchoꞌb ldoꞌlá xina, lo ulelëdzláná lox lëꞌlá uyakwen.
Ga or knukga lëꞌ unaꞌ knu uyakwen.
Konde lëꞌxi udzinn lidz mgiy knu, uwiyxi lëꞌ musg nc̲h̲ëla ikëꞌts x̱in mgiy knu, gana lëꞌ minn nlas c̲h̲ak c̲h̲oꞌn lo gilnë.
Ga lëꞌxi c̲h̲ëp:
―Gol kwc̲h̲aꞌ gan, ñëtda ndzaꞌp, noꞌnda naxkes ndzaꞌp.
Ñala minn nika xlelëdzdu, sinda noꞌnda c̲h̲idz‑zë minn.
Konde lëꞌ minn uc̲h̲aꞌ dzekna, lëꞌxi uded uzën ña ndzaꞌp knu, ga lëꞌ ndzaꞌp knu uyusche.
Ga lëꞌ kwend knu uyu uc̲h̲aꞌts ic̲h̲ësa giedz nc̲h̲ë idib ga.
Lëꞌ Jesús c̲h̲uꞌnnwen chop minn nkal lo
Konde lëꞌ Jesús ubi ga, lëꞌ chop minn nkal lo zinkë xkëꞌ c̲h̲edz xneꞌ:
―Kwlas ldoꞌlá kwiynu, minn ziꞌd xediꞌy David.
Konde lëꞌxi udzinn yu, lëꞌ ic̲h̲op minn knu ubig‑gax, ga lëꞌxi unabdiꞌdz:
―¿Be xlelëdzdá zak gunnweꞌnnádá?
―Dad, xlelëdznu zaku.
Ga dzekna lëꞌxi uzën ic̲h̲op lo minn knu, lox c̲h̲ëpxi:
―Luꞌtá gakwen, lo ulelëdzdá zak gunnu.
Ga lëꞌ ic̲h̲op lo minn knu uyal. Ga lëꞌxi uyuꞌnnbéy ic̲h̲op lo minn knu, c̲h̲ëpxi:
―Gol gonga, chut lo bët gëpdadá.
Ñana konde lëꞌ ic̲h̲op minn knu uc̲h̲aꞌ, lëꞌ ic̲h̲op minn knu uyuslo ugu uchaꞌts kwend, gan bekwaꞌn uyuꞌnnxi.
Lëꞌ Jesús c̲h̲uꞌnnwen tib minn gakda ineꞌ
Ñana nonga uyelo ubi ic̲h̲op minn knu, lëꞌ minn udzinnña tib mgiy gakda ineꞌ, lo yu me mal lëd.
Konde lëꞌ Jesús uyelo ugoliaꞌ me mal knu, lëꞌ mgiy knu uyuslo uneꞌ. Ga lëꞌ ic̲h̲ë minn sdzakyéna xneꞌ: “Ni nup chut zëxda gwiy gak tib guꞌn xki nak giedz Israel.”
Ñala ic̲h̲ë fariseo c̲h̲ëp: “Minn c̲h̲uꞌnnbéy ic̲h̲ë lo me mal xdeꞌd gilbey lo mgiy ki, loxna xgoliaꞌ me mal.”
X̱iy minn ineꞌ Xtiꞌdz Dios, ñala minn gonu ndal
Lëꞌ Jesús sia xded ic̲h̲ë giedz nc̲h̲oꞌb gana ic̲h̲ë giedz win, c̲h̲uꞌnnkluw kad diꞌt stseꞌd minn judío Xtiꞌdz Dios. Ga xneꞌxi Diꞌdz Ndzun nak, gan xkuꞌn c̲h̲uꞌnnbéy Dios gana uyuꞌnnwenxi ndal minn dzaknë gana ic̲h̲ë minn xkë dele ba yoꞌb.
Konde lëꞌxi uwiy tajdoꞌ minn zinkë x̱itsxi, ga ukë ldoꞌxi ic̲h̲ë minn knu, lo nak minn knu x̱iꞌk nak makx̱iꞌl nanda ba lad tsa gana nika c̲h̲apda minn ikenap.
Ga dzekna lëꞌxi c̲h̲ëp lo x̱in useꞌdxi:
―Ndaldoꞌ minn yu xlaꞌn gon Xtiꞌdz Dios ñala minn ineꞌwu x̱iy. Gunu nak x̱iꞌk nak tib minn c̲h̲ap nc̲h̲oꞌbdoꞌ x̱obxtil, ñana konde lëꞌ dze udzinn lëꞌwu idop giend mos itopu.
Lox gunu, xnená gol kwnab lo minn chen ixaꞌlc̲h̲a ndal mos itopu.
Lëꞌ Jesús xgib tsiꞌpchop minn ineꞌ xtiꞌdz
Ga dzekna lëꞌ Jesús uc̲h̲edz iza tsiꞌpchop x̱in useꞌd, lox udeꞌd gilbey dzekna zak kwaꞌ minn knu me mal, gana guꞌnnwen dele ba gilgidz gana dele bata yoꞌb xkë minn.
Lëꞌ iza lë minn udeꞌdxi gilbey ineꞌ xtiꞌdzxi nak: Simón minn uyuslëxi Pedro; Andrés bëts Simón; Jacobo ic̲h̲op Juan, ic̲h̲op minn knu nak x̱in Zebedeo;
Felipe; Bartolomé; Tomás; Mateo, mgiy utop demi sia Roma; Jacobo x̱in Alfeo; Tadeo;
Simón, minn xlaꞌnda chu minn stib kwa guꞌnnbéy xkiedz; gana Judas Iscariote, minn uc̲h̲aꞌ lëdxi.
Lëꞌ Jesús uxaꞌl iza tsiꞌpchop x̱in useꞌd
―Nkiꞌnda sëtá xñaz minn nakda judío nika tedtadá ic̲h̲ë giedz nax xtën Samaria.
Sinda masda gol gwa gol kwneꞌ lo ic̲h̲ë minn Israel, ic̲h̲ë minn knu nak x̱iꞌk nak makx̱iꞌl uzëꞌb.
Gol guts: “Lëꞌ dze ziꞌdgaxla lëꞌ Dios guꞌnnbéy.”
Gana gol biꞌnnwen minn dzaknë gana minn xiudz biaꞌl lëd, gol biꞌnn ibanaga minn uyëtla, gana gol goliaꞌ me mal lëd minn. Ic̲h̲ësa guꞌn c̲h̲eꞌn xkisa gol biꞌnn, lo xkisa unedzná gilbey lotá guꞌnndá ic̲h̲ë guꞌn c̲h̲eꞌn.
Gana or ic̲h̲aꞌtá gweydtá oro, plata nika kobre, guꞌn nak demi,
nika bed, nika ni stib ñaz lac̲h̲, nika stib ñaz gilgid, nika guꞌn ix̱ixkatá; lo minn xkë dziꞌn c̲h̲igial gow.
Or idzinndá tib giedz, gol gib gan chu nak minn nc̲h̲oꞌb xwiy minn giedz knu, loxna ga gol gobias axta lëꞌtá ibi lger knu. 12‑13 Konde idzinndá lidz minn knu gol guts: “Xkilnzaꞌk Dios ulan yu c̲h̲eꞌn.” Diꞌltsa lëꞌ minn knu ikañatá, lëꞌ minn knu ikaña xkilnzaꞌk Dios, saꞌnda diꞌltsa lëꞌ minn knu ikañadadá, xkakga ikañada minn knu xkilnzaꞌk Dios.
Diꞌltsa idzinndá tib lger ikañada minndá gana gonda minn guꞌn ineꞌtá, ga dzekna or ic̲h̲aꞌtá lidz minn knu ota lën giedz knu gol kwdzib niydá, ic̲h̲aꞌ guxyu guꞌn kë niydá.
Naꞌ xne zolila or idzinn dze guꞌnnbéy Dios, x̱iysa izakzi Dios minn giedz Sodoma gana Gomorra nikë giedz knu.
Lëꞌ Jesús xneꞌ lo x̱in useꞌd gak nlëts
»¡Luꞌtá gol gwa gana gol gonga! Lëꞌná xchaldá x̱iꞌk nak makx̱iꞌl x̱id meꞌdz. Loxna gunu nkiꞌn nlëts gakdá x̱iꞌk nak tib maꞌl, gana lëꞌkga nkiꞌn ndoꞌ gakdá x̱iꞌk nak tib palom.
Nonga luꞌtá gol gonga lo lëꞌ minn tsiñatá c̲h̲ow ilëw, gana izakzi minndá lën yu diꞌt stseꞌdna Xtiꞌdz Dios.
Ga axta tsiña minndá lo ic̲h̲ë minn c̲h̲uꞌnnbéy lo giedz gana ic̲h̲ë lo minn nc̲h̲oꞌb nak, ga lëꞌtá ineꞌ chu nakná lo minn knu gana ic̲h̲ë lo minn nakda judío.
Or lëꞌ minn inaꞌsdá bët tsada ldoꞌtá bekwaꞌn ineꞌtá, lo or knu x̱al gikdá giab gan bekwaꞌn ineꞌtá;
lo nakdo luꞌtá ineꞌ, sinda Espíritu chen Dios, minn nak pxozdá, ineꞌ lger luꞌtá.
Ga lëꞌ bëts minndoꞌ tsiña bëts gët, gana pxoz minndoꞌ xkakga tsiñaga x̱in. Ga lëꞌ minndoꞌ ic̲h̲aꞌga lëd pxoz axta igët pxoz.
Lo nakdá x̱in useꞌdná ic̲h̲ë minn ilëꞌ gandá, nonga guꞌn xnená: “Ic̲h̲ësa minn ikedz gan guꞌn c̲h̲eꞌn, minn knu slaꞌ lo guꞌn ndzeꞌb.”
Or lëꞌ minn tib giedz xc̲h̲aꞌ sdzakzitá, gol kwx̱oꞌn siatá stib giedz. Naꞌ xne izelodadá tedtá ic̲h̲ësa giedz guꞌn nax Israel, ansc̲h̲a lëꞌná, X̱in Mgiy, gid.
»Ni tib minndoꞌ skwel gakda gak nc̲h̲oꞌbc̲h̲a lo xmextr, gana tib patron nc̲h̲oꞌbc̲h̲a nak nikë lo xmos.
Tib minndoꞌ skwel nkiꞌn ili ldoꞌ idzinn gak x̱iꞌk nak xmextr, gana tib mos idzinn gak x̱iꞌk nak xpatron. Diꞌltsa minn c̲h̲uꞌnnbéy lën yu uyuslë minn Beelzebú, yorxa ic̲h̲ë minn yu, yu knu.
Gol kwdzeb lo Dios
»Loxna gunu chut lo idzebdadá, lo ic̲h̲ë guꞌn ngëꞌts sien gana giend ni tib guꞌn ngëꞌts gienda.
Idzebdadá lo minn xgët mnech, minn knu gunuta sc̲h̲elo guꞌnn. Sinda masda gol kwdzeb lo minn zak kob xkilmbandá gana zak ixaꞌldá diꞌt nlas nak, diꞌt tipta sdzë bel.
Gol gwiy lo ic̲h̲ë mginn, nika x̱iy demi non chop man, ñana ni tib man giabda lo gitslyu, diꞌltsa lëꞌ pxozna ideꞌdta diꞌdz.
X̱iꞌk nakdá, axta gits gikdá nan Dios blak c̲h̲ak.
Gunu xnená idzebdadá. Luꞌtá nonc̲h̲a nikë lo ndal mginn.
Diꞌltsa chutá c̲h̲uꞌnn nc̲h̲oꞌbná lo ic̲h̲ë minn, ñaná gëp lo duwpaꞌná minn zob ibaꞌ, luꞌtá uyuꞌnn nc̲h̲oꞌbná.
Saꞌnda diꞌltsa chutá guꞌnn nc̲h̲oꞌbdaná lo ic̲h̲ë minn, ñaná gëp lo duwpaꞌná minn zob ibaꞌ, luꞌtá ñuꞌnn nc̲h̲oꞌbdaná.
Guꞌn c̲h̲uꞌnnkluw Jesús c̲h̲uꞌnn xdil minn tib lën yu
»Guꞌnndadá gilxkab ineꞌtá naꞌ zid gunn lëꞌ minn wen tsu lo gitslyu sinda guꞌn ziꞌdñaná nak gilnë.
Mgiy tilña pxoz, unaꞌ tilña xnaꞌ gana lëꞌ nx̱ix tilña xnaꞌgeꞌy.
Lëꞌkga lën lidzdá ic̲h̲aꞌ minn ilëꞌ gandá.
Diꞌltsa chuga xkëc̲h̲a ldoꞌ pxoz gana xnaꞌ nikë naꞌ, minn knu c̲h̲igialda gak x̱in useꞌdná, gana xkakga diꞌltsa chuga xkëc̲h̲a ldoꞌ x̱in.
Gana diꞌltsa chuga tsuda gik gët lo krus gakda gak x̱in useꞌdná.
Gana diꞌltsa chu xkë ldoꞌ gilmban chen, minn knu lox xkilmban. Saꞌnda lëꞌ minn iloꞌx xkilmban lo izinkë x̱itsná minn knu idibda xkilmban.
Ic̲h̲ësu sgix Dios
»Diꞌltsa chuga xkañatá, naꞌga xkaña minn knu. Gana diꞌltsa chuga ikañaná xkakga xkaña minn knu Dios, minn uxaꞌlná.
Diꞌltsa chuga xkaña tib minn xneꞌ Dios lo, lëꞌkga guꞌn ideꞌd Dios lo minn knu ikaña. Gana diꞌltsa chuga xkaña tib minn c̲h̲uꞌnn guꞌn xlaꞌn Dios, lëꞌkga guꞌn ideꞌd Dios lo minn knu ikaña.
Gana diꞌltsa chuga ideꞌd nika seker tib bas nis ñag lo minn zinkë x̱itsná, nika x̱iy nak minn knu, zolila sgad Dios tib guꞌn lo minn.
Juan, minn xchoꞌpnis
Konde lëꞌ Jesús uyelo ukebey iza x̱in useꞌd, ga lëꞌxi ubi ga sia guꞌnnkluw sebalal giedz.
Ñana konde lëꞌ Juan uyon ic̲h̲ë guꞌn c̲h̲uꞌnnxi, or lëꞌ yu lidzgiꞌb, ga dzekna lëꞌ Juan uxaꞌl chop x̱in useꞌd,
unabdiꞌdz loxi, c̲h̲ëp:
―¿Be luꞌ nak Minn uxaꞌl Dios, ota skimbiaꞌsnu stib minn?
―Gol gobic̲h̲e lox gol guts lo Juan ic̲h̲ësa guꞌn uwiydá gana guꞌn uyondá.
Gol guts lëꞌ minn nkal lo xwiy, minn gakda së sdzë, minn xiudz biaꞌl lëd c̲h̲akwen, minn nkwë diag c̲h̲akla c̲h̲on, minn uyëtla c̲h̲obic̲h̲ekga xban gana minn nlas yu c̲h̲on xkuꞌn nak Diꞌdz Ndzun nak.
¡Wen sia minn stsaꞌnda ilelëdzná!
Ga lëꞌt lëꞌ ic̲h̲op minn knu ubi, lëꞌxi uyuslo uneꞌ ic̲h̲ë lo minn chu nak Juan, c̲h̲ëpxi:
―¿Chu lo uyatá uwiydá dën bidz? ¿Be uwiydá tib minn nak x̱iꞌk nak pxil guꞌn xni me lad lad?
Ota, ¿be uyatá uwiydá minn c̲h̲ok lac̲h̲ ñex? Luꞌtá nan gwiydadá minn knu dën bidz, nonga lidz minn nc̲h̲oꞌb nak, nak diꞌt gwiydá minn knu.
¿Chu uyatá uwiydá, dzekna? ¿Be tib minn xneꞌ guꞌn uneꞌ Dios lo? Gunusa nli, Juan nak tib minn nc̲h̲oꞌbc̲h̲a lo ic̲h̲ë minn xneꞌ guꞌn uneꞌ Dios lo.
Lo Juan ga c̲h̲akyët or xneꞌ Xtiꞌdz Dios:
“Ganeꞌc̲h̲ ixalná tib mgiy ixal ñaz diꞌt tedlá.”
»Xnená, ic̲h̲ësa mgiy yu lo gitslyu, ni tib mgiy giend nonc̲h̲a lo Juan, minn uchoꞌpnis. Ñala diꞌt c̲h̲uꞌnnbéy Dios, minn x̱iy non, minn knu nonc̲h̲a lo Juan.
Axta or lëꞌ Juan uyuslo uyuꞌnnkluw axta lo na, lëꞌ minn xlaꞌnda ikaña Diꞌdz Ndzun nak gan xkuꞌn c̲h̲uꞌnnbéy Dios, lo xlëꞌ minn xlaꞌnda minn giꞌd Dios guꞌnnbéy, loxna gunu xlaꞌn minn iloꞌx minn Diꞌdz Ndzun nak.
Lo ic̲h̲ësa minn uneꞌ Dios lo bokla gana guꞌn xneꞌ xley Moisés, sdzëꞌt gan bekwaꞌn gak or idzinn dze lëꞌ Juan giꞌd.
Nana dele xlaꞌndá ilelëdzdu Juanga uzëꞌt Dios or c̲h̲ëp lëꞌ ixaꞌl Elías.
X̱iꞌk xkuꞌn uyondá guꞌn unená, gol kwlelëdzu.
»Nana, ¿bekwaꞌn izobná nak x̱iꞌk nak minn yu lo na? Lëꞌ minn yu lo na, nak x̱iꞌk nak minndoꞌ win zob lo lgiy xgit xkëꞌlsa c̲h̲edz:
“Xkëꞌnu di, ñana nika ñoꞌldtá, uyoꞌlnu tib di nlas sia, ñana nika ñoꞌndtá.”
X̱iꞌk nak or uyiꞌd Juan, lo nëd Juan gow gana gia x̱iꞌk c̲h̲uꞌnn ic̲h̲ë minn, loxna gunu xneꞌtá me mal yu lëd Juan.
Nana zidná. Naꞌ nak Mgiy uxaꞌl Dios, c̲h̲owná, c̲h̲aná, ñana xneꞌtá: “Gol gwiy lo mgiy ki c̲h̲owc̲h̲o, c̲h̲ac̲h̲o gana tipta ic̲h̲ë ngopxtol gana minn xtop demi sia Roma.” Gol bislëdz lëꞌ xkilc̲h̲ak Dios xien lo ic̲h̲ë guꞌn c̲h̲uꞌnn minn.
Balal minn xlelëdzda Xtiꞌdz Dios
Ga dzekna lëꞌ Jesús uyuslo udux ic̲h̲ë lo minn, giedz diꞌt uyuꞌnn ndaldoꞌ gilndzun, lo nika nsaꞌnda minn xtol minn, c̲h̲ëpxi:
―Gana luꞌtá minn Corazín gana minn Betsaida, ¡axta xkiꞌta nakdá nlas xnatá! Diꞌltsa gilndzun guꞌn uyunn‑ná lotá ñunn‑ná lo minn Tiro ic̲h̲op minn Sidón, zolila or knukga nsaꞌn minn knu xtol. Siu minn knu gilnë, nzob lo xkidia, ñok lac̲h̲ ñan.
Xnená lotá or idzinn dze lëꞌ Dios guꞌnnbéy, x̱iysa izakzi Dios minn Tiro ic̲h̲op minn Sidón nikë luꞌtá.
Xnená, or idzinn dze lëꞌ Dios guꞌnnbéy, x̱iysa izakzi Dios minn giedz Sodoma nikë luꞌtá.
Gol kidë loná, naꞌ gunn lëꞌtá nlë giaꞌn
25‑26 Or knukga lëꞌ Jesús c̲h̲ëp:
―Upa, luꞌ nak Dad c̲h̲uꞌnnbéy ibaꞌ gana lo gitslyu, xnedzná xkix loꞌlá lo luꞌ nluwda guꞌn c̲h̲eꞌn lo minn c̲h̲ak gana minn xieꞌnna sinda lëꞌlá uluw guꞌn c̲h̲eꞌn lo minn nak x̱iꞌk nak minndoꞌ win lo xka ulaꞌnlá.
Ga lëꞌxi c̲h̲ëp lo minn nc̲h̲ë loxi:
―Dios nak duwpaꞌná uneꞌdz ic̲h̲ësa guꞌn loná. Naꞌ nak X̱in Dios. Chut c̲h̲uꞌnnbeyda chu nakná, nonga Dios. Chut c̲h̲uꞌnnbeyda chu nak duwpaꞌná; nonga naꞌ gana ic̲h̲ësa lo minn xlaꞌndná iluwná duwpaꞌná, minn knu zuꞌnnbey chuga.
Gol kidë loná, dele chutá udzaꞌgdoꞌna gana dele chutá zak nika në x̱oꞌb bekwaꞌn x̱its yan, gandá naꞌ gunn lëꞌtá wen giaꞌn.
Gol biꞌnn guꞌn xneꞌ xtidzná gana gol kwseꞌd loná, nandá ndoꞌná gana weꞌnná, dzekna xka nlë ibandá.
Lo nakdo ngandoꞌ nak guꞌn xneꞌ xtidzná guꞌnndá sinda wen nak guꞌn c̲h̲unnbéyná guꞌnndá.
Nc̲h̲oꞌbc̲h̲a nak Jesús lo dze xkëda minn dziꞌn
Tib dze sabd, dze xkëda minn dziꞌn, or uded Jesús diꞌt yu x̱obxtil lëꞌ x̱in useꞌdxi uzëꞌb x̱id x̱obxtil ulaꞌdz chop tsonu, uyow lo xlaꞌnna.
Konde lëꞌ fariseo uwiy gunu lëꞌ c̲h̲ëp lo Jesús:
―Na kwiy xki c̲h̲uꞌnn x̱in useꞌdlá, guꞌn c̲h̲igialda guꞌnn‑na dze xkëdana dziꞌn.
Ñala lëꞌxi ukëb:
―¿Be zëxda ilabdá Xtiꞌdz Dios guꞌn uyuꞌnn David bokla, dze ulaꞌnna David ic̲h̲ë xkomier?
Uded David lën lidz Dios, loxna uyow giatxtil naklay lo Dios, guꞌn c̲h̲igialda ñow David nika ic̲h̲ë xkomier David, sinda guꞌn nonga px̱oz c̲h̲igial gow.
Gana be zëxda ilabdá xley Moisés, diꞌt c̲h̲ak xkë px̱oz dziꞌn lën idoꞌ dze sabd, ñana nakda gunu dol.
Saꞌnda guꞌn xnená nc̲h̲oꞌbc̲h̲a nak nikë lo idoꞌ.
Luꞌtá xieꞌndnadá guꞌn c̲h̲eꞌn guꞌn uneꞌ Dios, or c̲h̲ëp: “Xlaꞌndtaná izeꞌydá chu man giꞌdñatá loná, sinda guꞌn xlaꞌndná nak ikë ldoꞌtá gana guꞌnndá yud xkomierdá.” Saꞌnda diꞌltsa xieꞌnnadá guꞌn c̲h̲eꞌn, zolila ineꞌdtá ngopxtol nak minn nika c̲h̲apda dol.
Lo naꞌ nak X̱in Mgiy sc̲h̲eꞌbey inená gan bekwaꞌn zak gak, gana bekwaꞌn gakda gak dze xkëdana dziꞌn.
Lëꞌ Jesús c̲h̲uꞌnnwen tib kwa ña mgiy, dze sabd
Ga sia Jesús uded lën yu guꞌn zobga, diꞌt stseꞌd minn knu Xtiꞌdz Dios.
―¿Be zak gan gakwen tib mgiy dze xkëdana dziꞌn?
Ga lëꞌxi c̲h̲ëp:
―Diꞌltsa chu tibdá c̲h̲ap tib makx̱iꞌl, ñana tib dze xkëdama dziꞌn lëꞌ man uyab lën tib geꞌc̲h̲ nc̲h̲oꞌb, ¿Lit siatá kwaꞌtá xmandá ga?
Yorxa tib mnech nonc̲h̲a nikë tib lo makx̱iꞌl. Loxna gunu zak gan bekwaꞌn guꞌn wen guꞌnn‑na dze xkëdana dziꞌn.
Ga dzekna lëꞌxi c̲h̲ëp lo mgiy knu:
―Kwtsiꞌl ñalá.
Ga lëꞌ mgiy knu uyuꞌnnu, ga lëꞌwu uyakwen x̱iꞌk nakaga stibu.
Konde lëꞌ ic̲h̲ë fariseo uc̲h̲aꞌga, lëꞌ ux̱ixtiꞌdz gan xkuꞌn igëtxi.
Dios ugib tib mgiy
Konde lëꞌ Jesús uyaknan gunu, lëꞌ ubilaxi lger knu ga. Ñana ndal minn uzinkë x̱itsxi, ga lëꞌxi uyuꞌnnwen ic̲h̲ë minn dzaknë.
Ga lox ukebeyxi ic̲h̲ë minn knu, chut lo ineꞌda chu nakxi.
Dzekna xka gak guꞌn uneꞌ Isaías minn uneꞌ Dios lo bokla, or c̲h̲ëp:
“¡Kwiy! mgiy c̲h̲eꞌn nak minn ugibná ikë stsinná,
Naꞌ xkë ldoꞌná mgiy c̲h̲eꞌn gana xc̲h̲ildná c̲h̲anná mgiy c̲h̲eꞌn.
Gana naꞌ ided Espíritu chenná lo mgiy c̲h̲eꞌn,
dzekna xka ineꞌ ic̲h̲ësa lo minn, naꞌ nak minn ikeli ic̲h̲ësa guꞌn.
Mgiy c̲h̲eꞌn chut tilñada gana nika bat suda mgiy c̲h̲eꞌn ikëꞌ c̲h̲edz,
dzekna xka chut gonda tsiy mgiy c̲h̲eꞌn dele ba.
Mgiy c̲h̲eꞌn kiꞌtsda yag guꞌn mer gats
gana nika isuꞌwda gi guꞌn gac̲h̲a sia xiol.
Sinda mgiy c̲h̲eꞌn ikeli ic̲h̲ësu.
Ga lëꞌ ic̲h̲ësa mnech gitslyu ilelëdz mgiy c̲h̲eꞌn.”
Ga dzekna lëꞌ minn uyiña tib mgiy yu me mal lëd, gakda ineꞌ; ga lëꞌ Jesús uyuꞌnnwen mgiy knu. Konde uloxga lëꞌ mgiy knu uwiy gana uneꞌ.
Ga lëꞌ ic̲h̲ësa minn udzakyéna, lëꞌ minn c̲h̲ëp: “¿Be lëꞌda minn ziꞌd xediꞌy David i?”
Konde lëꞌ fariseo uyon gunu c̲h̲ëp:
―Beelzebú, minn c̲h̲uꞌnnbéy lo me mal, minn knu udeꞌd gilbey lo mgiy ki loxna c̲h̲ak xgoliaꞌ me mal.
Ñala lëꞌxi uyeꞌnna guꞌn c̲h̲uꞌnn minn gilxkab, ga lëꞌxi c̲h̲ëp:
―Diꞌltsa giedz nc̲h̲e tib lger diꞌt c̲h̲uꞌnnbéy tib minn guslo til‑lsa, zolila ic̲h̲ë giedz knu lox, gana diꞌltsa lën tib giedz ota lën tib yu guslo minn til‑lsa minn ic̲h̲ë minn lidz minn, slox ic̲h̲ë minn knu.
Nana diꞌltsa lëꞌkga Minn Dzab kwaꞌ xkomier, ga lëꞌkga Minn Dzabga xdil, xkuꞌn gan guꞌnnbéy Minn Dzab xka.
Diꞌltsa nli xgoliaꞌná Minn Dzab lë Beelzebú, ¿chu xdeꞌd gilbey lo x̱in useꞌdtá xgoliaꞌ me mal? Diꞌltsa lëꞌtá ikëb: “Dios udeꞌd gilbey lo x̱in useꞌdtá”, ¿xkuꞌn dzekna xneꞌtá lëdná?
Saꞌnda naꞌ xgoliaꞌ me mal lo Espíritu chen Dios uneꞌdz gilbey loná, gunu xluw lëꞌ Dios uyuslola c̲h̲uꞌnnbéy neꞌg.
Lit chut gakda ted tib lidz mgiy ndzeꞌb, lox koliaꞌ ic̲h̲ë guꞌn c̲h̲ap mgiy knu, diꞌltsa ix̱iꞌg‑gaxda mgiy knu.
Dele chuga c̲h̲uꞌnn yuꞌdná, minn knu nakda tib minn xc̲h̲aꞌ xlëꞌ loná. Dele chuga c̲h̲uꞌnnda yuꞌdná, bat nkiꞌnda minn knu loná.
Naꞌ xne, sgob Dios ic̲h̲ësa xtol mnech, gana nika dele bekwaꞌn lëꞌda ineꞌ minn. Saꞌnda minn ineꞌ lëd Espíritu chen Dios, ni nup idoꞌbda xtol minn knu.
Gana dele chu ineꞌ lëdná lo nakná X̱in Mgiy, Dios sgob xtol minn knu. Saꞌnda dele chu ineꞌ lëd Espíritu chen Dios, Dios kobda xtol minn knu lo na gana ni nupda.
Lëꞌ yag nex xdoꞌmbey dele ba nex xkë lo
»Diꞌltsa wen yag, zolila wen nex ikë lo yag; gana diꞌltsa wenda yag, zolila wenda nex ikë lo yag. Lo kad yag xdoꞌmbey dele ba nex xkë lo.
»¡Ngopxtol, nakdá x̱iꞌk nak maꞌl! Xkuꞌn gan ineꞌtá guꞌn wen, diꞌltsa wendtá. Guꞌn xiab gik minn, gunu nak guꞌn xneꞌ minn.
Mgiy wen, xneꞌ guꞌn wen lo wen nak xkilxkab. Mgiy wenda, xneꞌ guꞌn lëꞌda lo wenda nak xkilxkab.
Naꞌ xne or idzinn dze ikeli Dios ic̲h̲ësu, or knu lëꞌ ic̲h̲ësa minn ineꞌ xkuꞌn lo uneꞌ ic̲h̲ë guꞌn lëꞌda.
Lo or knu lëꞌ Dios ikeli ic̲h̲ësu x̱iꞌk xkuꞌn uneꞌ minn: Diꞌltsa uneꞌ minn guꞌn wen lëꞌ Dios gëp lo minn knu c̲h̲apdac̲h̲a minn knu dol, saꞌnda diꞌltsa uneꞌ minn guꞌn lëꞌda, lëꞌ minn nlas sak.
Lëꞌ balal minn xnab stib gilndzun
Ga dzekna lëꞌ balal mextr ley gana fariseo c̲h̲ëp lo Jesús:
―Mextr, xlaꞌnnu gwiynu tib gilndzun guꞌnnlá.
―Luꞌtá ngopxtol c̲h̲apdá xtoldá gana nika c̲h̲ondtá Xtiꞌdz Dios, ñana xnabdá stib gilndzun loná. Gunndac̲h̲aná gilndzun lotá, gol bislëdz guꞌn uzak Jonás, minn uneꞌ Dios lo bokla.
Lo x̱iꞌk uyu Jonás ldoꞌ mal tson mbidz gana tson giaꞌl, xkakga tsugeꞌc̲h̲ X̱in Mgiy tson mbidz gana tson giaꞌl.
Or idzinn dze lëꞌ Dios ikeli ic̲h̲ësu, ña minn giedz Nínive ibanaga ineꞌ lëdtá lo minn knu usaꞌn ngibdc̲h̲a xtol or uyon diꞌdz guꞌn uneꞌ Jonás. Ñala naꞌ nc̲h̲oꞌbc̲h̲a nakná lo Jonás.
Gana ña unaꞌ uyuꞌnnbéy giedz Sabá ibanaga ineꞌ lëdtá, lo unaꞌ knu uc̲h̲aꞌ diꞌt fwer uyiꞌd uyon diꞌdz wen guꞌn uneꞌ Salomón. Ñala naꞌ nc̲h̲oꞌbc̲h̲a nakná lo Salomón.
Lëꞌ me mal c̲h̲obic̲h̲e lëd minn uc̲h̲aꞌ
Lëꞌ Jesús uyusloꞌga xneꞌ:
―Or lëꞌ tib me mal xc̲h̲aꞌ tib lëd mgiy sia tib dën bidz, lad lad xgib diꞌt kwas. Or sdzalda diꞌt kwas,
lëꞌ xiab gik xneꞌ: ‘Masda gobic̲h̲eꞌná lidzná diꞌt uyuná bokla.’ Konde lëꞌ me mal knu c̲h̲obic̲h̲e sdzinn lëꞌ yu knu nlat gana mbi xna gana x̱ixkwaꞌ.
Ga lëꞌ sia xtop sgadz me mal malc̲h̲a nikë lo gana iza sdzëꞌb lëd mgiy knu. Masc̲h̲a sdzak mgiy knu nikë or tibaga me mal. Xka sak ic̲h̲ë minn mban lo na, minn c̲h̲uꞌnn guꞌn lëꞌda.
Xnaꞌ Jesús ndzaꞌl bëts Jesús
Lëꞌt lëꞌxi beꞌ xneꞌ lo minn, lëꞌ xnaꞌxi gana bëtsxi kimbias lad ley xlaꞌn ineꞌ loxi.
Ga lëꞌ tib minn c̲h̲ëp:
―Lëꞌ xnaꞌlá ndzaꞌl bëtslá xlaꞌn ineꞌ loꞌlá.
Ga lëꞌxi ukëb:
―¿Be xlaꞌndá gaknandá chu nak duwmaꞌná gana bëtsná?
Ga lëꞌxi uluw ñaxi ic̲h̲ë lo x̱in useꞌdxi, lox c̲h̲ëpxi:
―Ic̲h̲ë minn c̲h̲eꞌn nak duwmaꞌná gana bëtsná.
Lo ic̲h̲ësa minn c̲h̲uꞌnn guꞌn xlaꞌn duwpaꞌná, minn zob ibaꞌ, minn knu nak bëtsná, pzanná gana duwmaꞌná.
Lëꞌ Jesús ugu xkwend x̱obxtil
Dze knukga lëꞌ Jesús uc̲h̲aꞌ yu diꞌt yu, udzinn uzob c̲h̲ow nisdoꞌ.
Ñana udzinn ndaldoꞌ minn loxi, sial lëꞌxi uyep lën tib barko, lox uzobxi, lëꞌ ic̲h̲ë minn uyaꞌn nc̲h̲ë c̲h̲ow nisdoꞌ.
Ga lëꞌxi uyuslo ugu tib kwend guꞌn ney diꞌdz guꞌn guꞌnn dziꞌn, c̲h̲ëpxi:
Ñana lo xlaꞌl minnu yuwo uyab ñaz, ga uyiꞌd mginn uyowu.
Yuwo uyaꞌbga x̱id ita, diꞌt nika giend lyu, loxna gunu xnusa ulan gunu lo logiasa x̱oꞌb lyu,
ñana tika uyen mbidz xnusa uguꞌl gunu, lo logiasa zobu, ga lëꞌwu ubidz.
Gana guꞌn uyaꞌbga x̱id gits ulan. Sinda tika lëꞌ gits uc̲h̲oꞌb, utse lowo, lëꞌwu ubidz
Ñala guꞌn uyab lo lyu wen uc̲h̲oꞌbu udzinnu udeꞌdu axta tib gayoꞌw x̱obxtil, yuwu udeꞌd tsongalu, gana yuwo udeꞌd galptsiꞌwu.
X̱iꞌk xkuꞌn uyondá guꞌn unená, gol biꞌnnu.
Xkuꞌn lo noꞌmba kwend xgu Jesús
Ga dzekna lëꞌ x̱in useꞌd Jesús ubig‑gax lo Jesús, lox unabdiꞌdz loxi c̲h̲ëp:
―¿Xkuꞌn noꞌmba kwend xgulá ic̲h̲ë lo minn?
Ga lëꞌxi ukëb:
―Dios uxal‑la gikdá gieꞌnnadá guꞌn ngëꞌts nak, gan xkuꞌn c̲h̲uꞌnnbéy Dios. Saꞌnda lëꞌ ic̲h̲ë minn zëxdo.
Lo minn xieꞌnna, ikañac̲h̲a gilc̲h̲ak, dzekna xka gienc̲h̲ana. Saꞌnda lëꞌ minn xieꞌndna nika nup gilc̲h̲ak guꞌn c̲h̲ap lëꞌwu idoꞌb.
Loxna gunu noꞌmba kwend xguná ic̲h̲ë lo minn, lo nika xwiyc̲h̲a minn nak minn x̱iꞌk nak minn bët xwiyda, gana nika dele c̲h̲onc̲h̲a minn, nak minn x̱iꞌk nak minn bët c̲h̲onda gana nika bët xieꞌndna.
Xka gak guꞌn uneꞌ Isaías, minn uneꞌ Dios lo bokla, or c̲h̲ëp:
“Nika dele bekwaꞌnc̲h̲a gondá,
nika dele bekwaꞌnc̲h̲a gwiydá,
bët gieꞌndnadá.
Lo ic̲h̲ë gik minn c̲h̲eꞌn nika xieꞌndna,
ntse minn diag minn,
gana ntse minn lo minn,
dzekna xka gwiyda minn,
gana gonda minn,
dzekna xka ibig‑gaxda minn loná,
lox lëꞌná gunnwen minn.”
»Saꞌnda luꞌtá wen siatá, lo ni diagdá gana ni lotá.
Lo ndal minn uneꞌ Xtiꞌdz Dios bokla gana minn uyuꞌnn guꞌn xlaꞌnba Dios xlaꞌn nwiy guꞌn xwiydá gana ñon guꞌn c̲h̲ondá lo na.
Lëꞌ Jesús xneꞌ xkuꞌn nak xkwend minn ugu x̱obxtil
»Nana gol kediag lëꞌná ine xkuꞌn nak xkwend minn ugu x̱obxtil:
“Guꞌn uyab ñaz nak x̱iꞌk nak minn c̲h̲on gan xkuꞌn c̲h̲uꞌnnbéy Dios, sinda xieꞌndna xkuꞌn naku, ga dzekna lëꞌ Minn Dzab ziꞌd c̲h̲uꞌnn lëꞌ minn knu c̲h̲uꞌnntlëdz gunu.
Gana lëꞌ guꞌn uyaꞌbga x̱id ita, nak x̱iꞌk nak minn c̲h̲iꞌlna or c̲h̲on Xtiꞌdz Dios.
Sinda nak minn knu x̱iꞌk nak guꞌn ulan logia gana x̱iysa gilmban c̲h̲ap, loxna gunu konde lëꞌ gilnë ziꞌd lo minn knu lo zak c̲h̲uꞌnn minn knu guꞌn xneꞌ Xtiꞌdz Dios, lëꞌ c̲h̲opchela minn knu xñaz Diosga.
Gana lëꞌ guꞌn uyab x̱id gits nak x̱iꞌk nak minn uyon Xtiꞌdz Dios, sinda uded lo knu lëꞌ uyopche lo nkalida xkilxkab sinda noꞌnda guꞌn lo gitslyu c̲h̲eꞌn zekyots gana zak bac̲h̲a ic̲h̲aꞌ demi.
Saꞌnda lëꞌ guꞌn uyab lyu, wen nak, x̱iꞌk nak minn c̲h̲on Xtiꞌdz Dios lox xieꞌnnu, minn knu nak x̱iꞌk nak guꞌn uyab lo lyu wen, yuwo udeꞌd axta tib gayoꞌw x̱ob, gana tsongalu, gana galptsiꞌwu.”
Gix ulan x̱id x̱obxtil
Ga lëꞌ Jesús ugu tib kwend guꞌn ney diꞌdz guꞌn guꞌnn dziꞌn, c̲h̲ëpxi:
―Diꞌt c̲h̲uꞌnnbéy Dios nak x̱iꞌk nak tib minn ugu x̱obxtil lo xelyu.
Ñana lëꞌt lëꞌ minn naxkes, lëꞌ minn xlëꞌ uya ugu stib lo midz x̱id knu, ga lëꞌ sia.
Konde lëꞌ x̱obxtil uc̲h̲oꞌb lëꞌ x̱ob uc̲h̲aꞌ, lit lëꞌ stib lo gix uyen x̱id x̱obxtil.
Ga dzekna lëꞌ mos uya unabdiꞌdz lo minn chen, c̲h̲ëp: “Dad, ¿Xkuꞌn zaknu noꞌnda x̱obxtil ugulá goꞌ, ñana xkuꞌn ba uc̲h̲aꞌ stib lo gix knu?”
Ga dzekna lëꞌ minn chen c̲h̲ëp: “Tib minn xlëꞌ uyuꞌnn guꞌn c̲h̲eꞌn.” Ga dzekna lëꞌ mos unabdiꞌdz: “¿Be xlaꞌnlá tsaꞌnu lox ilaꞌdznu gix knu?”
Ga lëꞌ minn chen ukëb: “Lëꞌi, tseloga or ilaꞌdzdá gix knu lëꞌla ña x̱obxtil ilaꞌdzdá.
Masda gol kwsaꞌnu choꞌbu tipsa axta idzinn or ic̲h̲aꞌ x̱obxtil. Or idzinn dze knu, naꞌ gunnbéy ganeꞌc̲h̲ idop gix knu, lox giaꞌg sia gek, ga dzekna lëꞌ x̱obxtil idop sia tsutsëw lën dëw.”
Xkwend midz mixtens
Gana c̲h̲ëꞌpga Jesús:
Midz knu nak guꞌn windoꞌc̲h̲a ic̲h̲ësa lo midz, ñana konde lëꞌwu xc̲h̲oꞌb c̲h̲aku tib yag nc̲h̲oꞌb, ga axta mginn xbig xgu xipchaꞌs lowo.
Xkwend lebadur
Ga lëꞌxi ugu stib kwend guꞌn ney diꞌdz guꞌn guꞌnn dziꞌn, c̲h̲ëpxi:
―Diꞌt c̲h̲uꞌnnbéy Dios nak x̱iꞌk nak tib unaꞌ xgots nkob nup yeꞌn lebadur. Guꞌn c̲h̲eꞌn c̲h̲uꞌnn lëꞌwu c̲h̲ak nc̲h̲oꞌb.
Xkuꞌn noꞌmba kwend guꞌn ney diꞌdz guꞌnn dziꞌn, xgu Jesús
Ic̲h̲ësa guꞌn c̲h̲eꞌn uyuꞌnnkluw Jesús, noꞌmba kwend, guꞌn ney diꞌdz guꞌn guꞌnn dziꞌn, saꞌnda lëꞌ xkisa bët xneꞌdaxi.
Dzekna xka uyak guꞌn uneꞌ minn uneꞌ Dios lo bokla, or c̲h̲ëp:
“Noꞌmba kwend, guꞌn ney diꞌdz guꞌn guꞌnn dziꞌn, kuná ic̲h̲ësa lo minn,
xka inená ic̲h̲ësa guꞌn ngëꞌts nak, axta or lëꞌ gitslyu uyaꞌ.”
Lëꞌ Jesús xneꞌ xkuꞌn nak xkwend gix ulan x̱id x̱obxtil
Ga dzekna konde lëꞌ minn ubizë, lëꞌ Jesús uded lën yu. Ga dzekna lëꞌ x̱in useꞌdxi ubig‑gax lox c̲h̲ëp:
―Kwneꞌ loꞌnu xkuꞌn nak gix guꞌn ulan x̱id x̱obxtil x̱iꞌk xneꞌ kwend guꞌn ugulá.
Ga dzekna lëꞌxi c̲h̲ëp:
―Minn xgu x̱obxtil nak X̱in Mgiy.
Lëꞌ lyu nak gitslyu, lëꞌ minn c̲h̲uꞌnnbéy Dios lo nak x̱obxtil. Saꞌnda lëꞌ minn c̲h̲uꞌnnbéy Minn Dzab lo nak gix guꞌn ulan x̱id x̱obxtil.
Lëꞌ minn xlëꞌ ugu midz knu ga nak Minn Dzab. Or idzinn dze idopu nak or lëꞌ gitslyu lox, lëꞌ mos itopu nak angl.
Gana x̱iꞌk xkuꞌn xlaꞌdz guꞌn noꞌnda gix nak, lox sia c̲h̲ek, xkakga gak or idzinn dze lox gitslyu.
Lëꞌná, X̱in Mgiy, ixal deaꞌnglná, lox kwaꞌ diꞌt c̲h̲unnbéyná minn c̲h̲uꞌnn lëꞌ xkomier xiab lo dol gana minn c̲h̲uꞌnn guꞌn lëꞌda.
Ga dzekna lox kwniꞌt ic̲h̲ë minn knu lo gi diꞌt sdzë bel, ga goꞌn minn knu gowlay gilnëdoꞌ.
Ga dzekna lëꞌ minn bët xtolda idzinn diꞌt c̲h̲uꞌnnbéy duwpaꞌná. Ga gak minn knu x̱iꞌk nak tib x̱exniꞌna mbidz xgëꞌs c̲h̲oldoꞌ. X̱iꞌk xkuꞌn uyondá guꞌn unená, gol biꞌnnu.
Xkwend guꞌn nondoꞌ yu ngëꞌts
»Gana diꞌt c̲h̲uꞌnnbéy Dios nak x̱iꞌk nak tib mgiy sdzalna tib guꞌn nondoꞌ tib dën, ga dzekna xgukga gunu ga. Ga dzekna lëꞌ nle c̲h̲ak sia xto ic̲h̲ësa chen loxna xkaꞌ lyu knu.
»Gana diꞌt c̲h̲uꞌnnbéy Dios nak x̱iꞌk nak tib mgiy c̲h̲uꞌnn dilgens xgib noꞌmba ita zaꞌksa guꞌn nondoꞌ,
ñana konde sdzalna mgiy knu tib guꞌn nondoꞌ, lëꞌ xiala mgiy knuga xto ic̲h̲ësa chen, loxna xkaꞌ gunu.
Xkwend gixtuꞌ
»Gana diꞌt c̲h̲uꞌnnbéy Dios nak x̱iꞌk nak tib gixtuꞌ guꞌn xniꞌt minn lën nisdoꞌ xtop ic̲h̲ësa lo mal.
Konde lëꞌ gixtuꞌ knu sdzë, lëꞌwu xc̲h̲aꞌ c̲h̲axu lo bloꞌw, lox lëꞌ minn xnaꞌs mal sdzob xkweꞌ mal wen, sia xiu lën xkut, lëꞌ man wenda sdzëꞌb.
Nana xkakga gak or idzinn dze lox gitslyu, or knu lëꞌ angl ic̲h̲aꞌ kwaꞌ minn uyuꞌnn guꞌn lëꞌda x̱id minn uyuꞌnn guꞌn xlaꞌn Dios.
Lox kwniꞌt minn knu diꞌt sdzë bel, ga goꞌn minn gowlay minn gilnëdoꞌ.
Guꞌn kub gana guꞌn gol
Ga dzekna lëꞌxi unabdiꞌdz lo x̱in useꞌdxi:
―¿Be uyeꞌnnadá xkuꞌn nak ic̲h̲ë guꞌn unená?
Ga lëꞌ x̱in useꞌdxi c̲h̲ëp:
―Dad, uyeꞌnnunu.
Ga dzekna lëꞌxi c̲h̲ëp:
―Ic̲h̲ësa mextr ley minn udzinn useꞌd xkuꞌn nak diꞌt c̲h̲uꞌnnbéy Dios, minn knu nak x̱iꞌk nak tib bixwan yu, c̲h̲ap guꞌn kub gana guꞌn gol x̱id ic̲h̲ë guꞌn c̲h̲ap.
Lëꞌ Jesús uya Nazaret
Konde lëꞌ Jesús uyelo ugu ic̲h̲ë kwend c̲h̲eꞌn, lëꞌxi ubi ga.
Ga dzekna lëꞌxi sia udzinn xkiedzxi, lox uyusloxi uyuꞌnnkluwxi diꞌt stseꞌdna Xtiꞌdz Dios. Ga ndal minn sdzakyéna c̲h̲on guꞌn xneꞌxi, lox xnabdiꞌdzlsa minn:
―Ba uc̲h̲aꞌ gilc̲h̲ak ki, xkuꞌn c̲h̲ak c̲h̲uꞌnn mgiy ki gilndzun.
Gana be lëꞌda x̱in karpinter i, gana be Maríada nak xnaꞌ mgiy ki, gana lëꞌ bëts nak: Jacobo, José, Simón gana Judas.
Gana be ñada pzan mgiy ki yu x̱idna. Bay ba useꞌd mgiy ki guꞌn ki gan.
Ga nanda minn xkuꞌn nak gunu. Ga lëꞌxi c̲h̲ëp:
―Ic̲h̲ësa minn xneꞌ Dios lo, or xia stib giedz, xlelëdz minn gunu, saꞌnda lëꞌ mer minn xkiedz minn knu nika dzakda liaꞌdz gunu gana axta ic̲h̲ë minn lidz minn knu.
Lëꞌ minn xgët Juan minn xchoꞌpnis
Konde lëꞌ Herodes Antipas, minn c̲h̲uꞌnnbéy xtën Galilea, uyon ic̲h̲ë guꞌn c̲h̲uꞌnn Jesús,
lëꞌ c̲h̲ëp lo xmos:
―Lëꞌ Juan, minn uchoꞌpnis, ubanaga stib gana or ki Juan nak Jesús loxna gunu lëꞌ Jesús c̲h̲ak c̲h̲uꞌnn gilndzun.
3,4 Lo Herodes, uyuꞌnnbéy uyaꞌg Juan lox unit Juan lidzgiꞌb, lo zak c̲h̲ëp Juan:
―Wenda guꞌn ki luꞌkga ngob Herodías xiwnaꞌ bëtslá, minn lë Felipe.
Ga dzekna lëꞌ Herodes xlaꞌn igët Juan, sinda sdzeb Herodes lo minn giedz, lo ic̲h̲ësa minn nan Juan nak tib minn xneꞌ Dios lo.
Ñana konde udzinn dze udzaꞌl Herodes is, lëꞌ Herodes uyuꞌnn xelni, ga lëꞌ x̱in Herodías uded uyuslo c̲h̲oꞌl, ga dzekna lo udzaꞌl ldoꞌ Herodes gunu.
Loxna gunu lëꞌ Herodes udeꞌd xtiꞌdz c̲h̲ëp, sdeꞌd dele bekwaꞌnda inab ndzaꞌp knu.
Ga dzekna lëꞌ Herodías ukiꞌl x̱in c̲h̲ëp:
―Xnu guts: “Xlaꞌndná ineꞌdzlá tib gian loná x̱oꞌb gik Juan minn xchoꞌpnis.”
Konde uyon Herodes gunu nlas uyak ldoꞌ Herodes, ñana lo uneꞌla Herodes xtiꞌdz uyon ic̲h̲ë minn zob lo mës ideꞌd diꞌltsa bekwaꞌn inab ndzaꞌp knu, sial lëꞌ uyuꞌnnbéy ideꞌd minnu.
Ga dzekna lëꞌ uyuꞌnnbéy uya minn lën lidzgiꞌb uchoꞌw minn gik Juan.
Ga dzekna uyiña minn gik Juan x̱oꞌb lën tib gian lo ndzaꞌp knu, ga lëꞌ ndzaꞌp knu udeꞌdu lo xnaꞌ.
Ga dzekna udzinn x̱in useꞌd Juan uyixi xkwerp Juan ugugeꞌc̲h̲. Lox uya ugu kwend lo Jesús.
Lëꞌ Jesús xdeꞌd guꞌn c̲h̲ow tajdoꞌ minn
Konde lëꞌ Jesús uyon gunu, lëꞌxi uyu tib barko ubi ga sia udzinn tib lger diꞌt chut giend. Konde lëꞌ ic̲h̲ë minn yu ic̲h̲ë giedz nax gax uyon gunu uzinkë minn uzëniy minn.
Konde lëꞌxi uyët lën barko uwiyxi tajdoꞌ minn nc̲h̲ë ga, ga ulas ldoꞌxi uwiyxi ic̲h̲ë minn knu, ga dzekna uyuꞌnnwenxi ic̲h̲ë minn dzaknë yu x̱id knu.
Konde lëꞌ lyu mer idzel, lëꞌ iza tsiꞌpchop x̱in useꞌdxi uya c̲h̲ëp loxi:
―Na kwiy udzel‑la lyu, ñala neꞌg bët giend, kwxaꞌl minn ki na sia, tsa ic̲h̲ë giedz gax nax, ikaꞌ guꞌn gow.
Ga dzekna lëꞌxi c̲h̲ëp:
―Nkiꞌnda tsa minn, sinda luꞌtá gol kwdeꞌd guꞌn gow minn.
―Nonga gaꞌy giatxtil neynu gana schop mal.
Ga dzekna lëꞌxi c̲h̲ëp:
―Gol guxiwu, lox gol kidëñawu loná.
Ga dzekna uyuꞌnnbéyxi uzobzë minn lo gix. Ga lëꞌxi uzën iza gaꞌy giatxtil knu gana ic̲h̲op mal knu, ulis lo uwiy ibaꞌ, udeꞌd xkix lo Dios. Ga dzekna lëꞌ uyuꞌnn ic̲h̲ol giatxtil, udeꞌd lo x̱in useꞌd. Ga dzekna lëꞌ x̱in useꞌdxi ugiꞌsu lo minn.
Ic̲h̲ësa minn uyow, axta uyelna. Ñana konde lëꞌ guꞌn uyaꞌn udopgiy uyaklo stsiꞌpchop xkutu kwdzë.
Ic̲h̲ë minn uyow c̲h̲ak masa gaꞌy mil mgiy, ñana ngabda ic̲h̲ë unaꞌ gana ic̲h̲ë minndoꞌ.
Lëꞌ Jesús sdzë lo nis
Ga dzekna lëꞌ Jesús uyuꞌnnbéy lo x̱in useꞌd tsëp barko nec̲h̲ gaga, sia stib kwa nisdoꞌ, lëꞌt lëꞌxi xneꞌ lo minn zaꞌksa sia minn.
Uyelo uneꞌñaxi minn, lëꞌxi sia udzinn tib giy uneꞌña Dios, konde udzinn giaꞌl tibxi uyaꞌn ga.
Ñala barko uc̲h̲ol‑la nisdoꞌ sia, ga lëꞌ mec̲h̲o uyuslo xbe, lad lad c̲h̲uꞌnn barko.
Konde mer ikë xni lëꞌxi sdzë lo nisdoꞌ, sia ubig‑gax diꞌt sia x̱in useꞌdxi.
Konde lëꞌ x̱in useꞌdxi uwiyxi udzeb, lo ñuꞌnnbeydaxi, ga lëꞌ ukëꞌzë c̲h̲edz uneꞌ: “Na tib bës.”
Ga lëꞌ ukëblaxi ga c̲h̲ëpxi:
―¡Gol kwchoꞌb ldoꞌtá, naꞌga, idzebdadá!
Ga dzekna lëꞌ Pedro ukëb c̲h̲ëp:
―Dad, diꞌltsa luꞌ i, biꞌnn ñaná së lo nis.
Ga dzekna lëꞌxi c̲h̲ëp:
―Kidë.
Ga lëꞌ uyëtla Pedro lën barko ga, uyuslo sdzë lo nis sia lo Jesús.
Sinda tika uwiy Pedro ndipc̲h̲o me, udzeb Pedro, ga lëꞌ ugiꞌtsla Pedro lo nis ga. Ga dzekna ukëꞌ Pedro c̲h̲edz, c̲h̲ëp:
―Dad, biꞌnn yuꞌdná.
Lëꞌ sialaxi ga uzënxi ña Pedro, lox c̲h̲ëpxi:
Konde lëꞌ Jesús uyep lën barko ic̲h̲op Pedro, lëꞌ me dzeꞌ uyak.
Ga dzekna lëꞌ ic̲h̲ë minn yu lën barko, ubig‑gax loxi, lox c̲h̲ëp.
―Nli luꞌ nak x̱in Dios.
Lëꞌ Jesús c̲h̲uꞌnnwen minn Genesaret
Ga dzekna lëꞌ iza minn knu udzinn diꞌt nak Genesaret.
Konde lëꞌ ic̲h̲ë minn yu ga, uyuꞌnnbey Jesús, lëꞌ uyuꞌnnla minn bis ic̲h̲ë lo minn yu ic̲h̲ë giedz nc̲h̲ë ga. Ga lëꞌ minn uyiñazë ic̲h̲ë minn dzaknë.
Lox xnab minn loxi seker lëd x̱abxi sën minn. Ga lëꞌ ic̲h̲ë minn sdzën lëd x̱abxi c̲h̲akwen.
Guꞌn c̲h̲uꞌnnbeꞌd tib minn
Ga dzekna lëꞌ balal mextr ley gana fariseo, minn ziꞌd Jerusalén, ubig‑gax lo Jesús, lox c̲h̲ëp:
―¿Xkuꞌn c̲h̲uꞌnnda x̱in useꞌdlá ic̲h̲ë guꞌn uyuꞌnn minngol, sinda c̲h̲ow giatxtil nika xdëꞌbda ña?
Ga lëꞌxi ukëb c̲h̲ëp:
―¿Bay xkuꞌn ñatá stsaꞌndá guꞌnndá guꞌn xneꞌ Xtiꞌdz Dios, lëꞌtá c̲h̲uꞌnn ic̲h̲ë guꞌn uyuꞌnn minngol?
X̱iꞌk nak c̲h̲ëp Dios: “Nc̲h̲oꞌb gwiy pxoꞌzlá gana xnaꞌlá”; gana c̲h̲ëp Dios: “Saꞌnda diꞌltsa chuga ineꞌnë lëd pxoz ota lëd xnaꞌ gëtgax minn knu.”
»Ñala luꞌtá xneꞌ: “Diꞌltsa chuga gëp lo pxoz ota lo xnaꞌ: ‘Gakda gunn‑ná yuꞌdlá lo ic̲h̲ë guꞌn c̲h̲apná guꞌn gunn‑ná yuꞌdlá xdedná lo Dios.’
Lëꞌloga nkiꞌndc̲h̲a guꞌnn minndoꞌ knu yud pxoz nika xnaꞌ.” Ga dzekna lëꞌtá stsaꞌn guꞌn xlaꞌn Dios, sinda lëꞌtá zinkë c̲h̲uꞌnn guꞌn uyuꞌnn minngol.
»Chu xlaꞌndá gusgeꞌñatá, luꞌtága uzëꞌt Isaías minn uneꞌ Dios lo, or c̲h̲ëp:
“Minn giedz c̲h̲eꞌn noꞌnda logiasa c̲h̲uꞌnn nc̲h̲oꞌb lëná,
nika c̲h̲uꞌnndu idib gik ldoꞌ.
Nika non xlë c̲h̲uꞌnn nc̲h̲oꞌbdá lëná,
lo nika bel xiwseꞌd mgiy c̲h̲uꞌnnkluwdá.”
Ga dzekna lëꞌxi uc̲h̲edz ic̲h̲ësa minn, lox c̲h̲ëpxi:
―Gol bin guꞌn inená lox gol kieꞌnnu.
Ga dzekna lëꞌ x̱in useꞌdxi ubig‑gax loxi, lox c̲h̲ëp:
―Be uyeꞌnnalá ñaꞌnda fariseo bienn guꞌn uneꞌlá.
Ga dzekna lëꞌxi c̲h̲ëp:
―Duwpaꞌná, minn zob ibaꞌ, guꞌnn ic̲h̲ë fariseo x̱iꞌk nak tib gix guꞌn nika chut ñuꞌnnpnida sinda x̱al xlan, ga lëꞌ gunu xlaꞌdz axta lu.
Loxna gunu gol kwsaꞌn minn ki. Nak minn ki x̱iꞌk nak minn nkal lo, ñana ziña xkomier minn lëꞌkga nkal lo. Dele tib minn nkal lo siña stib minn lëꞌkga nkal lo, zolila ic̲h̲op minn knu giab lën tib geꞌc̲h̲.
Ga dzekna lëꞌ Pedro c̲h̲ëp loxi:
―Kwneꞌ gan xkuꞌn nak guꞌn uyelo uneꞌlá.
Ga dzekna lëꞌxi ukëb:
―¿Be nika luꞌtá ñeꞌndna guꞌn c̲h̲eꞌn?
Benandtá ic̲h̲ë guꞌn c̲h̲owma sia ldoꞌma, xloxga lëꞌ gunu xc̲h̲aꞌkga.
Sinda guꞌn c̲h̲uꞌnnbeꞌd tib minn nak ic̲h̲ësa gilxkab lëda guꞌn xc̲h̲aꞌ c̲h̲ow minn, gunu xgib xtol minn.
Lo gik mnech nak diꞌt c̲h̲ats bel gilxkab lëꞌda, x̱iꞌk nak igët minn xkomier minn, tsuña minn stib unaꞌ, pann minn, noꞌnda lëꞌ minn su ineꞌ minn lëd xkomier minn, gana bel ineꞌ minn lëd xkomier minn.
Ic̲h̲ë guꞌn c̲h̲eꞌn nak xtol mnech, guꞌn c̲h̲uꞌnnbeꞌd mnech, saꞌnda lëꞌ gowma diꞌltsa idëꞌbda ñama, bët nakda gunu.
Tib unaꞌ nakda judío xlelëdzdoꞌ Dios
Ga dzekna lëꞌ Jesús uc̲h̲aꞌ sia xtën Tiro [gana Sidón]
Ga dzekna tigolpa lëꞌ tib unaꞌ minn Cananea uc̲h̲aꞌ ukëꞌ c̲h̲edz ndip c̲h̲ëp:
―¡Dad, minn ziꞌd xediꞌy David, kwlas ldoꞌlá kwiyná! Demëꞌdná nlas dzak lo lëꞌ tib me mal sdzakzidoꞌ.
Ñala lëꞌxi nika nkëbda lo xtiꞌdz unaꞌ knu. Ga dzekna lëꞌ x̱in useꞌdxi ubig‑gax loxi c̲h̲ëp:
―Guts lo unaꞌ ki sia, noꞌnda c̲h̲edz xkëꞌ unaꞌ ki zinkë x̱itsná.
Ga dzekna lëꞌxi c̲h̲ëp:
―Naꞌ zid ine noꞌnda lo minn Israel, ic̲h̲ë minn knu nak x̱iꞌk nak makx̱iꞌl uzëꞌb.
Ga dzekna lëꞌ unaꞌ knu, ubig‑gax loxi, lox c̲h̲ëp:
Ñala lëꞌxi c̲h̲ëp:
―Wenda lama chen minndoꞌ ideꞌdma lo mak.
Ga lëꞌ unaꞌ knu ukëb c̲h̲ëp:
―Nliwu dad. Sinda lëꞌkga c̲h̲ow mak guꞌn xc̲h̲aꞌntin lo mës or lëꞌ bixwan c̲h̲ow.
Ga dzekna lëꞌxi c̲h̲ëp:
―Nay, luꞌsa xlelëdzláná. Diꞌltsa bekwaꞌn xlaꞌnlá lëꞌwu gak.
Ga or knukga lëꞌ x̱in unaꞌ knu uyakwen.
Lëꞌ Jesús c̲h̲uꞌnnwen ndaldoꞌ minn
Ga lëꞌ Jesús ubi ga, lëꞌ sia udzinn c̲h̲ow nisdoꞌ Galilea. Ga dzekna lëꞌxi sia uyep udzinn tib gik giy, lox uzobxi.
Ga lëꞌ ndaldoꞌ minn udzinn loxi ziña minn gakda së wen, minn nkal lo, minn nak ngoꞌp, minn sdzëda gana ndalc̲h̲a minn dzaknë, loxna uzu ic̲h̲ë minn knu loxi, ga lëꞌxi uyuꞌnnwen ic̲h̲ë minn knu.
Ga lëꞌ ndaldoꞌ minn sdzakyéna uwiy lëꞌ minn gakda ineꞌ xneꞌ, minn gakda së sdzë gana minn nkal lo xwiy, ga dzekna lëꞌ minn uyuslo c̲h̲uꞌnn nc̲h̲oꞌb lë xiDios minn Israel.
Lëꞌ Jesús xdeꞌd guꞌn c̲h̲ow ndaldoꞌ minn
Ga lëꞌ Jesús uc̲h̲edz iza x̱in useꞌd, loxna c̲h̲ëp:
―Nlas c̲h̲ak ldoꞌná xwiyná ic̲h̲ë minn c̲h̲eꞌn lo uyakla tson mbidz nc̲h̲ë minn neꞌg, giend guꞌn gow minn. Nana diꞌltsa ixalná minn sia minn, ndzeꞌb ikëwna minn ñaz.
Ga dzekna lëꞌ x̱in useꞌdxi c̲h̲ëp:
―Nika bët giend neꞌg, ¿ba c̲h̲exinu giatxtil gow lal i mnech yaꞌl ki?
Ga dzekna lëꞌ Jesús c̲h̲ëp:
―¿Blak giatxtil c̲h̲apdá goꞌ?
Ga lëꞌ x̱in useꞌdxi c̲h̲ëp:
―Gadzu, gana balal mal.
Ga dzekna lëꞌxi uyuꞌnnbéy lo minn gax ndraꞌzë minn lyu.
Ga lëꞌxi uzën iza gadz giatxtil knu gana balal mal knu, lox udeꞌdxi xkix lo Dios. Ga lëꞌxi uyuꞌnn ic̲h̲olo loxna udeꞌdxu lo x̱in useꞌdxi, dzekna lëꞌ x̱in useꞌdxi ugiꞌsu lo minn.
Ic̲h̲ë minn uyow c̲h̲ak masa tap mil mgiy, x̱aꞌ nak ic̲h̲ësa unaꞌ gana minndoꞌ ngabda.
Konde ulox uneꞌñaxi ic̲h̲ë minn, lëꞌxi uyep lën barko sia lad xtën minn Magdala.
Lëꞌ fariseo xnab tib gilndzun
Ga dzekna lëꞌ fariseo gana saduceo udzinn lo Jesús, xnab tib gilndzun, dzekna xka gieꞌnna gan be Dios uxaꞌlxi.
Ga lëꞌxi c̲h̲ëp:
―Or udze or xwiydá kë xkëw giꞌn ibaꞌ xneꞌtá: “Nlë ina.”
Konde lëꞌ or silna, diꞌltsa kë xkëwyaꞌs ibaꞌ, xneꞌtá: “Zolila nap giab gia, nika ndzeꞌb xna.” ¿Chu xlaꞌndá gusgeꞌñatá? Luꞌtá nan xkuꞌn nak giab gia gana or nlë ina, ñala guꞌn c̲h̲ak lo na xieꞌndnadá.
Luꞌtá ngopxtol c̲h̲apdá xtoldá gana nika c̲h̲ondtá Xtiꞌdz Dios, ñana xnabdá stib gilndzun loná. Gunndac̲h̲aná gilndzun lotá, gol bislëdz guꞌn uzak Jonás, minn uneꞌ Dios lo bokla.
Ga dzekna usaꞌnxi ic̲h̲ë minn knu, lëꞌxi sia.
Guꞌnndadá guꞌn c̲h̲uꞌnn fariseo nika guꞌn c̲h̲uꞌnn saduceo
Konde lëꞌ Jesús ic̲h̲ë x̱in useꞌd udzinn stib kwa nisdoꞌ, lëꞌ x̱in useꞌdxi uyuꞌnntlëdz ñey giatxtil.
Ñana tigolpa lëꞌxi c̲h̲ëp:
―Gol gonga lo lebadur chen minn nak fariseo gana minn nak saduceo.
Ga lëꞌ iza x̱in useꞌdxi uyuslo c̲h̲ixtiꞌdzlsa c̲h̲ëp:
―Xki xneꞌxi lo neydna giatxtil.
Ñala Jesús uyeꞌnna bekwaꞌn c̲h̲ak gik x̱in useꞌd, ga lëꞌxi c̲h̲ëp:
―Xkuꞌn xlelëdzdadáná, lox xdeꞌdtá gilxkab lo neydtá giatxtil.
¿Xkuꞌn be xieꞌndnadá gana be c̲h̲uslëdzdadá or lëꞌná ugiꞌs gaꞌy giatxtil lo gaꞌy mil minn, gana seblak xkutu utopdá?
Gana c̲h̲ëꞌpgaxi:
―¿Or ugiꞌsganá gadz giatxtil lo tap mil minn, gana seblak xkutu utopdá?
Xkuꞌn xieꞌndnadá nakdo lo neydtá giatxtil loxna xnená, gol gonga lo lebadur chen minn nak fariseo gana minn nak saduceo.
Ga dzekna lëꞌ x̱in useꞌdxi uyeꞌnna nakdo lebadur guꞌn c̲h̲ots nkob xneꞌxi, sinda guꞌn xneꞌxi nak xkwend xiwseꞌd minn nak fariseo gana saduceo.
Tib dze or lëꞌ Jesús udzinn iza x̱in useꞌd giedz Cesarea, giedz ngab Filipo, ga lëꞌxi unabdiꞌdz lo x̱in useꞌdxi:
―¿Be lë xneꞌ minn chu nak X̱in Mgiy?
Ga lëꞌ x̱in useꞌdxi ukëb:
―Balal minn xneꞌ luꞌ nak Juan, minn uchoꞌpnis. Sebalal minn xneꞌ luꞌ nak Elías. Gana sebalal minn xneꞌ luꞌ nak Jeremías. Gana sebalal minn xneꞌ luꞌ nak minn uneꞌ guꞌn uneꞌ Dios lo bokla.
Ga dzekna lëꞌxi unabdiꞌdzaga stib:
―¿Luꞌtá na? ¿Be xneꞌtá chu nakná?
Ga lëꞌ Simón Pedro ukëb:
―Luꞌ nak Minn uxaꞌl Dios, X̱in Dios mban.
Ga lëꞌxi ukëb:
―Wen siaꞌlá Simón x̱in Jonás. Lo x̱al duwpaꞌná, minn zob ibaꞌ, usaꞌb guꞌn ki giklá; nakdo tib mnech gitslyu usaꞌb guꞌn ki giklá.
Nana lëꞌná guslëlá <sup>a</sup>Pedro, lo luꞌ gak tib minn nc̲h̲oꞌb gak, guꞌnn lëꞌ ndal minn ilelëdzná. Luꞌ nak x̱iꞌk nak ita, ga dzekna lëꞌ ic̲h̲ë minn ilelëdzná gak x̱iꞌk nak yu guꞌn tsaꞌ lëd ita knu, guꞌn ndipdoꞌ, ga dzekna nika gilgut ic̲h̲eꞌloda bekwaꞌn guꞌnn ic̲h̲ë minn knu.
Gana loꞌlá inedzná liew guꞌn xial diꞌt c̲h̲uꞌnnbéy Dios, minn zob ibaꞌ. Ic̲h̲ësa guꞌn ix̱iꞌglá lo gitslyu c̲h̲eꞌn, ñala ibaꞌga giaꞌg gunu. Gana ic̲h̲ësa guꞌn ixaklá lo gitslyu c̲h̲eꞌn, ñala ibaꞌga uyak gunu.
Ga lëꞌxi uyuꞌnnbéy lo ic̲h̲ë x̱in useꞌdxi c̲h̲ëpxi:
―Chut lo bët gëptadá naꞌ nak Jesús, minn uxaꞌl Dios.
Lëꞌ Jesús xneꞌ guꞌn sak
Or knu dzekna lëꞌ Jesús uyuslo xneꞌ ic̲h̲ë lo x̱in useꞌd xnu:
―Nkiꞌn tsaná Jerusalén, ga nlasdoꞌ sakná, izakzi miꞌnn‑ná. Minn nc̲h̲oꞌb lo giedz gana ic̲h̲ë px̱oz nak minn c̲h̲uꞌnnbéy lo xkomier, ndzaꞌl minn nak mextr ley, tipsa gak minn, sakda minn liaꞌdzná gana ic̲h̲ë minn knu ic̲h̲aꞌ igëtná. Ñana gak tson mbidz lëꞌná ibanaga stib.
Ga dzekna lëꞌ Pedro uc̲h̲edzxi tib kwa, loxna udux loxi, c̲h̲ëp:
―Dad, ¿be gakda sakdalá guꞌn ki? ¿Be nlila ilasda ldoꞌ Dios gwiylá?
Ga dzekna lëꞌxi udzi lo, uwiy lo Pedro, lox c̲h̲ëpxi:
―Gopche loná Minn Dzab, noꞌnda xkiꞌl‑láná gunn‑ná stib guꞌn, nika c̲h̲uꞌnndlá xkilxkab Dios, sinda lëꞌlá c̲h̲uꞌnn xkilxkab mgiy.
Ga dzekna lëꞌxi c̲h̲ëp lo x̱in useꞌdxi:
Diꞌltsa chu xkë ldoꞌ gilmban chen, minn knu lox xkilmban. Saꞌnda lëꞌ minn iloꞌx xkilmban lo izinkë x̱itsná minn knu idibda xkilmban.
¿Ba nkiꞌn gan idzinn minn gap minn ic̲h̲ë guꞌn xlaꞌn minn, ñala xkilmban minn lox? ¿Be zak gan kix tib minn xkilmban?
Lo lëꞌná, X̱in Mgiy gid iluw gilbey guꞌn uneꞌdz duwpaꞌná, gana ic̲h̲ëꞌnu deaꞌnglná. Or knu lëꞌná ikeli ic̲h̲ësu, gan bekwaꞌn uyuꞌnn ic̲h̲ësa minn.
Naꞌ xne, x̱id minn zu neꞌg yu minn gëtda axta gwiy lëꞌná, X̱in Mgiy, gid iluw ic̲h̲ësa degilbeyná.
Lëꞌ tib xni ndzun uyots Jesús
Uyak xop mbidz lëꞌ Jesús uziña Pedrona, Jacobona gana Juan bëts Jacobo sia udzinn tib giy diꞌt gia nak.
Ga lëꞌt lëꞌ iza gion x̱in useꞌdxi zu, lëꞌxi utsëꞌlo. Ga lëꞌ loxi ugëꞌs c̲h̲oldoꞌ x̱iꞌk nak mbidz gana lëꞌ x̱abxi uyak nkitsdoꞌ x̱iꞌk nak x̱exniꞌna mbidz.
Or knukga tigolpa lëꞌ Moisés ic̲h̲op Elías uyen ga uyuslo c̲h̲ixtiꞌdzñaxi.
Ga dzekna lëꞌ Pedro c̲h̲ëp loxi:
―Dad c̲h̲uꞌnnbéy, wen i lëꞌt lëꞌnu zu neꞌg. Diꞌltsa xlaꞌnlá izaꞌnu tson yu gix, tibu gak chenlá, stibu gak chen Moisés, stibu gak chen Elías.
Lëꞌt lëꞌ Pedro xneꞌ, lëꞌ xkëw uyiꞌd utse lëdxi izaxi. Ga dzekna lëꞌ tib tsiy minn uyen x̱id xkëw c̲h̲ëp: “Jesús nak demëꞌdná, xkë ldoꞌnáxi. Xc̲h̲ildná c̲h̲annáxi, Xtiꞌdzxi gol bin.”
Ga dzekna konde lëꞌ gion minn knu uyon gunu, ukiꞌts lo axta lyu sdzebc̲h̲o.
Ga dzekna lëꞌxi ubig‑gax ugaꞌl lëd iza gion minn knu, lox c̲h̲ëpxi:
―Gol bische, idzebdadá.
Konde lëꞌ iza x̱in useꞌdxi ulis lo uwiy, chutla giend nonga Jesús zu ga.
Ga lëꞌt lëꞌxi siët giy knu lëꞌxi c̲h̲ëp lo x̱in useꞌdxi:
―Chut lo bët gëptadá guꞌn uwiydá, sinda axta lëꞌ x̱in mgiy gobic̲h̲e iban stib x̱id ndaꞌgol.
Ga dzekna lëꞌ x̱in useꞌdxi unabdiꞌdz:
―¿Xkuꞌn xneꞌ mextr ley nkiꞌn Elías ganeꞌc̲h̲ giꞌd?
Ga dzekna lëꞌxi ukëb:
―Nli ganeꞌc̲h̲ Elías giꞌd ix̱ixkwaꞌ ic̲h̲ëwu.
Nana naꞌ xne Elías nak mgiy uyiꞌdla, sinda ic̲h̲ë minn nika ñuꞌnnbeyda, sinda uyuꞌnn minn mgiy knu guꞌn uzata ldoꞌ minn. Nana xkakga guꞌnn minn X̱in Mgiy.
Jesús c̲h̲uꞌnnwen tib minndoꞌ këña me mal
Konde udzinnxi diꞌt nc̲h̲ëzë minn ic̲h̲ëxi x̱in useꞌdxi, lëꞌ tib mgiy udzinn uzex̱ib loxi, lox c̲h̲ëp:
―Dad, kwlas ldoꞌlá biꞌnn yud demëꞌdná, nlas dzak demëꞌdná xlaꞌnyoꞌb. Yu or xiab niꞌb lo gi gana lo nis.
Loxna gunu lëꞌná uyiꞌdña niꞌb lo x̱in useꞌdlá, ñana ñakda ñuꞌnnwen x̱in useꞌdlá niꞌb.
Ga dzekna lëꞌxi c̲h̲ëp:
―¡Axta xkiꞌta ngiedz gikdá nika xlelëdztadáná! ¿Ba or dzekna ilelëdzdáná? ¿Be nëtána tipta suná lotá?
Ga lëꞌxi c̲h̲ëp lo mgiy knu:
―Gol deña minndoꞌ neꞌg.
Ga lëꞌxi uguñaz me mal knu, ga lëꞌ me mal knu uc̲h̲aꞌ, lëꞌ niꞌb knu uyakwen or knugax.
Ga dzekna lëꞌ x̱in useꞌdxi ubig‑gax loxi x̱aꞌsa, lox c̲h̲ëp:
―¿Xkuꞌn ñala nuꞌwu ñakda ngoliaꞌno me mal knu?
Ga dzekna lëꞌxi c̲h̲ëp:
―Luꞌtá nika xlelëdzdadáná. Saꞌnda diꞌltsa xlelëdzdáná nika dele nuꞌpaga x̱iꞌk nak tib midz mixtens zak gëpdá lo giy c̲h̲eꞌn: “Goꞌpche neꞌg gwa ilad,” ga zaku, lo ic̲h̲ësu guꞌn zak gak.
[Gana nonga minn xneꞌña Dios gana c̲h̲uꞌnn ayuno zak kwaꞌ me mal c̲h̲eꞌn.]
Lëꞌ Jesús xneꞌkga guꞌn sak stib
Konde lëꞌ Jesús udzinn Galilea, lëꞌxi c̲h̲ëp:
―Naꞌ X̱in Mgiy lëꞌná giab ña minn xlëꞌ c̲h̲anná.
Axta igët miꞌnn‑ná, lox gëtná gak stson mbidz lëꞌná ibanaga stib.
Ga dzekna lëꞌ iza x̱in useꞌdxi nlasdoꞌ uyak ldoꞌ.
Lëꞌ Jesús xgix xtemi idoꞌ
Konde lëꞌ Jesús ic̲h̲ë x̱in useꞌd udzinn Cafarnaún, lëꞌ minn xtop xtemi idoꞌ udzinn lo Pedro, c̲h̲ëp:
―¿Be xgix xmextrlá demi guꞌn xtopnu?
―Xgix‑xu.
Konde lëꞌ Pedro uded lën yu, ganeꞌc̲h̲ Jesús c̲h̲ëp:
―¿Xkuꞌn xwiylu Simón? ¿Chu lo xnab minn c̲h̲uꞌnnbéy demi, be lo minn xkiedzaga minnu ota lo minn zitu?
Ga lëꞌ Pedro c̲h̲ëp:
―Lo minn zitu.
Ga dzekna lëꞌxi c̲h̲ëp:
―Bët xgixda minn giedz knu dzekxi.
Nana dzekna bët ineꞌda minn, gwa loxna kwniꞌt guꞌn xnaꞌslá mal lën nisdoꞌ, loxna kwzën mal ganeꞌc̲h̲ inaꞌslá. Konde lëꞌlá ixal c̲h̲ow mal knu, ga ic̲h̲aꞌ tib demi. Kwzën demi kwdix chenlá gana kwdix chenná.
¿Chu nak minn nc̲h̲oꞌbc̲h̲a nak?
Or knukga lëꞌ x̱in useꞌd Jesús, ubig loxi c̲h̲ëp:
―¿Chu nak minn nc̲h̲oꞌbc̲h̲a nak diꞌt c̲h̲uꞌnnbéy Dios?
Ga dzekna lëꞌxi uc̲h̲edz tib minndoꞌ win, loxna uzuxi minndoꞌ win knu ic̲h̲olda.
Ga dzekna c̲h̲ëpxi:
―Naꞌ xne idzinndadá diꞌt c̲h̲uꞌnnbéy Dios, diꞌltsa gobic̲h̲edtá gakdá x̱iꞌk nak tib minndoꞌ win.
Loxna gunu diꞌltsa chu gak win x̱iꞌk nak minndoꞌ c̲h̲eꞌn, minn knu nc̲h̲oꞌb nak diꞌt c̲h̲uꞌnnbéy Dios.
Diꞌltsa chuga xc̲h̲iꞌlna xkaña minndoꞌ c̲h̲eꞌn lo xlelëdzná xkakga xkaña minn knu naꞌ.
Guꞌn ndzeꞌb nak giabma minn lo dol
Gana c̲h̲ëp Jesús lo x̱in useꞌd:
―Nlasdoꞌ xna minn guꞌnn lëꞌ minn xlelëdzná giab lo dol. Masda lëꞌwuga ikingaꞌ tib ita nc̲h̲oꞌb yan minn knu, lox sia nit axta x̱an nisdoꞌ, lger guꞌnn lëꞌ xkomier giab lo dol.
Lo gitslyu c̲h̲eꞌn yu ndaldoꞌ guꞌn c̲h̲uꞌnn lëꞌ minn c̲h̲onda diꞌdz, ga nika gakda chu bekwaꞌn guꞌnn. Nana minn guꞌnn lëꞌ xkomier giab lo dol nlasdoꞌ xna.
Loxna gunu diꞌltsa ñalá 1111ota niylá xlaꞌn guꞌnn lëꞌlá giab lo dol. Masda kwchugu, lox kwsëꞌbu. Masc̲h̲a wen nika giend tib ñalá ota tib niylá tedlá diꞌt yu gilmban, nikë ic̲h̲op ñalá gana ic̲h̲op niylá siaꞌlá diꞌt nlas nak diꞌt tipta sdzë bel.
Gana diꞌltsa loꞌlá xlaꞌn guꞌnn lëꞌlá giab lo dol, goliaꞌwu, loxna kwsëꞌbu. Masc̲h̲a wen nika giend tib loꞌlá tedlá diꞌt yu gilmban, nikë ic̲h̲op loꞌlá siaꞌlá diꞌt nlas nak tipta sdzë bel.
»Gol gonga sakdadá liaꞌdz tib minn xlelëdzná, nika dele x̱iy xwiydá minn knu, lo xnená ic̲h̲ë angl c̲h̲an minn knu, tipta zu lo Dios.
Gunu lëꞌná, X̱in Mgiy, zid kib minn usaꞌn xñaz Dios.
Xkuꞌn xwiydu, diꞌltsa tib minn c̲h̲ap tib gayoꞌw makx̱iꞌl lox izëꞌb tib man. ¿Xkuꞌn guꞌnn minn knu gan? Lit stsaꞌn minn knu iza stapgaltsiꞌpgeꞌ man, lëꞌ tsa idib dën dzegib man uzëꞌb.
Diꞌltsa idzal man, xnená zolila sc̲h̲ilna minn knu lo udzal man knu, nikë iza stapgaltsiꞌpgeꞌ man nzëꞌbda.
Nana xkakga pxozdá, minn zob ibaꞌ, xlaꞌn ni tib minn xlelëdzxi izëꞌbda.
¿Be xnusa ilëꞌ gikma dele bekwaꞌn c̲h̲uꞌnn minn loma?
»Loxna gunu, diꞌltsa tib xkomieꞌrlá c̲h̲uꞌnn tib guꞌn wenda loꞌlá, gwa lox kwdux or non minn knu zu. Diꞌltsa lëꞌ minn knu uyon xtiꞌdzlá, uyuꞌnnlalá gan ga, lëꞌtá tibaga gak stib.
Saꞌnda diꞌltsa lëꞌ minn knu nika dzakda liaꞌdz xtiꞌdzlá, masda kwziña stib minn ota schop minn, dzekna xka zu minn knu xwiy lëꞌwu igali.
Ga dzekna diꞌltsa xkakga nika dzakda minn knu liaꞌdz xtiꞌdzdá, masda kwneꞌwu lo ic̲h̲ë minn xlelëdzná, or lëꞌ minn ndopgiy. Ga dzekna dele xkakga dzakda minn knu liaꞌdz, masda gol biꞌnn minn knu x̱iꞌk nak tib minn xlelëdzdaná gana tib minn xtop demi sia Roma.
Naꞌ xne, ic̲h̲ësa guꞌn ix̱iꞌgdá lo gitslyu c̲h̲eꞌn, ña ibaꞌ giaꞌg gunu. Gana ic̲h̲ësa guꞌn ixakdá lo gitslyu c̲h̲eꞌn, ña ibaꞌ giak gunu.
Gana xnená diꞌltsa chopdá ix̱ixtiꞌdz lo gitslyu c̲h̲eꞌn inab bekwaꞌn lo duwpaꞌná, lëꞌxi zob ibaꞌ ineꞌdzu.
Lo diꞌt zu chop tson minn xlelëdzná, ga zuná x̱id minn knu.
Ga dzekna lëꞌ Pedro ubig‑gax, lox c̲h̲ëp:
―Dad, ¿blak bueld guꞌnntlëdznu ic̲h̲ë guꞌn lëꞌda c̲h̲uꞌnn xkomieꞌrnu loꞌnu? ¿Be axta gadz bueldu?
Ga lëꞌxi c̲h̲ëp:
―Naꞌ xnedná gaꞌdzda bueld, sinda nika dele blakda bueld.
Chop minn nzëꞌb
»Loxna gunu lëꞌ diꞌt c̲h̲uꞌnnbéy Dios nak x̱iꞌk nak tib minn c̲h̲uꞌnnbéy, xlaꞌn ikeli ic̲h̲ësa xkwend ic̲h̲ë xmos.
Ñana konde lëꞌ mgiy knu uyuslo ikeli, lëꞌ tib minn udzinn nzëꞌb nc̲h̲oꞌbdoꞌ demi.
Ga dzekna lo ñakda ngix minn knu, lëꞌ minn c̲h̲uꞌnnbéy uyuꞌnnbéy to minn knu ic̲h̲op xiwnaꞌ gana x̱in gana ikaña ic̲h̲ësa chen minn knu, dzekna xka gaxu.
Ga dzekna lëꞌ minn nzëꞌb uzex̱ib lo minn c̲h̲uꞌnnbéy lox unab c̲h̲ëp: “Dad, kwlas ldoꞌlá kwiyná, na naꞌ nak minn kix ic̲h̲ëwu.”
Ga dzekna lëꞌ minn c̲h̲uꞌnnbéy ulas ldoꞌ uwiy minn knu, ga lëꞌ usaꞌn minn knu. Ga xkisa uyaꞌnu ngixda minn knu xkiy.
Ga lëꞌ xkomier minn knu uzex̱ib lox unab c̲h̲ëp: “Kwlas ldoꞌlá kwiyná, na naꞌ nak minn kix ic̲h̲ëwu.”
Ñala minn knu nika nzakda liaꞌdz gunu, sinda uyuꞌnnbéy unit xkomier lidzgiꞌb axta kix ic̲h̲ë kiy knu.
»Konde lëꞌ ic̲h̲ë xkomier minn knu uwiy gunu, nlas uyak ldoꞌ. Ga lëꞌ minn uyazë ugu kwend lo minn c̲h̲uꞌnnbéy guꞌn uyak.
Ga dzekna lëꞌ minn c̲h̲uꞌnnbéy uyuꞌnnbéy uya minn knu lo, loxna c̲h̲ëp lo minn knu: “¡Be axta xkiꞌta naklá! Na kwiy ulas ldoꞌná uwiynálá, lo unablá loná.
Nana be nkiꞌnda ñalá nlas ldoꞌ nwiy minn nzëꞌb loꞌlá, x̱iꞌk uyunn‑ná loꞌlá.”
Ga dzekna lo xkilulëꞌ minn c̲h̲uꞌnnbéy, uyuꞌnnbéy uzakzi minn minn knu axta kix ic̲h̲ë xkiy.
Nana xkakga guꞌnn duwpaꞌná, minn zob ibaꞌ lotá, diꞌltsa luꞌtá guꞌnntlëdztadá guꞌn uyuꞌnn xkomierdá lotá.
Be zak itsulsa tib mgiy ic̲h̲op xiwnaꞌ gana unaꞌ xkakga
Konde lëꞌ Jesús uyelo uneꞌ guꞌn c̲h̲eꞌn, lëꞌxi ubi Galilea, sia udzinn xtën Judea, lad diꞌt nak stib kwa geꞌwbeꞌ lë Jordán.
Ga dzekna uzinkë ndaldoꞌ minn x̱itsxi, lox uyuꞌnnwenxi ic̲h̲ë minn dzaknë.
Ga dzekna lëꞌ balal minn nak fariseo ubig, xlaꞌn leꞌy xkuꞌn ineꞌxi bekwaꞌn wenda, loxna unabdiꞌdz loxi, c̲h̲ëp:
―¿Be zak itsulsa tib mgiy ic̲h̲op xiwnaꞌ, dele bekwaꞌn uyuꞌnn unaꞌ?
Ga lëꞌxi ukëb c̲h̲ëp:
―Be zëxda ilabdá diꞌt xneꞌ: “Bokla or lëꞌ Dios uzaꞌ ic̲h̲ëwu, or knu uzaꞌ Dios nonga tib mgiy gana tib unaꞌ.
Loxna gunu lëꞌ mgiy stsaꞌn pxoz gana xnaꞌ, ga lëꞌ c̲h̲akic̲h̲op xiwnaꞌ. Ga lëꞌ ic̲h̲op minn knu c̲h̲ak tibaga.”
Loxna gunu nakdac̲h̲a minn knu chop, sinda tibaga nak minn knu. Lo guꞌn uyuꞌnn tipsa Dios gakda chu guꞌnn lëꞌ gunu itsulsa.
Ga dzekna lëꞌ minn knu c̲h̲ëp:
―¿Xkuꞌn dzekna lëꞌ Moisés xneꞌ zak isaꞌnma unaꞌ nonga tiblë gits tsas dzekna xka lëꞌ unaꞌ zak giaꞌn?
Ga dzekna lëꞌxi ukëb, c̲h̲ëp:
―Lo zak nad ldoꞌtá, loxna gunu lëꞌ Moisés udeꞌd diꞌdz zak giaꞌn unaꞌ, saꞌnda lëꞌ axta x̱an nakdo xka.
Nana lëꞌná xne diꞌltsa tib mgiy usunlaꞌ xiwnaꞌ, ñana nika yuñada unaꞌ stib mgiy, lox xkaꞌ stib unaꞌ, dol nak gunu: lo ukaꞌla stib unaꞌ. Nana diꞌltsa unaꞌ stsunlaꞌ ximgiy lox xkaꞌ stib mgiy lëꞌkga dol naku.
Ga dzekna lëꞌ x̱in useꞌdxi c̲h̲ëp:
Ga dzekna lëꞌxi c̲h̲ëp:
―Lët ic̲h̲ëda minn zak gieꞌnna guꞌn c̲h̲eꞌn, sinda noꞌnda minn usaꞌn Dios ikaꞌda unaꞌ.
Yu minn axta uyal gakda ikaꞌ unaꞌ, lo xkala uyaꞌn. Yu ga minn gakda ikaꞌ unaꞌ, lo stib xkomier c̲h̲uꞌnno dzekna gakdo. Saꞌnda yu ga minn xkaꞌda unaꞌ lo yuda gunu gik, sinda lëꞌ xlaꞌn noꞌnda stsiꞌn Dios, minn c̲h̲uꞌnnbéy ikë. Diꞌltsa chu xieꞌnna guꞌn c̲h̲eꞌn lëꞌwuga.
Lëꞌ Jesús c̲h̲uꞌnnlay minndoꞌ win
Ga dzekna uyiña minn balal minndoꞌ win lo Jesús, dzekna ixob ñaxi gik minndoꞌ, loxna guꞌnnlayxi minndoꞌ. Ñala x̱in useꞌdxi c̲h̲ëp: “Guꞌnndtá guꞌn ki.”
Ga dzekna lëꞌxi c̲h̲ëp:
―Gol kwdeꞌd diꞌdz giꞌd minndoꞌ win loná; minn nak x̱iꞌk nak minndoꞌ win ki, zak ted diꞌt c̲h̲uꞌnnbéy Dios.
Ga dzekna uxobxi ñaxi ic̲h̲ë gik minndoꞌ knu, ga lëꞌxi ubi.
Mgiy ndaꞌn
Tigolpa lëꞌ tib mgiy udzinn lo Jesús c̲h̲ëp:
―Mextr, ¿bekwaꞌn nak guꞌn wen nkiꞌn gunn‑ná lëꞌná idzinn gap gilmban loxdac̲h̲a?
Ga dzekna lëꞌxi c̲h̲ëp:
―¿Xkuꞌn xnabdiꞌdzlá bekwaꞌn nak guꞌn wen? Nonga tib minn yu nak minn wen. Nana diꞌltsa xlaꞌnlá gaplá gilmban, biꞌnn guꞌn c̲h̲uꞌnnbéy Dios.
Ga dzekna lëꞌ mgiy knu c̲h̲ëp:
―¿Ba guꞌnba nakzëwu?
Ga lëꞌxi c̲h̲ëp:
―Igëtdalá mnech, tsuñadlá stib unaꞌ, panndlá, gusgeꞌdlá ineꞌlá guꞌn nlida lëd stib minn.
Nc̲h̲oꞌb gwiy pxoꞌzlá gana xnaꞌlá. Gana kë ldoꞌ ic̲h̲ësa xkomieꞌrlá x̱iꞌk xkëkga ldoꞌlá luꞌ.
Ga dzekna lëꞌ mgiy knu c̲h̲ëp:
―Ic̲h̲ëla guꞌn c̲h̲eꞌn c̲h̲unn‑ná axta or lëꞌná sdzib nak minndoꞌ. ¿Nana bekwaꞌnc̲h̲a xche gunn‑ná?
Ga dzekna lëꞌxi c̲h̲ëp:
―Diꞌltsa xlaꞌnlá gaklá tib minn wendoꞌ, gwa kwto ic̲h̲ë guꞌn c̲h̲aplá gana kwdeꞌdu lo minn nlas yu. Xka lëꞌlá idzinn gap tib guꞌn nc̲h̲oꞌb ibaꞌ, loxna kidë kwzinkë x̱itsná.
Ga dzekna lëꞌxi c̲h̲ëp lo x̱in useꞌdxi:
―Naꞌ xne nakdo xnusa idzinn tib minn zën demi diꞌt c̲h̲uꞌnnbéy Dios.
X̱iꞌk nak tib kamey gakda ted tib geꞌc̲h̲ gox, xkakga tib minn zën demi ted diꞌt c̲h̲uꞌnnbéy Dios.
Konde lëꞌ x̱in useꞌdxi uyon gunu, udzakyédoꞌna, ga lëꞌ c̲h̲ëp:
―¿Chu nak minn idzinn gap gilmban loxdac̲h̲a dzekna goꞌ?
Ga dzekna lëꞌxi uwiy lo x̱in useꞌdxi, lox c̲h̲ëpxi:
―Guꞌn gakda guꞌnn mgiy, Dios zak guꞌnn gunu.
Ga dzekna lëꞌ Pedro c̲h̲ëp:
―Lo usaꞌnnu ic̲h̲ë chennu lëꞌnu zinkë x̱itslá, ¿bekwaꞌn ikañanu?
Ga dzekna lëꞌxi c̲h̲ëp:
―Naꞌ xne or lëꞌ ic̲h̲ëwu gak nkub, or lëꞌná X̱in Mgiy sob gunnbéy, diꞌt nc̲h̲oꞌbdoꞌ nak, or knu ñatá sob diꞌt nc̲h̲oꞌb nak guꞌnnbéydá lo iza tsiꞌpchop giedz Israel.
Gana diꞌltsa chuga usaꞌn lidz, bëts, pzan, bal, pxoz, xnaꞌ, xiwnaꞌ, x̱in gana xelyu lo zak zinkë x̱itsná, minn knu ikaña tib gayoꞌw bueld guꞌn usaꞌn gana gilmban loxdac̲h̲a.
Ndaldoꞌ minn nondoꞌ neꞌg, minn knu x̱iy gaknon; lëꞌ minn x̱iy non gaknonc̲h̲a ga.
Xkwend minn uyazë dziꞌn
»Diꞌt c̲h̲uꞌnnbéy Dios nak x̱iꞌk nak tib mgiy uc̲h̲aꞌ silga sia dzegib mos tsa ikë dziꞌn chen, diꞌt ugu lbë ubas.
Konde udzal balal mos, lëꞌ mgiy knu uyaꞌn diꞌdz iza mos c̲h̲ëp kix guꞌn xkaꞌ minn tib dze. Ga lëꞌ uxaꞌl iza mos knu ikë dziꞌn diꞌt ugu lbë ubas.
»Ñana masa or geꞌ lëꞌ mgiy knu uyobic̲h̲ekga uc̲h̲aꞌ, ñana sia lo lgiy uwiy balal minn noꞌnda sia ziꞌd ga, giend guꞌn guꞌnn.
Ga dzekna lëꞌ mgiy knu c̲h̲ëp: “Gol gwa ikëtá stsinná, nap naꞌ kix guꞌn c̲h̲igial ikaꞌtá.” Ga dzekna lëꞌ iza minn knu sia.
Ñana masa uc̲h̲ol mbidz lëꞌ mgiy knu uyobic̲h̲ekga uc̲h̲aꞌ gana or tson, ga lëꞌkga xka uyuꞌnn mgiy knu.
»Ñana konde udzel lyu masa or gaꞌy lëꞌ mgiy knu uyobic̲h̲ekga uya lo lgiy, ga uwiy sebalal minn noꞌnda sia ziꞌd nika bët c̲h̲uꞌnnda. Ga dzekna lëꞌ mgiy knu unabdiꞌdz: “¿Xkuꞌn idib dze xki yutá nika bët c̲h̲uꞌnndtá?”
Ga dzekna lëꞌ minn knu ukëb: “Chut zëxda ic̲h̲eꞌnu loxna xnu yunu.” Ga dzekna lëꞌ mgiy knu c̲h̲ëp: “Gol gwa ikëtá stsinná dzekxi.”
»Konde ukëw lyu lëꞌ mgiy knu c̲h̲ëp lo minn c̲h̲uꞌnnbéy lo dziꞌn: “Kwc̲h̲edz tibga mos, lox kwdix, bislo ganeꞌc̲h̲ minn ulan udzel lyu siaꞌlá iloꞌxlá minn ulan silga.”
»Konde lëꞌ iza minn udzinn silga ugaꞌ, në iza minn knu bitser giac̲h̲a nkaꞌ. Ñana lëꞌkga xkakga guꞌn tib dze ukaꞌ.
Konde lëꞌ iza minn knu uyelo ukaña demi, lëꞌ uyuslo bel xneꞌ lëd minn uc̲h̲eꞌ,
c̲h̲ëpzë minn knu: “Ic̲h̲ë minn ki siala or ulan pen stibaga or ukë dziꞌn, ñana lëꞌkga lal guꞌn ugixlá ukaꞌnu lëꞌkga lalga ugixlá ukaꞌ, ñana nuꞌwu nak minn uyan neꞌy gana nuꞌwu ukë dziꞌn nter dze.”
»Ga dzekna lëꞌ mgiy knu c̲h̲ëp tib lo minn knu: “Bëꞌts, kwiy naꞌ sdzakziꞌdná luꞌ. Bislëdz lit uyaꞌnna diꞌdz, guꞌn xkaꞌ minn tib dze kixná ikaꞌlá.
Liger masda kwzën demi ki, giꞌl kigwa. Naꞌ xlaꞌndná kixná lëꞌkga lal guꞌn ukaꞌlá lo minn c̲h̲eꞌn, nika dele udze lyu ulan.
Xteminá naku, naꞌ zak gunn‑ná guꞌn xlaꞌndná, ota ¿be xlëꞌlá c̲h̲anláná lo lëꞌná wen?”
Ga dzekna lëꞌ Jesús uloꞌx c̲h̲ëp:
―Loxna gunu ic̲h̲ë minn nondoꞌ neꞌg, minn knu x̱iy gaknon, lëꞌ minn x̱iy non gaknonc̲h̲a ga.
Lëꞌ Jesús xneꞌ guꞌn sak
Lëꞌt lëꞌ Jesús sia Jerusalén ic̲h̲ë x̱in useꞌd, ga lëꞌxi uneꞌ lo x̱in useꞌdxi x̱aꞌsa, c̲h̲ëpxi:
―Nana gaxla Jerusalén zuna, neꞌg nak diꞌt tsiña balal miꞌnn‑ná lo ic̲h̲ë px̱oz nak minn c̲h̲uꞌnnbéy lo xkomier gana mextr ley, minn knu guꞌnnbéy lëꞌná, X̱in Mgiy, gët.
Loxga lëꞌ minn tsiñaná lo minn zit. Ga lëꞌ minn noꞌnda xidzñaná lox izakzi miꞌnn‑ná gana ikëꞌ miꞌnn‑ná lo krus, ñana gak mbidz tson lëꞌná gobic̲h̲ekga iban.
Guꞌn xnab Santiago ic̲h̲op Juan
Ga dzekna lëꞌ xnaꞌ ic̲h̲op x̱in Zebedeo ubig lo Jesús ndzaꞌl ic̲h̲op x̱in, lox uzex̱ib loxi, x̱iꞌk nak minn xlaꞌn inab tib guꞌn.
Ga dzekna lëꞌxi c̲h̲ëp:
―¿Bekwaꞌn xlaꞌnlá gunn‑ná loꞌlá?
Ga dzekna lëꞌ nay knu c̲h̲ëp:
―Xlaꞌndná or lëꞌlá sob guꞌnnbéy, ineꞌdzlá tibga kwalá sob ic̲h̲op demëꞌdná.
Ga dzekna lëꞌxi ukëb:
―Nandtá bekwaꞌn xnabdá ¿Be siu gikdá gan tedtá gilnëdoꞌ guꞌn tedná?
Ga lëꞌ iza minn knu ukëb c̲h̲ëp:
―Zaku.
―Nli sdzinn dze tedtá gilnëdoꞌ x̱iꞌk nak guꞌn tedná. Saꞌnda lëꞌ inedzná kwaná sobdá nakda gunu gikná. Sinda Dios nan gunu.
Konde lëꞌ stsiꞌ x̱in useꞌdxi uyon gunu ulëꞌ uwiy ic̲h̲op bëts minn knu.
Ga dzekna lëꞌxi uc̲h̲edz iza x̱in useꞌdxi lox c̲h̲ëpxi:
―Luꞌtá nan wen ic̲h̲ë minn c̲h̲uꞌnnbéy lo gitslyu c̲h̲uꞌnn gilxkab zak guꞌnnbéy x̱iꞌk xlaꞌn gana ic̲h̲ë xminn minn knu, minn nc̲h̲oꞌb nak, c̲h̲ak nc̲h̲oꞌb lo lëꞌ c̲h̲ap gilbey.
Saꞌnda x̱idtá gakda gunu, masda guꞌn gak, diꞌltsa xlaꞌndá gakdá minn nc̲h̲oꞌb nonga guꞌn guꞌnndá nak guꞌnndá yud xkomierdá.
Gana diꞌltsa yu chu tibdá xlaꞌn gak minn su guꞌnnbéy lëꞌ gak minn ganeꞌc̲h̲ x̱al ikë stsiꞌn stib minn.
Lo nika naꞌ, X̱in Mgiy, zidtaná dzekna lëꞌ minn ganná, sinda lëꞌná zid gan ic̲h̲ë minn gana idedná degilmbaꞌnná dzekna lëꞌ minn ilaꞌ lo gilgut.
Lëꞌ Jesús c̲h̲uꞌnnwen chop mgiy nkal lo
Konde lëꞌ Jesús ubi Jericó ic̲h̲ë x̱in useꞌd, lëꞌ tajdoꞌ minn zinkë.
Ga lëꞌ chop mgiy nkal lo zob c̲h̲ow ñaz, or uyon lëꞌxi sia tedga, lëꞌ ukëꞌla c̲h̲edzga c̲h̲ëp:
―¡Jesús, minn ziꞌd xediꞌy David, kwlas ldoꞌlá kwiynu!
Ñala ic̲h̲ë minn ndux dzekna gak dzeꞌ ic̲h̲op mgiy knu, ñala ic̲h̲op mgiy knu lëꞌla uyuslo ndipc̲h̲a xkëꞌ c̲h̲edz:
―¡Jesús, minn ziꞌd xediꞌy David, kwlas ldoꞌlá kwiynu!
Ga lëꞌxi uyobias, uc̲h̲edz ic̲h̲op mgiy knu, lox unabdiꞌdzxi:
―¿Bekwaꞌn xlaꞌndá gunn‑ná lotá?
Ga lëꞌ ic̲h̲op mgiy knu c̲h̲ëp:
―Xlaꞌnnu gial loꞌnu.
Ga dzekna lëꞌxi ulas ldoꞌ uwiy ic̲h̲op mgiy knu, lox ugaꞌlxi ic̲h̲op lo mgiy knu, or knukga lëꞌ ic̲h̲op lo mgiy knu uyal, ga lëꞌ uzinkë x̱itsxi.
Lëꞌ Jesús udzinn Jerusalén
Konde lëꞌ Jesús sia gaxla idzinn Jerusalén, lëꞌxi sia udzinn giedz Betfagué, diꞌt nak Dën Yag Olivo, ga lëꞌxi uxaꞌl chop x̱in useꞌdxi,
c̲h̲ëpxi:
―Gol gwa giedz win guꞌn nën nax i, konde x̱iꞌk idzinndá giedz knu, ga idzalnadá tib bur keduꞌ, ndzaꞌl tib bur yeꞌn. Gol kwxak ic̲h̲op man lox gol kidëña man loná.
Ic̲h̲ësa guꞌn c̲h̲eꞌn uyak, dzekna xka uyak guꞌn uneꞌ Dios lo minn uneꞌ guꞌn uneꞌ Dios lo, or c̲h̲ëp:
“Gol guts lo minn Jerusalén:
Gol gwiy lëꞌ minn c̲h̲uꞌnnbéy lotá ziꞌd,
c̲h̲ak nc̲h̲oꞌbdaxi, x̱its‑sa tib bur zobxi,
x̱its tib bur yeꞌn, x̱in tib man c̲h̲ey yow.”
Ga dzekna lëꞌ x̱in useꞌdxi, uya uyuꞌnn guꞌn uyuꞌnnbéyxi,
uziña bur gana bur yeꞌn, loxna uxob minn x̱ab minn lëd man, loxna uzobxi x̱its man.
Ga dzekna lëꞌ mnech yaꞌl xgix x̱ab lën ñaz gana xchoꞌw minn x̱os yag xgix minn diꞌt tedxi.
Ga dzekna lëꞌ ic̲h̲ë minn nnec̲h̲ gana ic̲h̲ë minn zinkë lad x̱its xkëꞌ c̲h̲edz xneꞌ:
“¡Luꞌ x̱in David ulalanu lo gilgut!
¡Dios guꞌnnlaylá! ¡Luꞌ nak Dad c̲h̲uꞌnnbéy uxaꞌl Dios!
¡Dios, minn zob ibaꞌ, luꞌ ulalanu lo gilgut!”
Konde lëꞌxi uded lën giedz Jerusalén, lëꞌ ic̲h̲ësa minn giedz xnabdiꞌdzlsa:
―¿Chu i nak mgiy ki?
Lëꞌ ic̲h̲ë minn zinkë x̱itsxi c̲h̲ëp:
―Lëꞌ Jesús, minn xneꞌ Dios lo i. Minn Nazaret nakxi, giedz nax xtën Galilea.
Guꞌn uyuꞌnn Jesús c̲h̲ow idoꞌ
Konde lëꞌ Jesús uded c̲h̲ow idoꞌ lëꞌxi uyuslo ugoliaꞌ ic̲h̲ësa minn nc̲h̲ë ga xto gana ic̲h̲ë minn xkaꞌ, utiꞌx‑xi xmës minn stsëꞌ demi, xkakga uyuꞌnnxi lo minn xto palom.
Ga dzekna c̲h̲ëpxi:
―Xtiꞌdz Dios xneꞌ: “Lidzná nak diꞌt ix̱ixtiꞌdzñatáná; ¡ñala luꞌtá c̲h̲uꞌnno tib beliaꞌ chen mbaꞌn!”
Ga dzekna lëꞌ minn nkal lo gana minn gakda së uya loxi, lëꞌxi uyuꞌnnwen minn knu.
Ñala ic̲h̲ë px̱oz nak minn c̲h̲uꞌnnbéy lo xkomier gana mextr ley ulëꞌ, or uwiy ic̲h̲ë gilndzun guꞌn uyuꞌnnxi gana lo lëꞌ ic̲h̲ë minndoꞌ xkëꞌ c̲h̲edz xneꞌ: “¡Tipta iban x̱in David minn ulalanu lo gilgut!”
―¿Be c̲h̲onlá guꞌn xneꞌ ic̲h̲ë minndoꞌ ki?
Ga dzekna lëꞌxi c̲h̲ëp:
―C̲h̲onnu, gana xkuꞌn be zëxda ilabdá Xtiꞌdz Dios diꞌt xneꞌ: “Uyuꞌnnlá axta ic̲h̲ë minndoꞌ gana mëꞌd be c̲h̲ëdzc̲h̲a guꞌnn nc̲h̲oꞌb lëlá.”
Ga dzekna lëꞌxi usaꞌn ic̲h̲ë minn knu, lëꞌxi ubiga sia udzinn Betania, ga uyobiasxi.
Lëꞌ Jesús uyuꞌnn lëꞌ yag higuera ubidz
Konde silga lëꞌ Jesús uyobic̲h̲e Jerusalén, ñana ulaꞌnnaxi.
Ñana konde uwiyxi lëꞌ tib yag higuera zob ga, lëꞌ sialaxi gan be sdzal nex, ñana konde udzinnxi nika bët nex giend noꞌnda blag zobzë lëd yag knu. Ga dzekna lëꞌxi c̲h̲ëp lo yag knu: “Ni snup ikëdc̲h̲a nex loꞌlá.” Ga dzekna or knukga lëꞌ yag knu ubidz.
Konde lëꞌ x̱in useꞌdxi uwiy gunu udzakyéna, ga lëꞌ unabdiꞌdz loxi c̲h̲ëp:
―¿Xkuꞌn lo ubidzgax yag higuera?
Ga dzekna lëꞌxi c̲h̲ëp:
―Naꞌ xne diꞌltsa xlelëdzdáná gana c̲h̲ak chopda gikdá, nakdo noꞌnda yag c̲h̲eꞌn sinda axta lo giy c̲h̲eꞌn zak gëpdá: “Goꞌpche neꞌg gwa ilad”, ga xka gaku.
Gana ic̲h̲ësa guꞌn inabdá lo Dios, diꞌltsa xlelëdzdá sneꞌdzxu, skañato.
¿Chu uyuꞌnnbéy guꞌn c̲h̲eꞌn lo Jesús?
Konde lëꞌ Jesús udzinnaga c̲h̲ow idoꞌ, lëꞌt lëꞌxi c̲h̲uꞌnnkluw lëꞌ ic̲h̲ë px̱oz nak minn c̲h̲uꞌnnbéy lo xkomier gana guxtis udzinn c̲h̲ëp loxi:
―Kwneꞌ, ¿xkuꞌn c̲h̲uꞌnnlá guꞌn c̲h̲eꞌn? ¿Chu uyuꞌnnbéy loꞌlá guꞌnnlá guꞌn c̲h̲eꞌn?
Ga lëꞌxi ukëb:
―Ñaná inabdiꞌdz tib guꞌn lotá, diꞌltsa ikëbdu, ñaná snená chu uyuꞌnnbéy loná c̲h̲unn‑ná guꞌn c̲h̲eꞌn.
Bay ¿chu uyuꞌnnbéy lo Juan uchoꞌpnis minn? ¿Be Diosu ota tib minn uyuꞌnnbéyu?
Ga lëꞌ minn uyuslo c̲h̲ixtiꞌdzlsa:
―Diꞌltsa gëpna Dios uyuꞌnnbéyu lëꞌ Jesús ineꞌ: “¿Xkuꞌn nlelëdzdadu dzekna?”
Gana diꞌltsa gëpna tib minn uyuꞌnnbéyu, gakdo lo ic̲h̲ë minn giedz xlelëdz Dios uxaꞌl Juan.
Ga dzekna lëꞌ minn ukëb:
Ga dzekna ñaxi c̲h̲ëp:
―Nika naꞌ inedná chu uyuꞌnnbéy c̲h̲unn‑ná guꞌn c̲h̲eꞌn.
Xkwend chop minndoꞌ
Ga dzekna lëꞌ Jesús c̲h̲ëp:
―¿Xkuꞌn xwiydá guꞌn c̲h̲eꞌn? Uyu tib mgiy c̲h̲ap chop minndoꞌ, ga dzekna lëꞌ ubig c̲h̲ëp lo niꞌb gol: “Xina, gwa ikëꞌlá dziꞌn, diꞌt nguná lbë ubas.”
Ga lëꞌ niꞌb knu ukëb c̲h̲ëp: “Lëꞌi, xlaꞌndtaná tsaná.” Ñana uyak stse sial lëꞌ uyakga, lo uwiy lëꞌduga dele ñada.
Ga dzekna lëꞌ mgiy knu xkakga c̲h̲ëp stib lo x̱in. Ga lëꞌ niꞌb knu c̲h̲ëp: “Sianá dad.” Ñana uyeloga nika ñada.
Bay ¿chu uyuꞌnn guꞌn xlaꞌn pxoz?
Ga dzekna lëꞌ minn knu ukëb:
―Minndoꞌ gol.
Ga dzekna lëꞌxi c̲h̲ëp:
―Naꞌ xne zolila ganeꞌc̲h̲ minn xtop demi guꞌn sia Roma gana ic̲h̲ë unaꞌ yuña x̱aꞌla x̱aꞌla mgiy ted diꞌt c̲h̲uꞌnnbéy Dios, nikë lotá.
Lo Juan minn uchoꞌpnis uyiꞌd uluw gan xkuꞌn xlaꞌn Dios ibanma, ñala luꞌtá nika nlelëdzdadu, ñala ic̲h̲ë minn xtop demi sia Roma gana ic̲h̲ë unaꞌ c̲h̲ap x̱aꞌla x̱aꞌla mgiy ulelëdzu. Ñala luꞌtá nika uwiydá gunu nsaꞌndadá xtoldá, gana nzakdadá liaꞌdz gunu.
Xkwend balal minn xlaꞌn la xelyu tib mgiy
Ga dzekna lëꞌxi c̲h̲ëp:
―Gol bin kwend c̲h̲eꞌn: “Uyu tib mgiy uyuꞌnn pni balal x̱an lbë ubas lo xelyu, lox utse gaguwo gana ux̱ixkwaꞌ diꞌt ic̲h̲aꞌ nis nex gana ux̱ixkwaꞌ tib diꞌt gia nak sob minn ikenapu. Ga dzekna lëꞌ usaꞌnu lo balal minn guꞌnn dziꞌnu, ga lëꞌ uc̲h̲aꞌ sia diꞌt fwer.
»Konde udzinn dze lëꞌwu ideꞌd nex, lëꞌ minn chen uxaꞌl balal xmos uya lo minn c̲h̲uꞌnn dziꞌnu ikaña nex guꞌn xgaꞌ.
Ñala minn c̲h̲uꞌnn dziꞌnu lëꞌla udeꞌdu uyowzë mos knu, gana axta ugët balal mos knu gana yuga mos udeꞌd ita minn knu.
Ga dzekna lëꞌ minn chen uyobic̲h̲e uxaꞌl ndalc̲h̲a xmos, ñana xkakga uyuꞌnn minn c̲h̲uꞌnn dziꞌnu.
»Sial lëꞌ minn chen c̲h̲ëp: “Xtiꞌdz demëꞌdnása zon minn”, ga dzekna lëꞌ uxaꞌl x̱in.
Ñana konde lëꞌ minn uwiy lëꞌ x̱in minn chen udzinn, ux̱ixtiꞌdzlsa minn, c̲h̲ëp minn: “Lëꞌ minn gak chen lyu c̲h̲eꞌn ziꞌd neꞌg, masda igëtna minn ki dzekna xka lëꞌwu gak chenna.”
Ga dzekna lëꞌ minn ugoliaꞌ minn knu, lox ugët.”
Ga dzekna lëꞌ minn ukëb:
―Lëꞌ minn chen sakda liaꞌdz iloꞌx ic̲h̲ë minn xka uyuꞌnn, lox lëꞌ ideꞌd xelyu x̱aꞌga lo minn guꞌnndziꞌnu, minn sdeꞌd nex guꞌn xgaꞌ minn chen.
Ga dzekna lëꞌxi c̲h̲ëp:
―Be zëxda ilabdá diꞌt xneꞌ Xtiꞌdz Dios:
“Ita guꞌn në minn uzaꞌ yu bëtstsiꞌnda,
ita knu lo na nak tib ita nc̲h̲oꞌbdoꞌ nak.
Nana nuw sdzakyénana xwiyna guꞌn c̲h̲eꞌn,
lo Dad c̲h̲uꞌnnbéy nak minn uyuꞌnn guꞌn c̲h̲eꞌn.”
»Loxna gunu xnená, ineꞌdzda Dios diꞌdz tedtá diꞌt c̲h̲uꞌnnbéyxi, sinda lëꞌxi ideꞌd diꞌdz ted minn c̲h̲on xtiꞌdzxi.
Gana dele chu giab lëd ita c̲h̲eꞌn minn knu gak biuw lad lad gak, saꞌnda dele ita knu giab lëd minn, minn knu gak noꞌnda yu.
Konde lëꞌ ic̲h̲ë px̱oz nak minn c̲h̲uꞌnnbéy lo xkomier gana fariseo uyon kwend guꞌn xguxi uyeꞌnna minn lo minnga xneꞌxi.
Ga dzekna nika xlaꞌn minn knu leꞌy xkuꞌn nnaꞌsxi, sinda ñakdu lo sdzeb minn lo minn giedz, lo ic̲h̲ë minn c̲h̲uꞌnn gilxkab lëꞌxi xneꞌ guꞌn xneꞌ Dios lo.
Xkwend tib lni diꞌt utsiꞌlña minn
Ga dzekna lëꞌ Jesús uyuslo ugu kwend guꞌn ney diꞌdz guꞌn guꞌnn dziꞌn stib, c̲h̲ëpxi:
―Diꞌt c̲h̲uꞌnnbéy Dios nak x̱iꞌk nak tib mgiy c̲h̲uꞌnnbéy uyuꞌnn tib lni lo lëꞌ x̱in utsiꞌlña.
Ga dzekna lëꞌ uxaꞌl xmos ña ñexi ic̲h̲ë minn tsa lo lni. Ñala ic̲h̲ë minn knu nëd ña.
»Ga dzekna lëꞌ mgiy knu uxaꞌlga x̱aꞌ xmos, loxna c̲h̲ëp gol guts: “Noꞌmba ngon man xc̲h̲o uyëtla ina lëꞌ komid yula, gol yoꞌ tsana lo lni.”
Ñala ic̲h̲ë minn knu, nika nzakda liaꞌdz diꞌdz knu. Yu minn uyu ñaz sia dzesu lo xelyu, yuga minn uyu ñaz sia dzesu lo xedilgens.
Ga dzekna lëꞌ sebalal minn uzën mos knu, lox uzakzi mos knu, ga lox ugët mos knu.
»Konde lëꞌ mgiy knu uyon gunu, ulëꞌdoꞌ mgiy knu. Ga dzekna lëꞌ mgiy knu uxaꞌl xisoldad ugët ic̲h̲ë minn knu, loxna uyuꞌnnbéy uyek xkiedz minn knu.
Ga dzekna lëꞌ mgiy knu c̲h̲ëp lo xmos: “Lëꞌ ic̲h̲ë guꞌn x̱ixkwaꞌla, ñala ic̲h̲ë minn uc̲h̲edzná uluw c̲h̲igialda ñiꞌd lo lni.
Nana masda gol gwa ic̲h̲ësa ñaz, loxna gol kwziña ic̲h̲ësa minn gwiydá.”
»Konde lëꞌ mgiy knu uded gwiy ic̲h̲ësa minn udzinn lo lni, uwiy mgiy knu lëꞌ tib minn yu x̱id knu nokda lac̲h̲ c̲h̲okzë minn xia tib lo gilutsiꞌlña.
Ga lëꞌ mgiy knu c̲h̲ëp: “Bëꞌts, ¿xkuꞌn uyuꞌnnlá udedlá neꞌg, ñana nokdalá lac̲h̲ c̲h̲okzë minn xia tib lo gilutsiꞌlña?” Ga axta ni bët nkëbda minn knu.
Ga dzekna lëꞌ mgiy knu c̲h̲ëp lo xmos: “Gol kwx̱iꞌg niy minn ki gana ña minn ki, loxna gol goliaꞌ minn ki lad ley lo nkëw, i nlas sak goꞌn gowlay gilnëdoꞌ.”
Konde ulox uguxi kwend knu, lëꞌxi c̲h̲ëp:
―X̱iy minn idzinn ted diꞌt c̲h̲uꞌnnbéy Dios, nika dele ndalc̲h̲o minn xc̲h̲edz Dios.
¿Be lëꞌwuga gax demi sia Roma?
Ga dzekna lëꞌ fariseo ux̱ixtiꞌdz gan xkuꞌn guꞌnn dzekna lëꞌ Jesús ineꞌ gan bekwaꞌn wenda, dzekna xka lëꞌ minn inaꞌs Jesús.
Ga dzekna uxaꞌl minn knu balal x̱in useꞌd gana sebalal minn yu x̱id xminn Herodes uya c̲h̲ëp loxi:
―Mextr, nannu sdzaꞌl ldoꞌlá guꞌn nli gana luꞌsa nli c̲h̲uꞌnnkluwlá xkuꞌn nak xñaz Dios gana dzakdalá liaꞌdz nika chu xneꞌ lëꞌda nak guꞌn c̲h̲uꞌnnkluwlá, lo xwiydlá gan bekwaꞌn c̲h̲uꞌnn mnech gitslyu c̲h̲eꞌn.
Nana xlaꞌnnu ineꞌlá, ¿be lëꞌwuga xgixnu demi guꞌn xnab César, minn c̲h̲uꞌnnbéy Roma, ota lëꞌduga?
Ñala lëꞌxi uyeꞌnna guꞌn c̲h̲uꞌnn minn gilxkab, ga lëꞌxi c̲h̲ëp:
―¿Xkuꞌn xlaꞌndá kitñatáná?
Gol kluw tib demi Roma gan gwiyná.
Ga dzekna lëꞌ minn udeꞌd tib demi knu.
Ga dzekna lëꞌxi c̲h̲ëp:
―¿Chu gik kë neꞌg gana chu lë neꞌg?
Ga lëꞌ minn c̲h̲ëp:
―Gik César, minn c̲h̲uꞌnnbéy Roma.
Ga dzekna lëꞌxi c̲h̲ëp:
―Gol kwdeꞌd lo César guꞌn nak chen César, lëꞌ lo Dios gol kwdeꞌd guꞌn nak chen Dios.
Konde uyon minn gunu, lëꞌla udzakyéna minn, sial usaꞌn minnxi, lëꞌ minn ubi.
Minn xlelëdzda minn c̲h̲ët sbanaga stib
―Mextr, Moisés usaꞌn ley xneꞌ: “Diꞌltsa tib mgiy ikaꞌ tib unaꞌ konde lëꞌ uyët nsaꞌnda ni tib mëꞌd, bëts mgiy uyët ikaꞌkga unaꞌ knu, dzekna xka isaꞌn tib mëꞌd gak x̱iꞌk nak x̱in bëts minn uyët.”
Uyaku x̱iꞌdnu uyu gadz minndoꞌ iza bëts. Minndoꞌ gol utsiꞌlña, ñana konde lëꞌ uyët nsaꞌnda x̱in. Ga dzekna lëꞌ unaꞌ knu uyaꞌn lo bëts, minndoꞌ uc̲h̲op.
Ga lëꞌkga uyët minndoꞌ uc̲h̲op, ga lëꞌ minndoꞌ uyon ukaꞌ unaꞌ knu ñana uyëtaga, xkakga uzak iza bëts minndoꞌ, ni tib minndoꞌ nsaꞌnda mëꞌd.
Uded lo knu, ñakga unaꞌ knu uyët.
Bay nana or lëꞌ minn ibanaga stib, ¿chu gak ximgiy unaꞌ knu lo iza gadz bëts minndoꞌ ukaꞌ unaꞌ knu?
Ga lëꞌxi ukëb:
―Lëꞌda nak guꞌn c̲h̲uꞌnndá gilxkab, lo nika nandtá xkuꞌn xneꞌ Xtiꞌdz Dios gana nika nandtá xkuꞌn nak xkilbeyxi.
Saꞌnda lëꞌ minn gobic̲h̲ekga iban stib, or knu itsiꞌlñadc̲h̲a minn knu, sinda lëꞌ minn knu gak x̱iꞌk nak xangl Dios yu ibaꞌ.
Saꞌnda lëꞌ gobic̲h̲ekga iban minn stib, be zëxda ilabdá guꞌn uneꞌ Dios, or c̲h̲ëp:
“Naꞌ nak xiDios pxozgoldá Abrahán, xiDios Isaac gana xiDios Jacob.” Dios nakda xiDios minn uyët sinda Dios nak xiDios minn mban.
Konde lëꞌ minn uyon gunu, uzakyéna minn c̲h̲on minn guꞌn c̲h̲uꞌnnkluw Jesús.
¿Bekwaꞌn nak guꞌn nc̲h̲oꞌbc̲h̲a nak xneꞌ ley?
Konde lëꞌ fariseo uyeꞌnna usoꞌw Jesús c̲h̲ow saduceo, lëꞌ fariseo udopgiy tibaga uya lo Jesús.
Ga dzekna lëꞌ tib mextr ley udzinn loxi unabdiꞌdz gan be zak ikëbxi, c̲h̲ëp:
―Mextr, ¿bekwaꞌn nak guꞌn nc̲h̲oꞌbc̲h̲a nak lo ic̲h̲ë guꞌn ziꞌd lo ley?
Ga dzekna lëꞌxi c̲h̲ëp:
―“Kë ldoꞌ Dios idib gik ldoꞌlá, gana lal ibaꞌnlá, gana or c̲h̲uꞌnnlá gilxkab dele bekwaꞌn.”
Guꞌn c̲h̲eꞌn nak guꞌn ganeꞌc̲h̲ gana guꞌn nc̲h̲oꞌbc̲h̲a nak.
Gana guꞌn uc̲h̲op nak: “Kë ldoꞌ ic̲h̲ësa xkomieꞌrlá x̱iꞌk xkë ldoꞌlá‑lá.”
Nonga ic̲h̲op guꞌn c̲h̲eꞌn gak lëꞌ ic̲h̲ëla guꞌn xneꞌ ley ga gana guꞌn uneꞌ minn uneꞌ Dios lo ga c̲h̲ak.
¿Ba ziꞌd Minn uxaꞌl Dios?
Ga dzekna lëꞌt lëꞌ fariseo beꞌ nc̲h̲ë, lëꞌ Jesús unabdiꞌdz lo minn knu, c̲h̲ëp:
Ga dzekna lëꞌ minn ukëb:
―Xediꞌy David.
Ga dzekna lëꞌxi c̲h̲ëp:
―Sinda xkuꞌn usaꞌb Espíritu chen Dios gik David, loxna x̱al David uneꞌ c̲h̲ëp:
Dios c̲h̲ëp lo Dedadná, minn c̲h̲uꞌnnbéy loná:
“Kwzob kwaná, naꞌ inedz gilbey loꞌlá,
axta gunn‑ná lëꞌ ic̲h̲ë minn xlëꞌ c̲h̲anlá gon xtiꞌdzlá.”
»Diꞌltsa David c̲h̲uslë Minn ixaꞌl Dios, Dad c̲h̲uꞌnnbéy lo, ¿xkuꞌn giꞌd minn knu xediꞌy David gan?
Ga nika nandc̲h̲a minn be lë ikëb minn loxi. Ga sial chutc̲h̲a nnabdiꞌdzda loxi.
Lëꞌ Jesús xkëx̱uꞌ minn nak fariseo gana mextr ley
Konde uyelo udedsu gunu lëꞌ Jesús uneꞌ lo tajdoꞌ minn gana lo x̱in useꞌd, c̲h̲ëp:
―Ic̲h̲ësa minn nak fariseo gana mextr ley nak minn c̲h̲igial c̲h̲uꞌnnkluw bekwaꞌn xneꞌ xley Moisés.
Loxna gunu ic̲h̲ë guꞌn c̲h̲ondá c̲h̲uꞌnnkluw minn knu, gol biꞌnnu. Nkiꞌnda guꞌnndá guꞌn c̲h̲uꞌnnaga minn knu, lo minn knu c̲h̲uꞌnnkluw lox nap x̱aꞌga guꞌn c̲h̲uꞌnn.
Minn knu xc̲h̲iꞌg yow guꞌn nika ikedzda xkomier gwey, loxna xchob minn knu gunu x̱its yan xkomier, ga dzekna c̲h̲uꞌnnbéy minn knu gwey xkomier yow knu, ñala minn knu nika c̲h̲uꞌnnda yud gioꞌwu.
»Sinda ic̲h̲ësa guꞌn c̲h̲uꞌnn minn knu, lëꞌ minn knu c̲h̲uꞌnn gunu dzekna xka gwiyzë minn, loxna gunu xkëꞌ minn knu guꞌn yu Xtiꞌdz Dios gik chudz gana lëd xik gana c̲h̲ok minn knu lac̲h̲ noꞌl guꞌn x̱ixkwaꞌ, guꞌn xluw c̲h̲on minn knu Xtiꞌdz Dios.
Gana or xia minn knu tib lo lni, xgib minn knu diꞌt sdzob minn nc̲h̲oꞌb nak sob gana xkakga or xia lën yu diꞌt stseꞌdna Xtiꞌdz Dios.
Gana xlaꞌn minn knu leꞌy ic̲h̲ë minn ineꞌ lo minn knu “mextr” or sdzaꞌl lo lgiy gana leꞌy ndoꞌ ineꞌ minn diux lo.
»Saꞌnda luꞌtá nkiꞌnda ilaꞌndá ineꞌ minn lotá “mextr”, lo tibaga mextr c̲h̲apdá, lëꞌ minn knu nak Minn uxaꞌl Dios gana luꞌtá tibaga nakdá ic̲h̲ëtá.
Gana nkiꞌnda chu lo ineꞌtá nak pxozdá lo gitslyu c̲h̲eꞌn, lo tibaga pxozdá nak Dios zob ibaꞌ.
Gana ideꞌdtadá diꞌdz ineꞌ minn lotá “mextr”, lo tibaga mextr yu, lëꞌ minn knu nak Minn uxaꞌl Dios.
Gana minn nc̲h̲oꞌb nak x̱idtá, minn knu nak minn guꞌnn yud xkomier.
Lo minn lëꞌkga lëꞌ c̲h̲uꞌnn nc̲h̲oꞌb, Dios c̲h̲uꞌnn win minn knu; lëꞌ minn c̲h̲ak win, Dios xwiy minn knu nc̲h̲oꞌb.
―Luꞌtá c̲h̲uꞌnnkluw ñana nika c̲h̲uꞌnndtá guꞌn c̲h̲uꞌnnkluwdá, loxna gunu nlas xnatá, lo noꞌnda stsetá dzekna sëꞌbda minn gaknan minn xkuꞌn nak diꞌt c̲h̲uꞌnnbéy Dios, gana nika luꞌtá sdzëꞌbda nika stsaꞌndtá sëꞌb stib minn.
Gana nlas xnatá lo xgobdá nup guꞌn c̲h̲ap unaꞌ biud, ga lox xneꞌñatá Dios stse, dzekna xka ineꞌ minn wendá. Ñana luꞌtá nlasdoꞌc̲h̲a sak lëꞌ Dios izakzidoꞌtá.
»Gana nlas xnatá, lad lad yutá xgibdá minn sinkë x̱itsdá iseꞌd, konde lëꞌ minn sdzal, lëꞌla c̲h̲uꞌnndá lëꞌ minn knu xgibc̲h̲a xtol nikë lotá, ga lëꞌ minn knu nzoꞌbmlo sia lo gi guꞌn giuꞌwdac̲h̲a.
»Gana nlas xnatá, be nkal lotá, xneꞌtá: “Dele chu izëꞌt idoꞌ or lëꞌ xneꞌ guꞌnn tib guꞌn, bët nonda gunu, saꞌnda dele chu izëꞌt oro guꞌn ñaꞌ idoꞌ gunusa non.”
Be ni nup nida gikdá, nakdá x̱iꞌk nak minn nkal lo. Be xieꞌndnadá idoꞌ nak guꞌn nc̲h̲oꞌbc̲h̲a nak nikë lo oro, gana idoꞌ c̲h̲uꞌnn loxna lëꞌ oro non lo Dios.
Gana xneꞌtá: “Diꞌltsa chuga izëꞌt diꞌt sdzeꞌy minn guꞌn xdeꞌd minn lo Dios or lëꞌ ineꞌ guꞌnn tib guꞌn, nonda gunu; saꞌnda dele chuga izëꞌt guꞌn ideꞌd minn lo Dios, non gunu.”
Be ni nup nida gikdá. Be xieꞌndnadá nc̲h̲oꞌbc̲h̲a nak diꞌt sdzeꞌy minn guꞌn xdeꞌd minn lo Dios, nikë guꞌn xdeꞌd minn lo Dios, gana diꞌt sdzeꞌy minn guꞌn xdeꞌd minn lo Dios c̲h̲uꞌnn lëꞌ guꞌn sdzeꞌy minn c̲h̲ak non lo Dios.
Loxna gunu diꞌltsa chuga sdzëꞌt diꞌt sdzeꞌy minn guꞌn xdeꞌd minn lo Dios, or lëꞌ xneꞌ guꞌnn tib guꞌn, axta ña guꞌn x̱oꞌbga ga sdzëꞌt minn knu.
Gana diꞌltsa chuga sdzëꞌt idoꞌ, or lëꞌ xneꞌ guꞌnn tib guꞌn, ñala Diosga sdzëꞌt minn knu lo ga yu Dios.
Gana diꞌltsa chuga sdzëꞌt ibaꞌ, or lëꞌ xneꞌ guꞌnn tib guꞌn, ñala Diosga sdzëꞌt minn knu, lo ibaꞌ nak diꞌt zob Dios xkeli ic̲h̲ësa guꞌn.
»Nlas xnatá, xgobdá tibu lo tsiꞌwu xdeꞌdtá lo Dios, xgobdu lo ption, lo komin gana lo anís, ñala guꞌn nc̲h̲oꞌbc̲h̲a nak lo ley stsaꞌndá. Sinda masda gol ban x̱iꞌk c̲h̲uꞌnnbéy Dios, gana gol kwlas ldoꞌtá gwiydá xkomierdá gana isaꞌndadá ilelëdzdá Dios. Nana nkiꞌn gol biꞌnn iza guꞌn c̲h̲eꞌn, gana isaꞌndtá guꞌnndá sebalal guꞌn xneꞌ ley.
Be nkal lotá, xkwiꞌbdá nis guꞌn c̲h̲atá dzekna nika tib mc̲h̲udz tsuda lowu, ñana nika xieꞌndnadá nter kamey c̲h̲abdá.
»Nlas xnatá, lo xneꞌtá gak tib guꞌn ñala luꞌtá nika c̲h̲uꞌnndo. Sinda noꞌnda gilubaꞌnn gana noꞌnda guꞌn wenda c̲h̲ak gikdá. Nakdá x̱iꞌk nak bas gana gian guꞌn nonga lad fwer xdëꞌ, ñala lad lën nguts xna.
Masda gol gëgax lad lën bas gana lad lën gian, dzekna xka ña lad x̱its mbi ina.
»¡Nlas xnatá, minn nak fariseo! ¿Chu xlaꞌndá gusgeꞌñatá? Luꞌtá nak x̱iꞌk nak tib geꞌc̲h̲baꞌ, lad c̲h̲ow ndzun xna ñala lad lën knu noꞌnda nguts xna gana noꞌnda dzit ndaꞌgol yu.
Nana xkakga nakdá xluwdá ic̲h̲ë lo minn wendá, ñala ldoꞌtá noꞌnda gilgusgeꞌ yu gana noꞌnda guꞌn lëꞌda c̲h̲ak gikdá.
»Gana nlas xnatá, lo c̲h̲ixkwaꞌtá c̲h̲ow xibaꞌ minn uyiꞌd uneꞌ Xtiꞌdz Dios bokla, gana ndzun c̲h̲ixkwaꞌtá c̲h̲ow xibaꞌ minn wen uyu bokla,
loxna xneꞌtá leꞌy yulaná or uyu pxozgolnu gitslyu, ndeꞌdtaná diꞌdz ñët minn uneꞌ Dios lo.
»Nana lo ic̲h̲ë guꞌn xneꞌtá, gunu xluw xediꞌy minn uyuꞌnn gunu ziꞌdtá.
Nana masda gol kloꞌx gol biꞌnnaga guꞌn uyuꞌnn ic̲h̲ë minn knu.
¡Ngopxtol, nakdá x̱iꞌk nak maꞌl! Luꞌtá nika ilaꞌdtá lo gi guꞌn ni nup giuꞌwdac̲h̲a.
»Loxna gunu lëꞌná ixal minn ineꞌ guꞌn inená lo, minn c̲h̲ak gana minn guꞌnnkluw. Ñana lëꞌla yu minn knu igëtdá, yuga minn knu ikëꞌtá lo krus, ga yuga minn knu kwdeꞌdtu gow diꞌt stseꞌdna Xtiꞌdz Dios, yuga minn sinkëtá x̱its sia lad lad.
Naꞌ xne zolila ic̲h̲ëtá nlas sak lo kwend knu.
Lëꞌ Jesús c̲h̲oꞌn xwiy minn giedz Jerusalén
»¡Minn Jerusalén xkuꞌn xdeꞌd itatá, gana axta xgëtdá minn xchaꞌl Dios! ¡Blak bueld xlaꞌndná ntopgiynádá x̱iꞌk xtopgiy ngidzan x̱in lën xiꞌl, ñana nëdtá!
Nana gunu chutc̲h̲a tsuda xkiedzdá.
Lo xnená gobic̲h̲edc̲h̲adá gwiydáná sinda axta lëꞌtá ineꞌ: “¡Naklay minn ziꞌd, uxaꞌl Dios!”
Lëꞌ Jesús xneꞌ guꞌn gak Jerusalén
Konde lëꞌ Jesús uc̲h̲aꞌ lën idoꞌ ibi, lëꞌ x̱in useꞌdxi ubig‑gax xluw idoꞌ.
Ga dzekna lëꞌxi c̲h̲ëp:
―Ic̲h̲ë guꞌn xwiydá sdzinn tib dze pix, ic̲h̲ë guꞌn c̲h̲eꞌn ni tib bët giaꞌnda neꞌg.
Guꞌn gak
Konde sia or lëꞌ Jesús zob Dën Yag Olivo, ga lëꞌ x̱in useꞌdxi ubig‑gax, lox unabdiꞌdz x̱aꞌsa, c̲h̲ëp:
―Kwneꞌ, ¿bok gak guꞌn c̲h̲eꞌn gana bekwaꞌn gak ansc̲h̲a, guꞌn iluw lëꞌ dze udzinnla lëꞌlá gobic̲h̲e stib gana or lëꞌ gitslyu lox?
Ga lëꞌxi ukëb:
―Gol gonga ikidia minndá,
lo ndal minn giꞌd ineꞌ: “Naꞌ nak Minn uxaꞌl Dios”; gana ndal minn ilelëdz minn xka ikidia.
Or gondá lëꞌ ruid yu, lëꞌ minn tib giedz xdil‑lsa ic̲h̲ë xkomier, idzebdadá, lo nkiꞌn gak guꞌn c̲h̲eꞌn, nëdtá loxla gitslyuga.
Ga lëꞌ ic̲h̲ësa giedz nc̲h̲ë lo gitslyu guslo til‑lsa. Gana x̱aꞌla, x̱aꞌla giedz ini x̱udoꞌ gana tsu ubin.
Ic̲h̲ë guꞌn c̲h̲eꞌn nak noꞌnda x̱an gilnë, guꞌn sak minn.
»Ga dzekna lëꞌ minn tsiñatá lo minn izakzitá, ga lox igët minndá. Ga dzekna lëꞌ ic̲h̲ësa mnech gitslyu ilëꞌ gandá lo zak zinkëtá x̱itsná.
Ga ndal minn zinkë x̱itsná isaꞌn ilelëdzná, ga lëꞌ minn knu guslo ic̲h̲aꞌ lëd xkomier gana ilëꞌlsa gan xkomier.
Ga ndal minn giꞌd ineꞌ Dios xneꞌ lo, ga lëꞌ minn knu ikidia minn zinkë x̱itsná.
Ga dzekna lëꞌ ic̲h̲ë minn nika ikëdc̲h̲a ldoꞌ xkomier, sinda lëꞌ minn gusloc̲h̲a guꞌnn guꞌn lëꞌda.
Ga dzekna lëꞌ Diꞌdz Ndzun gan xkuꞌn nak diꞌt c̲h̲uꞌnnbéy Dios tsu ic̲h̲aꞌts idib lo gitslyu, dzekna xka ic̲h̲ësa minn gonu; axta ga dzekna lëꞌ gitslyu lox.
»Dele chu c̲h̲ak xlab nkiꞌn gieꞌnna guꞌn c̲h̲eꞌn. Or lëꞌtá gwiy ic̲h̲ë guꞌn c̲h̲eꞌn, guꞌn wenda, guꞌn guꞌnn lëꞌ ic̲h̲ë minn sakdac̲h̲a liaꞌdz idoꞌ, x̱iꞌk nak guꞌn uneꞌ Daniel, minn uneꞌ Dios lo bokla,
ga dzekna ic̲h̲ësa minn yu Judea nkiꞌn xoꞌn sia lad giy,
minn yuga gik yu tsëtda ted lën yu koliaꞌ guꞌn c̲h̲ap,
gana minn zuꞌga dën gobic̲h̲eda lidz dzexi x̱ab.
Nlasdoꞌ xna unaꞌ pen zu ney mëꞌd gana unaꞌ xgëdz mëꞌd lën dze knu.
Gol kwnab lo Dios gakda guꞌn c̲h̲eꞌn tiemb c̲h̲ak nal, nika dze xkëdana dziꞌn.
Lo dze knu nlasdoꞌ nak guꞌn gak, guꞌn ni nup zëxda gak lal uzaꞌ Dios gitslyu sinda axta lo na. Gana ni nup gobic̲h̲edc̲h̲a gak guꞌn xka nak.
Dios xkë ldoꞌ ic̲h̲ë minn ugib, loxna gunu x̱iysa tiemb tsu gilnëdoꞌ knu lo gitslyu. Saꞌnda diꞌltsa xkëda ldoꞌ Dios minn knu, zolila ic̲h̲ësa minn gët.
»Ga dzekna dele chu ineꞌ lotá: “Gol kidë lëꞌ Minn uxaꞌl Dios ulan neꞌg”, ota “gol gwa lëꞌ Minn uxaꞌl Dios, udzinn i”, nkiꞌnda ilelëdzdá gunu.
Lo syiꞌd minn ikidia ineꞌ lëꞌ nak Minn uxaꞌl Dios, gana minn ikidia ineꞌ Dios xneꞌ lo. Gana axta guꞌnn minn knu ndal gilndzun gana guꞌn ni zëxda gwiy minn, dzekna ilelëdz minn gana bitser axta ña minn ugibla Dios ilelëdz gunu.
Nonga gol bislëdz unelaná guꞌn c̲h̲eꞌn lotá.
Loxna nika dele chu ineꞌ lotá: “Lëꞌ Minn uxaꞌl Dios ulan yu dën bidz”, nkiꞌnda tsatá; ota diꞌltsa chu ineꞌ lëꞌxi yungëꞌts, nkiꞌnda ilelëdzdá gunu.
Gaknandá or lëꞌná, X̱in Mgiy gid, ic̲h̲ësa minn gwiyná x̱iꞌk nak or c̲h̲ax tib belgwziy ibaꞌ gana xiu xnidoꞌ lad lad.
Luꞌtá nan wen dele bata diꞌt xdopgiy ngol, ga nax tib man uyët.
Guꞌn gak or lëꞌ X̱in Mgiy gobic̲h̲e
»Ga dzekna x̱iꞌk tedsu gilnëdoꞌ knu, lëꞌ lo mbidz ikëw, ga lëꞌ mëꞌ ikëꞌdc̲h̲a xni, ga lëꞌ mel giab lo gitslyu. Gana lëꞌ ic̲h̲ë guꞌn zob ibaꞌ guslo gia giꞌd.
Ga dzekna lëꞌ ibaꞌ gien tib guꞌn iluw lëꞌná zid, ga lëꞌ minn gwiy lëꞌná, X̱in Mgiy, gobic̲h̲e lo xkëw, iluwná nc̲h̲oꞌbdoꞌ nak degilbeyná. Or knu lëꞌ ic̲h̲ësa minn yu lo gitslyu idzeb, ga lëꞌ goꞌn.
Ga dzekna lëꞌná ixal angl chenná ikwedz trompet, dzekna xka itopgiy ic̲h̲ë mnech gitslyu, minn ulelëdzná.
Gana c̲h̲ëpxi:
―Gol kwseꞌd xkwend yag higera: Luꞌtá nan or lëꞌ x̱os yeꞌn yag knu sdzib gana lëꞌ ben sdzib lëdu tiemb gia ga.
Xkakga or lëꞌtá gwiy lëꞌ guꞌn c̲h̲eꞌn gak, gol gok nan dzega ziꞌdgaxla gana gaxla zu Dios c̲h̲ow yagla.
Ibaꞌwu, gitslyuwu sloxu saꞌnda lëꞌ Xtidzná ni nup loxda.
Saꞌnda lëꞌ or gak gunu chut nanda boko, nikla xangl nandu sinda nonga minn nanu nak duwpaꞌná.
»Or lëꞌná, X̱in Mgiy, gobic̲h̲e, xkakga gak x̱iꞌk uyak stse Noé.
Or knu ansc̲h̲a guslo giasëꞌb, lëꞌ ic̲h̲ë minn c̲h̲ow, lëꞌ minn c̲h̲a, lëꞌ minn stsiꞌlña axta udzinn dze lëꞌ Noé uded lën barka.
Ga ni nup guꞌn uneꞌ Noé ñeꞌndna minn, axta udzinn dze lëꞌ giasëꞌb uyuslo ga ulox ic̲h̲ësa minn. Nana xkakga gak or lëꞌná X̱in Mgiy gobic̲h̲e.
Or knu chop minn kë dën, tib minn gweyxi, stib minn giaꞌn.
Chop unaꞌ sdzuꞌw nëꞌl, tib unaꞌ gweyxi, stib unaꞌ giaꞌn.
»Loxna gunu xnená tipta gol gok nlëts, lo chut nanda bok giꞌd Dad c̲h̲uꞌnnbéy.
Xlaꞌndná gaknandá guꞌn c̲h̲eꞌn, diꞌltsa tib minn lidz nan ba or ted mbaꞌn lidz, ¿lit tipta ikenap minn knu lidz?
Loxna gunu xka gol gok nlëts tipta, lo naꞌ, X̱in Mgiy, gid or bët siada ldoꞌtá.
»¿Chu nak tib mos wen gana nlëts? Lëꞌ mos knu nak mos xiaꞌn lidz minn c̲h̲uꞌnnbéy lo, lo lëꞌ minn knu c̲h̲uꞌnnbéy lo mos knu ideꞌd guꞌn gow minn kë dziꞌn, or lëꞌ minn nkiꞌn gow.
¡Wen sia mos knu diꞌltsa lëꞌ minn knu idzinn, lëꞌ c̲h̲uꞌnn guꞌn ukebey!
Zolila xnená lëꞌ minn knu gëp lo mos knu: “Luꞌ guꞌnnbéy ic̲h̲ë chenná.”
Saꞌnda diꞌltsa lëꞌ mos knu nak minn wenda gana guꞌnn gilxkab: “Nenc̲h̲a ziꞌd minn c̲h̲uꞌnnbéy loná”,
loxna gunu lëꞌ c̲h̲uslo xdeꞌdo c̲h̲ow xkomier, c̲h̲uslo c̲h̲owna, c̲h̲a ic̲h̲ë ngowna.
Dze bët siada ldoꞌ mos knu, lëꞌ minn knu gobic̲h̲e,
lox izakzidoꞌ mos knu x̱iꞌk dzak tib mos c̲h̲onda diꞌdz. Ga nlas sak goꞌn gowlay gilnëdoꞌ.
Tsiꞌ minndoꞌkwnaꞌ
Gana c̲h̲ëp Jesús:
―Diꞌt c̲h̲uꞌnnbéy Dios nak x̱iꞌk nak guꞌn uzak tsiꞌ minndoꞌkwnaꞌ uzën guꞌn xkëꞌ xni, guꞌn c̲h̲uꞌnnstsiꞌn seid, sia ikaꞌñaz tib mgiy itsiꞌlña.
Gaꞌy minndoꞌ knu nlëts, lëꞌ sgaꞌy minndoꞌ knu nika noꞌnda lëꞌ zu nika bët siada ldoꞌ.
Ga dzekna lëꞌ gaꞌy minndoꞌ knu, nika bët siada ldoꞌ uzën guꞌn ikëꞌ xni lo, lox nika ñeyda seid x̱aꞌsa.
Ñana lo nënda mgiy itsiꞌlña, sial lëꞌ iza tsiꞌ minndoꞌ knu ugës.
»Konde uc̲h̲ol giaꞌl lëꞌ tib tsiy minn uyen ndip xneꞌ: “Lëꞌ mgiy itsiꞌlña ziꞌdla, liger gol kwc̲h̲aꞌ ikaꞌñazdá.”
»Ga dzekna lëꞌ iza minndoꞌ knu uyusche, lox ux̱ixkwaꞌ guꞌn ikëꞌ xni lo.
Ga lëꞌ iza minndoꞌ bët siada ldoꞌ c̲h̲ëp lo iza minndoꞌ nlëts: “Gol giꞌt nup xiseidtá loꞌnu, lo lëꞌ guꞌn xkëꞌ xni loꞌnu xlaꞌn giuꞌw.”
»Ñala iza minndoꞌ nlëts ukëb c̲h̲ëp: “Masda gol gwa lo minn xtowu, loxna gol kaꞌwu ikiꞌn lotá, saꞌnda diꞌltsa ineꞌdznu, tseloga nap lëꞌla ibidzu loꞌnu.”
»Ñana lëꞌt lëꞌ iza minndoꞌ knu sia dzekaꞌwu, lëꞌ mgiy itsiꞌlña udzinn, ga lëꞌ iza minndoꞌ nlëts sia uded lo lni, ga lëꞌ yagla uyoꞌw.
Axta ga dzekna lëꞌ sgaꞌy minndoꞌkwnaꞌ knu udzinn c̲h̲ëp: “¡Dad, kwxal yu loꞌnu!”
»Ñala mgiy knu ukëb c̲h̲ëp: “Nandná chu nakdá.”
Ga dzekna lëꞌ Jesús uloꞌx c̲h̲ëp:
―Nana gol gok nlëts tipta, lo chut nanda bok gobic̲h̲e X̱in Mgiy.
Minn ukaña demi nkë dziꞌn
»Diꞌt c̲h̲uꞌnnbéy Dios, nak x̱iꞌk nak tib mgiy uc̲h̲edz‑zë xmos, loxna usaꞌn xtemi lo iza mos knu, lo lëꞌ ic̲h̲aꞌ tsa tib diꞌt fwer.
Ga dzekna lo nan mgiy knu blak demi zak guꞌnn dziꞌn kad tib minn, loxna gunu tib lo minn udeꞌd gaꞌy mil demi guꞌn nak plata, lëꞌ stib lo minn udeꞌd chop milo, lëꞌ stib lo minn udeꞌd tib milo. Ga dzekna lëꞌ uc̲h̲aꞌ sia.
»Ga dzekna lëꞌ mos ukaña gaꞌy milo sia ukë dilgens, ga lëꞌ gunu uyutsnaꞌ sgaꞌy milo.
Lëꞌ mos ukaña chop milo xkakga uyuꞌnn uyutsnaꞌ schop milo.
Ñala mos ukaña tib milo, lëꞌla sia ugeꞌn lyu, lox ugungëꞌts demi knu ga, guꞌn usaꞌn minn c̲h̲uꞌnnbéy.
»Ga dzekna udedsula stse, lëꞌ mgiy knu uyobic̲h̲e, ga dzekna lëꞌ uc̲h̲edz iza mos knu, dzekna lëꞌ gaknan xkuꞌn uyuꞌnn dziꞌn mos xtemi.
Konde lëꞌ mos ukaña gaꞌy milo udzinn, x̱aꞌsa ney sgaꞌy milo, ga lëꞌ c̲h̲ëp: “Dad, luꞌ uneꞌdz gaꞌy mil demi loná, nana lëꞌwu uyutsnaꞌ sgaꞌy milo, lëꞌwu neꞌg.”
»Ga lëꞌ mgiy knu c̲h̲ëp: “Wenga, luꞌ nak tib mos wen; lo nup demi unedzná loꞌlá wen ukëꞌlá dziꞌn nana lëꞌná inedz guꞌn nc̲h̲oꞌbdoꞌc̲h̲a nak, kwded guꞌnn‑na lni.”
»Ga dzekna lëꞌ mos ukaña chop milo udzinn c̲h̲ëp: “Dad, luꞌ uneꞌdz chop mil demi loná, nana lëꞌwu neꞌg, gana uyutsnaꞌwu schop milo.”
»Ga dzekna lëꞌ mgiy knu ukëb: “Wenga, luꞌ nak tib mos wen; lo nup demi guꞌn unedzná loꞌlá wen ukëꞌlá dziꞌn nana lëꞌná inedz guꞌn nc̲h̲oꞌbdoꞌc̲h̲a nak, kwded guꞌnn‑na lni.”
»Axta ga dzekna lëꞌ mos ukaña tib milo udzinn c̲h̲ëp: “Dad, nanná luꞌ nak tib mgiy ndzeꞌb, xlaꞌplá guꞌn ni ñuꞌnnpniꞌdlá gana xtoplá guꞌn nika ñuꞌnn dziꞌndlá.
»Ga lëꞌ mgiy knu c̲h̲ëp: “Weꞌndlá, gana ntsaꞌblá, diꞌltsa nanlá xlaꞌpná guꞌn ñunnpniꞌdná gana xtopná guꞌn ñunn dziꞌndná.
Nkiꞌn ngulá xteminá bang, dzekna konde lëꞌná ñobic̲h̲e lëꞌná nkañawu ic̲h̲opu x̱inu.”
»Ga dzekna lëꞌ mgiy knu c̲h̲ëp lo minn c̲h̲uꞌnn yud lo: “Gol kwla demi ki lo mgiy ki, loxna gol kwdeꞌdu lo minn c̲h̲ap tsiꞌ milo.
Lo minn c̲h̲apu, ikañac̲h̲o, dzekna xka gapc̲h̲u. Saꞌnda lëꞌ minn c̲h̲apdo, nika nup guꞌn c̲h̲ap lëꞌwu idoꞌb.
Saꞌnda lëꞌ mos tsaꞌb ki, gol goliaꞌ lad ley, ga nlas sak goꞌn gowlay gilnëdoꞌ.”
Guꞌn guꞌnn X̱in Mgiy or gobic̲h̲e
»Or lëꞌná, X̱in Mgiy gobic̲h̲e, iluwná degilbeyná ic̲h̲ëꞌnu deaꞌnglná, ga lëꞌná sob tib lger diꞌt ndzun x̱ixkwaꞌ ikeliꞌná ic̲h̲ësa kwend.
Ga dzekna lëꞌ ic̲h̲ësa mnech gitslyu idopgiy loná, ga dzekna lëꞌná kwax̱aꞌ minn zu xñaz Dios gana minn zuda xñaz Dios, x̱iꞌk nak tib minn kë lo man xgoliaꞌx̱aꞌ makx̱iꞌl x̱id chib.
Ga dzekna lëꞌná koliaꞌ minn zu xñaz Dios izuná lad derech, lëꞌ minn zuda xñaz Dios izuná lad mbeg.
»Ga dzekna lo nakná minn c̲h̲uꞌnnbéy, lëꞌná gëp lo minn nc̲h̲ë lad derech: “Gol kidë, duwpaꞌná uyuslëdz gilnzaꞌk c̲h̲eꞌn lotá, gol kwded diꞌt c̲h̲uꞌnnbéy duwpaꞌná, lo ansc̲h̲a tsaꞌ gitslyu lëꞌ duwpaꞌná uzaꞌ guꞌn c̲h̲eꞌn ikañatá.
Lo or ulaꞌndná lëꞌtá uneꞌdz guꞌn uyowná, gana or uzeꞌy ldoꞌná lëꞌtá uneꞌdz guꞌn uyaná, gana or giend diꞌt kwasná lëꞌtá uneꞌdz diꞌt uyobiaꞌsná.
Or giend lac̲h̲ ñokná lëꞌtá uneꞌdz guꞌn uyokná. Gana or lëꞌná uzaknë lëꞌtá uyanná, gana or lëꞌná uyu lidzgiꞌb lëꞌtá uyiꞌdsu loná.”
»Ga dzekna lëꞌ ic̲h̲ë minn knu ikëb ineꞌ loná: “Dad, ¿bok dzekna uwiynu lëꞌlá xlaꞌnna, ga dzekna lëꞌnu uneꞌdz guꞌn uyoꞌwlá?, gana ¿bok uwiynu dzeꞌy ldoꞌlá lëꞌnu uneꞌdz guꞌn uyalá?
¿Gana bok uwiynu lëꞌlá xgib diꞌt kwaꞌslá, ga lëꞌnu uneꞌdz diꞌt uyobiaꞌslá, gana bok uwiynu giend lac̲h̲ goklá, ga lëꞌnu uneꞌdz guꞌn uyoklá?
¿Gana bok uwiynu uzaknëlá, gana bok uwiynu uyulá lidzgiꞌb, ga lëꞌnu uyiꞌdsu loꞌlá?”
»Ga dzekna lëꞌná gëp lo minn knu: “Ic̲h̲ë guꞌn uyuꞌnndá lo minn x̱iyc̲h̲a nak lo gitslyu c̲h̲eꞌn, lonága uyuꞌnndá gunu, minn knu nak x̱iꞌk nak tib bëtsná.”
»Ga dzekna lëꞌná gëp lo minn zu lad mbeg: “Gol goꞌpche loná ngopxtol, diꞌt c̲h̲igial tsatá nak lo gi guꞌn ni nup giuꞌwdac̲h̲a, guꞌn ux̱ixkwaꞌ tsu Minn Dzab ndzaꞌl xangl.
Lo or ulaꞌndná nneꞌdzdadá guꞌn ñowná, gana or uzeꞌy ldoꞌná nneꞌdzdadá guꞌn ñaná.
Gana or ugibná diꞌt kwasná nneꞌdzdadá diꞌt ñobiaꞌsná, gana or giend lac̲h̲ ñokná nneꞌdzdadá guꞌn ñokná, gana or uzaknëná gana or uyuná lidzgiꞌb, ñiꞌdsudtá loná.”
»Ga dzekna lëꞌ minn knu ikëb ineꞌ: “Dad, ¿bok dzekna uwiynu xlaꞌnna luꞌ, sdzeꞌy ldoꞌlá, giend diꞌt kwaꞌslá, giend lac̲h̲ goklá, sdzaknëlá, uyulá lidzgiꞌb, ga lëꞌnu ñuꞌnnda yuꞌdlá?”
»Ga dzekna lëꞌná gëp lo minn knu: “Or ukatá ñuꞌnnda yud minn x̱iyc̲h̲a nak lo gitslyu c̲h̲eꞌn, minn nak x̱iꞌk nak bëtsná, lonága xka uyuꞌnndá.”
»Ga dzekna lëꞌ ic̲h̲ësa minn zuda xñaz Dios sia lo gi guꞌn ni nup giuꞌwdac̲h̲a, lëꞌ minn zu xñaz Dios sia ted diꞌt yu gilmban loxdac̲h̲a.
Konde lëꞌ Jesús uyelo uneꞌ ic̲h̲ë guꞌn c̲h̲eꞌn, lëꞌxi c̲h̲ëp lo x̱in useꞌdxi:
―Luꞌtá nan schopaga mbidz xche lëꞌ lni Pask idzinn, ga lëꞌ minn inaꞌsná, X̱in Mgiy, gana ikëꞌ miꞌnn‑ná lo krus.
Ga lën dze knu lëꞌ ic̲h̲ë px̱oz nak minn c̲h̲uꞌnnbéy lo xkomier gana mextr ley gana minn c̲h̲uꞌnnbéy lo giedz udopgiy xley tib px̱oz nc̲h̲oꞌb nak lë Caifás.
Ga lëꞌ ic̲h̲ë minn knu ux̱ixtiꞌdz gan xkuꞌn inaꞌs Jesús lox igëtxi.
Ga dzekna lëꞌ balal minn c̲h̲ëp:
―Masda guꞌnndno lo lni tseloga lëꞌ minn til.
Lëꞌ Jesús uya lidz Simón
Lëꞌt lëꞌ Jesús yu giedz Betania, lidz Simón, mgiy uyudz biaꞌl lëd,
ñana lëꞌt lëꞌxi zob lo mës, lëꞌ tib unaꞌ udzinn ney seid guꞌn nexlan nlaꞌ guꞌn ñexdoꞌ. Ga lëꞌ unaꞌ knu udziꞌb gunu gikxi.
Konde lëꞌ x̱in useꞌdxi uwiy gunu ulëꞌ ga lëꞌ xneꞌlsa:
―¿Xkuꞌn lo nonda xki uxeꞌ unaꞌ ki guꞌn nexlan nlaꞌ gan?
Ñana zak ndo guꞌn ki gia, lox lëꞌ demi knu ngadma lo minn nlas yu.
Konde lëꞌxi uyeꞌnna bekwaꞌn c̲h̲ixtiꞌdzlsa minn, ga lëꞌxi c̲h̲ëp:
―Gol kwsaꞌn unaꞌ c̲h̲eꞌn, ¿xkuꞌn c̲h̲uꞌnnkwlëꞌtá gik unaꞌ c̲h̲eꞌn? Guꞌn uyuꞌnn unaꞌ c̲h̲eꞌn loná nak tib guꞌn wen nak.
Lo minn nlas yu, tipta yu x̱idtá. Saꞌnda naꞌ x̱iyla dze zuná lotá.
Unaꞌ c̲h̲eꞌn ugu guꞌn nexlan nlaꞌ dekwerpná, dzekna xka nexlanla nlaꞌná or lëꞌná tsugeꞌc̲h̲.
Guꞌn nli xnená dele bata diꞌt idzinn Dediꞌdz Ndzunná idibsa lo gitslyu, ña guꞌn uyuꞌnn unaꞌ c̲h̲eꞌn gaknan minn, dzekna xka guslëdz minn unaꞌ c̲h̲eꞌn.
Lëꞌ Judas uc̲h̲aꞌ lëd Jesús
Ga dzekna lëꞌ Judas Iscariote, tib minn yu x̱id iza tsiꞌpchop x̱in useꞌd Jesús, uya ic̲h̲ë lo px̱oz nak minn c̲h̲uꞌnnbéy lo xkomier,
lox c̲h̲ëp:
―¿Bekwaꞌn xlaꞌndá ineꞌdzdá loná lëꞌná iluw Jesús?
Ga lëꞌ minn c̲h̲ëp ideꞌd galptsiꞌ demi guꞌn nak plata.
Lëꞌ Jesús uyow stseꞌña x̱in useꞌd
Lëꞌ dze lni Pask udzinn gak, lni c̲h̲ow minn giatxtil xiuda lebadur lëd, ga lëꞌ x̱in useꞌd Jesús unabdiꞌdz:
―¿Ba xlaꞌnlá tsaꞌnu ix̱ixkwaꞌnu guꞌn gowstseꞌna Pask?
Ga dzekna lëꞌxi c̲h̲ëp:
―Gol gwa Jerusalén, lidz tib mgiy ixalnádá, loxna gol guts: “Lëꞌ mextr xneꞌ: Merla idzinn dze loxná, loxna gunu xlaꞌndná liꞌdzlá gow stseꞌñaná x̱in useꞌdná lni Pask.”
Ga dzekna lëꞌ x̱in useꞌdxi uya ux̱ixkwaꞌ ic̲h̲ëwu x̱iꞌk xkuꞌn c̲h̲ëpxi.
Konde lëꞌ lyu udze lëꞌxi sia uzob lo mës ndzaꞌl iza tsiꞌpchop x̱in useꞌdxi.
Ga dzekna lëꞌt lëꞌ stseꞌ c̲h̲ak lëꞌxi c̲h̲ëp:
―Guꞌn nli xnená, tib xkomierdá tsiñaná lo minn xlëꞌ c̲h̲anná.
Ga dzekna lëꞌ x̱in useꞌdxi nlas uyak ldoꞌ, lox tibga tibga uyuslo xneꞌ:
―¿Be naꞌwu Dad?
Ga dzekna lëꞌxi ukëb:
―Yu chu tibdá minn uniꞌt ña lën gian nak minn ic̲h̲aꞌ lëdná.
Nana naꞌ, X̱in Mgiy, sakná ic̲h̲ë guꞌn xneꞌ Xtiꞌdz Dios tedná: saꞌnda lëꞌ mgiy guꞌnn guꞌn c̲h̲eꞌn nlasdoꞌc̲h̲a xna, masc̲h̲a wen ñalda mgiy knu lo nlasdoꞌc̲h̲a xna mgiy knu.
Ga dzekna lëꞌ Judas mgiy uc̲h̲aꞌ lëdxi c̲h̲ëp:
―¿Be naꞌwu Mextr?
Ga lëꞌxi c̲h̲ëp:
―X̱aꞌl‑lalá xneꞌwu.
Ga dzekna lëꞌt lëꞌxi c̲h̲ow izaxi x̱in useꞌdxi, lëꞌxi uzën tib giatxtil lox udeꞌdxi xkix, ga ugoꞌsxi nupgo. Lox udeꞌdxu c̲h̲ëpxi:
―Gol kwdowu, giatxtil c̲h̲eꞌn nakná.
Ga dzekna lëꞌxi uzën tib bas yu nis nex guꞌn xc̲h̲aꞌ ubas guꞌn stsela yu, lox udeꞌdxi xkix lo Dios. Lox c̲h̲ëpxi:
―Gol gow guꞌn c̲h̲eꞌn ic̲h̲ëtá,
Guꞌn nli xnená giadc̲h̲aná nis ubas sinda axta or lëꞌ Dios giꞌd guꞌnnbéy, lëꞌna gia nis ubas wenc̲h̲a.
Lëꞌ Jesús xneꞌ guꞌn guꞌnn Pedro
Konde ulox uyoꞌl Jesús labans guꞌn kë lën libr Salmos ic̲h̲ë x̱in useꞌd, lëꞌ uyu ñaz sia Dën Yag Olivo.
Ga lëꞌxi c̲h̲ëp lo x̱in useꞌdxi:
―Ic̲h̲ëtá iloꞌx xkilxkab nagiaꞌl, lox isaꞌnná, x̱iꞌk xneꞌ Xtiꞌdz Dios: “Lëꞌ minn igët minn c̲h̲an makx̱iꞌl, loxna gunu lëꞌ ic̲h̲ë man tsu ilaꞌl.”
Ted lo knu lëꞌná ibanaga, lëꞌná nec̲h̲ lotá tsana Galilea.
Ga dzekna lëꞌ Pedro c̲h̲ëp:
―Nika ic̲h̲ë minn iloꞌx xkilxkab lox isaꞌnlá, saꞌnda naꞌ ni nup isandná luꞌ.
Ga lëꞌxi c̲h̲ëp:
―Guꞌn nli xnená Pedro, nagiaꞌl ansc̲h̲a ikëꞌ ngid c̲h̲edz, lëꞌlá uyelola uneꞌ tson bueld c̲h̲uꞌnnbeydláná.
Ga dzekna lëꞌ Pedro c̲h̲ëp:
―Gunndná gunu nika dele axta igët miꞌnn‑ná.
Ga dzekna xkakga c̲h̲ëpzë sebalal x̱in useꞌdxi.
Lëꞌ Jesús xneꞌña Dios Dën Yag Olivo
Ga dzekna konde lëꞌ Jesús udzinn diꞌt lë Getsemaní, ga lëꞌxi c̲h̲ëp lo x̱in useꞌdxi:
―Neꞌg gol kwzob, lëꞌt lëꞌná tsa ineꞌña Dios.
Nonga minn uziñaxi nak Pedro, gana ic̲h̲op x̱in Zebedeo, ga lëꞌxi uyuslo nlasdoꞌ uyak ldoꞌ gana udeꞌd gilxkabdoꞌ.
Ga dzekna lëꞌxi c̲h̲ëp:
―Nlas c̲h̲ak ldoꞌná, zakná merla gëtná. Nu gol gobias gana gol gotna.
Ga lëꞌxi uyu ñaz sia fwer snup, ga lëꞌxi uzex̱ib lox ukiꞌts loxi axta lyu, lox c̲h̲ëpxi:
―¡Upa, dele zak kwteꞌdsu gilnë c̲h̲eꞌn, saktaná guꞌn c̲h̲eꞌn! ¡Biꞌnn guꞌn xlaꞌnlá, gakda naꞌ ine guꞌn gak!
Ga lëꞌxi uyobic̲h̲e, konde udzinnxi lëꞌ x̱in useꞌdxi naxkeszë. Ga lëꞌxi c̲h̲ëp lo Pedro:
Tipta gol gok nlëts, lox gol kwx̱ixtiꞌdzña Dios, dzekna xka ikiꞌlda Minn Dzabdá. Lo guꞌn c̲h̲eꞌn nak guꞌn nli, luꞌtá xlaꞌndá guꞌnndo, sinda gakda guꞌnndo.
Ga dzekna lëꞌxi uyobic̲h̲e guꞌn uc̲h̲op uneꞌña Dios, c̲h̲ëpxi:
―¡Upa, dele zak kwteꞌdsu gilnë c̲h̲eꞌn, saktaná guꞌn c̲h̲eꞌn! ¡Biꞌnn guꞌn xlaꞌnlá, gakda naꞌ ine guꞌn gak!
Konde lëꞌxi uyobic̲h̲e stib lëꞌ iza x̱in useꞌdxi ñaxkesaga lo yuc̲h̲o mkaꞌl.
Ga dzekna lëꞌxi uyobic̲h̲e guꞌn uyon uya uneꞌña Dios, lëꞌkga diꞌdz knu uneꞌxi.
Uloxga dzekna lëꞌxi uyobic̲h̲e c̲h̲ëpxi lo x̱in useꞌdxi:
―¿Be biñaxkesdá? Lëꞌloganaxi, nasa lëꞌ or udzinnla, naꞌ, X̱in Mgiy giab lën ña ngopxtol.
Gol gusche siana; lëꞌ minn kuná lën ña minn xlëꞌ c̲h̲anná ziꞌdgaxla.
Lëꞌ minn xlëꞌ xnaꞌs Jesús
Lëꞌt lëꞌ Jesús bixneꞌ, lëꞌ Judas udzinn, mgiy yu x̱id x̱in useꞌdxi; x̱its Judas zinkë tajdoꞌ minn, yu minn zën spad gana yu minn zën yag. Ic̲h̲ë minn knu uya ic̲h̲ë lo px̱oz nak minn c̲h̲uꞌnnbéy lo xkomier gana minn c̲h̲uꞌnnbéy lo giedz.
Ga lëꞌ Judas c̲h̲ëpla:
―Mgiy gowná chut kwas, lëꞌ Jesúsga; gol kwzënxi.
Konde lëꞌ Judas udzinngax loxi, lëꞌ c̲h̲ëp:
―Tsin dad, Mextr.
Lox lëꞌ uyowla chut kwasxiga.
Ga dzekna lëꞌxi c̲h̲ëp:
―Bëꞌts, ¿be dziꞌn ziꞌdlá?
Ga dzekna lëꞌ ubigla minn, uzën minnxiga.
Ñana lëꞌ ubigla tib x̱in useꞌdxiga ugoliaꞌ xispad, lox uchug diag tib xmos px̱oz nc̲h̲oꞌb nak.
Ga dzekna lëꞌxi c̲h̲ëp lo x̱in useꞌdxi:
―Kwsaꞌn spad ki xilger, lo diꞌltsa chuga igët xkomier kon spad, lëꞌkga lo gunu gët minn knu.
Be nëtána gakda inabná lo duwpaꞌná ixaꞌl ndaldoꞌ xangl ganná.
Ga dzekna lëꞌxi c̲h̲ëp lo minn:
―¿Be tib mbaꞌn nakná lox xki ziꞌdtá neꞌydá yagna spadna gweydáná? Izata dze uzuná lotá lën idoꞌ, ñana xkuꞌn nnaꞌsdadáná.
Nana nkiꞌn xnu c̲h̲aku, dzekna xka gak guꞌn uneꞌ minn uneꞌ Dios lo bokla.
Ga dzekna lëꞌ iza x̱in useꞌdxi usaꞌnxi, lox lëꞌ ux̱oꞌn.
Lëꞌ Jesús udzinn lo guxtis
Ga lëꞌ minn uzënxi lox uziña minnxi udzinn lidz px̱oz nc̲h̲oꞌb nak lë Caifás, diꞌt ndopgiy mextr ley gana minn c̲h̲uꞌnnbéy lo giedz.
Ñala Pedro zinkë axta x̱its, udzinn axta xley px̱oz nc̲h̲oꞌb nak. Ga lëꞌ ubig uzob x̱id minn c̲h̲an idoꞌ gwiy gan xkuꞌn guꞌnn minn Jesús.
Lëꞌ ic̲h̲ë px̱oz nak minn c̲h̲uꞌnnbéy lo xkomier, gana minn c̲h̲uꞌnnbéy lo giedz ndzaꞌl ic̲h̲ë guxtis nc̲h̲ë ga, xgib gan chu gusgeꞌ ineꞌ lëdxi, dzekna xka zak igët minnxi.
Ñana ndzalda bekwaꞌn guꞌn lëꞌda uyuꞌnnxi, nika dele ndal minn uyusgeꞌ uneꞌ lëdxi. Xnu stsela uyak lëꞌ chop minn udzinn, c̲h̲ëp:
―Uyonnu uneꞌ mgiy c̲h̲eꞌn xnu: “Naꞌ zak itiꞌx idoꞌ c̲h̲eꞌn, loxna tsonaga mbidz izano.”
Ga dzekna lëꞌ px̱oz nc̲h̲oꞌb nak uyusli, lox c̲h̲ëp loxi:
―¿Be bët ineꞌdlá? Na xki xneꞌ minn lëdlá.
Ñala lëꞌxi dze nak, bët nkëbdaxi. Ga dzekna lëꞌ px̱oz nc̲h̲oꞌb nak c̲h̲ëp:
―Dios minn mban xwiy, lox xnená kwneꞌ be luꞌ nak X̱in Dios, Minn uxaꞌl Dios.
Ga dzekna lëꞌxi c̲h̲ëp:
―X̱aꞌl‑lá xneꞌwu, gana stibu lëꞌtá gwiy lëꞌná, X̱in Mgiy, giꞌd x̱id xkëw ibaꞌ ga lëꞌná iluw ic̲h̲ësa gilbey guꞌn uneꞌdz Dios loná, minn c̲h̲ap gilbey.
Ga lëꞌ px̱oz nc̲h̲oꞌb nak uchas x̱ab lo gilulëꞌ, lox c̲h̲ëp:
―Bac̲h̲a ikimbiasna chuc̲h̲a giꞌd be lë ineꞌ. X̱aldá uyon lëꞌ mgiy ki uneꞌ lëd Dios.
Nana ¿be ineꞌtá?
Ga lëꞌ ic̲h̲ësa minn c̲h̲ëp:
―C̲h̲igial gët mgiy ki.
Ga lëꞌ balal minn uyuslo utsuk loxi gana xgits puñet lëdxi, lëꞌ sebalal minn ugëꞌs loxi.
―Luꞌ nak Minn uxaꞌl Dios, kwneꞌ gan chu ukëꞌwu lëdlá.
Lëꞌ Pedro xneꞌ c̲h̲uꞌnnbeyda Jesús
Ñana lëꞌt lëꞌ Pedro zob xley px̱oz nc̲h̲oꞌb nak, lëꞌ tib unaꞌ kë dziꞌn ga udzinn, c̲h̲ëp lo Pedro:
―Lit ñalá zinkë x̱its Jesús minn Galilea.
Ñala Pedro, lëꞌt lëꞌ ic̲h̲ë minn nc̲h̲ë, lëꞌ ukëb c̲h̲ëp:
―Nandná bekwaꞌn xneꞌlá.
Ñana lëꞌt lëꞌ Pedro sia lad c̲h̲ow yagla, lëꞌ stib unaꞌ udzaꞌl Pedro ga, ga lëꞌ unaꞌ knu c̲h̲ëp ic̲h̲ë lo minn nc̲h̲ë ga:
―Ña mgiy c̲h̲eꞌn zinkë x̱its Jesús, minn Nazaret.
Ñala Pedro c̲h̲ëpaga stib:
―C̲h̲uꞌnnbeydná mgiy ki, axta Dios xwiy c̲h̲usgeꞌdná.
Konde uyak snup lëꞌ ic̲h̲ë minn nc̲h̲ë ga ubig c̲h̲ëp lo Pedro:
―Ñalá nak xminn Jesús, lo x̱aꞌ c̲h̲ixtiꞌdzlá.
Ga dzekna lëꞌ Pedro c̲h̲ëp:
―C̲h̲uꞌnnbeydná mgiy ki, gana diꞌltsa nlida xnená izakzi Dioꞌsná.
Ga or knukga lëꞌ ngid ukëꞌ c̲h̲edz.
Ga dzekna lëꞌ Pedro uyuslëdz guꞌn c̲h̲ëp Jesús: “Ansc̲h̲a ikëꞌ ngid c̲h̲edz lëꞌlá gëp tson bueld c̲h̲uꞌnnbeydláná.” Ga lëꞌ Pedro uc̲h̲aꞌ tib kwa uyuslo uyoꞌn axta baloꞌta.
Lëꞌ minn uya uyisaꞌn Jesús lo Pilato
Konde uyenil lyu silga lëꞌ ic̲h̲ë px̱oz nak minn c̲h̲uꞌnnbéy lo xkomier gana ic̲h̲ë minngol lo giedz ux̱ixtiꞌdzla gan xkuꞌn gët Jesús.
Ga dzekna ux̱iꞌg minnxi, uyiña minnxi lo Poncio Pilato, minn Roma, minn c̲h̲uꞌnnbéy lo minn judío.
Lëꞌ Judas c̲h̲ët
Ga dzekna konde lëꞌ Judas, mgiy uc̲h̲aꞌ lëd Jesús, uyon lëꞌ minn c̲h̲ëp nkiꞌn gët Jesús, or knu lëꞌ Judas uyeꞌnna lëꞌduga uyuꞌnn, sial lëꞌ uyobic̲h̲e uyiñakga demi knu lo ic̲h̲ë px̱oz nak minn c̲h̲uꞌnnbéy lo xkomier gana minn c̲h̲uꞌnnbéy lo giedz.
Ga dzekna lëꞌ Judas c̲h̲ëp:
Ñala minn knu ukëb c̲h̲ëp:
―Be liaꞌdz dzaknu, xtol‑lága.
Ga dzekna lëꞌ Judas uya uchaꞌts demi knu lën idoꞌ, ga lëꞌ uc̲h̲aꞌ sia uxiꞌ yan.
Ga dzekna lëꞌ ic̲h̲ë px̱oz nak minn c̲h̲uꞌnnbéy lo xkomier utop demi knu, loxna c̲h̲ëp:
―Lëꞌduga diꞌltsa kuna demi c̲h̲eꞌn lën diꞌt xiu demi chen idoꞌ, lo wenda demi c̲h̲eꞌn, lo naku guꞌn udo tib mgiy.
Ga dzekna lëꞌ ic̲h̲ë minn knu ux̱ixtiꞌdz ukaꞌ tib blë lyu lë ‘Lyu Chen Minn Dzaꞌ Gis’, diꞌt gakzë xibaꞌ minn zit.
Loxna gunu axta lo na lëꞌ dën knu lë “Dën c̲h̲en.”
Xka uyak guꞌn uneꞌ Jeremías, minn uneꞌ Dios lo bokla, or c̲h̲ëp: “Uzën minn iza galptsiꞌ pes plata, guꞌn ugix minn Israel mgiy knu,
lox uzën minn demi knu uzuꞌw tib blë lyu diꞌt lë ‘Lyu Chen Minn Dzaꞌ Gis’, x̱iꞌk xkuꞌn uyuꞌnnbéy Dad c̲h̲uꞌnnbéy loná.”
Lëꞌ Pilato xnabdiꞌdz lo Jesús
Lëꞌt lëꞌ Jesús zu lo Pilato minn c̲h̲uꞌnnbéy, lëꞌ Pilato unabdiꞌdz c̲h̲ëp:
―¿Be luꞌ nak minn c̲h̲uꞌnnbéy lo minn judío?
Ga lëꞌxi ukëb:
―Luꞌ xneꞌwu.
Ga dzekna nika lëꞌ ic̲h̲ë px̱oz nak minn c̲h̲uꞌnnbéy lo xkomier bel xneꞌ lëdxi ndzaꞌl minn c̲h̲uꞌnnbéy lo giedz, saꞌnda lëꞌxi bët nneꞌdaxi.
Loxna gunu lëꞌ Pilato c̲h̲ëp loxi:
―¿Be c̲h̲ondlá axta xki bel xneꞌ minn lëdlá?
Ñana nika bët xkëbdaxi, loxna gunu udzakyéna Pilato uwiy gunu.
Lëꞌ Pilato uyu gik igët Jesús
Ga dzekna lo kwzata Pask lëꞌ Pilato c̲h̲igial stsunlaꞌ tib minn yu lidzgiꞌb, dele chu minn guꞌnnbéy minn giedz.
Ga dzekna or knu lëꞌ tib mgiy ndoꞌmbey lo ic̲h̲ësa minn, lë Barrabás, kë lidzgiꞌb.
Ga dzekna lëꞌt lëꞌ minn giedz ndopgiy lëꞌ Pilato unabdiꞌdz c̲h̲ëp:
Xka c̲h̲ëp Pilato lo uyeꞌnna Pilato xlëꞌ minn c̲h̲an minn Jesús, loxna lëꞌ minn unaꞌsxi uyiñaxi ga.
Ga dzekna lëꞌt lëꞌ Pilato zob xkeli gunu, lëꞌ xiwnaꞌ Pilato uxaꞌl tib minn uya c̲h̲ëp: “Nkiꞌnda sëꞌblá lo kwend ki, mgiy ki nak tib minn bët xtolda. Nagiaꞌl wenda uyab mkaꞌl loná, lo xkwend mgiy ki.”
Ñala ic̲h̲ë px̱oz nak minn c̲h̲uꞌnnbéy lo xkomier ndzaꞌl minn c̲h̲uꞌnnbéy lo giedz ukiꞌl ic̲h̲ësa minn giedz inab Barrabás ilaꞌ, lëꞌ Jesús gët.
Ga dzekna lëꞌ Pilato uyobic̲h̲e unabdiꞌdz, c̲h̲ëp:
―Lo ic̲h̲op minn c̲h̲eꞌn, ¿chu xlaꞌndá isunlaꞌná dzekna?
Ga lëꞌ minn ukëbzë c̲h̲ëp:
―¡Barrabás!
Ga lëꞌ Pilato c̲h̲ëp:
―¿Bekwaꞌn xlaꞌndá gunn‑ná Jesús, minn c̲h̲uslëtá Cristo?
Ga dzekna lëꞌ ic̲h̲ësa minn c̲h̲ëp:
―¡Ikë mgiy ki lo krus!
Ga lëꞌ Pilato c̲h̲ëp:
―¿Bay bekwaꞌn lëꞌda uyuꞌnn mgiy c̲h̲eꞌnxi?
Ñala minn lëꞌla masc̲h̲a ukëꞌ c̲h̲edz:
―¡Ikë mgiy ki lo krus!
Ga dzekna lo uwiy Pilato masc̲h̲a uyak minn, sial lëꞌ Pilato unab nis udëꞌb ña lëꞌt lëꞌ minn giedz nc̲h̲ë, ga dzekna lëꞌ c̲h̲ëp:
―Xtoldá gaku lëꞌ mgiy c̲h̲eꞌn gët, nakdo xtolná.
Ga dzekna lëꞌ ic̲h̲ësa minn giedz c̲h̲ëp:
―Xtolnu gaku gana xtol x̱innu lëꞌ mgiy ki gët.
Ga dzekna lëꞌ Pilato usunlaꞌ Barrabás lox uyuꞌnnbéy uyow Jesúsu ga loxna ikë Jesús lo krus.
Ga dzekna lëꞌ balal xisoldad Pilato uziñaxi udzinn c̲h̲ow ilëw, ga dzekna udopgiy ic̲h̲ësa soldad.
Ga dzekna ugoliaꞌ soldad x̱abxi, loxna ugok soldadxi tib lac̲h̲ nixnë.
Gana utsuk soldad loxi, loxna yag udeꞌd soldad loxi, uzën soldad ugits soldad gikxi.
Uyelo xka ugitña soldadxi lëꞌ soldad ugoliaꞌ lac̲h̲ guꞌn ugokxi, lox ugokaga soldad x̱abxi. Ga dzekna lëꞌ soldad ugoliaꞌxi ga, lëꞌxi sia ikë lo krus.
Lëꞌ Jesús xkë lo krus
Konde uc̲h̲aꞌña soldadxiga sia soldad udzaꞌl tib mgiy lë Simón, minn Cirene, ga laboen udeꞌd soldad krus uyey mgiy knu.
Ga dzekna konde udzinn tib lger diꞌt lë Giy Beꞌc̲h̲ Gik Ndaꞌgol
lëꞌ soldad udeꞌd nis nex xc̲h̲aꞌ ubas guꞌn fwert tsiy nots tib gix nla ñaxi, ga ñaduxu.
Konde uyelo ukëꞌ soldadxi lo krus, lëꞌ soldad uyuslo xgit gan chu zu igaꞌ x̱abxi, xka uyuꞌnn soldad dzekna uyak guꞌn uneꞌ Isaías minn uneꞌ Dios lo bokla, or c̲h̲ëp: “Kit minn x̱abná gan chu zu igaꞌ x̱abná.”
Ga dzekna lëꞌ soldad knu uzob ukenapxi.
Ga lëꞌ soldad uzaꞌ tib guꞌn gik krus gan xkuꞌn lo gëtxi, lëꞌ gunu xneꞌ: “Lëꞌ minn c̲h̲uꞌnnbéy lo minn judío neꞌg.”
Ga dzekna lëꞌ gatix kwaxi ukëꞌ soldad tibga mbaꞌn.
Ga ic̲h̲ë minn xded ga, xneꞌnë; yu minn nonga xchal gik xneꞌ:
―Lit luꞌda xneꞌ itiꞌx idoꞌ, lox tsonaga mbidz izaꞌluꞌgoꞌ. Nana xnusa kiet lo krus kinaxi, diꞌltsa nli X̱in Dios naklá.
Ga dzekna ña ic̲h̲ë px̱oz nak minn c̲h̲uꞌnnbéy lo xkomier ndzaꞌl mextr ley gana minn c̲h̲uꞌnnbéy lo giedz uyuslo noꞌnda xc̲h̲idz xneꞌ:
―Uyuꞌnn mgiy ki ndal gilnzaꞌk lo minn, ñana gakda ilaꞌ tsët lo krus ki diꞌltsa xneꞌ lëꞌ nak minn c̲h̲uꞌnnbéy lo minn judío, dzekna xka lëꞌna ilelëdz.
Lo xlelëdz mgiy ki Dios, nana ilit Dios mgiy ki ixi, lo xneꞌ mgiy lëꞌ nak X̱in Dios.
Gana ña ic̲h̲op mbaꞌn minn kë kwaxi bel xneꞌ lëdxi.
Konde uc̲h̲ol mbidz, ukëw gitslyu axta or tson, lo ukëw lo mbidz.
Konde lëꞌ or tson mer idzinn lëꞌxi ukëꞌ c̲h̲edz uneꞌ:
―Elí, Elí, ¿lama sabactani? ―gunu nak: Luꞌ nak deDioꞌsná, luꞌ nak deDioꞌsná, ¿ñana xkuꞌn usunlaꞌñaláná?
Ga lëꞌ balal soldad nc̲h̲ë ga, or uyon gunu c̲h̲ëp:
―Gol kwiy lëꞌxi xc̲h̲edz Elías.
Ga lëꞌ ukëꞌla tib soldad karrel ga, uya ugu tiblë x̱iꞌl lo binagr, lox uzoꞌbu tib gik yag udeꞌdu giaxi.
―Gobiasna gan be syiꞌd Elías ilitxi.
Ga lëꞌxi ukëꞌkga c̲h̲edz stib, ga dzekna lëꞌxi ugu xkilmbanxi lën ña Dios.
Ga lëꞌ lac̲h̲ guꞌn kë lën idoꞌ uc̲h̲asye; uyak chop blë, uyuslo uc̲h̲as lad gia ulox uyab lad gët. Gana lëꞌ x̱u uni, ga axta ic̲h̲ë ita uyak ic̲h̲ol.
Gana lëꞌ baꞌ uyalzë, lëꞌ ndal minn uzu xñaz Dios, minn uyëtla, uyuꞌnn Dios lëꞌ uyobic̲h̲ekga uban.
Konde lëꞌ Jesús ubanaga stib, lëꞌ ic̲h̲ë minn knu, minn uyuꞌnn Dios uyobic̲h̲ekga uban stib, sia uded lën giedz Jerusalén, giedz naklay lo Dios, diꞌt uluwlo lo ndal minn.
Ga lëꞌ tib mgiy c̲h̲uꞌnnbéy lo soldad ndzaꞌl sebalal minn kenapxi udzeb uwiy ic̲h̲ë guꞌn uyak gana lo lëꞌ x̱u uni, ga dzekna c̲h̲ëp ic̲h̲ë minn knu:
―Nli nak mgiy c̲h̲eꞌn X̱in Dios.
Gana nc̲h̲ë ndal unaꞌ axta tikwa zu xwiy, iza unaꞌ zinkë c̲h̲uꞌnn yud Jesús uc̲h̲aꞌ Galilea.
X̱id knu yu María Magdalena, María xnaꞌ Jacobo ic̲h̲op José, gana xnaꞌ ic̲h̲op x̱in Zebedeo.
Lëꞌ Jesús xgëꞌts
57‑58 Konde udzel lyu lëꞌ tib mgiy ndaꞌn lë José, minn Arimatea, uya lo Pilato unab ikëꞌts Jesús. Ga lëꞌ Pilato udeꞌd diꞌdz uyey José xkwerp Jesús. Ña José uyak tib x̱in useꞌd Jesús.
Ga lëꞌ José uyey xkwerp Jesús lox uchalxi tib lac̲h̲ mbi.
Lox uguxi lën tib baꞌ kub guꞌn ñaꞌ lëd ita. Ga dzekna uxoꞌn José tib ita nc̲h̲oꞌb uyax c̲h̲ow baꞌ, ga lëꞌ ubi.
Ga lëꞌ María Magdalena gana stib María uyaꞌn zob c̲h̲ow baꞌ.
Minn kenap c̲h̲ow xibaꞌ Jesús
Konde uyenil lyu dze sabd, lëꞌ ic̲h̲ë px̱oz nak minn c̲h̲uꞌnnbéy lo xkomier gana ic̲h̲ë minn nak fariseo uya lo Pilato,
lox c̲h̲ëp:
―Dad, slëdznu or lëꞌ ngusgeꞌ knu be mban xneꞌ: “Mbidz tson lëꞌná gobic̲h̲ekga iban.”
Loxna gunu xnabnu loꞌlá kwxaꞌl minn ikenap c̲h̲ow baꞌ axta mbidz tson, tseloga lëꞌ x̱in useꞌd mgiy knu tsa or giaꞌl, loxna pann xkwerp mgiy knu, lox lëꞌ gëp ic̲h̲ë lo minn giedz: “Lëꞌ mgiy knu uyobic̲h̲e ubanaga stib.” Ga lëꞌ ic̲h̲ë minn knu ikidiaña ndalc̲h̲a minn nikë or axta x̱an.
Ga dzekna lëꞌ Pilato c̲h̲ëp:
―Gol kwziña balal soldad ikenap c̲h̲ow baꞌ wen.
Ga dzekna lëꞌ minn knu uyazë ugix dziꞌts tib ita c̲h̲ow baꞌ, dzekna gialdo, loxna usaꞌn soldad ikenap.
Konde udedsu dze xkëda minn dziꞌn lëꞌ sil ndoming lëꞌ María Magdalena ndzaꞌl stib María uya c̲h̲ow baꞌ.
Ñana tigolpa lëꞌ tib x̱udoꞌ uni lo lëꞌ tib xangl Dios uc̲h̲aꞌ ibaꞌ, siët uyab ucheꞌp ita knu tikwa, loxna uzob lëd knu.
Lo angl knu xgëꞌs c̲h̲oldoꞌ x̱iꞌk xna belgwziy gana lëꞌ x̱ab angl knu nkitsdoꞌ xna.
Konde uwiy iza soldad kenap c̲h̲ow baꞌ angl knu, udzebdoꞌ soldad, ga ukëwgaꞌxna soldad.
Ñala angl knu c̲h̲ëp lo ic̲h̲op unaꞌ knu:
―Idzebdadá. Nanná lëꞌtá xgib Jesús minn ukë lo krus.
¡Ñana chut giend neꞌg!, lëꞌxi ubanaga x̱iꞌk xkuꞌn uneꞌpaxi. Nana gol kidë gwiydá diꞌt ux̱oꞌbxi.
Loxna liger gol gwa guts lo x̱in useꞌdxi: “Lëꞌxi ubanaga, ga lëꞌxi nnec̲h̲la lotá sia Galilea, ga nak diꞌt gwiydáxi.” Gunu nak guꞌn uyiꞌdnená lotá.
Ga dzekna lëꞌ ic̲h̲op unaꞌ knu uc̲h̲aꞌ lën baꞌ sdzeꞌbdoꞌ gana xc̲h̲ilc̲h̲ona xkëꞌ karrel sia dzeneꞌ guꞌn uwiy lo iza x̱in useꞌdxi.
Ga dzekna lëꞌt lëꞌ ic̲h̲op unaꞌ knu sia, lëꞌ Jesús ziꞌd udzaꞌl ic̲h̲op unaꞌ knu, ga lëꞌxi uneꞌ diux. Ga lëꞌ ic̲h̲op unaꞌ knu ubig uzex̱ib ugeꞌdz niyxi gana uyuꞌnn nc̲h̲oꞌb lëxi.
Ga dzekna lëꞌxi c̲h̲ëp:
―Idzebdadá, masda gol gwa gol guts guꞌn uwiydá lo x̱in useꞌdná, minn nak x̱iꞌk nak bëtsná, gana gol guts sia x̱in useꞌdná Galilea, ga nak diꞌt gwiy loná.”
Lëꞌ minn uneꞌ lo soldad kuda kwend x̱iꞌk xkuꞌn uyaku
Lëꞌt lëꞌ iza unaꞌ knu sia, lëꞌ balal soldad c̲h̲an c̲h̲ow baꞌ uya giedz ugu kwend ic̲h̲ë guꞌn uyak lo iza px̱oz nak minn c̲h̲uꞌnnbéy lo xkomier.
Ga dzekna lëꞌ minn knu utopgiy ic̲h̲ë minn c̲h̲uꞌnnbéy lo giedz, konde uyelo ux̱ixtiꞌdz minn lëꞌ minn udeꞌd nc̲h̲oꞌb demi lo iza soldad uyan c̲h̲ow baꞌ,
lox c̲h̲ëp minn:
―Gol guts ic̲h̲ë lo minn: “X̱in useꞌd Jesús uya or giaꞌl, lox ubann xkwerp Jesús lëꞌt lëꞌnu naxkes.”
Diꞌltsa lëꞌ Pilato, minn c̲h̲uꞌnnbéy, gon guꞌn c̲h̲eꞌn, nuꞌwu ineꞌ lo minn knu, ga chut gakda izoꞌbkiydá.
Ga dzekna lëꞌ iza soldad knu ukaña demi knu, lox uyuꞌnn guꞌn ukebey. Nana axta lo na ndal judío xlelëdz guꞌn uneꞌ soldad knu.
Guꞌn uyuꞌnnbéy Jesús lo x̱in useꞌd
Lëꞌ iza tsiꞌptib x̱in useꞌd Jesús uyu ñaz sia Galilea, giy diꞌt uneꞌxi lo x̱in useꞌdxi.
Konde lëꞌ x̱in useꞌdxi uwiyxi, ukelëdzxi, ñala sebalal x̱in useꞌdxi uyak chop gik nlelëdzda lëꞌxiga.
―Dios uneꞌdz ic̲h̲ësa gilbey lëꞌná gunnbéy ibaꞌ gana gitslyu.
Loxna gunu c̲h̲unnbeyná lotá xnená: “Gol gwa idibsa lo gitslyu gol biꞌnnkluw minn gak minn x̱in useꞌdná, loxna gol kwchoꞌpnis xkilbey duwpaꞌná, degilbeyná gana xkilbey Espíritu chen Dios.
Gol biꞌnnkluw minn guꞌnn minn ic̲h̲ë guꞌn ukebeynádá. Gana guꞌnntlëdzdadá naꞌ zu lotá tipta axta lox gitslyu.”
Diꞌdz Ndzun chen Jesús guꞌn ukëꞌ Marcos
Juan minn xchoꞌpnis
Xnu nak x̱an Diꞌdz Ndzun nak, gan chu nak Jesús x̱in Dios. Minn nak Minn uxaꞌl Dios.
X̱iꞌk xneꞌ guꞌn uzaꞌ Isaías, minn uneꞌ Dios lo bokla:
Ganeꞌc̲h̲ ixalná tib mgiy ineꞌ guꞌn inená lo,
ixal ñaz diꞌt tedlá.
Tib tsiy minn gien dën bidz, ineꞌ ndip:
“Gol kwx̱ixkwaꞌ ñaz ted Dad c̲h̲uꞌnnbéy;
xnusa gol kwxal ñaz diꞌt ndze,
bët gaxda lger knu.”
Lëꞌ mgiy knu nak Juan, minn uya dën bidz uneꞌ lo ic̲h̲ësa minn xnu: “Gol kwlelëdz Dios, gol kluw nli xlaꞌndá isaꞌndá ic̲h̲ë xtoldá lox gol kwc̲h̲oꞌbnis, xka lëꞌxi kob xtoldá.”
Ga lëꞌ ic̲h̲ësa minn yu xtën Judea, gana minn yu giedz Jerusalén uya ga uxobdol. Ga lëꞌ Juan uchoꞌpnis minn knu, diꞌt nak geꞌwbeꞌ Jordán.
X̱ab Juan ndiꞌb gits lëd kamey, gana ldoꞌ Juan nc̲h̲ë tib guꞌn ñaꞌ gid man; gana guꞌn c̲h̲ow Juan nak x̱enc̲h̲ gana dzin dën.
Lëꞌ Juan xneꞌ lo minn: “Merla ziꞌd tib minn nc̲h̲oꞌbc̲h̲a nak loná, saꞌnda naꞌ x̱iy nakná, nika xkilgid minn knu gakda naꞌ igiꞌts kwa.
Naꞌ xchopnisdá nisyë, saꞌnda lëꞌxi ichoꞌpnisdá Espíritu chen Dios.”
Lëꞌ Juan xchoꞌpnis Jesús
Lën dze knu lëꞌ Jesús uc̲h̲aꞌ Nazaret, giedz nax xtën Galilea, uya uc̲h̲oꞌbnis lo Juan geꞌwbeꞌ Jordán.
Ñana konde lëꞌxi uc̲h̲aꞌ lën nis, uwiyxi lëꞌ ibaꞌ uyal lëꞌ Espíritu chen Dios uyab lëdxi, xluꞌw x̱iꞌk nak tib palom.
Ga uyen tib tsiy minn ibaꞌ, xneꞌ: “Xina luꞌ nak demëꞌdná. Xkë ldoꞌná luꞌ. Xc̲h̲ildná c̲h̲anná luꞌ.”
Ga uyuxi dën bidz chopgal mbidz x̱id man dën. Ga lëꞌ Minn Dzab ukiꞌlxi ñala ndal xangl Dios c̲h̲anxi.
Lëꞌ Jesús c̲h̲uslo stsiꞌn
Uded lo knu lëꞌ Juan uyu lidzgiꞌb, or knu lëꞌ Jesús uya Galilea uneꞌ Diꞌdz Ndzun gan xkuꞌn c̲h̲uꞌnnbéy Dios.
Ga lëꞌxi uneꞌ xnu: “Ziꞌdgaxla dze lëꞌ Dios guꞌnnbéy, gol kluw nli xlaꞌndá isaꞌndá ic̲h̲ë xtoldá gana gol kwlelëdz Diꞌdz Ndzun c̲h̲eꞌn.”
Lëꞌ Jesús xc̲h̲edz tap mgiy
Tib dze lëꞌt lëꞌ Jesús sia uded c̲h̲ow nisdoꞌ Galilea, ñana ga uwiyxi Simón gana Andrés bëts Simón. Lëꞌ ic̲h̲op minn knu xniꞌt gixtuꞌ lën nisdoꞌ, lo ic̲h̲op minn knu nak minn xnaꞌs mal.
Ga lëꞌxi c̲h̲ëp lo minn knu:
―Gol kidë kwzinkë x̱itsná, naꞌ gunn lëꞌtá guslo ikinc̲h̲azë minn sëꞌb lo Xtiꞌdz Dios.
Or knu lëꞌ ic̲h̲op minn knu usaꞌn xgixtuꞌ ga, guꞌn xgaꞌ mal lo, loxna lëꞌ uzinkë x̱itsxi.
Snupaga siaxi lëꞌxi uwiy Jacobo ic̲h̲op Juan, x̱in Zebedeo, ic̲h̲op minn knu yu lën tib barko xc̲h̲ixkwaꞌ xgixtuꞌ, guꞌn xgaꞌ mal lo.
Ga lëꞌ uc̲h̲edzlaxi ic̲h̲op x̱in Zebedeoga, or knu lëꞌ ic̲h̲op minn knu usaꞌn pxoz lën barko gana ic̲h̲ë minn kë dziꞌn, lëꞌ uzinkë x̱itsxi.
Lëꞌ Jesús xgoliaꞌ me mal lëd tib mgiy
Ga lëꞌ Jesús sia iza idap mgiy knu udzinn giedz Cafarnaún, konde udzinn dze xkëdana dziꞌn, lëꞌ uyalaxiga uyuꞌnnkluwxi lën yu diꞌt stseꞌd minn Xtiꞌdz Dios.
Ga lëꞌ ic̲h̲ë minn sdzakyéna xwiy xkuꞌn c̲h̲uꞌnnkluwxi, lëꞌxi xneꞌ ndip x̱iꞌk xneꞌ tib minn c̲h̲ap gilbey, c̲h̲uꞌnnkluwdaxi x̱iꞌk c̲h̲uꞌnnkluw mextr ley.
Ñana ga x̱id minn yu tib mgiy nge me mal. Ga lëꞌ mgiy knu ukëꞌ c̲h̲edz ndip:
“Be uyonlu. ¿Xkuꞌn stseꞌblánu, Jesús minn Nazaret? ¿Be ziꞌdlá iloꞌxlánu? C̲h̲unnbeyná luꞌ, luꞌ nak minn bët xtolda uxaꞌl Dios”
Or knu lëꞌxi udux lo me mal, c̲h̲ëpxi:
―Dzeꞌga, kwsaꞌn mgiy c̲h̲eꞌn.
Ga lëꞌ me mal knu uyuslo udzib mgiy knu. Gana xkëꞌ c̲h̲edz lëꞌt lëꞌ xc̲h̲aꞌ lëd mgiy knu.
Ic̲h̲ësa minn udzakyéna uyuslo xneꞌlsa: “¿Bekwaꞌn c̲h̲ak? ¿Be nkub nak guꞌn ki?¡ !Nc̲h̲oꞌbdoꞌ gilbey c̲h̲ap Jesús, nonga xneꞌ lo me mal ic̲h̲aꞌ, lëꞌ ic̲h̲ë me mal c̲h̲on diꞌdz xc̲h̲aꞌ!”
Ga xnusa uyu uc̲h̲aꞌts diꞌdz knu idib xtën Galilea.
Lëꞌ Jesús uyuꞌnnwen xiwzan Simón
Ñala xiwzan Simón nax xlan xlëꞌ, ga lëꞌ c̲h̲ëpla minnu loxiga.
Ga dzekna lëꞌxi ubig-gax uzën ña unaꞌ knu, lox ulis unaꞌ knu. Or knukga lëꞌ xlëꞌ uc̲h̲aꞌ lëd unaꞌ knu. Ga lëꞌ unaꞌ knu udeꞌd guꞌn uyow minn knu.
Lëꞌ Jesús uyuꞌnnwen ndal mgidz
Konde lëꞌ lyu udzel, or lëꞌ mbidz ubix, ndal minn uyiña mgidz gana ic̲h̲ë minn nge me mal lo Jesús.
Ga lëꞌ ic̲h̲ësa minn giedz udopgiy c̲h̲ow yu lo xlaꞌn gwiy gan bekwaꞌn c̲h̲ak.
Or knu lëꞌxi uyuꞌnnwen ndal minn dzaknë, minn dzak diꞌltsa bata gilgidz. Axta me mal xgoliaꞌxi lëd minn, ga ndeꞌdtaxi diꞌdz nneꞌ me mal, lo c̲h̲uꞌnnbey me malxi.
Lëꞌ Jesús c̲h̲uꞌnnkluw xtën Galilea
Silga uyusche Jesús, be nkëw xna. Lëꞌ uc̲h̲aꞌ sia tib lger diꞌt dzeꞌ nak, ineꞌña Dios.
Ñala Simón ic̲h̲ë xkomier uya uyegibxi.
Konde lëꞌxi udzal, lëꞌ Simón ic̲h̲ë xkomier c̲h̲ëp:
―Ic̲h̲ë minn xgiꞌblá.
Ga lëꞌxi ukëb:
―Tsana ndal giedz nax gax neꞌg, ga inená Diꞌdz Ndzun nak lo minn, lo gunu zidná.
Xka uyu Jesús idib xtën Galilea uneꞌ Diꞌdz Ndzun nak yu diꞌt stseꞌd minn Xtiꞌdz Dios gana xgoliaꞌ me mal lëd minn.
Lëꞌ Jesús c̲h̲uꞌnnwen tib mgiy xiudz biaꞌl lëd
Tib mgiy dzaknë, xiudz biaꞌl lëd, uyiꞌd lo Jesús, ukiꞌts x̱ib lyu c̲h̲ëp:
―Nanná zak guꞌnnweꞌnláná. ¿Be xlaꞌnlá guꞌnnweꞌnláná?
Ga lëꞌxi ulas ldoꞌ uwiy mgiy knu, uxob ña lëd mgiy knu lox c̲h̲ëp:
―¡Xlaꞌndná gakweꞌnlá! ¡Uyaꞌn mbilalá!
Or knukga, or lëꞌxi uneꞌ diꞌdz knu, lëꞌ biaꞌl lëd mgiy knu uyakwen.
Ga dzekna c̲h̲ëpxi lo mgiy knu:
―Zakla siaꞌlá.
c̲h̲ëpxi:
―Chut lo bët gëꞌpdlá xkuꞌn uyakweꞌnlá, sinda gwa lo px̱oz, dzekna gwiy px̱oz nli lëꞌlá uyakwen. Lox biy guꞌn ideꞌdlá lo Dios, x̱iꞌk xkuꞌn c̲h̲uꞌnnbéy xley Moisés. Gunu iluw lo minn nli lëꞌlá uyakwenla.
Ñana nonga ubi mgiy knu lo Jesús, lëꞌ uyuslola xneꞌ xkuꞌn uyakwen. Xka uyu uc̲h̲aꞌts kwend bekwaꞌn nak guꞌn uzak mgiy knu, loxna gunu ñakdac̲h̲a nded Jesús lën giedz dele bata or, sinda lëꞌxi xiaꞌn lo giedz diꞌt dzeꞌ nak, ñana nika xkawu ndal minn x̱aꞌla x̱aꞌla giedz xia loxi.
Lëꞌ Jesús c̲h̲uꞌnnwen tib mgiy gudoꞌ
Uded balal dze lëꞌ Jesús uyobic̲h̲e uded giedz Cafarnaún stib. Konde lëꞌ minn uyaknan lëꞌxi yuga tib yu,
or knukga ubigzë minn, nika xgaꞌda c̲h̲ow yu su minn, ga dzekna lëꞌxi xneꞌ xkuꞌn nak Diꞌdz ndzun.
Ga dzekna lëꞌ tap minn udzinn ney tib mgiy gudoꞌ.
Ñana lo ndzalda diꞌt nteꞌd minn mgiy knu lo nc̲h̲ë ndaldoꞌ minn, ga lëꞌ idap minn knu uyep lad gik yu, loxna uxal gik yu, lox ga uteꞌd minn knu da, guꞌn kë mgiy knu lo.
Konde lëꞌxi uwiy xlelëdz minn knu zak guꞌnnwenxi mgiy knu, lëꞌxi c̲h̲ëp lo mgiy knu:
―Xina, ic̲h̲ë xtol‑lá uyak mbila.
Ga zob balal mextr ley, uyuslo xneꞌlsa:
“¿Chu nak mgiy ki xki ineꞌ? ¿Be nanda mgiy ki noꞌnda Dios zak kob xtol mnech?”
Ñala Jesús xnusa uyeꞌnna guꞌn c̲h̲uꞌnn minn gilxkab, lox c̲h̲ëp:
―¿Xkuꞌn c̲h̲uꞌnndá gilxkab xki?
Bekwaꞌn xnusa ineꞌma lo mgiy c̲h̲eꞌn: “Ic̲h̲ë xtol‑lá uyak mbila” ota “gusli, biy xidalá, loxna kigwa.”
Nana lëꞌná iluw lotá naꞌ nak X̱in Mgiy<sup>a</sup>, loná uyuꞌnnbéy Dios zidná lo gitslyu gunn-mbiná xtol mnech.
Or knu lëꞌxi c̲h̲ëp lo mgiy knu:
―Naꞌ xne loꞌlá, gusli, biy xidalá, zak siaꞌlá liꞌdzlá.
Ga dzekna lëꞌ mgiy knu uyusche, ulis xida, uyey sia, uc̲h̲aꞌ x̱id minn. Ga lëꞌ ic̲h̲ësa minn udzakyéna gana uyuꞌnn nc̲h̲oꞌb lë Dios, xneꞌzë: “Zëxda gwiyna tib guꞌn xki nak.”
Lëꞌ Jesús xc̲h̲edz Leví
Uded lo knu lëꞌ Jesús uc̲h̲aꞌ stib sia c̲h̲ow nisdoꞌ, ga lëꞌ ndal minn zinkë x̱itsxi, ga dzekna lëꞌxi uyuꞌnnkluw.
Ñana lëꞌt lëꞌxi sia uwiyxi tib minn lë Leví, x̱in Alfeo, zob xtop demi guꞌn sia Roma. Ga lëꞌxi c̲h̲ëp lo mgiy knu:
Ga lëꞌ Leví uyusli uzinkë.
Ñana konde uded lo knu lëꞌxi uya uyow lidz Leví, gana ña ndal minn xtop demi sia Roma ndzaꞌl sebalal minn nak ngopxtol gana x̱in useꞌdxi, lo ndaldoꞌla minn zinkë x̱itsxi.
Ga or knu lëꞌ minn nak mextr ley gana minn nak fariseo uwiy c̲h̲owñaxi ngopxtol gana minn xtop demi sia Roma, uyuslo uneꞌ lo x̱in useꞌdxi, c̲h̲ëp:
―¿Xkuꞌn c̲h̲ow Jesús tipsa ic̲h̲ë minn xtop demi gana minn nak ngopxtol?
Konde lëꞌxi uyon gunu, lëꞌxi c̲h̲ëp:
―Minn ndaꞌn nkiꞌnda tsa lo minn c̲h̲uꞌnnwen, sinda minn dzaknë nkiꞌn tsa. Zidtaná ic̲h̲edzná minn zu xñaz Dios, sinda lëꞌná zid ic̲h̲edz ic̲h̲ësa minn nan nak ngopxtol.
¿Xkuꞌn c̲h̲uꞌnnda x̱in useꞌd Jesús ayuno?
Tib bueld lëꞌ x̱in useꞌd Juan gana x̱in useꞌd fariseo c̲h̲uꞌnn ayuno, ga lëꞌ balal minn uyiꞌd lo Jesús c̲h̲ëp:
―¿Xkuꞌn xwiynu lëꞌ x̱in useꞌd Juan tipta c̲h̲uꞌnn ayuno gana x̱in useꞌd fariseo, ñala x̱in useꞌdlá c̲h̲uꞌnnda ayuno?
Ga lëꞌxi ukëb:
―¿Be zak gan ic̲h̲ë minn yu lo gilutsiꞌlña gunn ayuno, diꞌltsa lëꞌ nob beꞌ zu lo minn? Benandá diꞌltsa lëꞌ nob zu, gakda gunn minn knu ayuno.
Sinda sdzinn dze lëꞌ nob idoꞌb, or lëꞌ dze knu idzinn lëꞌ ic̲h̲ë minn knu gunn ayuno.
Chut xkedëda tiblë lac̲h̲ kub x̱ab gol. Diꞌltsa xka guꞌnn minn, konde lëꞌ lac̲h̲ knu idëꞌ lëꞌ lac̲h̲ kub idop, ga lëꞌ lac̲h̲ knu ic̲h̲asc̲h̲a.
Chut xgutsëwda nis nex guꞌn nonga xielo xc̲h̲aꞌ ubas lën tib guꞌn ñaꞌ gid man guꞌn gol. Diꞌltsa tsutsëwo lën tib guꞌn ñaꞌ gid man guꞌn gol, lëꞌ gunu ic̲h̲as lo lëꞌ nis nex guꞌn xielo xc̲h̲aꞌ ubas c̲h̲ak fwert tsiy, ga lëꞌwu ix̱eꞌ. Masda wen tsutsëw nis nex guꞌn nonga xielo xc̲h̲aꞌ lën tib guꞌn ñaꞌ gid man guꞌn kub.
Nc̲h̲oꞌbc̲h̲a nak Jesús lo dze xkëda minn dziꞌn
Tib dze sabd, or chut xkëda dziꞌn, lëꞌ Jesús uded diꞌt yu x̱obxtil lëꞌ x̱in useꞌdxi uyuslo ulit balal x̱ob lëd x̱obxtil.
Ga dzekna lëꞌ fariseo c̲h̲ëp:
―¿Xkuꞌn c̲h̲uꞌnndá guꞌn c̲h̲igialda guꞌnn‑na dze xkëdana dziꞌn?
Ga lëꞌxi ukëb:
―¿Be zëxda ilabdá Xtiꞌdz Dios guꞌn uyuꞌnn David bokla, dze ulaꞌnna David ic̲h̲ë xkomier?
Or lëꞌ Abiatar nak px̱oz nc̲h̲oꞌb nak, lëꞌ David uded lën lidz Dios uzën giatxtil naklay lo Dios uyow ic̲h̲ë xkomier, guꞌn noꞌnda px̱oz sc̲h̲eꞌbey gow.
Nakdo dze xkëda minn dziꞌn uyaꞌn nlas sak mnech, sinda dze xkëda minn dziꞌn uyaꞌn guꞌnn yud mnech.
Lëꞌ Jesús c̲h̲uꞌnnwen tib kwa ña mgiy dze sabd
Stib bueld lëꞌ Jesús uded lën yu diꞌt stseꞌdna Xtiꞌdz Dios, ga zob tib mgiy mbiꞌch tib kwa ña.
Ga lëꞌ balal minn këwlëꞌts, gan be zuꞌnnwenxi minn dzaknë dze xkëdana dziꞌn, dzekna xka izoꞌbkiy minnxi.
Ga lëꞌxi c̲h̲ëp lo mgiy mbiꞌch tib kwa ña:
―Gusli, lox kwzu ic̲h̲olda.
Ga dzekna lëꞌxi c̲h̲ëp ic̲h̲ë lo minn:
―¿Bekwaꞌn sc̲h̲eꞌbey guꞌnn‑na dze xkëdana dziꞌn, guꞌnn‑na wen ota guꞌnn‑na guꞌn wenda, lana tib minn lo gilgut ota ideꞌdna diꞌdz lox minn?
Ñala minn dzeꞌ uyak.
Uyeloga lëꞌxi nlas uyak ldoꞌ uwiy lo ic̲h̲ësa minn nkwaꞌ ga gana ulëꞌxi, lo nad nak ldoꞌ minn xlelëdzda minn guꞌn c̲h̲uꞌnnxi, ga lëꞌxi c̲h̲ëp lo mgiy knu:
―Kwtsiꞌl ñalá.
Ga lëꞌ mgiy knu uyuꞌnnu, xka lëꞌ ña mgiy knu uyakwen.
Ñala minn nak fariseo x̱iꞌk uc̲h̲aꞌga lëꞌ ux̱ixtiꞌdzlaga, ic̲h̲ë minn nak xminn Herodes gan xkuꞌn igëtxi.
Ndaldoꞌ minn udzinn c̲h̲ow nisdoꞌ
7-8 Ga lëꞌ Jesús utsulsa ic̲h̲ë minn knu, ga lëꞌ sia ic̲h̲ë x̱in useꞌd c̲h̲ow nisdoꞌ. Ñana konde lëꞌ minn uyaknan ic̲h̲ësa guꞌn c̲h̲uꞌnnxi, ndaldoꞌ minn Galilea gana minn Judea uzinkë x̱itsxi. Axta minn giedz Jerusalén, minn yuzë giedz nc̲h̲ë idib Idumea gana minn yu stib kwa geꞌwbeꞌ Jordán gana giedz nc̲h̲ë gagu Tiro ic̲h̲op Sidón uya uwiyxi.
Lo xka nc̲h̲ë ndaldoꞌ minn, loxna gunu lëꞌxi uneꞌ lo x̱in useꞌdxi izula tib barko c̲h̲ow nisdoꞌ, dzekna xka itoꞌwlsada minnxi.
Lo ndaldoꞌla minn dzaknë uyuꞌnnwenxi, loxna gunu lëꞌ sebalal minn sia xc̲h̲oꞌbye lëdxi lo xlaꞌn kaꞌl lëdxi.
Konde lëꞌ minn yu me mal lëd xwiy loxi, lëꞌ xiabla minn knu lyuga, ga lëꞌ xkëꞌ c̲h̲edz xneꞌ: “Luꞌ nak x̱in Dios.”
Ñala lëꞌxi ukebey me mal ineꞌda chu nakxi.
Lëꞌ Jesús xgib tsiꞌpchop minn ineꞌ xtiꞌdz
Uded lo knu lëꞌ Jesús uyep tib giy, lox uc̲h̲edzxi balal minn ulaꞌnxi. Konde lëꞌ ic̲h̲ë minn knu udopgiy,
ga x̱id knu ugibxi tsiꞌpchop minn izinkë x̱itsxi, gana udeꞌdxi gilbey ineꞌ xtiꞌdzxi.
Gana udeꞌdxi gilbey koliaꞌ minn knu me mal lëd minn.
Gana Jacobo ic̲h̲op Juan, ic̲h̲op minn c̲h̲eꞌn nak x̱in Zebedeo. Ic̲h̲op minn c̲h̲eꞌn uyuslëxi “Boanerges”, gunu nak “minn nak x̱iꞌk nak ngwziy.”
Gana Andrés, Felipe, Bartolomé, Mateo, Tomás, Santiago x̱in Alfeo; Tadeo, Simón, minn xlaꞌnda chu minn stib kwa guꞌnnbéy xkiedz,
gana Judas Iscariote, minn uc̲h̲aꞌ lëdxi.
Minn xneꞌ lëd Espíritu chen Dios
Konde lëꞌ Jesús udzinnaga yu diꞌt yu, xkakga udopgiy minn c̲h̲ow yu, nika ñakda ñowxi ic̲h̲ëxi x̱in useꞌdxi.
Konde lëꞌ minn lidzxi uyon guꞌn c̲h̲ak uya minn nziña minnxi, në minn c̲h̲ak‑kwxenxi.
Lo lëꞌ mextr ley, minn ziꞌd Jerusalén, xneꞌ: “Beelzebú, minn c̲h̲uꞌnnbéy lo me mal, nge Jesús, loxna gunu udeꞌd gilbey lo Jesús lëꞌ Jesús c̲h̲ak xgoliaꞌ me mal.”
Ga dzekna lëꞌxi uc̲h̲edz minn, lox c̲h̲ëpxi:
―¿Be zak lëꞌkga Beelzebú koliaꞌ me mal lëd minn?
Diꞌltsa minn yu tib giedz guslo til‑lsa ic̲h̲ë xkomier, giedz knu slox.
Diꞌltsa tib lën yu guslo minn til‑lsa minn ic̲h̲ë minn lidz minn, slox ic̲h̲ë minn knu.
Gana xkakga diꞌltsa Beelzebú, minn nak Minn Dzab guslo til‑lsa ic̲h̲ëkga, udzinnla dzega lox Minn Dzab.
Chut gakda ted tib lidz mgiy ndzeꞌb, lox pann ic̲h̲ë guꞌn c̲h̲ap mgiy knu lidz. Sinda diꞌltsa chuga ganeꞌc̲h̲ ix̱iꞌg mgiy knu, zak ted pann chen mgiy knu.
Naꞌ xne nli sgob Dios xtol ic̲h̲ësa mnech, gana nika dele bekwaꞌn lëꞌda ineꞌ minn lëd Dios.
Saꞌnda minn ineꞌ lëd Espíritu chen Dios, ni nup kobda Dios xtol minn knu, sinda gunu gak xtol minn knu tipta.
Guꞌn c̲h̲eꞌn uneꞌxi lo xneꞌ minn: “Me mal yu lëdxi.”
Xnaꞌ Jesús ndzaꞌl bëts Jesús
Ga lëꞌ xnaꞌ Jesús udzinn lad ley iza bëtsxi, lox uxaꞌl mandad dzegaꞌxi.
Ga lëꞌ minn nc̲h̲ë gaguxi c̲h̲ëp:
―Lëꞌ xnaꞌlá ndzaꞌl bëtslá zu ley xgiꞌblá.
Ga lëꞌxi ukëb:
―¿Be xlaꞌndá gaknandá chu nak duwmaꞌná gana bëtsná?
―Neꞌg zu duwmaꞌná gana ic̲h̲ë bëtsná,
lo ic̲h̲ësa minn c̲h̲uꞌnn guꞌn xlaꞌn Dios, minn knu nak duwmaꞌná gana bëtsná gana pzanná.
Lëꞌ Jesús xgu xkwend x̱obxtil
Stib bueld lëꞌ Jesús uyuslo c̲h̲uꞌnnkluw c̲h̲ow nisdoꞌ ñana ndaldoꞌ minn ubig-gax loxi, sial uyepxi lën tib barko win, guꞌn x̱oꞌb lo nis, ga uzobxi.
Ga lëꞌxi uyuslo ugu kwend, guꞌn ney diꞌdz guꞌn guꞌnn dziꞌn, xka lëꞌxi uyuꞌnnkluw ndaldoꞌ guꞌn minn. Xnu uyuꞌnnkluwxi:
“Gol bin guꞌn c̲h̲eꞌn, tib minn uc̲h̲aꞌ sia dën zegu x̱obxtil.
Ñana lo xlaꞌl minnu yuwo uyab ñaz, ga uyiꞌd mginn uyowu.
Yuwo uyaꞌbga x̱id ita, diꞌt x̱iy lyu yu, loxna gunu xnusa ulan gunu lo logiasa x̱oꞌb lyu.
Ñana tika uyen mbidz xnusa uguꞌl gunu, lo logiasa zobu, ga lëꞌwu ubidz.
Gana guꞌn uyaꞌbga x̱id gits ulan. Ñana konde lëꞌ gits uc̲h̲oꞌb, utse lowo, lox gunu ñakdu.
Ñala guꞌn uyab lo lyu wen, ulan, uc̲h̲oꞌb gana wen uyak yuwo udeꞌd galpsiꞌna, chopgalpsiꞌna yuwo axta tib gayoꞌw x̱obxtil.”
Ga dzekna uyelo uneꞌxi guꞌn c̲h̲eꞌn, lëꞌxi c̲h̲ëp:
―X̱iꞌk xkuꞌn uyondá guꞌn unená, gol biꞌnnu.
Konde lëꞌxi uyaꞌn ic̲h̲ëxi x̱in useꞌdxi ndzaꞌl sebalal minn, lëꞌ x̱in useꞌdxi unabdiꞌdz loxi c̲h̲ëp:
―¿Xkuꞌn nak kwend guꞌn ugulá?
Ga lëꞌxi ukëb:
―Dios uxal‑la gikdá gieꞌnnadá xkuꞌn nak guꞌn xwiydadá diꞌt c̲h̲uꞌnnbéy Dios. Saꞌnda lëꞌ ic̲h̲ë lo minn zëxda ibig lo Dios, noꞌnda kwend, guꞌn ney diꞌdz guꞌn guꞌnn dziꞌn, xguná.
Dzekna nika dele bekwaꞌnc̲h̲a gwiy minn, bët gieꞌndna minn, nika dele bekwaꞌnc̲h̲a gon minn bët gieꞌndna minn, dzekna xka ibig‑gaxda minn loná, lox lëꞌná kob xtol minn.
Gana c̲h̲ëpxi:
―Diꞌltsa xieꞌndnadá kwend c̲h̲eꞌn, ¿xkuꞌn dzekna gieꞌnnadá sebalalo?
Minn xgu x̱obxtil, nak x̱iꞌk nak minn xneꞌ Xtiꞌdz Dios.
Guꞌn uyab ñaz, nak x̱iꞌk nak minn uyon Xtiꞌdz Dios, ñana konde xieloga lëꞌ Minn Dzab ziꞌd xgob Xtiꞌdz Dios ldoꞌ minn, dzekna xka lëꞌ minn guꞌnntlëdz guꞌn uyon.
Sinda nak minn knu x̱iꞌk nak guꞌn ulan logia gana x̱iysa gilmban c̲h̲ap, loxna gunu konde lëꞌ gilnë ziꞌd, lo zak c̲h̲uꞌnn minn knu guꞌn xneꞌ Xtiꞌdz Dios, lëꞌ xnusalaga c̲h̲opche minn knu xñaz Diosga.
Gana guꞌn uyaꞌbga x̱id gits nak x̱iꞌk nak minn uyon Xtiꞌdz Dios,
sinda lëꞌla noꞌnda guꞌn sdzata ldoꞌ c̲h̲uꞌnn gana noꞌnda guꞌn lo gitslyu c̲h̲eꞌn zekyots gana zak bac̲h̲a ic̲h̲aꞌ demi. Lox gunu uded lo knu lëꞌ uyopche, lo nkalida xkilxkab.
Saꞌnda lëꞌ guꞌn uyab lo lyu wen, nak x̱iꞌk nak minn c̲h̲on Xtiꞌdz Dios, loxna xluw wen xkañawu. Minn knu nak x̱iꞌk nak guꞌn uyab lo lyu wen, yuwo udeꞌd galpsiꞌna, chopgalpsiꞌna, yuwo axta tib gayoꞌw x̱ob udeꞌd.
Giend guꞌn ngëꞌts gienda lo xni
Gana c̲h̲ëꞌpgaxi: ¿Be lëꞌwuga gan ikegi tib ser lox idze tib kaj lowo ota lox suwu x̱an lon? Lit nakdo xka, lit lëꞌwu ikegi lox lëꞌwu sob diꞌt gia nak.
Xkakga ic̲h̲ë guꞌn ngëꞌts sien lo xni, giend tib guꞌn ngëꞌts gienda lo xni.
Diꞌltsa blakdá xkediag guꞌn c̲h̲eꞌn, wen gol binu.
Wen gol kwzoꞌb kwidad guꞌn c̲h̲ondá, lo diꞌltsa wen xkediagdá bekwaꞌn, xkakga siatá xieꞌnnadá gana axta ndalc̲h̲a guꞌn gieꞌnnadá.
Diꞌltsa chuga xkediag xtidzná minn knu gieꞌnc̲h̲ana, saꞌnda lëꞌ minn xkediagda xtidzná, nika nup guꞌn xieꞌnna minn knu lëꞌ gunu idoꞌb.
Xkuꞌn xc̲h̲oꞌb tib pni guꞌn xiu gitslyu
Ga lëꞌxi c̲h̲ëp: Diꞌt c̲h̲unnbéy Dios nak x̱iꞌk nak or lëꞌ tib mgiy xgu x̱obxtil lyu,
lëꞌ sdzinn xgës, c̲h̲usche, dzewo, giaꞌlu, nanda gan xkuꞌn xlan pni gana xkuꞌn xc̲h̲oꞌbu.
Lo lyu nak diꞌt xc̲h̲oꞌbu, ganeꞌc̲h̲ xien pnots lox ga lëꞌwu xc̲h̲oꞌb, ga lëꞌwu xdeꞌd x̱obxtil.
Konde lëꞌwu xielo xbidz lëꞌ minn xchoꞌwu, lo udzinnla dze idopu.
Xkwend midz mixtens
Gana c̲h̲ëꞌpgaxi: ¿Xkuꞌn c̲h̲ak gikdá nak diꞌt c̲h̲uꞌnnbéy Dios? ¿Ba kwend kuná gan nak x̱iꞌk naku?
Lëꞌwu nak x̱iꞌk nak tib midz mixtens, or c̲h̲ak pni nak tib midz windoꞌ ic̲h̲ësa lo midz yu lo gitslyu.
Ñana konde lëꞌwu xiaꞌ lyu lëꞌwu xc̲h̲oꞌb c̲h̲aku gix nc̲h̲oꞌbc̲h̲a ic̲h̲ë lo gix xdoꞌw, ga axta mginn zak ku xipchaꞌs lowo, lo ngal lowo.
Xkuꞌn noꞌmba kwend guꞌn ney diꞌdz guꞌnn dziꞌn, xgu Jesús
Noꞌmba kwend xnu nak guꞌn ney diꞌdz guꞌn guꞌnn dziꞌn ugu Jesús, dele xkuꞌn xieꞌnna minn, xkalad uneꞌxi Xtiꞌdz Dios.
Noꞌmba xka uyuꞌnnkluwxi, saꞌnda lëꞌ lo x̱in useꞌdxi x̱aꞌsa xneꞌxi xkuꞌn nak ic̲h̲ë gunu.
Dze knukga, or ukëw lyu lëꞌ Jesús c̲h̲ëp lo x̱in useꞌd: “Tsana stib kwa nisdoꞌ.”
Uyelo uneꞌxi lo minn, lëꞌxi uyu ñaz sia uyu barko ic̲h̲ëxi x̱in useꞌdxi siaxi stib kwa nisdoꞌ, gana ña sebalal barko zinkë.
Ñana tigolpa lëꞌ tib mec̲h̲o uyuslo xbe, ga lëꞌ nis uyuslo xded lën barko, loxna gunu lëꞌ barko uyuslo xgiꞌts.
Ñala lëꞌxi nax lën barko axta lad x̱its, yu tib pkuꞌg gik naxkes. Ga lëꞌ x̱in useꞌdxi uya ulisxi c̲h̲ëp:
―¡Mextr! ¿Be bët siada ldoꞌlá? Na kwiy nap lëꞌná iloꞌw neꞌg.
Ga lëꞌxi uyusche, uyuꞌnnbéy lo me gak dzeꞌ gana c̲h̲ëpxi lo nisdoꞌ dzeꞌ gak. Konde uyeloga dzeꞌ uyak.
Lox lëꞌxi c̲h̲ëp lo x̱in useꞌdxi:
―¿Xkuꞌn sdzebc̲h̲otá? ¿Xkuꞌn xlelëdztadáná?
Ga lëꞌ x̱in useꞌdxi sdzebc̲h̲o gana uyuslo xneꞌlsa: “¿Chu nak mgiy ki c̲h̲on me gana nisdoꞌ xtiꞌdz?”
Lëꞌ Jesús ugoliaꞌ me mal lëd tib mgiy
Lëꞌ Jesús sia ic̲h̲ë x̱in useꞌd udzinn stib kwa nisdoꞌ diꞌt nak dën lë Gerasa.
Or lëꞌxi uyët lën barko lëꞌxi udzaꞌl tib mgiy yu me mal lëd.
Mgiy knu yu lën pantion, chut gakda ix̱iꞌg mgiy knu, nika kon kaden.
Ndal-la xc̲h̲iꞌg minn niy ña mgiy knu kon kaden, ñana lëꞌkga mgiy knu xchug kaden, chut xkedzda lo mgiy knu.
Gana tipta dze giaꞌl xia mgiy knu idib giy gana pantion, ga dzekna lëꞌ mgiy knu c̲h̲izëꞌ ita lëd xc̲h̲ug.
Konde ferc̲h̲a ziꞌd Jesús, lëꞌ mgiy knu uwiyxi lëꞌ siala mgiy knu xnusa ga uzex̱ib loxi.
Ga lëꞌ ukëꞌ c̲h̲edz c̲h̲ëp:
―Jesús, luꞌ nak x̱in Dios, minn nc̲h̲oꞌb nak. Izakziꞌdláná ¿Bekwaꞌn guꞌnnláná?
Xka c̲h̲ëp me mal lo lëꞌxi c̲h̲ëpla lo me mal “kwsaꞌn mgiy ki.”
Ga lëꞌxi unabdiꞌdz:
―¿Be lëlá?
Ga lëꞌ me mal knu ukëb:
Lëꞌ ic̲h̲ë me mal knu laboen unab loxi ixaꞌldaxi me knu fwerdoꞌ.
Gax ga zob tib giy, x̱an giy knu yuzë ndal kuch c̲h̲ow gix.
Ga lëꞌ ic̲h̲ë me mal knu unab loxi ixaꞌl diꞌt yu kuch, lox ideꞌd diꞌdz sëꞌb lëd kuch.
Ga lëꞌxi udeꞌd diꞌdz lëꞌ me mal knu uc̲h̲aꞌzë lëd mgiy knu sia uzëꞌb lëd kuch. Ic̲h̲ë kuch knu c̲h̲ak masa chop mil, ga lëꞌ kuch ukëꞌzë karrel sia unit lën nisdoꞌ, ga uyepna.
Ga lëꞌ ic̲h̲ë minn kenapzë kuch, ni gitslyu zuda uya giedz, c̲h̲ëp guꞌn uyak. Gana lo ic̲h̲ë minn zu ñazna. Ga lëꞌ minn uc̲h̲aꞌzë uya uwiy guꞌn uyak.
Konde lëꞌ minn udzinn diꞌt zuxi, udzeb minn uwiy minn lëꞌ mgiy uc̲h̲aꞌ me mal lëd nokla x̱ab gana ngiaꞌl‑la c̲h̲ak zob ga.
Ga lëꞌ minn uyan ic̲h̲ë gunu, ugu kwend lo ic̲h̲ësa minn gan xkuꞌn uzak mgiy knu gana xkuꞌn uzak ic̲h̲ë kuch.
Ga lëꞌ ic̲h̲ësa minn giedz uyuslo unab loxi ibixiga.
Konde lëꞌxi xiep lën barko gobic̲h̲e, lëꞌ mgiy uc̲h̲aꞌ me mal lëd unab loxi nzinkë x̱itsxi.
Ñala lëꞌxi ukebey mgiy knu, c̲h̲ëpxi:
―Gobic̲h̲e liꞌdzlá, klu kwend ic̲h̲ë lo minn gan xkuꞌn uyuꞌnnwen Dad c̲h̲uꞌnnbéylá.
Ga dzekna lëꞌ mgiy knu sia udzinn Decápolis uyuslo xgu kwend gan xkuꞌn uyuꞌnnwen Jesús. Ga lëꞌ ic̲h̲ësa minn udzakyéna uyon gunu.
Tib unaꞌ dzaknë gana x̱in Jairo
Ga lëꞌ Jesús yu lën barko uyobic̲h̲e stib kwa nisdoꞌ, ga lëꞌ tajdoꞌ minn udopgiy loxi, sial uyu gikxi gata uyobiasxi c̲h̲ow nisdoꞌ.
Ga dzekna lëꞌ tib minn c̲h̲uꞌnnbéy diꞌt stseꞌd minn judío Xtiꞌdz Dios lë Jairo, ubig‑gax loxi, lox uzex̱ib ukiꞌts lo axta lyu,
lox laboen unab loxi c̲h̲ëp: “Demëꞌdná mer gët, lox xnabná loꞌlá kidë ixoblá ñalá lëd demëꞌdná, dzekna lëꞌ gakwen gana lëꞌ iban.”
Ga lëꞌxi uzinkë x̱its Jairo, gana ndal minn uzinkë x̱itsxi loxna noꞌnda xtoꞌwlsa minnxi.
Ñana x̱id knu yu tib unaꞌ uyakla tsiꞌpchop is keña gilgidz xcheꞌ c̲h̲en.
Unaꞌ knu nlasdoꞌla sdzak lo bel rmed c̲h̲ak, ñana lger gakwen unaꞌ knu lëꞌla masc̲h̲a c̲h̲ak gunu, gana noꞌnda nc̲h̲oꞌbla xtemi unaꞌ knu xchin.
27-28 Or lëꞌ unaꞌ knu uyon sdzëꞌt minn Jesús, lëꞌ gik unaꞌ knu uyak: “Leꞌy xkuꞌn zak kalná lëd x̱ab Jesús, nanná zakweꞌnná.” Loxna gunu konde lëꞌ unaꞌ knu uwiyxi lëꞌ sialaga uzëꞌb x̱id minn, ubig‑gax x̱itsxi, lox ugaꞌl lëd x̱abxi.
Ñana x̱iꞌk ugaꞌl unaꞌ knu lëdxi lëꞌ ugënla c̲h̲enga, ga axta ñal uyaꞌn unaꞌ knu, uyeꞌnna uyakwen lo guꞌn xka nlas uzak.
Ga lëꞌ Jesús uyeꞌnna yu minn uyakwen, ga dzekna lëꞌxi c̲h̲ëp lo minn:
Ga lëꞌ x̱in useꞌdxi c̲h̲ëp:
―Xwiyxilá noꞌnda xdoꞌwlsa miꞌnngaꞌ, ñana xneꞌlá ¿Chu ugaꞌl lëdná?
Ñala lëꞌxi xwiyaga lad lad gan chu ugaꞌl lëd.
Ga dzekna noꞌnda c̲h̲oꞌl c̲h̲iz unaꞌ knu lo gilsdzeꞌb, lo nan bekwaꞌn uzak, lëꞌ uya ubig-gax uzex̱ib loxi, lox ugu kwend x̱iꞌk xkuꞌn uyaku.
Ga lëꞌxi c̲h̲ëp lo unaꞌ knu:
―Xina, lo ulelëdzláná lox lëꞌlá uyakwen, bëtc̲h̲a gilnë sakdalá. Kigwa tsudc̲h̲a gunu giklá.
Beꞌ xneꞌxi lëꞌ minn lidz Jairo udzinn, c̲h̲ëp: “Lëꞌ x̱inlá uyëtla, xkuꞌn c̲h̲uꞌnnkwlëꞌc̲h̲alá mextr.”
Ñala lëꞌxi tika uyon gunu, lëꞌ c̲h̲ëp lo Jairo: “Idzeꞌbdalá. Nonga kwlelëdzná.”
Ga ndeꞌdtaxi diꞌdz chu nzinkë x̱itsxi, sinda nonga Pedrona, Santiagona, Juanna bëts Santiago.
Konde lëꞌ minn udzinn c̲h̲ow lidz Jairo, lëꞌ ic̲h̲ë minn nc̲h̲ëga nlas c̲h̲ak, ndip c̲h̲oꞌn lo gilnë.
Ga lëꞌxi uded c̲h̲ëp:
―¿Bekwaꞌn dzakdá xkuꞌn c̲h̲oꞌndá? Ñëtda ndzaꞌp, lëꞌ ndzaꞌp naxkes.
Lëꞌ minn noꞌnda c̲h̲idz‑zë, ga lëꞌxi ugoliaꞌ ic̲h̲ë minn lad ley. Ga lëꞌxi sia uded diꞌt nax ndzaꞌp knu, lox nonga pxoz gana xnaꞌ ndzaꞌp knu uded gana iza gion x̱in useꞌdxi.
Ga lëꞌxi uzën ña ndzaꞌp knu, lox lëꞌxi c̲h̲ëp:
―¡Talita cumi! (Diꞌdz knu nak: “Ndzaꞌp, naꞌ xne loꞌlá ¡bische!”).
Ga lëꞌ ndzaꞌp knu uyusche sia ziꞌd. Ndzaꞌp knu c̲h̲ap tsiꞌpchop is. Lëꞌ minn nc̲h̲ë ga uwiy gunu, udzakyéna.
Ga lëꞌxi c̲h̲ëp: “Chut lo gëptadá bekwaꞌn uyunn‑ná.” Ga lëꞌxi uyuꞌnnbéy ideꞌd minn guꞌn gow ndzaꞌp knu.
Lëꞌ Jesús uya Nazaret
Ga lëꞌ Jesús ubi ga, lëꞌ sia xkiedz, diꞌt nak Nazaret, ic̲h̲ë x̱in useꞌd.
Konde lëꞌ dze sabd, dze xkëdana dziꞌn, lëꞌxi uya uyuꞌnnkluw minn diꞌt stseꞌdna Xtiꞌdz Dios. Ga ndal minn sdzakyéna c̲h̲on guꞌn xneꞌxi, lox xnabdiꞌdzlsa minn: ¿Ba useꞌd mgiy ki guꞌn ki? ¿Ba uc̲h̲aꞌ gilc̲h̲ak ki? ¿Xkuꞌn c̲h̲ak c̲h̲uꞌnn mgiy ki gilndzun?
Gana ¿be lëꞌda karpinter x̱in María i, bëts Jacobo, José gana Judas gana Simón? Gana ¿be ñada pzan mgiy ki yu x̱idna? Ga xlëꞌ minn lo xieꞌndna minn xkuꞌn nak gunu.
Ga lëꞌxi c̲h̲ëp:
Ga ñakda ñuꞌnnxi gilndzun ga, nonga guꞌn uyuꞌnnxi nak uxobxi ñaxi balal gik minn dzaknë, ga lëꞌ minn knu uyakwen.
Ga udzakyénaxi xnaxi xkuꞌn ni nup xlelëdzda minnxi. Ga dzekna lëꞌxi uyu ñaz sia uyuꞌnnkluw ic̲h̲ë giedz nax gax.
Lëꞌ Jesús uxaꞌl iza tsiꞌpchop x̱in useꞌd
Ga lëꞌ Jesús uc̲h̲edz iza tsiꞌpchop x̱in useꞌd, lox uxaꞌl chopga chopga minn knu, lox lëꞌxi udeꞌd xkilbeyxi dzekna xka lëꞌ x̱in useꞌdxi zak kwaꞌ me mal.
Lox ukebeyxi c̲h̲ëpxi: Nkiꞌnda bekwaꞌn gweydá. Gweydtá bed, nika guꞌn gowdá, nika demi nonga guꞌn ix̱ixkatá gol biy.
Gana gol këꞌ gilgid niydá, gana ni tib ñaz lac̲h̲ gweydtá.
Gana c̲h̲ëꞌpgaxi: “Or idzinndá tib yu, ga kwasdá axta lëꞌtá ibi giedz knu.
Diꞌltsa idzinndá tib lger ikañada minndá ga dzekna gol kwdzib niydá, ic̲h̲aꞌ guxyu guꞌn kë niydá, dzekna lëꞌkga minn gieꞌnna nkañada Xtiꞌdz Dios. [Nli xnená or idzinn dze lëꞌ Dios guꞌnnbéy, lëꞌ Dios izakzic̲h̲oc̲h̲a minn giedz knu nikë minn giedz Sodoma gana Gomorra.]
Ga lëꞌ iza tsiꞌpchop x̱in useꞌdxi uc̲h̲aꞌ, xneꞌ lo minn isaꞌn minn xtol minn.
Gana xgoliaꞌ me mal lëd minn, gana sdziꞌb seid gik minn dzaknë lox c̲h̲uꞌnnwen minn knu.
Lëꞌ minn xgët Juan, minn xchoꞌpnis
Lëꞌ Herodes, minn c̲h̲uꞌnnbéy, uyon ic̲h̲ë guꞌn c̲h̲uꞌnn Jesús, lo lëꞌ minn c̲h̲ixtiꞌdzlsa sdzëꞌt Jesús. Lox gunu lëꞌ Herodes xneꞌ: “Lëꞌ Juan, minn uchoꞌpnis, ubanaga stib gana or ki Juan nak Jesús loxna gunu lëꞌ Jesús c̲h̲ak c̲h̲uꞌnn gilndzun.”
Sebalal minn xneꞌ: “Bitser lëꞌ Elíasga.” Gana sebalal minn xneꞌ: “Bitser tib minn uneꞌ Dios lo i, x̱iꞌk nak minn uyu bokla.”
Konde lëꞌ Herodes uyon gunu c̲h̲ëp: “Juanga, minn uyunnbéyná uc̲h̲oꞌw gik, ubanaga stib.”
17-18 Lo Herodes uyuꞌnnbéy uyaꞌg Juan lox unit Juan lidzgiꞌb, lo c̲h̲ëp Juan: “Wenda guꞌn ki, luꞌkga ngob Herodías, xiwnaꞌ bëtslá Felipe.” Xka uyuꞌnn Herodes lo unab Herodías lo Herodes.
Lox gunu xlëꞌdoꞌ Herodías xlaꞌn igët Juan, ñana gakdo.
Lo xdeꞌdta Herodes diꞌdz chu bekwaꞌn guꞌnn Juan, lo sdzeb Herodes lo Juan lo nan Juan c̲h̲uꞌnn ic̲h̲ësa guꞌn c̲h̲uꞌnnbéy Dios, gana nika ic̲h̲ë guꞌn xneꞌ Juan c̲h̲uꞌnn, nanda Herodes bekwaꞌn guꞌnn gana nika xkawu sdzaꞌl ldoꞌ Herodes gon guꞌn xneꞌ Juan.
Ñana udzinn tib dze, or lëꞌ Herodes uyuꞌnn xelni lo lëꞌ udzaꞌl is, or knu lëꞌ Herodes udeꞌd tib wag uyow ic̲h̲ë minn nc̲h̲oꞌb nak lo Herodes gana minn zu lo soldadna gana ic̲h̲ë minn nc̲h̲oꞌb nak lën xtën Galilea.
Ga dzekna lëꞌ x̱in Herodías uded uyuslo c̲h̲oꞌl, ga udzaꞌl ldoꞌ Herodes xkuꞌn c̲h̲oꞌl ndzaꞌp knu gana xkakga ic̲h̲ë minn zob lo mës. Ga lëꞌ Herodes c̲h̲ëp:
―Kwnab guꞌn xlaꞌndalá loná, naꞌ inedzu.
Naꞌsa guꞌn nli xnená guꞌn inabdalá snedznu, axta ic̲h̲ol guꞌn c̲h̲apná inedzná.
Ga lëꞌ ndzaꞌp knu uc̲h̲aꞌ unabdiꞌdz lo xnaꞌ c̲h̲ëp:
Lëꞌ xnaꞌ ndzaꞌp knu c̲h̲ëp:
―Kwnab beꞌc̲h̲ gik Juan minn xchoꞌpnis.
Or knukga lëꞌ ndzaꞌp knu uded c̲h̲ëp lo Herodes:
―Xlaꞌndná or ki ineꞌdzlá tib gian loná x̱oꞌb gik Juan, minn xchoꞌpnis.
Or uyon Herodes guꞌn c̲h̲eꞌn nlas uyak ldoꞌ, ñana lo uneꞌla uyon ic̲h̲ë minn zob lo mës ideꞌd diꞌltsa bekwaꞌn inab ndzaꞌp knu, ñakda bekwaꞌn ñuꞌnn.
Or knu lëꞌ uxaꞌl tib soldad tsa dzexi gik Juan.
Ga dzekna lëꞌ soldad uya lën lidzgiꞌb uchoꞌw gik Juan ugu lën gian, lox uyideꞌdu lo ndzaꞌp knu lëꞌ ndzaꞌp knu udeꞌdgu lo xnaꞌ.
Konde lëꞌ x̱in useꞌd Juan uyaknan guꞌn c̲h̲eꞌn lëꞌ uya uyixi xkwerp Juan ugugeꞌc̲h̲.
Lëꞌ Jesús xdeꞌd guꞌn c̲h̲ow tajdoꞌ minn
Lëꞌ iza tsiꞌpchop minn gwey Xtiꞌdz Dios udopgiy loxi, xgu kwend gan bekwaꞌn uyuꞌnn gana bekwaꞌn uyuꞌnnkluw.
Ñana lo ndaldoꞌ minn xbig sdzinn loxi, nika gowxi xiobda, sial lëꞌxi c̲h̲ëp lo x̱in useꞌdxi: “Siana diꞌt dzeꞌ nak sobdá nup.”
Ga dzekna lëꞌxi uzën tib barko win ic̲h̲ëxi x̱in useꞌdxi, sia tib lger diꞌt dzeꞌ nak.
Ñana ndal minn uwiy lëꞌxi uyu ñaz, uyuꞌnnbey minnxi, ga lëꞌ uyula minn ñazga uzëniy minn; ñana ganeꞌc̲h̲ minn udzinn loxi ga dzekna udzaꞌl minnxi.
Konde lëꞌxi uyët lën barko uwiyxi tajdoꞌ minn nc̲h̲ë, ga ulas ldoꞌxi uwiyxi ic̲h̲ë minn knu, lo nak minn knu x̱iꞌk nak makx̱iꞌl c̲h̲apda minn ikenap, ga dzekna lëꞌxi uyuslo uyuꞌnnkluw ndal guꞌn.
Konde lëꞌ lyu mer idzel, lëꞌ iza tsiꞌpchop x̱in useꞌdxi uya c̲h̲ëp loxi:
―Na kwiy udzel‑la lyu, ñala neꞌg bët giend.
Kwxaꞌl minn ki na sia, tsa ic̲h̲ë giedz gax nax, ikaꞌ guꞌn gow
Ga lëꞌxi c̲h̲ëp:
―Luꞌtá gol kwdeꞌd guꞌn gow minn.
Ga lëꞌ x̱in useꞌdxi ukëb:
― Be xlaꞌnlá tsaꞌnu ixinnu guꞌn gutsnaꞌma xun mëꞌ, ikaꞌnu giatxtil ideꞌdnu guꞌn gow ic̲h̲ësa minn c̲h̲eꞌn.
Ga lëꞌxi c̲h̲ëp:
Konde lëꞌ x̱in useꞌdxi uyaknanu lëꞌ c̲h̲ëp:
―Gaꞌy giatxtil c̲h̲apnu gana schop mal.
Ga lëꞌxi c̲h̲ëp:
―Gol guts lo minn, balalga, balalga minn gax ndraꞌzë lo gix ngë.
Ga lëꞌ iza x̱in useꞌdxi uyuꞌnnbéy gax ndrazë chopgalptsiꞌga minn gana tibga gayoꞌw minn-na.
Ga lëꞌxi uzën iza gaꞌy giatxtil gana ic̲h̲op mal knu, lox ulis lo uwiy ibaꞌ, udeꞌd xkix lo Dios. Ga dzekna lëꞌ uyuꞌnn ic̲h̲ol giatxtil, loxna udeꞌdu lo x̱in useꞌd. Ga dzekna lëꞌ x̱in useꞌdxi ugiꞌs giatxtil gana ic̲h̲op mal knu lo minn.
Ic̲h̲ësa minn uyow, wen udzë ldoꞌ.
Ñana konde lëꞌ giatxtil gana mal guꞌn uyaꞌn udopgiy uyaklo stsiꞌpchop xkutu kwdzë.
Lo ic̲h̲ë minn uyow noꞌnda mgiy c̲h̲ak masa gaꞌy mil.
Lëꞌ Jesús sdzë lo nis
Ga dzekna lëꞌ Jesús uyuꞌnnbéy lo x̱in useꞌd tsep barko nec̲h̲ ga, sia lad diꞌt sia Betsaida stib kwa nisdoꞌ, lëꞌt lëꞌxi xneꞌ lo minn zakla sia minn lidz minn.
Konde uyeloga lëꞌxi sia udzinn tib giy uneꞌña Dios.
Konde lëꞌ lyu udzel, lëꞌxi beꞌ zuga tib, ñala barko uc̲h̲ol-la nisdoꞌ sia.
Ga lëꞌxi sia sdzë lo nisdoꞌ, konde lëꞌ lyu mer tsenil, uwiyxi lëꞌ x̱in useꞌdxi ndzeꞌb stsëꞌ barko lo x̱oꞌb me, ga lëꞌxi ndedsu,
ñala x̱in useꞌdxi uwiy lëꞌxi sdzë lo nis, ga lëꞌ uyuslo ukëꞌ c̲h̲edz lo udzebc̲h̲o, lo në x̱in useꞌdxi bitser bësga,
lo iza minn knu xwiy loxi lox udzebc̲h̲o.
Ga dzekna lëꞌxi c̲h̲ëp: “Gol kwchoꞌb ldoꞌtá, naꞌga, idzebdadá.”
Ga dzekna lëꞌxi uyep lën barko, lëꞌ dzeꞌla uyak me ga. Udzayéna iza x̱in useꞌdxi axta baloꞌta or uwiy gunu.
Lo nad nak ldoꞌ x̱in useꞌdxi nika ñeꞌndna or lëꞌxi uyuꞌnn gilndzun lëꞌ giatxtil udaꞌl.
Lëꞌ Jesús c̲h̲uꞌnnwen minn Genesaret
Ga dzekna lëꞌ iza minn knu udzinn diꞌt nak Genesaret lox ucheꞌp barko c̲h̲ow nisdoꞌ.
Konde uwiy minn uyët Jesús lën barko iza x̱in useꞌd uyuꞌnnbey minnxi.
Gana diꞌltsa bata siaxi naku giedz win, giedz nc̲h̲oꞌb, dën, lëꞌ minn xgix minn dzaknë ñaz, lox xnab minn loxi seker lëd x̱abxi sën minn. Ga dzekna lëꞌ ic̲h̲ë minn sdzën lëd x̱abxi c̲h̲akwen.
Guꞌn c̲h̲uꞌnn lëꞌ minn xgib dol
Lëꞌ ic̲h̲ë fariseo gana balal mextr ley, minn ziꞌd Jerusalén, ubig-gax lo Jesús.
Ga uwiy ic̲h̲ë minn knu lëꞌ balal x̱in useꞌd Jesús beꞌd ña or lëꞌ uyow giatxtil, lo ndëꞌbda ña.
(Ñala ic̲h̲ë fariseo gana minn nak judío stsaꞌnda c̲h̲uꞌnn ic̲h̲ë guꞌn uyuꞌnn minngol, diꞌltsa idëꞌbda ña minn knu wen, gowda minn knu.
Gana diꞌltsa gobic̲h̲e minn knu uya lo lgiy, gakda bekwaꞌn gow diꞌltsa idëꞌbgaxda ña minn knu. Gana ndalc̲h̲a guꞌn c̲h̲uꞌnn minn knu, x̱iꞌk nak, xdëꞌ lën bas, lën gis, gana dele bekwaꞌn c̲h̲uꞌnnstsiꞌn minn guꞌn giꞌb gana axta lo lon)
Ga dzekna lëꞌ minn nak fariseo gana mextr ley unabdiꞌdz loxi c̲h̲ëp:
―¿Xkuꞌn c̲h̲uꞌnnda x̱in useꞌdlá ic̲h̲ë guꞌn uyuꞌnn minngol, sinda c̲h̲ow nika beꞌd ña?
Ga lëꞌxi ukëb:
―¿Chu xlaꞌndá gusgeꞌñatá? Luꞌtága uzëꞌt Isaías minn uneꞌ Dios lo, or c̲h̲ëp:
“Minn giedz c̲h̲eꞌn noꞌnda logiasa c̲h̲uꞌnn nc̲h̲oꞌb lëná, nika c̲h̲uꞌnndu idib gik ldoꞌ.
Nika non xlë c̲h̲uꞌnn nc̲h̲oꞌbdá lëná, lo nika bel xiwseꞌd mgiy c̲h̲uꞌnnkluwdá, c̲h̲uꞌnndá x̱iꞌk nak xtidzná.”
Lo lëꞌtá stsaꞌn Xtidzná tikwa, sinda lëꞌtá zinkë c̲h̲uꞌnn ic̲h̲ë guꞌn uyuꞌnn minngol. [X̱iꞌk nak xgëtá flor gana ic̲h̲ë bas; gana ndalc̲h̲a guꞌn nak x̱iꞌk nak guꞌn c̲h̲eꞌn c̲h̲uꞌnndá.]
Gana c̲h̲ëpxi:
―Noꞌnda xdedtá lëd Xtiꞌdz Dios, lo lëꞌtá zinkë c̲h̲uꞌnn guꞌn uyuꞌnn minngol.
Moisés c̲h̲ëp: “Nc̲h̲oꞌb gwiy pxoꞌzlá gana xnaꞌlá. Saꞌnda diꞌltsa chuga ineꞌnë lëd pxoz ota lëd xnaꞌ gëtgax minn knu.”
Saꞌnda nana lëꞌtá c̲h̲uꞌnnkluw xneꞌ: “Lëꞌloga nonga gëp tib minndoꞌ lo pxoz ota lo xnaꞌ: “Gakda gunn-ná yuꞌdlá lo ic̲h̲ë guꞌn c̲h̲apná, guꞌn gunn-ná yuꞌdlá xdedná lo Dios.”
Gunu nak guꞌn xneꞌtá loxna gunu ic̲h̲ë minndoꞌ siadc̲h̲a ldoꞌ guꞌnn yud pxoz nika xnaꞌ.
Gunu dzekna c̲h̲uꞌnn lëꞌtá c̲h̲uꞌnnda guꞌn xneꞌ Dios, lo lëꞌla x̱its guꞌn uyuꞌnn minngol zinkëtá, gana ndalc̲h̲a guꞌn c̲h̲uꞌnndá x̱iꞌk nak guꞌn c̲h̲eꞌn.
Ga dzekna lëꞌxi uc̲h̲edz ic̲h̲ësa minn, lox c̲h̲ëpxi : “Gol bin guꞌn inená lox gol kieꞌnnu.
Ic̲h̲ësa guꞌn c̲h̲owma c̲h̲uꞌnnda lëꞌma xgib dol, sinda guꞌn xgib dol nak ic̲h̲ësa gilxkab lëꞌda guꞌn c̲h̲ak gikma.
[X̱iꞌk xkuꞌn uyondá guꞌn unená, gol biꞌnnu”].
Ga lëꞌxi c̲h̲ëp:
―¿Be nika luꞌtá ñeꞌndna guꞌn c̲h̲eꞌn? ¿Be nandtá ic̲h̲ë guꞌn c̲h̲owma c̲h̲uꞌnnda lëꞌma xgib dol?
Lo ic̲h̲ësa guꞌn c̲h̲owma sdzinnda lo xkilxkabma, sinda ldoꞌma sia gunu, xloxga lëꞌ gunu xc̲h̲aꞌkga.
Or lëꞌxi uneꞌ diꞌdz knu, gunu xluw ic̲h̲ësa dele bekwaꞌnda zak gowma.
Gana c̲h̲ëpxi:
―Sinda guꞌn xgib dol nak ic̲h̲ësa gilxkab lëꞌda guꞌn c̲h̲ak gikma.
Lo gik mnech nak diꞌt c̲h̲ats bel gilxkab lëꞌda, x̱iꞌk nak tsuña minn stib unaꞌ, pann minn, igët minn xkomier minn.
Gana izoblëdz minn demi, gusgeꞌ minn, guꞌnn minn guꞌn lëꞌda lo xkomier minn, guꞌnn minn bel guꞌn ntelëdz, ilëꞌ minn gwiy minn xkomier minn, bel ineꞌ minn lëd xkomier minn, gak ñats minn gana gak nad ldoꞌ minn.
Gik minn c̲h̲ats ic̲h̲ësa guꞌn c̲h̲eꞌn guꞌn lëꞌda, loxna gunu c̲h̲uꞌnn lëꞌ minn xgib dol.
Tib unaꞌ nakda judío xlelëdzdoꞌ Dios
Ga dzekna lëꞌ Jesús uc̲h̲aꞌ sia xtën Tiro [gana Sidón.] Konde lëꞌxi udzinn, ga uyobiasxi balal dze tib yu, lo xlaꞌndaxi chu gaknan lëꞌxi yuga, ñana ñakdu.
25-26 Konde lëꞌ tib unaꞌ minn nakda judío, minn sirofenicia, uyaknan lëꞌxi yu giedz knu, lëꞌ uyala uzex̱ib loxi ga, lo c̲h̲ap tib x̱inkwnaꞌ yu me mal lëd. Ga lëꞌ seyit unab loxi kwaꞌxi me mal knu lëd x̱in.
Ñala lëꞌxi c̲h̲ëp:
―Kwsaꞌn ganeꞌc̲h̲ gow gax minndoꞌ axta gielna minndoꞌ, lo wenda lama chen minndoꞌ ideꞌdma lo mak.
Ga lëꞌ unaꞌ knu ukëb c̲h̲ëp:
―Nliwu dad. Sinda lëꞌkga c̲h̲ow mak, guꞌn xc̲h̲aꞌntin lo mës or lëꞌ minndoꞌ c̲h̲ow.
Ga dzekna lëꞌxi c̲h̲ëp lo unaꞌ knu:
―Lo zak uneꞌlá diꞌdz c̲h̲eꞌn, nana wen klu ldoꞌlá, kigwa lëꞌ x̱inlá uc̲h̲aꞌla me mal lëd.
Konde lëꞌ unaꞌ knu udzinn lidz, lëꞌ x̱in x̱oꞌb lo lon, lëꞌ me mal knu uc̲h̲aꞌla.
Lëꞌ Jesús c̲h̲uꞌnnwen tib mgiy nkwë gana ngoꞌp
Ga dzekna lëꞌ Jesús uc̲h̲aꞌ xtën Tiro, ga lëꞌ sia uded giedz Sidón, ga lëꞌ udzinn c̲h̲ow nisdoꞌ Galilea, diꞌt nak chen Decápolis.
Ga dzekna lëꞌ minn udzinnña tib mgiy nkwë gana ngoꞌp, ga lëꞌ minn unab ixob ñaxi lëd mgiy knu.
uloxga lëꞌxi ulis lo, uwiy ibaꞌ, udoꞌb ldoꞌ, lox c̲h̲ëpxi lo mgiy knu: “Efata.” (Diꞌdz knu nak, kial)
Ñana or knukga lëꞌ diag mgiy knu uyal gana lëꞌ ludz mgiy knu uyak nlëꞌ lëꞌ uyuslola mgiy knu c̲h̲ixtiꞌdz ga.
Ga lëꞌxi uyuꞌnnbéy chut lo bët gëpda minn guꞌn uyuꞌnnxi, ñana nika xka uyuꞌnnbéyxi lëꞌla masc̲h̲a lad lad uyu uc̲h̲aꞌts gunu.
Ga lëꞌ ic̲h̲ësa minn sdzakyéna, xneꞌ minn: “Ic̲h̲ëwu wen c̲h̲uꞌnnxi. Axta minn nkwë xchalxi diag gana axta minn ngoꞌp xneꞌ.”
Lëꞌ Jesús xdeꞌd guꞌn c̲h̲ow ndaldoꞌ minn
Tib dze lëꞌ ndaldoꞌ minn uyobic̲h̲ekga udopgiy lo Jesús, ñana giend guꞌn gow minn, loxna gunu lëꞌxi uc̲h̲edz x̱in useꞌdxi lox c̲h̲ëpxi:
―Nlas c̲h̲ak ldoꞌná xwiyná ic̲h̲ë minn c̲h̲eꞌn lo uyakla tson mbidz nc̲h̲ë minn neꞌg giend guꞌn gow minn.
Ina diꞌltsa ixalná minn sia minn lidz minn, ndzeꞌb ikëwna minn ñaz, lo zëxda gow minn, yor yu minn ziꞌd ferdoꞌ.
Ga dzekna lëꞌ x̱in useꞌdxi ukëb c̲h̲ëp:
―Nika bët giend neꞌg, ba ic̲h̲aꞌ guꞌn gow lal i minn.
Ga lëꞌxi unabdiꞌdz:
―¿Blak giatxtil c̲h̲apdá goꞌ?
Ga lëꞌ x̱in useꞌdxi c̲h̲ëp:
―Gadzu.
Ga dzekna lëꞌxi uyuꞌnnbéy lo minn gax ndraꞌzë minn lyu, ga lëꞌxi uzën iza gadz giatxtil, lox udeꞌdxi xkix lo Dios. Ga lëꞌxi uyuꞌnn ic̲h̲olo loxna udeꞌdxu lo x̱in useꞌdxi, dzekna lëꞌ x̱in useꞌdxi igiꞌsu lo minn. Ga dzekna lëꞌ x̱in useꞌdxi uyuꞌnnu xka.
Gana neyga minn balal mal las, xkakga uyuꞌnnxi udeꞌdxi xkix lo Dios, lox uyuꞌnnbéyxi ugiꞌsu lo ic̲h̲ë minn.
Ic̲h̲ësa minn uyow, axta uyelna. Ñana konde lëꞌ guꞌn uyaꞌn udopgiy uyaklo sgadz xkutu.
Ic̲h̲ë minn uyow c̲h̲ak masa tap mil. Ga lëꞌ Jesús uneꞌ lo minn: “Zakla siatá.”
Ga lëꞌ uyeplaxi lën barkoga ic̲h̲ëxi x̱in useꞌdxi siaxi xtën minn Dalmanuta.
Lëꞌ fariseo xnab tib gilndzun
Ga dzekna lëꞌ fariseo udzinn uyuslo sia ziꞌd xneꞌ lo Jesús, xnab tib gilndzun, dzekna xka gieꞌnna gan be Dios uxaꞌlxi.
Ga dzekna lëꞌ ldoꞌxi udoꞌb, lox lëꞌxi uneꞌ:
Ga dzekna usaꞌnxi minn knu, lëꞌxi uyobic̲h̲e uyep lën barko sia stib kwa nisdoꞌ.
Guꞌnndadá guꞌn c̲h̲uꞌnn fariseo nika guꞌn c̲h̲uꞌnn Herodes
Lëꞌ iza x̱in useꞌd Jesús uyuꞌnntlëdz ñey giatxtil, ñala lën barko yu tibugu.
Ga lëꞌxi c̲h̲ëp:
―Gol gonga lo lebadur chen minn nak fariseo gana lebadur chen Herodes.
Ga lëꞌ iza x̱in useꞌdxi uyuslo c̲h̲ixtiꞌdzlsa c̲h̲ëp:
―Xki xneꞌxi lo neydna giatxtil.
Ñala lëꞌxi uyeꞌnna bekwaꞌn xneꞌlsa x̱in useꞌdxi, ga lëꞌxi c̲h̲ëp:
―¿Xkuꞌn c̲h̲ixtiꞌdzlsatá sia ziꞌd xneꞌtá lo zak neydtá giatxtil? ¿Xkuꞌn be nad nak ldoꞌtá xieꞌndnadá bekwaꞌn xnená?
18-19 C̲h̲apdá lotá ñana xwiydtá, c̲h̲apdá diagdá ñana c̲h̲ondtá ¿Be c̲h̲uslëdzdadá or lëꞌná ugiꞌs gaꞌy giatxtil lo gaꞌy mil mgiy? ¿Seblak xkut gadzë giatxtil utopgiydá guꞌn uyaꞌn?
Ga lëꞌ x̱in useꞌdxi c̲h̲ëp:
―Stsiꞌpchopu.
Gana c̲h̲ëꞌpgaxi:
―Or ugiꞌsganá gadz giatxtil lo tap mil minn ¿Seblak xkut gadzë giatxtil utopgiydá guꞌn uyaꞌn?
Ga lëꞌ x̱in useꞌdxi c̲h̲ëp:
―Sgadzu.
Ga dzekna lëꞌxi c̲h̲ëp:
―¿Xkuꞌn dzekna zëxda gieꞌnnadá?
Lëꞌ Jesús c̲h̲uꞌnnwen tib minn nkal lo, giedz Betsaida
Konde lëꞌ Jesús uya Betsaida ga udzinnña minn tib mgiy nkal lo, lox unab minn loxi ixob ñaxi lëd mgiy knu.
Ga lëꞌxi uzën ña mgiy knu lox ugoliaꞌ lën giedz, ga dzekna uzëꞌxi mdzuꞌk mer ngud lo mgiy knu, lox uxobxi ñaxi lo mgiy knu, lox c̲h̲ëpxi:
―¿Be yu bekwaꞌn xwiylá?
―Xwiyná minn leꞌydib yag sdzë.
Ga lëꞌxi uyobic̲h̲e uxob ña lo mgiy knu stib, ga lëꞌ lo mgiy knu uyak nani, ga lëꞌ uyakla uwiy diꞌt fwer.
Ga lëꞌxi c̲h̲ëp lo mgiy knu:
―Zak siaꞌlá liꞌdzlá nonga tsaꞌdlá lën giedz, [nika chut lo bët gëꞌpdalá].
Chu nak Jesús
Tib dze lëꞌ Jesús uc̲h̲aꞌ iza x̱in useꞌd sia giedz Cesarea guꞌn nak chen Filipo. Ñana siaxi ñaz lëꞌxi unabdiꞌdz:
―¿Be lë xneꞌ minn chu nakná?
Lëꞌ x̱in useꞌdxi ukëb:
―Balal minn xneꞌ luꞌ nak Juan, minn uchoꞌpnis. Sebalal minn xneꞌ luꞌ nak Elías. Gana sebalal minn xneꞌ luꞌ nak tib minn uneꞌ guꞌn uneꞌ Dios lo bokla.
Ga dzekna lëꞌxi unabdiꞌdzaga c̲h̲ëp:
―Luꞌtá na ¿Be xneꞌtá chu nakná?
Ga lëꞌ Pedro ukëb:
―Luꞌ nak Minn uxaꞌl Dios.
Ga lëꞌxi uyuꞌnnbéy lo x̱in useꞌdxi c̲h̲ëpxi:
―Chut lo bët gëptadá chu nakná.
Lëꞌ Jesús xneꞌ guꞌn sak
Ga dzekna lëꞌ Jesús uyuslo c̲h̲uꞌnnkluw xneꞌ: Naꞌ nak X̱in Mgiy, nlasdoꞌ tedná, izakzi miꞌnn‑ná. Minn nc̲h̲oꞌb lo giedz gana ic̲h̲ë px̱oz nak minn c̲h̲uꞌnnbéy lo xkomier ndzaꞌl minn nak mextr ley tipsa gak sakda liaꞌdzná gana ic̲h̲ë minn knu ic̲h̲aꞌ igëtná. Ñana gak tson mbidz lëꞌná ibanaga stib.
Ñana lo nën uneꞌxi guꞌn c̲h̲eꞌn, loxna gunu lëꞌ Pedro uc̲h̲edzxi tib kwa, loxna udux loxi.
Ga dzekna lëꞌxi udzi lo uwiy lo iza x̱in useꞌd, lox udux lo Pedro c̲h̲ëp:
―Gopche loná Minn Dzab, nika c̲h̲uꞌnndlá gilxkab chen Dios, sinda lëꞌlá c̲h̲uꞌnn xkilxkab mnech gitslyu.
Ga dzekna lëꞌxi uc̲h̲edz minn gana iza x̱in useꞌdxi lox c̲h̲ëpxi:
―Diꞌltsa naku chu xlaꞌn izinkë x̱itsná isaꞌn minn knu ic̲h̲ë guꞌn nak, izata dze isunlaꞌda minn knu deñaꞌzná, nika diꞌltsa nlas dzak minn nika diꞌltsa axta lo gilgut lo krus idzinn minn knu.
¿Ba nkiꞌn gan ikëc̲h̲o minn dziꞌn ñala xkilmban minn lox?
¿Be zak gan kix tib minn xkilmban?
Diꞌltsa chuga xtelëdz loná gana xtelëdz lo nan xtidzná x̱id ic̲h̲ë ngopxtol xlelëdzda Dios, xkakga lëꞌná, x̱in mgiy, itelëdz lo minn knu or lëꞌná gobic̲h̲e x̱iꞌk nak minn nc̲h̲oꞌb c̲h̲uꞌnnbéy gana ña Duwpaꞌná giꞌd, minn uxaꞌlná, ndzaꞌl xangl.
Gana c̲h̲ëp Jesús:
―Naꞌ xne, x̱id minn zu neꞌg yu minn gëtda axta gwiy lëꞌ Dios giꞌd guꞌnnbéy gana iluw ic̲h̲ësa xkilbey.
Lëꞌ tib xni uyots Jesús
Uyak xop mbidz lëꞌ Jesús uziña Pedrona, Jacobona, Juanna sia udzinn tib giy diꞌt gia nak. Ga lëꞌt lëꞌ iza gion x̱in useꞌdxi zu, lëꞌxi utsëꞌlo.
Gana lëꞌ x̱abxi uyak nkitsdoꞌ gana ugëꞌs c̲h̲oldoꞌ, ni tib minn giend lo gitslyu xgë lac̲h̲ xka ina nkitsdoꞌ.
Or knukga lëꞌ Moisés ic̲h̲op Elías uyen ga uyuslo c̲h̲ixtiꞌdzñaxi.
Ga dzekna lëꞌ Pedro c̲h̲ëp loxi:
―Mextr, wen i lëꞌt lëꞌnu zu neꞌg. Diꞌltsa xlaꞌnlá izaꞌnu tson rmad, tibu gak chenlá, tibu gak chen Moisés, stibu gak chen Elías.
Lo iza gion x̱in useꞌdxi udzeb, loxna gunu nika xka c̲h̲ëpkwxen Pedro.
Or knukga lëꞌ tib xkëw uyiꞌd utse lëdxi. Ga dzekna uyen tib tsiy minn x̱id xkëw c̲h̲ëp:
―Jesús nak demëꞌdná. Xkë ldoꞌnáxi. Xtiꞌdzxi gol bin.
Ga xnusa udzi ukaꞌn lo iza x̱in useꞌdxi lit chut giend ga, nonga Jesús zu ga.
Ga lëꞌt lëꞌxi siët giy knu lëꞌxi ukebey x̱in useꞌdxi, c̲h̲ëpxi: “Chut lo bët gëptadá guꞌn uwiydá, sinda axta lëꞌ x̱in mgiy gobic̲h̲e iban stib x̱id ndaꞌgol.”
Ga dzekna xka uyuꞌnn iza gion x̱in useꞌdxi ugutsëw gunu ldoꞌ, nneꞌdu. Sinda nonga xnabdiꞌdzlsa xkuꞌn nak gunu lëꞌxi gobic̲h̲e iban stib x̱id ndaꞌgol.
Ga dzekna lëꞌ iza gion x̱in useꞌdxi unabdiꞌdz c̲h̲ëp:
―¿Xkuꞌn xneꞌ mextr ley nkiꞌn Elías ganeꞌc̲h̲ giꞌd?
Ga lëꞌxi ukëb:
―Nli ganeꞌc̲h̲ Elías giꞌd ix̱ixkwaꞌ ic̲h̲ëwu. ¿Bay xkuꞌn dzekna xneꞌ Xtiꞌdz Dios, “X̱in Mgiy nlasdoꞌ sak lo izakzi minn gana sakda minn liaꞌdz”?
Naꞌ xne Elías nak mgiy uyiꞌdla, ñala minn uyuꞌnn guꞌn uzata ldoꞌ uwiy Elías, x̱iꞌk xkuꞌn këwo lën Xtiꞌdz Dios.
Konde lëꞌ Jesús udzinn diꞌt zu sebalal x̱in useꞌd, lit uwiyxi tajdoꞌ minn zu gagu x̱in useꞌdxi. Ga lëꞌ balal mextr ley bel lë xneꞌ lo x̱in useꞌdxi.
Konde lëꞌ minn uwiy loxi, udzakyéna minn, lëꞌ siala minnga uneꞌ minn diux loxi.
Ga lëꞌxi c̲h̲ëp:
―¿Bekwaꞌn xneꞌzëtá?
Ga lëꞌ tib tsiy minn uyen x̱id knu c̲h̲ëp:
―Mextr, naꞌ ziꞌdña demëꞌdná loꞌlá, lo nge tib me mal demëꞌdná, guꞌn c̲h̲uꞌnn xnit xtiꞌdz demëꞌdná.
Diꞌt zuꞌta minndoꞌ tigolpa xiab me mal lëd minndoꞌ, xkwiꞌb gunu minndoꞌ, ga lëꞌ mtsiꞌn sdzib c̲h̲ow minndoꞌ gana c̲h̲uslo sdzaꞌl-lsa lay minndoꞌ, lox dzeꞌ xiaꞌn minndoꞌ ni nup xnida minndoꞌ. Ina lëꞌná unabla lo x̱in useꞌdlá ngoliaꞌ me mal, ñana ñakdu.
Ga lëꞌxi c̲h̲ëp:
―¡Axta xkiꞌta ngiedz gikdá nika xlelëdztadáná! ¿Ba or dzekna ilelëdzdáná? ¿Be nëtána tipta suná lotá? Gol dëña minndoꞌ neꞌg.
Konde lëꞌ minn uyisaꞌn minndoꞌ loxi or knu lëꞌ me mal uwiy loxi, lëꞌ uyabla me mal lëd minndoꞌga, ga lëꞌ minndoꞌ uyab lyu, lëꞌ me mal uyuslo xkwiꞌb minndoꞌ lad lad gana sdzib mtsiꞌn c̲h̲ow minndoꞌ.
Ga lëꞌxi unabdiꞌdz lo pxoz minndoꞌ, c̲h̲ëpxi:
―¿Bok udzib xki dzak x̱inlá?
Ga lëꞌ pxoz minndoꞌ c̲h̲ëp:
―Axta win minndoꞌ udzibu.
Ndaldoꞌla bueld xlaꞌn me mal igët minndoꞌ, loxna gunu xniꞌt minndoꞌ lo gi gana lo nis. Nana xnabná loꞌlá, diꞌltsa zak bekwaꞌn guꞌnnlá. ¡Kwlas ldoꞌlá, biꞌnn yuꞌdnu!
Ga lëꞌxi c̲h̲ëp:
―¿Xkuꞌn lo xneꞌlá ‘diꞌltsa zak bekwaꞌn gunn-ná’? Diꞌltsa slelëdzláná, minn xlelëdzná ic̲h̲ësa guꞌn zak gak, gwiy minn knu.
Or knukga lëꞌ pxoz minndoꞌ ndip ukëꞌ c̲h̲edz c̲h̲ëp:
―Xlelëdzná, biꞌnn yuꞌdná ilelëdzc̲h̲aná luꞌ.
Konde lëꞌ Jesús uwiy lëꞌ minn uyuslola xdoꞌwlsa, ga lëꞌxi c̲h̲ëp lo me mal:
―Me luꞌ c̲h̲uꞌnn lëꞌ minndoꞌ c̲h̲eꞌn nkwë gana gakda ineꞌ, nana lëꞌná xne loꞌlá kwc̲h̲aꞌ lëd minndoꞌ c̲h̲eꞌn gobic̲h̲eꞌdc̲h̲alá sëꞌblá lëd minndoꞌ.
Ga dzekna lëꞌt lëꞌ me mal knu xc̲h̲aꞌ lëꞌ me mal knu uyuslo xkëꞌ c̲h̲edz gana uyuslo sdzib minndoꞌ knu axta baloꞌta, konde lëꞌ me mal knu uc̲h̲aꞌ lëꞌ minndoꞌ knu uyaꞌn x̱iꞌk nak minn uyët, ga ndaldoꞌ minn c̲h̲ëp: “Uyët minndoꞌ.”
Konde lëꞌxi uded lën yu, ga lëꞌ x̱in useꞌdxi unabdiꞌdz x̱aꞌsa c̲h̲ëp:
―¿Xkuꞌn ñala nuꞌwu ñakda ngoliaꞌnu me mal knu?
Ga lëꞌxi ukëb:
―Nonga minn xneꞌña Dios [gana c̲h̲uꞌnn ayuno] zak kwaꞌ me mal xki nak.
Lëꞌ Jesús xneꞌkga guꞌn sak stib
Konde lëꞌ Jesús ubi ga ic̲h̲ë x̱in useꞌd, lëꞌ sia uded lad Galilea. Ga dzekna xlaꞌndaxi chu gaknan lëꞌxi udedga.
Lo mer c̲h̲uꞌnnkluwxi x̱in useꞌdxi, c̲h̲ëpxi: “Naꞌ nak X̱in Mgiy lëꞌná giab ña minn xlëꞌ c̲h̲anná, axta igët miꞌnn-ná, lox gëtná gak stson mbidz lëꞌná ibanaga stib.”
Ñala ic̲h̲ë x̱in useꞌdxi ñabda gik bekwaꞌn xneꞌxi. Gana sdzeb nnabdiꞌdz.
¿Chu nak minn nc̲h̲oꞌb?
Or lëꞌ Jesús udzinn Cafarnaún ic̲h̲ë x̱in useꞌd, konde lëꞌ uded lën yu, lëꞌxi unabdiꞌdz:
―¿Bekwaꞌn sia ziꞌd xneꞌtá or ziꞌdna ñaz?
Ga chut nkëbda, lo guꞌn sia ziꞌd xneꞌ x̱in useꞌdxi nak, chu nak minn nc̲h̲oꞌbc̲h̲a x̱id knu.
Ga lëꞌxi uzob lox uc̲h̲edzxi iza tsiꞌpchop x̱in useꞌdxi, lox c̲h̲ëpxi:
―Diꞌltsa chu xlaꞌn nc̲h̲oꞌb gak, minn knu nkiꞌn x̱iy gak gana lëꞌ guꞌnn yud ic̲h̲ë minn.
Ga lëꞌxi uzën tib minndoꞌ win uzu ic̲h̲olda, lox ulanxi minndoꞌ knu, ga lëꞌxi c̲h̲ëp lo minn knu:
Diꞌltsa chuga ikaña tib minndoꞌ x̱iꞌk nak minndoꞌ c̲h̲eꞌn kon gilx̱il xkakga xkaña minn knu naꞌ. Gana diꞌltsa chuga xc̲h̲iꞌlna xkañaná xkakga xkaña minn knu Dios, minn uxaꞌlná.
Minn ilëꞌda lotá nak minn guꞌnn yudtá
Juan, minn yu x̱id iza tsiꞌpchop x̱in useꞌd Jesús, c̲h̲ëp lo Jesús:
―Mextr uwiynu lëꞌ tib minn yuda x̱idna ñana c̲h̲uꞌnnstsiꞌn lëlá xgoliaꞌ me mal. Lox gunu c̲h̲ëꞌpnu: ‘Guꞌnndlá guꞌn ki.’
Ga lëꞌ Jesús ukëb:
―Gol kwsaꞌn x̱iꞌk guꞌnn minn knuwu, lo chut giend koliaꞌ me mal ineꞌ lëná c̲h̲uꞌnno, lox ic̲h̲aꞌ ilëꞌ loná.
Diꞌltsa chuga xc̲h̲aꞌda ilëꞌ lotá, minn knu nak minn guꞌnn yudtá.
Guꞌn ndzeꞌb giab minn lo dol
Jesús c̲h̲ëp lo x̱in useꞌd: “Nlasdoꞌ xna minn guꞌnn lëꞌ minn xlelëdzná giab lo dol, masda lëꞌwuga giaꞌg tib ita nc̲h̲oꞌb yan minn knu, lox sia nit lo nisdoꞌ, lger guꞌnn lëꞌ xkomier giab lo dol.
Gana diꞌltsa lëꞌ ñalá xlaꞌn guꞌnn lëꞌlá giab lo dol, guꞌn biꞌnn nak kwchugo, masc̲h̲a wen sia minn giend ña sia diꞌt yu gilmban, nikë ic̲h̲op ña minn tsiña minn lo gi guꞌn giuꞌwdac̲h̲a,
[lo gi knu yu nges man gëtda gana nikla gi giuꞌwdac̲h̲a.]
Gana diꞌltsa niylá xlaꞌn guꞌnn lëꞌlá giab lo dol, masda kwchugu, masc̲h̲a wen nika giend tib niy minn ted minn diꞌt yu gilmban, nikë ic̲h̲op niy minn tsiña minn lo gi guꞌn giuꞌwdac̲h̲a.
[Lo gi knu yu nges man gëtda gana nikla gi giuꞌwdac̲h̲a.]
Loxna gunu, diꞌltsa tib kwa loꞌlá c̲h̲uꞌnn lëꞌlá xgib xtol-lá, masda goliaꞌwu, wenc̲h̲a tedma tibaga ngud loma diꞌt chuꞌnnbéy Dios, nikë ic̲h̲op loma siama lo gi guꞌn giuꞌwdac̲h̲a.
Diꞌt yu nges, man gëtda gana nikla gi giuꞌwdac̲h̲a.
Lëꞌ gilnë nak x̱iꞌk nak tib gi, guꞌn guꞌnn lëꞌna gak minn wenc̲h̲a, x̱iꞌk nak zed nak guꞌn c̲h̲uꞌnn lëꞌ guꞌn xdoꞌw nixc̲h̲a xlaꞌ.
Wen zed, ñana dele lëꞌwu isaꞌn gak ndzig, ¿xkuꞌn guꞌnndá gak ndzigugu? Nana gakna x̱iꞌk nak zed, wen ibanna ic̲h̲ëna xkomierdá.”
¿Be zak isunlaꞌ tib mgiy xiwnaꞌ?
Ga lëꞌ Jesús sia Judea gana stib kwa geꞌw Jordán. Ga lëꞌ ic̲h̲ë minn uyobic̲h̲ekga udopgiy loxi stib, ga lëꞌxi uyuslo uyuꞌnnkluw x̱iꞌk c̲h̲uꞌnnagaxi.
Ga lëꞌ balal minn nak fariseo ubig, xlaꞌn leꞌy xkuꞌn ineꞌxi bekwaꞌn wenda, loxna unabdiꞌdz, gan be zak isunlaꞌ tib mgiy xiwnaꞌ.
Uyeloga lëꞌxi ukëb:
―¿Bekwaꞌn usaꞌn Moisés?
Lëꞌ fariseo ukëb c̲h̲ëp:
―Moisés xneꞌ zak isaꞌnma unaꞌ nonga tiblë gits tsas dzekna xka lëꞌ unaꞌ zak giaꞌn.
Ga dzekna lëꞌxi c̲h̲ëp:
―Lo zak nad ldoꞌtá, loxna gunu lëꞌ Moisés ukëꞌ gunu usaꞌn.
Saꞌnda lëꞌ bokla or lëꞌ Dios uzaꞌ ic̲h̲ëwu, or knu uzaꞌ Dios nonga tib mgiy gana tib unaꞌ.
Loxna gunu lëꞌ mgiy stsaꞌn pxoz gana xnaꞌ, ga lëꞌ c̲h̲akic̲h̲op xiwnaꞌ.
Ga lëꞌ ic̲h̲op minn knu c̲h̲ak tibaga. Gana loxna gunu nakdac̲h̲a minn knu chop, sinda tibaga nak minn knu.
Konde lëꞌxi udzinn yu, lëꞌ x̱in useꞌdxi uyobic̲h̲e unabdiꞌdz guꞌn uneꞌxi.
Ga lëꞌxi c̲h̲ëp:
―Mgiy usunlaꞌ xiwnaꞌ, lox xkaꞌ stib unaꞌ, dol nak gunu lo ukaꞌ stib unaꞌ.
Nana diꞌltsa unaꞌ stsunlaꞌ ximgiy lox xkaꞌ stib mgiy lëꞌkga dol naku.
Lëꞌ Jesús c̲h̲uꞌnnlay minndoꞌ win
Balal minn uyisaꞌn minndoꞌ win lo Jesús dzekna xka guꞌnnlayxi minndoꞌ. Ñala x̱in useꞌdxi c̲h̲ëp:
―Guꞌnndtá guꞌn ki.
Ga lëꞌxi uwiy guꞌn c̲h̲eꞌn, ulëꞌ, lox c̲h̲ëp:
―Gol kwdeꞌd diꞌdz giꞌd minndoꞌ win loná; minn nak x̱iꞌk nak minndoꞌ win ki zak ted diꞌt c̲h̲uꞌnnbéy Dios.
Naꞌ xne guꞌn nli: Minn ilelëdzda Dios idib gik ldoꞌ x̱iꞌk c̲h̲uꞌnn minndoꞌ win gakda ted diꞌt c̲h̲uꞌnnbéy Dios.
Ga dzekna lëꞌxi ulanzë minndoꞌ lox uxob ña gik minndoꞌ lox uyuꞌnnlayzë minndoꞌ.
Mgiy ndaꞌn
Konde lëꞌ Jesús tsula ñaz, lëꞌtsa lëꞌ tib mgiy udzinn uzex̱ib loxi, c̲h̲ëp:
―Mextr wen, ¿bekwaꞌn gunn‑ná lëꞌná idzinn gap gilmban loxdac̲h̲a?
Ga lëꞌxi ukëb:
―¿Xkuꞌn c̲h̲uslëláná minn wen? Ni tib mnech giend wen, nonga Dios wen.
Luꞌ nan guꞌn xneꞌ ley guꞌn usaꞌn Dios: “Igëtdalá mnech, tsuñadlá stib unaꞌ, panndlá, bët ineꞌdlá lëd stib minn, ikëꞌtsdalá, nc̲h̲oꞌb gwiy pxoꞌzlá gana xnaꞌlá.”
Lëꞌ mgiy knu ukëb:
―Ic̲h̲ëla guꞌn c̲h̲eꞌn c̲h̲unn‑ná axta or lëꞌná sdzib nak minndoꞌ.
Konde lëꞌxi uyon gunu ulas ldoꞌxi uwiyxi mgiy knu, lox lëꞌxi c̲h̲ëp:
―Xche stib guꞌn loꞌlá, kwto ic̲h̲ë guꞌn c̲h̲aplá, loxna kwdeꞌd demi knu lo minn nlas yu. Xka lëꞌlá idzinn gap tib guꞌn nc̲h̲oꞌb ibaꞌ, loxna kidë kwzinkë x̱itsná.
Or lëꞌ mgiy knu uyon guꞌn c̲h̲eꞌn nlas uyak ldoꞌ, ga lëꞌ ubi lo lëꞌ nak tib mgiy ndaꞌn, nc̲h̲oꞌb chen c̲h̲ap.
―Nakdo xnusa idzinn tib minn zën demi diꞌt c̲h̲uꞌnnbéy Dios.
Lëꞌ iza x̱in useꞌdxi dzeꞌ uyaꞌn uyon guꞌn uneꞌxi, ga lëꞌxi uyobic̲h̲ekga c̲h̲ëp:
― Xina, nakdo xnusa idzinnma tedma diꞌt c̲h̲uꞌnnbéy Dios.
X̱iꞌk nak tib kamey gakda ted tib geꞌc̲h̲ gox, xkakga tib minn zën demi ted diꞌt c̲h̲uꞌnnbéy Dios.
Ga lëꞌ ic̲h̲ë x̱in useꞌdxi or uyon gunu udzakyéna, lox xnabdiꞌdzlsa minn: “¿Chu nak minn idzinn gap gilmban loxdac̲h̲a dzekna goꞌ?”
Ga lëꞌxi dzeꞌ uwiy, lox c̲h̲ëpxi:
―Guꞌn gakda guꞌnn mgiy, Dios zak guꞌnn gunu, lo ic̲h̲ësa guꞌn c̲h̲ak c̲h̲uꞌnn Dios.
Ga dzekna lëꞌ Pedro c̲h̲ëp:
―Luꞌ nan x̱iꞌk naknu usaꞌnnu ic̲h̲ë chennu, lëꞌnu zinkë x̱itslá.
Ga lëꞌxi c̲h̲ëp:
―Naꞌ xne dele chuga usaꞌn lidz, bëts, pzan, pxoz, xnaꞌ, xiwnaꞌ, x̱in gana xelyu, lo zak zinkë x̱itsná gana lo xlelëdz Dediꞌdz Ndzunná,
sdzinn tib dze lëꞌ ikaña nc̲h̲oꞌb guꞌn nika dele nlas uzak, tib gayoꞌw bueld ikaña yuwo, bëtsu, pzanu, xnaꞌwu, x̱inu gana axta lyu chen. Gana gilmban loxdac̲h̲a, guꞌn nac̲h̲a ziꞌd.
Ndaldoꞌ minn nondoꞌ neꞌg, minn knu x̱iy gaknon, lëꞌ minn x̱iy non gaknonc̲h̲a ga.
Lëꞌ Jesús xneꞌkga guꞌn sak
Ga lëꞌ Jesús sia Jerusalén, lëꞌxi nnec̲h̲ lo x̱in useꞌdxi. Ga lëꞌ x̱in useꞌdxi sdzakyéna zinkë x̱itsxi gana lëꞌ sebalal minn zinkë sdzebzë. Ga lëꞌxi uyobic̲h̲ekga uziña iza tsiꞌpchop x̱in useꞌdxi x̱aꞌsa, ga lëꞌxi uneꞌ bekwaꞌn sakxi.
“Nana gol kwiy lëꞌna siala lad Jerusalén, ga nak diꞌt tsiña balal miꞌnn-ná lo ic̲h̲ë px̱oz nak minn c̲h̲uꞌnnbéy lo xkomier gana mextr ley, minn knu guꞌnnbéy lëꞌná gët, loxga lëꞌ minn tsiñaná lo minn zit, minn c̲h̲uꞌnnbéy.
Ga lëꞌ minn noꞌnda xidzñaná lox itsuk minn loná, izakzi miꞌnn‑ná lëꞌ minn igëtná, ñana gak tson mbidz lëꞌná, X̱in Mgiy, ibanaga.”
Guꞌn xnab Santiago ic̲h̲op Juan
Lëꞌ Jacobo ic̲h̲op Juan, x̱in Zebedeo, ubig-gax loxi c̲h̲ëp:
―Mextr, xnabnu loꞌlá guꞌnnlá tib guꞌn.
Ga lëꞌxi ukëb:
―¿Bekwaꞌn xlaꞌndá gunn-ná lotá?
―Guꞌn xnabnu loꞌlá nak, or lëꞌlá sob guꞌnnbéy, ineꞌdzlá tibga kwalá sobnu.
Ga lëꞌxi c̲h̲ëp:
―Nandtá bekwaꞌn xnabdá. ¿Be siu gikdá gan tedtá gilnëdoꞌ guꞌn tedná?
Ga lëꞌ ic̲h̲op minn knu c̲h̲ëp:
―Zaku.
Ga dzekna lëꞌxi ukëb:
―Nli sdzinn dze tedtá gilnëdoꞌ x̱iꞌk nak guꞌn tedná.
Saꞌnda lëꞌ inedzná kwaná sobdá nakda gunu gikná. Sinda guꞌn c̲h̲eꞌn ugalila gan chu sob kwaná.
Konde lëꞌ stsiꞌ x̱in useꞌdxi uyon gunu ulëꞌ lo Jacobo ic̲h̲op Juan.
Sial lëꞌxi uc̲h̲edz iza x̱in useꞌdxi lox c̲h̲ëpxi:
―Luꞌtá nan wen ic̲h̲ë minn c̲h̲uꞌnnbéy lo gitslyu c̲h̲uꞌnn gilxkab zak guꞌnnbéy x̱iꞌk xlaꞌn gana ic̲h̲ë xminn minn knu minn nc̲h̲oꞌb nak, c̲h̲ak nc̲h̲oꞌb lo lëꞌ c̲h̲ap gilbey.
Saꞌnda x̱idtá gakda gunu, masda guꞌn gak, diꞌltsa xlaꞌndá gakdá minn nc̲h̲oꞌb nonga guꞌn guꞌnndá nak guꞌnndá yud xkomierdá.
Gana diꞌltsa yu chu tibdá xlaꞌn gak minn su guꞌnnbéy, lëꞌ gak minn ikë dziꞌn.
Lo nika naꞌ, X̱in mgiy, zidtaná dzekna lëꞌ minn ganná, sinda lëꞌná zid gan ic̲h̲ë minn gana idedná degilmbaꞌnná dzekna lëꞌ minn ilaꞌ lo gilgut.
Lëꞌ Jesús c̲h̲uꞌnnwen Bartimeo minn nkal lo
Lëꞌ Jesús ic̲h̲ë x̱in useꞌd udzinn Jericó, konde lëꞌxi uc̲h̲aꞌ lën giedz lëꞌ ndaldoꞌ minn zinkë x̱itsxi, ga lëꞌ tib mgiy nkal lo zob c̲h̲ow ñaz xnab guꞌn xnab lo minn xded, mgiy knu lë Bartimeo, x̱in Timeo.
Konde lëꞌ mgiy knu uyon lit Jesús, minn ziꞌd Nazaretga ziꞌd, ga lëꞌ mgiy knu ukëꞌ c̲h̲edz, c̲h̲ëp:
―¡Jesús, minn ziꞌd xediꞌy David, kwlas ldoꞌlá kwiyná!
Ga ndaldoꞌ minn ndux dzekna xka gakdzeꞌ mgiy knu, ñala mgiy knu lëꞌla uyuslo ndipc̲h̲a xkëꞌ c̲h̲edz:
―¡Jesús, minn ziꞌd xediꞌy David, kwlas ldoꞌlá kwiyná!
Ga lëꞌxi uyobias, uxaꞌl minn uc̲h̲edz mgiy knu. Konde lëꞌ minn udzinn lo mgiy knu c̲h̲ëp:
―¡Idzeꞌbdalá! gusli, Jesús xc̲h̲eꞌdzlá.
Ga dzekna lëꞌxi unabdiꞌdz:
―¿Bekwaꞌn xlaꞌnlá gunn‑ná loꞌlá?
Lëꞌ mgiy knu c̲h̲ëp:
―Mextr xlaꞌndná gial loná.
Ga lëꞌxi c̲h̲ëp:
―Zak siaꞌlá lo ulelëdzláná lox lëꞌ loꞌlá uyal lëꞌlá uyakwen.
Or knukga lëꞌ lo mgiy knu uyal, lëꞌ uzinkë x̱itsxi sia ñaz.
Lëꞌ Jesús udzinn Jerusalén
Konde lëꞌ Jesús sia gaxla idzinn Jerusalén giedz gax nax diꞌt nax giedz Betfagué gana Betania, diꞌt nak dën Yag Olivo, lëꞌxi uxaꞌl chop x̱in useꞌdxi,
lox c̲h̲ëpxi:
―Gol gwa giedz win guꞌn nën nax i, konde lëꞌtá idzinn ga, ga idzalnadá tib bur yeꞌn keduꞌ, man chut zëxda sob x̱its. Gol kwxak man lox gol kidëña man neꞌg.
Diꞌltsa chu inabdiꞌdz: “¿Xkuꞌn c̲h̲uꞌnndá guꞌn ki?” Gol guts: “Lo Dad minn c̲h̲uꞌnnbéy loꞌnu ikiꞌn man loxga lëꞌ man giꞌdaga.”
Ga dzekna lëꞌ x̱in useꞌdxi uya udzalna bur c̲h̲ow ñaz tib c̲h̲ow yagla lox uxak man.
Konde lëꞌ x̱in useꞌdxi xchak man, lëꞌ balal minn zu ga c̲h̲ëp:
―¿Bekwaꞌn c̲h̲uꞌnndá? ¿Xkuꞌn xchakdá bur?
Ga lëꞌ x̱in useꞌdxi c̲h̲ëp guꞌn c̲h̲ëpxi. Lëꞌ minn usaꞌn uziña x̱in useꞌdxi man.
Udzinnña x̱in useꞌdxi man lox uxob x̱ab x̱its man, ga dzekna lëꞌxi uzob x̱its man.
Ñana sia ñaz ndaldoꞌ minn xgix x̱ab lën ñaz gana x̱os yag guꞌn uchoꞌw minn dën, dzekna lo knu tedxi.
Ga dzekna lëꞌ ic̲h̲ë minn nnec̲h̲ gana minn zinkë xneꞌ ndip: “¡Ulaꞌlanu lo gilgut! ¡Dios guꞌnnlaylá! ¡Luꞌ nak Dad c̲h̲uꞌnnbéy uxaꞌl Dios!
¡Dios guꞌnnlay minn ziꞌd xediꞌy David guꞌnnbéy! ¡Dios, minn zob ibaꞌ, luꞌ ulalanu lo gilgut!.”
Konde lëꞌxi udzinn Jerusalén, lëꞌxi uyited c̲h̲ow idoꞌ uwiy ic̲h̲ë guꞌn. Ñana lo udzel‑la lyu sial lëꞌxi uyu ñaz sia giedz Betania ndzaꞌl iza tsiꞌpchop x̱in useꞌdxi.
Lëꞌ Jesús xneꞌnë lëd yag higuera guꞌn këda nex lo
Ñana xkuꞌn uwiyxi fwer lëꞌ tib yag higuera zob ga, zobzë blag lëd, sial lëꞌ sialaxi gan be sdzal nex, ñana konde udzinnxi nika bët nex giend noꞌnda blag zobzë lëd yag knu lo zëxda idzinn xtieꞌmbnu.
Ga dzekna lëꞌxi c̲h̲ëp lo yag knu:
―Ni stib nex ikëdc̲h̲a loꞌlá gow minn.
Ga lëꞌ iza x̱in useꞌdxi uyon gunu.
Lëꞌ Jesús c̲h̲uꞌnn mbi idoꞌ
Konde lëꞌxi udzinn Jerusalén or udedxi c̲h̲ow idoꞌ, lëꞌxi uyuslo ugoliaꞌ ic̲h̲ësa minn nc̲h̲ë ga xto, gana ic̲h̲ë minn xkaꞌ, utiꞌx-xi xmës minn stsëꞌ demi, xkakga uyuꞌnnxi lo minn xto palom.
Gana xdeꞌdtaxi diꞌdz chu nded c̲h̲ow idoꞌ diꞌltsa ney bekwaꞌn.
Or knu lëꞌxi uyuslo c̲h̲uꞌnnkluw: “¿Be xneꞌda lën Xtiꞌdz Dios: “Lidzná nak diꞌt ix̱ixtiꞌdzña miꞌnn-ná, minn ziꞌd diꞌltsa bata giedz? Ñala luꞌtá c̲h̲uꞌnno x̱iꞌk nak tib beliaꞌ chen mbaꞌn.”
Konde lëꞌ ic̲h̲ë mextr ley gana ic̲h̲ë px̱oz nak minn c̲h̲uꞌnnbéy lo xkomier uyon guꞌn c̲h̲eꞌn, lëꞌ ic̲h̲ë minn knu uyuslo xgib gan xkuꞌn igëtxi. Ñana sdzeb minn knu lo nc̲h̲ëzë minn giedz sdzakyéna c̲h̲on guꞌn c̲h̲uꞌnnkluwxi.
Konde lëꞌ lyu uxin lëꞌxi ubi ga.
Lëꞌ yag higuera ubidz
Konde uyenil stib lyu lëꞌxi uyobic̲h̲ekga uded diꞌt zob yag higuera lit uwiy x̱in useꞌdxi ubidz axta lu yag knu.
Ga dzekna lëꞌ Pedro uyuslëdz guꞌn uyak ansc̲h̲a, ga lëꞌ Pedro c̲h̲ëp:
―Mextr, kwiy ubidz yag higuera guꞌn uneꞌnëlá lëd.
Ga lëꞌxi c̲h̲ëp:
―Gol kwlelëdz Dios.
Lo guꞌn nli xnená, diꞌltsa chu gëp lo giy c̲h̲eꞌn goꞌpche i kia gakpniꞌlá lën nis xka gakuna, diꞌltsa gak chopda gik minn knu, sinda ilelëdz minn knu zak guꞌn xneꞌ dzekna xka zaku.
Nana xnená: Ic̲h̲ësa guꞌn inabdá or ineꞌñatá Dios, gol kwlelëdzu dzekna xka sneꞌdzxu lo xnabdu idib gik ldoꞌtá.
Gana or xneꞌñatá Dios, gol biꞌnntlëdz diꞌltsa bekwaꞌn uyuꞌnn xkomierdá lotá, dzekna xka ña Dios minn zob ibaꞌ, minn nak pxozna guꞌnn mbi xtoldá.
Lo diꞌltsa luꞌtá guꞌnntlëdzdadá guꞌn uyuꞌnn xkomierdá lotá, nika Dios minn zob ibaꞌ, minn nak pxozna, guꞌnn mbida xtoldá.
¿Chu uyuꞌnnbéy guꞌn c̲h̲eꞌn lo Jesús?
Ga dzekna konde lëꞌ Jesús uyobic̲h̲ekga Jerusalén, konde lëꞌxi sia c̲h̲ow idoꞌ, lëꞌ ic̲h̲ë px̱oz nak minn c̲h̲uꞌnnbéy lo xkomier udzinn ndzaꞌl mextr c̲h̲uꞌnnkluw ley gana sebalal guxtis.
―¿Xkuꞌn c̲h̲uꞌnnlá guꞌn c̲h̲eꞌn? ¿Chu uyuꞌnnbéy loꞌlá guꞌnnlá guꞌn c̲h̲eꞌn?
Ga lëꞌxi ukëb:
―Ñaná inabdiꞌdz tib guꞌn lotá diꞌltsa ikëbdá, lëꞌná ine chu uyuꞌnnbéy guꞌn c̲h̲eꞌn loná.
Gol këb: ¿Chu uyuꞌnnbéy lo Juan uchoꞌpnis minn? ¿Be Diosu ota tib minn uyuꞌnnbéyu?
Ga lëꞌ minn uyuslo c̲h̲ixtiꞌdzlsa: “Diꞌltsa gëpna Dios uyuꞌnnbéyu, lëꞌ Jesús ineꞌ: ¿Xkuꞌn nlelëdzdadu dzekna?
Gana nika gakda gëpna tib minn uyuꞌnnbéyu.”
Ga nanda minn be gëp minn lo sdzeb minn lo minn giedz, lo ic̲h̲ë minn xlelëdz Dios uxaꞌl Juan.
Sial lëꞌ minn ukëb loxi:
―Nandnu chu uyuꞌnnbéyu lo Juan.
Ga lëꞌxi ukëb:
―Nika naꞌ inedná chu uyuꞌnnbéy c̲h̲unn‑ná guꞌn c̲h̲eꞌn.
Lëꞌ balal minn xlaꞌn la xelyu tib mgiy
Ga dzekna lëꞌ Jesús uyuslo ugu tib kwend, guꞌn ney diꞌdz guꞌn guꞌnn dziꞌn lo minn xneꞌ:
“Tib mgiy uyuꞌnn pni balal x̱an lbë ubas lo xelyu lox utse gaguwo gana ux̱ixkwaꞌ diꞌt ic̲h̲aꞌ nis nex gana ux̱ixkwaꞌ tib diꞌt gia nak sob minn ikenapu.
Ga dzekna lëꞌ usaꞌnu lo balal minn guꞌnn dziꞌnu, ga lëꞌ sia tsu stib lger.
Konde udzinn dze lëꞌwu ideꞌd nex, lëꞌ minn chen uyuꞌnnbéy tib lo xmos uya lo minn c̲h̲uꞌnn dziꞌnu ikaña nex guꞌn xgaꞌ.
Ñala minn c̲h̲uꞌnn dziꞌnu lëꞌla udeꞌdu uyow mos knu, lox uguñaz mos knu xkisa.
Ga lëꞌ minn chen uyobic̲h̲e uyuꞌnnbéyga stib lo xmos uya, ñana xkakga uyuꞌnn minn, bel uneꞌ minn lo mos knu gana axta ugits minn yag gik mos knu.
Ga lëꞌ minn chen uyobic̲h̲e uxaꞌlga stib mos, ñana lëꞌla ugët minn mos knu. Ga dzekna lëꞌ minn chen uxaꞌlc̲h̲a ndal mos ñana xkakga uyuꞌnn minn, yu mos udeꞌd minnu uyow yuga mos ugët minn.
Ga dzekna nonga x̱in minn chen xiaꞌn, mëꞌd xkëc̲h̲a ldoꞌ, axta ga dzekna lëꞌ uxaꞌl x̱in, lox c̲h̲ëp: “Zolila xtiꞌdz demëꞌdnása zon minn.”
Ñala minn c̲h̲uꞌnn dziꞌnu ux̱ixtiꞌdzlsa c̲h̲ëp: “Lëꞌ mgiy gak chen lyu c̲h̲eꞌn ziꞌd neꞌg, masda igëtna mgiy ki dzekna xka lëꞌwu gak chenna.”
Ga dzekna lëꞌ minn ugët mgiy knu, lox ugoliaꞌga.
Be zëxda ilabdá diꞌt xneꞌ Xtiꞌdz Dios:
“Ita guꞌn në minn uzaꞌ yu bët stsiꞌnda,
ita knu lo na nak tib ita nc̲h̲oꞌbdoꞌ nak.
Sdzayénana xwiyna guꞌn c̲h̲eꞌn,
lo Dad c̲h̲uꞌnnbéy, nak minn uyuꞌnn guꞌn c̲h̲eꞌn.”
Ga lëꞌ minn c̲h̲uꞌnnbéy lo px̱oz ndzaꞌl mextr c̲h̲uꞌnnkluw ley gana sebalal guxtis xlaꞌn nnaꞌsxi, lo uyeꞌnna ic̲h̲ë minn knu lo minnga xneꞌxi diꞌdz knu, ñana sdzeb minn lo minn giedz, sial usaꞌn minnxi xkisa ubixi.
¿Be lëꞌwuga gax demi sia Roma?
Ga dzekna lëꞌ minn knu uxaꞌl balal minn nak fariseo gana sebalal minn yu x̱id Herodes ikëwlëꞌts gan be yu bekwaꞌn ineꞌ Jesús wenda.
Konde lëꞌ balal mgiy knu udzinn unabdiꞌdz loxi c̲h̲ëp:
―Mextr, nannu luꞌsa xñaz xneꞌlá gana dzakdalá liaꞌdz nika chu xneꞌ lëꞌda nak guꞌn c̲h̲uꞌnnkluwlá. Lo xwiydlá gan bekwaꞌn c̲h̲uꞌnn mnech gitslyu c̲h̲eꞌn, sinda luꞌsa nli c̲h̲uꞌnnkluw xkuꞌn nak xñaz Dios. Nana ¿Be ineꞌlá, be lëꞌwuga xgixnu demi guꞌn xnab César, minn c̲h̲uꞌnnbéy Roma, ota lëꞌduga?
Ñala Jesús xnusa uyeꞌnna bekwaꞌn c̲h̲ak gik minn, ga lëꞌxi c̲h̲ëp:
―¿Xkuꞌn xlaꞌndá kitñatáná? Gol kluw tib demi Roma gan gwiyná.
Konde lëꞌ minn udzinnñawo lëꞌxi c̲h̲ëp:
―¿Chu gik kë neꞌg gana chu lë neꞌg?
Ga lëꞌ minn c̲h̲ëp:
―Gik César, minn c̲h̲uꞌnnbéy Roma.
Ga lëꞌxi c̲h̲ëp:
―Gol kwdeꞌd lo César guꞌn nak chen César, lëꞌ lo Dios gol kwdeꞌd guꞌn nak chen Dios.
Konde uyon minn gunu udzakyéna minn.
Minn xlelëdzda minn c̲h̲ët sbanaga stib
Ga lëꞌ Saduceo udzinn, minn xlelëdzda minn c̲h̲ët sbanaga stib, c̲h̲ëp:
―Mextr, Moisés usaꞌn ley xneꞌ: “Diꞌltsa tib mgiy ikaꞌ tib unaꞌ konde lëꞌ uyët nsaꞌnda ni tib mëꞌd, bëts mgiy uyët ikaꞌkga unaꞌ knu, dzekna xka isaꞌn tib mëꞌd, gak x̱iꞌk nak x̱in bëts minn uyët.”
Ga dzekna lëꞌ minndoꞌ uc̲h̲op ukaꞌkga unaꞌ knu, ñana nsaꞌndaga mëꞌd lëꞌ uyët gana xkakga minndoꞌ uyon.
Xkakga uzak iza bëts minndoꞌ, ni tib minndoꞌ nsaꞌnda mëꞌd. Uded lo knu ñakga unaꞌ knu uyët.
Bay nana or lëꞌ minn ibanaga stib, ¿chu gak ximgiy unaꞌ knu lo iza gadz bëts minndoꞌ ukaꞌ unaꞌ knu?
Ga lëꞌxi ukëb:
―Lëꞌda diꞌdz xneꞌtá, lo nika nandtá xkuꞌn xneꞌ Xtiꞌdz Dios gana nika nandtá xkuꞌn nak xkilnabeyxi.
Lo or lëꞌ minn gobic̲h̲ekga iban stib, or knu itsiꞌlñadc̲h̲a minn knu, sinda lëꞌ minn knu gak x̱iꞌk nak xangl Dios yu ibaꞌ.
Gana xkwend gobic̲h̲ekga iban minn stib, ¿Be zëxda ilabdá guꞌn ukëꞌ Moisés? Ga xneꞌ lëꞌ tsiy Dios uyen x̱id gits pni c̲h̲ëp lo Moisés: “Naꞌ nak xiDios Abrahán, xiDios Isaac gana xiDios Jacob.”
Loxna gunu lëꞌda nak guꞌn xneꞌtá, Dios nakda xiDios minn uyët sinda Dios nak xiDios minn mban.
¿Bekwaꞌn nak guꞌn nc̲h̲oꞌbc̲h̲a nak xneꞌ ley?
Ga dzekna lëꞌ tib mextr ley or uyon lëꞌwu ukëb Jesús lo Saduceo, loxna gunu lëꞌ ubig unabdiꞌdz:
―¿Bekwaꞌn nak guꞌn nc̲h̲oꞌbc̲h̲a nak lo ic̲h̲ë guꞌn ziꞌd lo ley?
Ga lëꞌxi ukëb:
―Guꞌn nc̲h̲oꞌbc̲h̲a nak: “Ic̲h̲ësadá minn Israel gol bin, nonga Dad c̲h̲uꞌnnbéy nak xiDiosna, chutc̲h̲a giend.
Kë ldoꞌ Dios idib gik ldoꞌlá, gana lal ibaꞌnlá, gana or c̲h̲uꞌnnlá gilxkab dele bekwaꞌn, gana or c̲h̲uꞌnnlá dele bekwaꞌn.”
Gana guꞌn uc̲h̲op nak: “Kë ldoꞌ ic̲h̲ësa xkomieꞌrlá x̱iꞌk xkë ldoꞌlá luꞌ.” Nonga ic̲h̲op guꞌn c̲h̲eꞌn nak guꞌn nc̲h̲oꞌbc̲h̲a nak.
Ga lëꞌ mextr ley c̲h̲ëp:
―Lëꞌwuga Mextr, nli nak guꞌn xneꞌlá, tibaga Dios yu, giendc̲h̲a stib Dios nak x̱iꞌk nakxi.
Gana kë ldoꞌ Dios idib gik ldoꞌlá, gana or c̲h̲uꞌnnlá gilxkab dele bekwaꞌn, gana or c̲h̲uꞌnnlá dele bekwaꞌn, gana ikë ldoꞌnu ic̲h̲ësa xkomieꞌrnu x̱iꞌk xkë ldoꞌnunu. Gunu nak guꞌn nonc̲h̲a nikë man sdzeꞌy minn xdeꞌd minn lo Dios.
Konde lëꞌxi uyon lëꞌwu ukëb mgiy knu, lëꞌxi c̲h̲ëp:
―Gaxla zuꞌlá diꞌt c̲h̲uꞌnnbéy Dios.
Ga chutc̲h̲a mbigda nnabdiꞌdz loxi.
¿Ba ziꞌd Minn uxaꞌl Dios?
Lo Espíritu chen Dios usaꞌb gik David, loxna x̱al David uneꞌ c̲h̲ëp:
‘Dios c̲h̲ëp lo Dedadná, minn c̲h̲uꞌnnbéy loná: Kwzob kwaná,
Naꞌ inedz gilbey loꞌlá, axta iloꞌxná ic̲h̲ësa minn xlëꞌ c̲h̲anlá.’
Diꞌltsa David c̲h̲uslë Minn ixaꞌl Dios, Dad c̲h̲uꞌnnbéy lo, ¿xkuꞌn giꞌd minn knu xediꞌy David gan?”
Ga ndaldoꞌ minn idib gik ldoꞌ c̲h̲on guꞌn xneꞌxi.
Lëꞌ Jesús xkex̱uꞌ mextr ley
Ga or lëꞌ Jesús uyuslo c̲h̲uꞌnnkluw, lëꞌ xneꞌ: “Gol gonga lo mextr ley, minn knu nak minn sdzaꞌl ldoꞌ gok lac̲h̲ noꞌl gana xlaꞌn ndoꞌ ineꞌ minn diux lo, or sdzaꞌl minn lo lgiy,
gana or lëꞌ sdziꞌnnga lën yu diꞌt stseꞌdna Xtiꞌdz Dios, ga xgib tib diꞌt wen nak sdzob gana xkakga or xia tib lo lni.
Gana xgob minn knu nup guꞌn c̲h̲ap unaꞌ biud, ga lox xneꞌña minn knu Dios stse, dzekna xka ineꞌ minn, wen minn knu. Ñala minn knu nlasdoꞌc̲h̲a sak lëꞌ Dios izakzidoꞌ.”
Tib unaꞌ biud nlas yu
Ga lëꞌ Jesús zob gax, xwiy lëꞌ minn xguzë demi lën guꞌn xiu demi xdeꞌd minn lo Dios. Ga uwiyxi ndal minn ndaꞌn xgu nc̲h̲oꞌbu.
Ñana x̱id knu ziꞌd tib unaꞌ biud nlas yu ugu chop demi guꞌn x̱iy non.
Ga dzekna lëꞌxi uc̲h̲edz x̱in useꞌdxi lox c̲h̲ëpxi: “Naꞌ xne guꞌn nli, unaꞌ ki lo xkilnlas udeꞌdc̲h̲a nc̲h̲oꞌbu nikë lo ic̲h̲ë minn ndaꞌn.
Lo ic̲h̲ë minn ki udeꞌd demi guꞌn xiab xiaꞌn lo, saꞌnda unaꞌ ki lo xkilnlas guꞌn yu udeꞌd ic̲h̲ë guꞌn xgaꞌta lo.”
Lëꞌ Jesús xneꞌ guꞌn gak idoꞌ Jerusalén
Ga konde lëꞌ Jesús uc̲h̲aꞌ lën idoꞌ, lëꞌ tib x̱in useꞌdxi c̲h̲ëp loxi:
―Mextr, kwiy zaꞌksa ñaꞌ idoꞌ gana zaꞌksa nak ita ñaꞌwu.
Ga lëꞌxi c̲h̲ëp:
―Ic̲h̲ë guꞌn xwiydá sdzinn tib dze pix ic̲h̲ë guꞌn c̲h̲eꞌn, ni tib bët giaꞌnda neꞌg.
Bok gak guꞌn uneꞌ Jesús
Ga dzekna lëꞌ Jesús sia udzinn uzob dën Yag Olivo, diꞌt nën zob idoꞌ. Ga lëꞌ Pedrona, Jacobona, Juanna gana Andrésna unabdiꞌdz x̱aꞌsa, c̲h̲ëp:
―Kwneꞌ ¿bok gak guꞌn c̲h̲eꞌn? ¿bekwaꞌn ganeꞌc̲h̲ gak or lëꞌ guꞌn c̲h̲eꞌn ziꞌdgaxla gak?
―¡Gol gonga ikidia minndá¡,
lo ndal minn giꞌd ineꞌ: “Naꞌ nak minn uxaꞌl Dios” gana ndal minn ilelëdz minn xka ikidia.
Or gondá lëꞌ ruid yu, lëꞌ minn tib giedz xdil‑lsa ic̲h̲ë xkomier, idzebdadá, lo nkiꞌn gak guꞌn c̲h̲eꞌn xka, nëdtá loxla gitslyuga.
Ga lëꞌ ic̲h̲ësa giedz nc̲h̲ë lo gitslyu guslo til‑lsa. Gana ndal giedz ini x̱udoꞌ, gana tsu ubin. Ic̲h̲ë guꞌn c̲h̲eꞌn nak x̱an gilnë, guꞌn sak minn.
Nonga luꞌtá gol gonga lo lëꞌ minn izinkë inaꞌsdá, lox tsiñatá c̲h̲ow ilëw, ga lox izakzi minndá lën yu diꞌt stseꞌdtá Xtiꞌdz Dios. Ga lox tsiña minndá lo minn c̲h̲uꞌnnbéy lo giedz lo zak nakdá x̱in useꞌdná, ga dzekna lëꞌtá ineꞌ lo minn chu nakná.
Gana ansc̲h̲a gak guꞌn c̲h̲eꞌn, nkiꞌn uyelola uyu uc̲h̲aꞌts dediꞌdz ndzunná idib lo gitslyu.
Or lëꞌ minn inaꞌsdá tsiñatá ga, bët tsada ldoꞌtá bekwaꞌn ikëbdá or lëꞌ minn inabdiꞌdz lotá, nonga guꞌn ineꞌtá nak guꞌn isaꞌb Espíritu chen Dios gikdá, nakdo luꞌtá ineꞌ sinda Espíritu chen Dios ineꞌ.
Ga lëꞌ bëts minndoꞌ tsiña bëts gët, gana pxoz minndoꞌ tsiñaga minndoꞌ, ga lëꞌ minndoꞌ ic̲h̲aꞌga lëd pxoz axta igët.
Lo nakdá x̱in useꞌdná ic̲h̲ë minn ilëꞌ gandá, nonga guꞌn xnená, minn ikedz gan guꞌn c̲h̲eꞌn minn knu slaꞌ lo guꞌn ndzeꞌb.
Dele chu c̲h̲ak xlab nkiꞌn gieꞌnna guꞌn c̲h̲eꞌn. Tib guꞌn wenda gak lën idoꞌ, guꞌn guꞌnn lëꞌ ic̲h̲ë minn sakdac̲h̲a liaꞌdz idoꞌ, x̱iꞌk nak guꞌn uneꞌ Daniel minn uneꞌ Dios lo bokla. Ga dzekna ic̲h̲ësa minn yu Judea nkiꞌn xoꞌn sia lad giy,
minn yuga gik yu, tsëtda ted lën yu koliaꞌ guꞌn c̲h̲ap,
gana minn zuꞌga dën gobic̲h̲eda lidz dzexi x̱ab.
Nlasdoꞌ xna unaꞌ pen zu ney mëꞌd gana unaꞌ xgëdz mëꞌd lën dze knu.
Gol kwnab lo Dios gakda guꞌn c̲h̲eꞌn tiemb gia.
Lo dze knu nlasdoꞌ nak guꞌn gak, guꞌn ni nup zëxda gak lal uzaꞌ Dios gitslyu sinda axta lo na. Gana ni nup gobic̲h̲edc̲h̲a gak guꞌn xka nak.
Diꞌltsa Dios ñuda gik x̱iysa tiemb ñu gilnëdoꞌ knu lo gitslyu, ni tib minn mbandá, saꞌnda nana lëꞌ Dios uyuꞌnn x̱iysa tiemb uyu gilnëdoꞌ knu, dzekna lëꞌ uyuꞌnn yud minn ugib.
Ga dzekna dele chu ineꞌ lotá: “Gol kidë lëꞌ Minn uxaꞌl Dios, ulan neꞌg” ota “Gol kidë lëꞌ Minn uxaꞌl Dios, udzinn i”, nkiꞌnda ilelëdzdá gunu.
Lo syiꞌd minn ikidia ineꞌ lëꞌ nak Minn uxaꞌl Dios, gana minn ikidia ineꞌ Dios xneꞌ lo. Gana axta guꞌnn minn knu ndal gilndzun gana guꞌn ni zëxda gwiy minn, dzekna ilelëdz minn gana bitser axta ña minn ugibla Dios ilelëdz gunu.
Nonga luꞌtá gol gonga. Gol bislëdz unelaná xkuꞌn nak ic̲h̲ëwu lotá.
Guꞌn gak or lëꞌ X̱in Mgiy gobic̲h̲e
Konde lëꞌ ic̲h̲ë gilnëdoꞌ knu tedsu, lëꞌ lo mbidz ikëw gana lëꞌ mëꞌ ikëꞌdc̲h̲a xni.
Gana lëꞌ ic̲h̲ë guꞌn zob ibaꞌ guslo ini diꞌt zob gana lëꞌ mel giab lo gitslyu.
Ga dzekna lëꞌná ixal angl chenná itopgiy ic̲h̲ë minn xlelëdzná, minn yu dele bata lo gitslyu.
Gana c̲h̲ëpxi: “Gol kwseꞌd xkwend yag xkë higo lo, kwend c̲h̲eꞌn ney diꞌdz guꞌn guꞌnn dziꞌn: Luꞌtá nan or lëꞌ x̱os yeꞌn yag knu sdzib gana lëꞌ ben sdzib lëdu tiemb gia ga.
Xkakga or lëꞌtá gwiy lëꞌ guꞌn c̲h̲eꞌn gak, gol gok nan dzega ziꞌdgaxla gana gaxla zu Dios c̲h̲ow yagla.
Guꞌn nli xnená ic̲h̲ësa guꞌn c̲h̲eꞌn gak ansc̲h̲a or lëꞌ ic̲h̲ë minn yu lo gitslyu gët.
Ibaꞌwu, gitslyuwu sloxu saꞌnda lëꞌ Xtidzná ni nup loxda.
Saꞌnda lëꞌ dze gana or gak gunu chut nanda boko, nikla angl nandu, nika naꞌ x̱in Dios, sinda nonga minn nanu nak duwpaꞌná.
Lox gunu xnená: ¡Tipta gol gok nlëts!, ¡Gol gonga, lo chut nanda bok idzinn dze knu!
Naku x̱iꞌk nak tib minn sia fwer, loxna stsaꞌn lidz lo ic̲h̲ë xmos, gana iza lo mos stsaꞌn dziꞌn gana c̲h̲uꞌnnbéy lo minn c̲h̲an c̲h̲ow yagla gak nlëts.
Loxna gunu nkiꞌn tipta gaxna ic̲h̲ë minn knu, lo chut nanda ba or idzinn minn lidz, naku or udzel lyu, uc̲h̲ol giaꞌl, or lëꞌ ngid xbedz ota ziꞌd tsenil lyu.
Dzekna xka nika tigolpa gobic̲h̲e minn lidz, lëꞌ ic̲h̲ë minn knu naxna.
¡Tipta gol gok nlëts! Guꞌn c̲h̲eꞌn xnená lotá gana ic̲h̲ësa lo mnech gitslyu.”
Lëꞌ minn c̲h̲uꞌnn gilxkab gan xkuꞌn inaꞌs Jesús
Xche schop mbidz idzinn lni Pask, lni c̲h̲ow minn giatxtil xiuda lebadur lëd. Lëꞌ ic̲h̲ë px̱oz nak minn c̲h̲uꞌnnbéy lo xkomier gana mextr ley xgib gan xkuꞌn ngëꞌts inaꞌs Jesús lox igëtxi.
Sial c̲h̲ëp minn knu lo xkomier: “Masda bët guꞌnndna lo lni dzekna tilda minn giedz.”
Lëꞌ Jesús uya lidz Simón
Lëꞌt lëꞌ Jesús yu giedz Betania, ga uyaxi lidz Simón, mgiy uyudz biaꞌl lëd, konde lëꞌxi zob lo mës, lëꞌ tib unaꞌ udzinn ney seid guꞌn nexlan nlaꞌ guꞌn ñexdoꞌ. Ga lëꞌ unaꞌ knu ulë guꞌn yu seid guꞌn nexlan nlaꞌ lox udziꞌbu gikxi.
Ñana x̱id knu yu minn ulëꞌ uwiy gunu lox uneꞌlsa: “¿Xkuꞌn nonda xki uxin unaꞌ ki guꞌn nexlan nlaꞌ gan?
Ñana zak ndo guꞌn ki gaded guꞌn gutsnaꞌ tib minn ikë dziꞌn tib is, lox lëꞌ demi knu ngadma lo minn nlas yu.” Ga dzekna uyuslo minn bel xneꞌ minn lëd unaꞌ knu.
Ga lëꞌxi c̲h̲ëp:
―Gol kwsaꞌn unaꞌ c̲h̲eꞌn, xkuꞌn c̲h̲uꞌnnkwlëꞌtá gik unaꞌ c̲h̲eꞌn. Guꞌn uyuꞌnn unaꞌ c̲h̲eꞌn loná nak tib guꞌn wen nak.
Minn nlas yu tipta yu x̱idtá, loxna gunu or xlaꞌndadá guꞌnndá yud minn knu zaku. Saꞌnda naꞌ x̱iyla dze zuná lotá.
Unaꞌ c̲h̲eꞌn uyuꞌnn guꞌn uyakda uyuꞌnn. Unaꞌ c̲h̲eꞌn ugu guꞌn nexlan nlaꞌ dekwerpná, dzekna xka nexlanla nlaꞌná or lëꞌná tsugeꞌc̲h̲.
Lëꞌ Judas uya lo minn c̲h̲uꞌnnbéy lo px̱oz
Ga lëꞌ Judas Iscariote, tib minn yu x̱id iza tsiꞌpchop x̱in useꞌd Jesús, uya lo ic̲h̲ë px̱oz nak minn c̲h̲uꞌnnbéy lo xkomier, gan xkuꞌn guꞌnn minn inaꞌs minn Jesús.
Konde lëꞌ minn uyon guꞌn c̲h̲ëp Judas ux̱iꞌlna minn, lox c̲h̲ëp minn lo Judas:
―Nuꞌwu ineꞌdz demi loꞌlá.
Ga lëꞌ Judas uyuslo ugib gan xkuꞌn guꞌnn igaꞌ Jesús.
Lëꞌ Jesús uyow stseꞌña x̱in useꞌd
Dze uyuslo lni Pask, lni c̲h̲ow minn giatxtil xiuda lebadur lëd, gana or xgët minn makx̱iꞌl yeꞌn, dze knu lëꞌ x̱in useꞌd Jesús unabdiꞌdz loxi:
―¿Ba xlaꞌnlá tsaꞌnu ix̱ixkwaꞌnu guꞌn gowstseꞌna Pask?
Ga lëꞌxi uxaꞌl chop x̱in useꞌdxi, lox c̲h̲ëpxi:
―Gol gwa Jerusalén, ga idzaꞌldá tib mgiy ney tib c̲h̲e nis. Ga gol kwzinkë.
Konde idzinndá diꞌt ted mgiy knu, gol guts lo minn lidz: “Lëꞌ mextr xlaꞌn gan ba gowstseꞌña x̱in useꞌd lo Pask.”
Ga lëꞌ minn knu iluw lotá tib yu nc̲h̲oꞌb lad gik diꞌt x̱ixkwaꞌla, lox ga gol kwx̱ixkwaꞌ guꞌn gowna.
Ga dzekna lëꞌ ic̲h̲op x̱in useꞌdxi uyu ñaz sia Jerusalén, konde udzinn udzalu xkaꞌpa x̱iꞌk c̲h̲ëpxi, ga lëꞌ ux̱ixkwaꞌluga.
Konde lëꞌ lyu udzel lëꞌxi udzinn iza x̱in useꞌd.
Ga lëꞌxi uyax ndraꞌ c̲h̲ow mës izaxi x̱in useꞌdxi, ga dzekna lëꞌt lëꞌxi c̲h̲ow izaxi x̱in useꞌdxi, lëꞌxi c̲h̲ëp:
―Guꞌn nli xnená, tib xkomierdá, tib minn zob x̱id c̲h̲eꞌn c̲h̲ow stseꞌ, tsiñaná lo minn xlëꞌ c̲h̲anná.
Ga dzekna lëꞌ x̱in useꞌdxi nlas uyak ldoꞌ, lox tibga tibga uyuslo xneꞌ:
―¿Be naꞌwu?
Ga lëꞌxi ukëb:
―Tib xkomierdá nak minn guꞌnnu, lëꞌ mgiy knu nak minn tipsa kuyeꞌnu giatxtil lën gian.
Nana naꞌ, X̱in Mgiy, sakná ic̲h̲ë guꞌn xneꞌ Xtiꞌdz Dios tedná, saꞌnda lëꞌ mgiy guꞌnn guꞌn c̲h̲eꞌn nlasdoꞌc̲h̲a xna, masc̲h̲a wen ñalda mgiy knu lo nlasdoꞌc̲h̲a xna mgiy knu.
Ga uzëꞌngaxi giatxtil lox udeꞌdxi xkix, ga ugoꞌsxi nupgo. Lox udeꞌdxu, c̲h̲ëpxi:
Ga lëꞌxi uzëꞌnga bas, guꞌn yu nis nex guꞌn xc̲h̲aꞌ ubas, lox udeꞌdxi xkix, lox udeꞌdxu iza lo minn.
Ga dzekna c̲h̲ëpxi:
―Guꞌn c̲h̲eꞌn nak dec̲h̲enná, guꞌn ixená lo xtoldá. Xnu c̲h̲uslo Xtidzná guꞌn usanná.
Guꞌn nli xnená giadc̲h̲aná nis ubas sinda axta or lëꞌ Dios giꞌd guꞌnnbéy lo gitslyu.
Lëꞌ Jesús xneꞌ guꞌn guꞌnn Pedro
Konde ulox uyoꞌl Jesús labans ic̲h̲ë x̱in useꞌd, guꞌn kë lën libr Salmos, lëꞌ uyu ñaz sia dën Yag Olivo.
Ga lëꞌxi c̲h̲ëp lo x̱in useꞌdxi:
―Ic̲h̲ëtá iloꞌx xkilxkab, lox isaꞌnná, x̱iꞌk xneꞌ Xtiꞌdz Dios: “Lëꞌ minn igët minn c̲h̲an makx̱iꞌl, loxna gunu lëꞌ ic̲h̲ë man tsu ilaꞌl.”
Ted lo knu lëꞌná ibanaga, lëꞌná nec̲h̲ lotá tsana Galilea.
Ga dzekna lëꞌ Pedro c̲h̲ëp:
―Nika ic̲h̲ë minn iloꞌx xkilxkab lox isaꞌnlá, saꞌnda naꞌ isandná luꞌ.
Ga lëꞌxi c̲h̲ëp:
―Guꞌn nli xnená Pedro, ansc̲h̲a ikëꞌ ngid c̲h̲edz giaꞌl c̲h̲eꞌn, lëꞌlá uyelola uneꞌ tson bueld c̲h̲uꞌnnbeydláná.
Ñala Pedro xneꞌkga c̲h̲ëp:
―Gunndná gunu nika dele axta igët miꞌnn-ná.
Ga dzekna xkakga c̲h̲ëpzë sebalal x̱in useꞌdxi.
Lëꞌ Jesús xneꞌña Dios dën Yag Olivo
Konde lëꞌ Jesús udzinn ic̲h̲ë x̱in useꞌd, diꞌt lë Getsemaní diꞌt yu yag olivo, ga lëꞌxi c̲h̲ëp lo x̱in useꞌdxi:
―Neꞌg gol kwzob, lëꞌt lëꞌná tsa ineꞌña Dios.
Nonga minn uziñaxi nak Pedrona, Jacobona gana Juan, ga lëꞌxi uyuslo nlasdoꞌ uyak ldoꞌ gana udeꞌd gilxkabdoꞌ.
Ga lëꞌxi c̲h̲ëp:
―Nlas c̲h̲ak ldoꞌná, zakná merla gëtná. Nu gol gobias nonga igësdadá.
c̲h̲ëpxi:
―Upa, luꞌsa zak guꞌnnlá ic̲h̲ësa guꞌn, dele zak kwteꞌdsu gilnë c̲h̲eꞌn saktaná guꞌn c̲h̲eꞌn. Nonga guꞌn xnabná biꞌnn guꞌn xlaꞌnlá, gakda naꞌ ine guꞌn gak.
Ga lëꞌxi uyobic̲h̲e, konde udzinnxi lëꞌ x̱in useꞌdxi ugëszë. Ga lëꞌxi c̲h̲ëp lo Pedro:
―Simón ¿Lëꞌla naxkeslá? ¿Be ñakda ñaxnaꞌlá seker tib or?
Lox c̲h̲ëpxi:
―Tipta gol gok nlëts, lox gol kwx̱ixtiꞌdzña Dios, dzekna xka ikiꞌlda Minn Dzabdá. Lo gol bislëdz, luꞌtá xlaꞌndá guꞌnndo, sinda gakda guꞌnndo.
Ga lëꞌxi uyobic̲h̲ekga lger knu, uneꞌkga diꞌdz knu lo Dios.
Konde lëꞌxi uyobic̲h̲e stib lëꞌ iza x̱in useꞌdxi ugësaga lo yuc̲h̲o mkaꞌl, ga nanda x̱in useꞌdxi be gëp.
Ga lëꞌxi uya guꞌn uyon, konde uyobic̲h̲exi lëꞌxi c̲h̲ëp:
―¿Be binaxkesdá? Lëꞌloganaxi, nasa lëꞌ or udzinnla lëꞌ X̱in Mgiy giab lën ña minn xlëꞌ c̲h̲an.
Gol gusche, siana, lëꞌ minn kuná lën ña minn xlëꞌ c̲h̲anná ziꞌdgaxla.
Lëꞌ minn xlëꞌ xnaꞌs Jesús
Bixneꞌ Jesús, lëꞌ Judas udzinn, mgiy yu x̱id iza tsiꞌpchop x̱in useꞌdxi. X̱its Judas zinkë tajdoꞌ minn, yu minn zën spad gana yu minn zën yag. Ic̲h̲ë minn knu uya, lo ic̲h̲ë px̱oz nak minn c̲h̲uꞌnnbéy lo xkomier ndzaꞌl mextr ley gana minngol uxaꞌl minn knu.
Ga lëꞌ Judas c̲h̲ëpla: “Mgiy gowná chut kwas, lëꞌ Jesúsga, gol kwzënxi zaꞌksa lox gol biyxi.”
Konde lëꞌ Judas udzinngax loxi c̲h̲ëp:
―Mextr.
Lox lëꞌ uyowla chut kwasxiga.
Ga dzekna lëꞌ ubigla minn, uzën minnxiga.
Ñala tib x̱in useꞌdxi, lëꞌ ubiglaga ugoliaꞌ xispad lox uchug diag tib xmos px̱oz nc̲h̲oꞌb nak.
Ga lëꞌxi unabdiꞌdz lo minn c̲h̲ëp:
―¿Be tib mbaꞌn nakná lox xki ziꞌdtá neꞌydá yagna spadna gweydáná?
Izata dze uzuná lotá lën idoꞌ, ñana xkuꞌn nnaꞌsdáná. Nana nkiꞌn xnu gaku, dzekna xka gak guꞌn xneꞌ Xtiꞌdz Dios.
Niꞌb ux̱oꞌn kolet
Ñala x̱id knu yu tib niꞌb zinkë x̱its Jesús, nc̲h̲al noꞌnda tiblë lac̲h̲ ñana konde lëꞌ minn nnaꞌs niꞌb knu,
lëꞌ ux̱oꞌnla niꞌb knuga noꞌnda kolet, lëꞌ lac̲h̲ knu uyaꞌn ga.
Lëꞌ Jesús udzinn lo guxtis
Ga lëꞌ minn uyiñaxi lo px̱oz nc̲h̲oꞌb nak. Ga udopgiy iza px̱oz nak minn c̲h̲uꞌnnbéy lo xkomier, minn c̲h̲uꞌnnbéy lo giedz, gana minn nak mextr ley.
Ñala Pedro zinkë axta x̱its, udzinn axta xley px̱oz nc̲h̲oꞌb nak. Ga lëꞌ minn uzoꞌl gi ley, gana ña Pedro uzob x̱id soldad sdzëꞌ lo gi.
Lëꞌ ic̲h̲ë px̱oz nak minn c̲h̲uꞌnnbéy lo xkomier ndzaꞌl ic̲h̲ë guxtis, xgib gan chu ineꞌ bekwaꞌn lëꞌda uyuꞌnn Jesús, dzekna xka zak igët minnxi ñana ndzalda bekwaꞌn lëꞌda uyuꞌnnxi.
Ga dzekna ndal minn uya bel lë uneꞌ lëdxi, ñana x̱aꞌla, x̱aꞌla xneꞌ minn.
Ga dzekna lëꞌ balal minn uyusli, uyusgeꞌ, c̲h̲ëp:
―Nuꞌwu uyon uneꞌ Jesús: “Naꞌ itiꞌx idoꞌ c̲h̲eꞌn, guꞌn uzaꞌ mnech gitslyu, loxna tsonaga mbidz izano gana nika nkiꞌnda chu guꞌnn yuꞌdná.”
Ñana nika xka uneꞌ minn bët ñakda ñak.
Ga lëꞌ px̱oz nc̲h̲oꞌb nak uzuli ic̲h̲olda, lox c̲h̲ëp loxi:
―¿Be bët ineꞌdlá? Na xki xneꞌ minn lëdlá.
Ñala lëꞌxi dzeꞌ nak bët nkëbda.
Ga dzekna lëꞌ px̱oz nc̲h̲oꞌb nak uyobic̲h̲ekga unabdiꞌdz:
―¿Be luꞌ nak Minn uxaꞌl Dios, x̱in Dios, minn c̲h̲uꞌnn nc̲h̲oꞌbna lë?
Ga lëꞌxi ukëb:
―Naꞌwu. Gana luꞌtá gwiyná, X̱in Mgiy sob diꞌt c̲h̲uꞌnnbéy Dios or lëꞌná zid x̱id xkëw ibaꞌ.
Ga lëꞌ px̱oz nc̲h̲oꞌb nak uchas x̱ab lo gilulëꞌ, lox c̲h̲ëp:
―¿Bac̲h̲a ikimbiasna, chuc̲h̲a giꞌd belë ineꞌ?
Luꞌtá uyon guꞌn uneꞌ mgiy ki lëꞌ nak x̱in Dios ¿Be ineꞌtá?
Gana lëꞌ ic̲h̲ësa minn c̲h̲ëp:
Ga lëꞌ balal minn uyuslo utsuk loxi gana lëꞌt lëꞌ minn stse loxi lëꞌ minn xgits puñet, lox xneꞌla minn kwneꞌ: “¿Chu ukëꞌwu lëdlá?”
Gana ña minn nak soldad xkakga c̲h̲uꞌnn xgëꞌsyë loxi.
Lëꞌ Pedro xneꞌ c̲h̲uꞌnnbeyda Jesús
Lëꞌt lëꞌ Pedro zobga, lëꞌ tib unaꞌ kë dziꞌn lo px̱oz nc̲h̲oꞌb nak udzinn.
Konde uwiy unaꞌ knu lëꞌ Pedro zob sdzëꞌ lo gi, lox c̲h̲ëp:
―Lit ñalá zinkë x̱its Jesús, minn Nazaret.
Ñala Pedro c̲h̲ëp:
―C̲h̲uꞌnnbeydaná mgiy ki gana nandná bekwaꞌn xneꞌlá.
Lëꞌ uyula Pedro ñazga sia lad c̲h̲ow yagla. Or knukga lëꞌ ngid ukëꞌ c̲h̲edz.
Ñana konde lëꞌ unaꞌ knu uyobic̲h̲ekga uwiy Pedro, lëꞌ c̲h̲ëp ic̲h̲ë lo minn nc̲h̲ë ga:
―Ña mgiy c̲h̲eꞌn nak xminn Jesús.
Ga lëꞌ Pedro c̲h̲ëpaga:
―C̲h̲uꞌnnbeydná Jesús.
Konde uyak snup lëꞌ ic̲h̲ë minn nc̲h̲ë ga c̲h̲ëp lo Pedro:
―Ñalá nak xminn Jesús, lo ñalá nak minn Galilea. [Gana lo nak xtiꞌdzlá x̱iꞌk nak ic̲h̲ë xtiꞌdz minn knu].
Ga dzekna lëꞌ Pedro c̲h̲ëp:
―C̲h̲uꞌnnbeydná mgiy ki, gana diꞌltsa nlida xnená izakzi Dioꞌsná.
Ga lëꞌ ngid ubedz guꞌn uc̲h̲op. Ga dzekna lëꞌ Pedro uyuslëdz guꞌn c̲h̲ëp Jesús: “Ansc̲h̲a ikëꞌ ngid c̲h̲edz chop bueld lëꞌlá gëp tson bueld nandlá chu nakná.” Ga dzekna nkedzda Pedro, sial lëꞌ Pedro uyuslo uyoꞌn.
Lëꞌ minn uya uyisaꞌn Jesús lo Pilato
Silga lëꞌ iza px̱oz nak minn c̲h̲uꞌnnbéy lo xkomier, gana iza minn c̲h̲uꞌnnbéy lo giedz gana iza minn sdzaꞌ ley udopgiy ux̱ixtiꞌdz tsiña Jesús lo <sup>a</sup>Pilato, ga dzekna lëꞌ minn knu ux̱iꞌgxi uyiñaxi lo Pilato.
Ga dzekna lëꞌ Pilato unabdiꞌdz loxi:
―¿Be luꞌ nak minn c̲h̲uꞌnnbéy lo minn Judío?
―Luꞌ xneꞌwu.
Ga lëꞌ iza px̱oz nak minn c̲h̲uꞌnnbéy lo xkomier, uyuslo bel lë xneꞌ lëdxi.
Ga lëꞌ Pilato unabdiꞌdzaga c̲h̲ëp:
―Kwiy, ndaldoꞌ guꞌn xneꞌ minn lëdlá, ¿be bët ineꞌdlá?
Ñala lëꞌxi bët xkëbda, ga udzakyéna Pilato uwiy gunu.
Lëꞌ Pilato uyu gik igët Jesús
Ñala Pilato kwzata Pask c̲h̲igial stsunlaꞌ tib minn yu lidzgiꞌb, minn xnab minn ilaꞌ.
Ga lën lidzgiꞌb yu tib mgiy lë Barrabás ic̲h̲ë xkomier lo zak ugët minn or lëꞌ minn udilña minn Roma.
Ga dzekna lëꞌ tajdoꞌ minn uya lo Pilato unab ilaꞌ tib minn yu lidzgiꞌb, x̱iꞌk xkuꞌn ziꞌd c̲h̲uꞌnn minn tipta.
Ga lëꞌ Pilato ukëb c̲h̲ëp:
―¿Be xlaꞌndá isunlaꞌná minn c̲h̲uꞌnnbéy lo minn Judío?
Xka c̲h̲ëp Pilato lo nan Pilato xlëꞌ iza px̱oz nak minn c̲h̲uꞌnnbéy lo xkomier, xwiy Jesús, loxna gunu lëꞌ uyiñaxi lo Pilato.
Ñala iza px̱oz nak minn c̲h̲uꞌnnbéy lo xkomier, ukiꞌl ic̲h̲ë minn giedz, dzekna xka gëp minn: “Barrabás ilaꞌ.”
Ga lëꞌ Pilato uyobic̲h̲ekga c̲h̲ëp stib:
―¿Bekwaꞌn xlaꞌndá gunn-ná minn xneꞌtá nak minn c̲h̲uꞌnnbéy lo minn judío?
Ñala minn lëꞌla masc̲h̲a ukëꞌ c̲h̲edz c̲h̲ëp:
―¡Ikë mgiy ki lo krus!
Lëꞌ Pilato ukëb:
―¿Bay bekwaꞌn lëꞌda uyuꞌnn mgiy c̲h̲eꞌnxi?
Ñala minn lëꞌla masc̲h̲a ukëꞌ c̲h̲edz:
―¡Ikë mgiy ki lo krus!
Ga lo xlaꞌn Pilato wen giaꞌn lo minn giedz, loxna gunu usunlaꞌ Barrabás. Ga dzekna lëꞌ uyuꞌnnbéy uyowxu ga loxna ikëxi lo krus.
Lox ugok minnxi lac̲h̲ guꞌn xna nixnë nup. Gana ux̱ixkwaꞌ minn tib guꞌn ñaꞌ noꞌnda gits uzob gikxi, x̱iꞌk nak guꞌn sdzob gik minn c̲h̲uꞌnnbéy.
Ga lox uyuslo minn bel xneꞌ minn, c̲h̲ëp minn:
―¡Stse iban minn c̲h̲uꞌnnbéy lo minn judío!
Lox uyuslo minn ugits minn tib yag gikxi gana utsuk minn loxi, gana lox uzex̱ib minn, c̲h̲uꞌnn minn x̱iꞌk nak minn nc̲h̲oꞌb xwiyxi.
Uyelo xka ugitña minnxi lëꞌ minn ugoliaꞌ lac̲h̲ guꞌn ugok minnxi, lox ugokaga minn x̱abxi. Ga dzekna lëꞌ minn ugoliaꞌxi ga, lëꞌxi sia ikë lo krus.
Lëꞌ Jesús xkë lo krus
Ga lëꞌ minn uyuꞌnnbéy lo tib mgiy lë Simón, ziꞌd uya dën, uyey krus. Mgiy knu nak minn Cirene, pxoz Alejandro ic̲h̲op Rufo.
Ga dzekna uziña minnxi udzinn tib lger diꞌt lë “Giy beꞌc̲h̲ gik ndaꞌgol.”
Gana udeꞌd minn nis nex xc̲h̲aꞌ ubas guꞌn fwert tsiy nots tib gix nexlan nlaꞌ ñaxi ñana ñaduxu.
Konde uyelo ukëꞌ minnxi lo krus, lëꞌ minn uyuslo xgit gan chu zu igaꞌ x̱abxi.
Or ukëꞌ minnxi lo krus, nak or geꞌ, or sil.
Ga lëꞌ minn uzaꞌ tib guꞌn gik krus gan xkuꞌn lo gëtxi, lëꞌ gunu xneꞌ: Lëꞌ minn c̲h̲uꞌnnbéy lo minn Judío neꞌg.
Ga dzekna lëꞌ gatix kwaxi ukëꞌ minn tibga mbaꞌn.
[Xka uyak ic̲h̲ë guꞌn xneꞌ Xtiꞌdz Dios gak, diꞌt xneꞌ: “Ñaxi tsu x̱id ngopxtol.”]
Ga ic̲h̲ë minn xded ga, nonga xchal gik xneꞌ: “¿Bekwaꞌn sdzaklá? lit luꞌda xneꞌ itiꞌx idoꞌ, lox tsonaga mbidz izaꞌluꞌgoꞌ,
nana lëꞌkga lu kwsulaꞌláxi, xnusa kiet lo krus ki.”
Ña mextr ley ndzaꞌl iza px̱oz nak minn c̲h̲uꞌnnbéy lo xkomier, uyuslo noꞌnda xc̲h̲idz xneꞌ: “Uyuꞌnn mgiy ki ndal gilnzaꞌk lo minn, nana xkakga tsët mgiy ki ixi,
lo xneꞌ lëꞌ nak Minn uxaꞌl Dios, minn c̲h̲uꞌnnbéy lo minn Israel. Nana leꞌy tsët ixi, dzekna xka zak ilelëdzna.” Gana xkakga xneꞌ minn kë kwaxi.
Konde uc̲h̲ol mbidz, ukëw gitslyu axta or tson.
Ga lëꞌxi ukëꞌ c̲h̲edz uneꞌ: “Eloi, Eloi, ¿lama sabactani?” (Gunu nak: Luꞌ nak deDioꞌsná, Luꞌ nak deDioꞌsná, ¿Ñana xkuꞌn usunlaꞌñaláná?)
Ga lëꞌ balal minn nc̲h̲ë ga, or uyon gunu c̲h̲ëp: “Gol kwiy lëꞌxi xc̲h̲edz Elías.”
Ga lëꞌ ukëꞌla tib minn karrel ga, uya ugu tiblë x̱iꞌl lo binagr, lox uzoꞌbu tib gik yag udeꞌdu giaxi, lox c̲h̲ëp: “Gobiasna gan be syiꞌd Elías ilitxi’.
Or knu lëꞌ lac̲h̲ guꞌn kë lën idoꞌ uc̲h̲asye, uyuslo lad gia ulox lad gët, chop blë uyak lac̲h̲ knu.
Ga lëꞌ tib mgiy c̲h̲uꞌnnbéy lo soldad zu gax loxi, konde uwiy xka uyëtxi, lëꞌ c̲h̲ëp: “Nli nak mgiy c̲h̲eꞌn x̱in Dios.”
Ña sebalal unaꞌ zu axta tib kwa xwiy, x̱id knu yu María Magdalena, Salomé gana María, xnaꞌ Jacobo ic̲h̲op José.
Iza unaꞌ c̲h̲eꞌn zinkë x̱itsxi, gana uyuꞌnn yudxi or lëꞌxi uyu Galilea. Gana sebalal unaꞌ uzinkë x̱itsxi or lëꞌxi ulan neꞌg Jerusalén.
Lëꞌ Jesús xgëꞌts
Konde sia or lëꞌ ic̲h̲ë minn c̲h̲ixkwaꞌ ic̲h̲ë guꞌn ikiꞌn lo, tsenil lyu, lo tsenil lyu nak dze sabd, dze bëtc̲h̲a gakda guꞌnn minn.
Ga lëꞌ tib mgiy lë José, minn Arimatea, sdzebda uya unab lo Pilato ikëꞌts Jesús. Ña mgiy c̲h̲eꞌn yu x̱id minn nak dziꞌn lo judío. Gana ña mgiy c̲h̲eꞌn kimbias guꞌnnbéy Dios.
Udzakyéna Pilato uyon lëꞌ Jesús uyëtla, or knu lëꞌ uc̲h̲edz minn kenap ga, gan be nli uyëtlaxi.
Konde lëꞌ minn knu c̲h̲ëp, nli uyëtlaxi, ga lëꞌ Pilato udeꞌd diꞌdz ulit Joséxi.
Ulox ulit mgiy c̲h̲eꞌnxi lo krus, ga lëꞌ uchalxi tib lac̲h̲, guꞌn ukaꞌ. Lox uguxi lën tib baꞌ guꞌn ñaꞌ lëd ita, ga lox uchal tib ita utse c̲h̲ow baꞌ.
Ga lëꞌ María Magdalena gana María, xnaꞌ José, zinkë xwiy gan xkuꞌn uyuxi lën baꞌ.
Lëꞌ Jesús ubanaga
Konde udedsu dze xkëda minn dziꞌn lëꞌ María Magdalena, Salomé gana María xnaꞌ Jacobo, ukaꞌ guꞌn nexlan nlaꞌ gwey tsa idziꞌb lëd xkwerp Jesús.
Konde silga ndoming lëꞌ iza unaꞌ knu uya c̲h̲ow baꞌ, or ansc̲h̲a gien mbidz.
Konde lëꞌ iza unaꞌ knu sia ñaz, lëꞌ c̲h̲ixtiꞌdzlsa xneꞌ: “Nana chu guꞌnn yudna kob ita c̲h̲ow baꞌ, dzekna lëꞌna zak ted.”
Ñana konde udzinn iza unaꞌ knu uwiy udoꞌbla ita nc̲h̲oꞌb knu, guꞌn ntse c̲h̲ow baꞌ.
Konde uded iza unaꞌ knu lën baꞌ uwiy lad derech zob tib niꞌb nok lac̲h̲ nkits xgëꞌs c̲h̲oldoꞌ, udzebdoꞌ iza unaꞌ knu.
Ñala niꞌb knu c̲h̲ëp:
―Idzebdadá. Luꞌtá xgib Jesús, minn Nazaret, minn ukë lo krus. Chut giend neꞌg, lëꞌ Jesús ubanaga. Gol gwiy diꞌt ux̱oꞌbxi.
Nana gol gwa guts lo x̱in useꞌdxi gana lo Pedro, “Lëꞌxi nnec̲h̲la lotá sia Galilea. Ga nak diꞌt gwiydáxi x̱iꞌk xkuꞌn uneꞌxi lotá.”
Ga noꞌnda xc̲h̲iz iza unaꞌ knu lo gilsdzeꞌb, ga ukëꞌ karrel ubi c̲h̲ow baꞌ. Ga dzekna chut lo nëpda gunu lo gilsdzeꞌbdoꞌ.
Lëꞌ Jesús xluwlo lo María Magdalena
Ga lëꞌ unaꞌ knu uya c̲h̲ëpu lo iza x̱in useꞌdxi, ñala iza x̱in useꞌdxi nlas c̲h̲ak c̲h̲oꞌn lo gilnë.
Konde uyon minn knu mbanxi gana uwiy unaꞌ knuxi, nika nlelëdzda minnu.
Lëꞌ Jesús uluwlo lo schop x̱in useꞌd
Udedsu lo knu lëꞌ Jesús uluwlo lo schop x̱in useꞌd minn sia dën, nonga x̱aꞌ xluꞌwxi or uluwloxi.
Lëꞌ ic̲h̲op mgiy knu uya ugu kwend, ñana nika nlelëdzda x̱in useꞌdxi gunu.
Lëꞌ Jesús xchaꞌl x̱in useꞌd ineꞌ xtiꞌdz lo minn gitslyu
Ga lëꞌ Jesús uluwlo lo tsiꞌptib x̱in useꞌd, lëꞌt lëꞌ x̱in useꞌdxi zob lo mës. Ga lëꞌxi udux lo zak nad iza ldoꞌ minn knu, nika xlelëdzda xneꞌ xkomier: “Lëꞌxi ubanaga stib.”
Gana lëꞌxi ukebéy x̱in useꞌdxi, c̲h̲ëpxi:
―Nana lëꞌtá tsa idibsa lo gitslyu ineꞌtá dediꞌdz ndzunná, gan chu nakná.
Minn ilelëdzná gana ic̲h̲oꞌbnis, minn knu slaꞌ lo guꞌn nlas nak sak minn c̲h̲uꞌnn guꞌn lëꞌda, saꞌnda lëꞌ minn ilelëdzdaná, minn knu gak tib ngopxtol ga lëꞌ nlas sak.
Gana minn ilelëdzná, zak guꞌnnstsiꞌn lëná koliaꞌ me mal. Gana zak ineꞌ minn knu stib diꞌdz.
Gana nika dele sën minn knu maꞌl gana nika dele gia minn knu benen, bët sakda minn knu. Gana nonga ixob minn knu ña gik minn dzaknë, lëꞌ minn knu gakwen.
Lëꞌ Jesús sia ibaꞌ
Konde uyelo uneꞌ Jesús lo x̱in useꞌd, lëꞌxi uyep ibaꞌ, ga lëꞌxi sia uzob kwa Dios, diꞌt nc̲h̲oꞌb nak.
Ga dzekna lëꞌ iza x̱in useꞌdxi uc̲h̲aꞌ uneꞌ xtiꞌdzxi diꞌltsa bata, gana lëꞌxi c̲h̲uꞌnn yud dzekna lëꞌ x̱in useꞌdxi c̲h̲uꞌnn gilndzun gana dzekna xka lëꞌ minn ilelëdz nli naku.]
Diꞌdz ndzun chen Jesús guꞌn ukëꞌ Lucas
Lëꞌ Lucas xkëꞌ guꞌn c̲h̲eꞌn sia lo Teófilo
¡Tsin Dad Teófilo! Luꞌ nak tib minn nondoꞌ.
Luꞌ nan wen ndal minn ugu kwend guꞌn uyuꞌnn Jesús, guꞌn uyak x̱idna.
Jesús uxaꞌl minn uyuña uneꞌwu lo ic̲h̲ë mnech. Minn knu uneꞌwu loꞌnu.
Lox ñaná ukë unabdiꞌdzu tsëw, xkwaꞌ axta x̱an x̱iꞌk xkuꞌn uyaku. Gana zakná wen ikënu, lox ixalnu loꞌlá.
Dzekna xka gaknanc̲h̲alá xkuꞌn nak guꞌn uyuꞌnnkluw miꞌnnlá.
Uyu tib px̱oz lë Zacarías, is or lëꞌ Herodes nak minn c̲h̲uꞌnnbéy ic̲h̲ësa giedz nax xtën Judea. Or knu lëꞌ Zacarías nak px̱oz iza minn ziꞌd xediꞌy Abías. Lëꞌ xiwnaꞌxi lë Elisabet, ziꞌd xediꞌy Aarón.
Zacarías ic̲h̲op xiwnaꞌ, wen lo Dios. Ic̲h̲ësa dze zu xñaz Dios. Ic̲h̲opxi c̲h̲uꞌnn ic̲h̲ësa guꞌn c̲h̲uꞌnnbéy Dios, chut gakda izoꞌbkiy ic̲h̲opxi, lo ic̲h̲opxi wen lo Dios.
Sinda c̲h̲apdaxi mëꞌd lo gakda gap Elisabet mëꞌd. Gana ic̲h̲opxi nak minngol.
Ñana udzinn tib dze, or lëꞌ xminn Zacarías uyuslo ukë dziꞌn lën idoꞌ lo Dios.
Uyëlana minn nak px̱oz xgu tib rifa gan chu igaꞌ ted lën idoꞌ izeꞌy nkwaꞌnnex, ñana Zacarías ugaꞌ.
Ga dzekna lëꞌ ic̲h̲ësa minn giedz knu, Jerusalén, c̲h̲ixtiꞌdzña Dios ley or lëꞌ Zacarías dzeꞌy nkwaꞌnnex.
Ñana tigolpa lëꞌ tib angl chen Dios uyen, zu lo Zacarías lad derech lo pkuꞌg diꞌt sdzeꞌy px̱oz nkwaꞌnnex.
Gatsla uyak Zacarías, or uwiy lëꞌ angl chen Dios zu lo, ga udzeb Zacarías.
Ga lëꞌ angl chen Dios c̲h̲ëp lo Zacarías:
―Idzeꞌbdalá. Guꞌn unablá, diꞌdz guꞌn uneꞌlá, Dios uyonlu nana lëꞌ xiwnaꞌlá, Elisabet, gap tib mëꞌd, lëꞌlá guslë mëꞌd Juan.
Lëꞌlá gap gilx̱il gana ndal minn xiꞌlna dze knu or lëꞌ mëꞌd gal,
lo Dios nc̲h̲oꞌb gwiy x̱inlá. Gana x̱inlá giada guꞌn xlan lo minn. Gana lëꞌ Espíritu chen Dios nnaꞌsñala mëꞌd knu or ansc̲h̲a gal.
Lo guꞌn guꞌnnxi lëꞌ ndal minn Israel gobic̲h̲ekga xñaz xiDios, Dad c̲h̲uꞌnnbéy lo.
Lëꞌ x̱inlá sia nec̲h̲ lo minn ixaꞌl Dios. X̱inlá ikaña lëꞌkga espíritu guꞌn udeꞌd Dios lo Elías, minn uneꞌ guꞌn uneꞌ Dios. X̱iꞌk uyuꞌnnbéy Elías xka guꞌnnbéyxi dzekna xka lëꞌ minn tilñadc̲h̲a x̱in gana lëꞌ minn nëd gon diꞌdz, gonagu. Xka guꞌnnkluwxi xkuꞌn bekwaꞌn guꞌnn minn ikimbias minn or lëꞌ Dad c̲h̲uꞌnnbéy lona ziꞌd.
Ga lëꞌ Zacarías unabdiꞌdz lo angl:
―¿Xkuꞌn gunn‑ná gaknanná nli nak guꞌn xneꞌlá?, lo ic̲h̲opnu dewnaꞌná nak minngol.
Ga lëꞌ angl ukëb:
―Naꞌ nak Gabriel, zugax lo Dios. Ga lëꞌxi uxaꞌlná inená tib diꞌdz wen loꞌlá.
Sinda luꞌ nlelëdzda xtidzná guꞌn unená, loxna gunu ineꞌdc̲h̲alá axta or lëꞌ guꞌn c̲h̲eꞌn gak.
Ga stsela uyak, lëꞌ minn nc̲h̲ëzë ley kimbias Zacarías xnabdiꞌdzlsa minn: “¿Xkuꞌn stsec̲h̲o yu Zacarías lën idoꞌ, zëxda ic̲h̲aꞌ Zacarías?”
Konde lëꞌ Zacarías uc̲h̲aꞌ, gakdac̲h̲a ineꞌ. Axta or knu dzekna, lëꞌ minn uyeꞌnna bitser uwiy Zacarías tib guꞌn uluw Dios lo. Konde lëꞌxi xlaꞌn ineꞌ, noꞌnda ñaxi xluwxi, xka uyaꞌn gakdac̲h̲a ineꞌxi.
Konde uza dze ukëxi dziꞌn lën idoꞌ, lëꞌxi sia lidzxi.
―Lëꞌ Dios uyuꞌnnlayná neyná mëꞌd nasa xtelëdzdac̲h̲aná.
Lëꞌ diꞌdz yu lëꞌ Jesús gal
Konde uyak xop mëꞌ lëꞌ Dios uxaꞌl angl chen, lë Gabriel, uya tib giedz lë Nazaret, giedz ndzaꞌl Galilea,
diꞌt yu tib ndzaꞌp lë María. María zëxda gap mgiy, nonga diꞌdz yu lëꞌ ikaꞌ tib niꞌb lë José. Niꞌb knu ziꞌd xediꞌy David, tib minn uyuꞌnnbéy bokla.
Konde lëꞌ angl udzinn diꞌt yu María, lëꞌ angl c̲h̲ëp:
―¡Xc̲h̲iꞌlna Dios xwiylá, Dios zu loꞌlá!
Dzeꞌ uyaꞌn María lo diꞌdz guꞌn uneꞌ angl, ga lëꞌ María uyuslo xdeꞌd gilxkab:
―¿Xkuꞌn nak diꞌdz c̲h̲eꞌn uneꞌ angl loná?
Ga lëꞌ angl c̲h̲ëp:
―María, idzeꞌbdalá, xc̲h̲iꞌlna Dios xwiylá gana xlaꞌn Dios ineꞌdz tib gilwen loꞌlá.
Nana lëꞌlá gwey tib mëꞌdpgiy, konde lëꞌ mëꞌd knu gal, lëꞌlá guslë mëꞌd knu Jesús.
Mëꞌd knu gak tib minn nc̲h̲oꞌb, gaknan mnech mëꞌd knu nak x̱in Dios zob ibaꞌ. Ga lëꞌ Dios ideꞌd gilbey loxi, lëꞌxi guꞌnnbéy x̱iꞌk uyuꞌnnbéy David, lëꞌ mëꞌd c̲h̲eꞌn ziꞌd xediꞌy David bokla.
Gana lëꞌxi guꞌnnbéy lo ic̲h̲ësa minn Israel, loxdac̲h̲a guꞌnnbéyxi.
Ga dzekna lëꞌ María unabdiꞌdz lo angl:
―¿Xkuꞌn nak guꞌn c̲h̲eꞌn dzekna, zëxda gapná mgiy?
Ga lëꞌ angl ukëb:
―Espíritu chen Dios giab lëdlá, guꞌn nak xkilbey Dios nc̲h̲oꞌb, guꞌnn yuꞌdlá. Dios uxaꞌl mëꞌd knu gaplá, mëꞌd knu bët xtolda lox guslë “X̱in Dios.”
Gana ña xparieꞌndlá Elisabet nika gol‑la lëꞌ ney mëꞌd nika lëꞌ minn uyuꞌnn gilxkab gakda gapxi mëꞌd. Or c̲h̲eꞌn lëꞌxi penla zu ney mëꞌd uyak xop mëꞌ.
Lo, lo Dios giend guꞌn gakda gak, sinda ic̲h̲ësu c̲h̲ak.
Ga lëꞌ María c̲h̲ëp:
―Xka gaku. Lëꞌná zu nu gunn ic̲h̲ësa guꞌn c̲h̲uꞌnnbéy Dios.
Konde uyelo uneꞌ María diꞌdz knu, lëꞌ angl sia.
Konde x̱iysa dze udedsu, lëꞌ María xnusa uyu ñaz sia tib giedz diꞌt nak giy chen Judea.
Konde uded María lën lidz Zacarías, uneꞌ diux lo Elisabet.
Or lëꞌ Elisabet uyon uneꞌ María diux, or knu uni mëꞌd ldoꞌ Elisabet. Ga lëꞌ Espíritu chen Dios uyab lëd Elisabet.
Lox uneꞌ ndip:
“Chut lo unaꞌ zëxda gunn Dios gilwen, guꞌn c̲h̲uꞌnn Dios loꞌlá. Lëꞌ Dios tipta guꞌnnlay x̱inlá.
¿Chu nakná giꞌdlá loná? Luꞌ nak xnaꞌ deDadná.
Or x̱iꞌk uyonná uneꞌlá loná, lëꞌ demëꞌdná uni ldoꞌná lo gilx̱il.
¡Wen siaꞌlá lo ulelëdzlá, lo gak guꞌn uneꞌ Dios loꞌlá!”
Ga lëꞌ María uneꞌ:
¡Idibsa gik ldoꞌná xnená
nc̲h̲oꞌb Dad c̲h̲uꞌnnbéy loná;
nle yu ldoꞌná
lo lëꞌxi nak minn laná lo gilgut!
Lo lëꞌ Dios uyuslëdzná,
uluw gilwen loná nika x̱iy nakná,
noꞌnda tib unaꞌ c̲h̲uꞌnn guꞌn xneꞌ Xtiꞌdz Dios.
Nana ic̲h̲ësa minn mban lo na
gana minn gac̲h̲a gal ineꞌ loná nlelá.
Lo guꞌn nc̲h̲oꞌbdoꞌ uyuꞌnn Dios loná,
lëꞌxi nc̲h̲oꞌbc̲h̲a,
giendc̲h̲a minn nak x̱iꞌk nakxi.
Stsaꞌndaxi ikë ldoꞌxi
Nc̲h̲oꞌb guꞌn uyuꞌnnxi,
lëꞌsaxi uloꞌx xkilxkab minn ñats c̲h̲ak.
Ugobxi minn zob c̲h̲uꞌnnbéy,
minn nc̲h̲oꞌb nak,
lëꞌxi uzoꞌb minn bët nonda.
Ic̲h̲ë minn nlas yu,
minn bët c̲h̲apda,
udeꞌdxi nc̲h̲oꞌb gilnzaꞌk lo.
Lëꞌ ic̲h̲ë minn nc̲h̲oꞌb,
minn c̲h̲ap chen,
xkisa usaꞌnxi.
Uyuꞌnnxi yud giedz Israel,
minn kë stsiꞌnxi,
nsaꞌndaxi ñakxi wen lo minn.
Xka uneꞌxi lo Abrahán
ic̲h̲ë minn ziꞌd xediꞌy Abrahán.
Ga dzekna uyobias María lo Elisabet tson mëꞌ, uded lo knu lëꞌ María uyobic̲h̲ekga lidz.
Lëꞌ Juan uyal, minn xchoꞌpnis
Konde udzinn dze lëꞌ Elisabet gap mëꞌd, lëꞌ Elisabet uyap tib mëꞌdpgiy.
Or uyon minn yu gax gana minn lidz Elisabet lëꞌ Dios uyuꞌnn wen lo Elisabet, ic̲h̲ësa minn ux̱iꞌlna.
Konde uyak xun mbidz uyiꞌd minn lo mëꞌd or lëꞌ minn ukëꞌ sen lëd mëꞌd dzekna gaknan minn mëꞌd knu nak minn Israel, gana lëꞌ mëꞌd nak xminn Dios. Ga xlaꞌn minn lidz ñuslë mëꞌd x̱iꞌk lë pxoz mëꞌd.
Ñala xnaꞌ mëꞌd ukëb:
Ga lëꞌ minn ukëbzë:
―¿Xkuꞌn guslë mëꞌd xka? Chut minn liꞌdzlá minngol ñuslëda Juan.
Or knu dzekna, lëꞌ minn unabdiꞌdz uluw ña lo pxoz mëꞌd, gan xkuꞌn xlaꞌn guslë mëꞌd.
Lëꞌ pxoz mëꞌd unab tib tabl win, lox uzaꞌ lo knu: “Juan guslë mëꞌd.” Ga lëꞌ ic̲h̲ësa minn dzeꞌ uwiy.
Or knukga lëꞌ Zacarías uyuslo uneꞌ, udeꞌd xkix lo Dios.
Lëꞌ ic̲h̲ësa minn gax yu udzakyéna. Ugu uchaꞌts minn kwend ic̲h̲ësa giedz guꞌn nax giy Judea.
Tipta uyuꞌnn minn gilxkab guꞌn uyon minn: “¿Chu gak mëꞌd c̲h̲eꞌn or choꞌb?” Lo nan minn Dios nakña mëꞌd knu.
Or knu lëꞌ Espíritu chen Dios uyab lëd Zacarías, pxoz mëꞌd, ga lëꞌ Zacarías uyuslo uneꞌ diꞌdz uneꞌ Dios lo, c̲h̲ëp:
¡Guꞌnn nc̲h̲oꞌbna xiDios minn Israel
lo lëꞌxi uxaꞌl tib dad kix xtol xkiedz!
Lëꞌxi uxaꞌl tib minn nc̲h̲oꞌb nak kwaꞌna lo xtolna,
minn knu ziꞌd xediꞌy David, minn kë stsiꞌnxi.
Guꞌn c̲h̲eꞌn nak guꞌn uneꞌxi lo xminnxi bokla, minn uneꞌ Dios lo.
Uxaꞌlxi mgiy knu lana lo ic̲h̲ë minn xlëꞌ c̲h̲anna,
ic̲h̲ë minn xge gilnë xwiyna.
Xka uyuꞌnnxi gilwen lo ic̲h̲ë minn lidzna,
minn uyu bokla,
ñuꞌnntlëdzdaxi lo udeꞌdlaxi xtiꞌdzxi lo minn knu.
“Diꞌdz knu udeꞌdxi lo Abrahán, lo xediꞌy minn ziꞌdna.
C̲h̲ëpxi lëꞌxi lana lo ic̲h̲ë minn xlëꞌ c̲h̲anna.
Dzekna xka ikëna stsiꞌnxi bët gilsdzeꞌbda.
Kibdc̲h̲ana xtolna, guꞌnn‑na guꞌn wen
Luꞌna xina, lëꞌ minn guslëlá
“Mgiy xneꞌ diꞌdz xneꞌ Dios ibaꞌ lo”
lo luꞌ nec̲h̲ lo Dad c̲h̲uꞌnnbéy lona, ixal ñaz.
Dzekna gaknan minn Israel
lëꞌ Dios gudche xtol minn,
dzekna zak ikaña minn Dad uxaꞌl Dios.
Lo xkëdoꞌ ldoꞌxina,
lox uneꞌdzxi tib xni
x̱iꞌk nak or sil xlan mbidz.
Xni knu guꞌnn nani lo ic̲h̲ë minn yu lo nkëwyaꞌs.
Gana ic̲h̲ë minn yu sdzeꞌb lo gilgut,
xka iluw tib ñaz wen ic̲h̲ë lona.
Ga lëꞌ mëꞌd zic̲h̲oꞌb, gana xkakga sia uyak ndip espíritu chen. Or lëꞌ mëꞌd uyak gol dzekna lëꞌ mëꞌd uya uyu dën bidz axta udzinn dze lëꞌ uneꞌ Xtiꞌdz Dios lo minn yu Israel.
Dze uyal Jesús
Lën dze knukga, lëꞌ Augusto nak minn c̲h̲uꞌnnbéy Roma, uyuꞌnnbéy ic̲h̲ësa lo xkiedz ix̱ixkwaꞌ tib gits diꞌt ic̲h̲ësa lë minn sëꞌb.
Gac̲h̲a ux̱ixkwaꞌ gits knu or lëꞌ Quirino nak minn c̲h̲uꞌnnbéy xtën Siria.
Loxna gunu ic̲h̲ësa minn uya uzëꞌb lë lo gits uyaꞌ xkiedz.
Gana ña José uc̲h̲aꞌ giedz Nazaret, xtën Galilea; sia Belén, xtën Judea; diꞌt uyal David, minn uyuꞌnnbéy Israel bokla, lo xediꞌy David ziꞌd José.
Ga uya uzëꞌb lë ic̲h̲op María, xiwnaꞌ. Mer or knu lëꞌ María pen zu ney mëꞌd.
Ñana mer yuxi Belén ic̲h̲opxi lëꞌ dze udzinn lëꞌ María gap mëꞌd.
Ga uyal x̱inxi, mëꞌd klo. Uyelo uyal mëꞌd, uchalxi mëꞌd lac̲h̲ tiblë, ugix‑xi mëꞌd lën ptey diꞌt xiu guꞌn c̲h̲ow man, lo giendc̲h̲a lger diꞌt c̲h̲obias minn.
Angl gana minn kenap makx̱iꞌl
Ñana tigolpa uyen nzëꞌb tib angl ga, uxaꞌl Dios. Lëꞌ xni ndzun chen Dios ukë gagu minn knu, udzebc̲h̲o minn knu.
Ga dzekna lëꞌ angl uneꞌ:
―Idzebdadá, gol bin tib diꞌdz wen neyná. Diꞌdz c̲h̲eꞌn guꞌnn nle ic̲h̲ësa ldoꞌ mnech:
Nadze lëꞌ minn kimbiasdá ixaꞌl Dios uyal lën xkiedz David, minn knu kob ic̲h̲ësa xtoldá.
Gol gwa diꞌt idzalnadá tib mëꞌd yeꞌn nc̲h̲al lac̲h̲ tiblë x̱oꞌb lën diꞌt xiu guꞌn c̲h̲ow man. Lëꞌ mëꞌd ga.
Ga or knukga uyen ndaldoꞌ angl ziꞌd ibaꞌ, c̲h̲uꞌnn nc̲h̲oꞌb lë Dios, xneꞌ:
¡Lëꞌ minn gaknan nc̲h̲oꞌb Dios zob gia i!
¡Dios knu ideꞌd gilwen lo mnech gitslyu,
minn xkë ldoꞌxi!
Or uyobic̲h̲ezë angl ibaꞌ, lëꞌ minn kenap makx̱iꞌl uyuslo uneꞌlsa:
―Tsana Belén gwiyna guꞌn uyak, guꞌn uneꞌ xangl Dios lona.
Lëꞌ uc̲h̲aꞌla minn uya minn udzalna minn María ic̲h̲op José. Ñana lit nli lëꞌ mëꞌd nax diꞌt xiu guꞌn c̲h̲ow man.
Konde lëꞌ minn uwiy mëꞌd lëꞌ minn uyuslo ugu kwend guꞌn c̲h̲ëp angl xkwend mëꞌd knu.
Ga lëꞌ ic̲h̲ësa minn uyonu udzakyéna.
Saꞌnda lëꞌ María noꞌnda ugutsëwo, bët nneꞌda, noꞌnda lëꞌsa c̲h̲uslëdzu.
Ulox ga lëꞌ minn kenap makx̱iꞌl ubi ga, siakga diꞌt nc̲h̲ë xpakx̱iꞌl, c̲h̲uꞌnn nc̲h̲oꞌb lë Dios, xdeꞌd xkix lo Dios lo ic̲h̲ësa guꞌn uyon gana uwiy lo ic̲h̲ësu uyak xkaꞌpa x̱iꞌk xkuꞌn uneꞌ angl.
Lëꞌ pxoz mëꞌd ic̲h̲op xnaꞌ mëꞌd uyisaꞌn mëꞌd lo Dios
Or udzaꞌl mëꞌd xun mbidz lëꞌ minn ukëꞌ sen lëd mëꞌd dzekna xka gaknan minn lëꞌ mëꞌd knu nak minn Israel. Or knukga lëꞌ mëꞌd uyuslë Jesús x̱iꞌk c̲h̲ëp angl lo María ansc̲h̲a or lëꞌ María gwey mëꞌd.
Konde lëꞌ María uyaꞌn mbi lo uzan mëꞌd, or knu lëꞌ María ic̲h̲op José uyuꞌnn guꞌn c̲h̲uꞌnnbéy xley Moisés, lëꞌ ic̲h̲opxi uyisaꞌn mëꞌd lo Dios lën idoꞌ Jerusalén.
Uyuꞌnnxi gunu lo xka nak ley guꞌn usaꞌn Dios lo Moisés: “Or lëꞌ ic̲h̲ë mëꞌdpgiy klo gal, gak minn ugib Dios.”
Lëꞌxi uyuꞌnn guꞌn c̲h̲uꞌnnbéy xley Dios, guꞌn xneꞌ: “C̲h̲igial dzesaꞌn minn lën idoꞌ tib ñaz palom ota tib ñaz mex lo Dios.”
Ñana or knu yu tib mgiy Jerusalén lë Simeón, xkë ldoꞌ Dios, gana mban x̱iꞌk c̲h̲uꞌnnbéy Dios. Lëꞌ mgiy knu mban kimbias lëꞌ Dios ixaꞌl tib minn tsa la minn Israel lo gilgut.
Ñana dze lëꞌ José ic̲h̲op María udzinnña Jesús lën idoꞌ, guꞌnn guꞌn c̲h̲uꞌnnbéy ley, dze knu lëꞌ Espíritu chen Dios usaꞌb gik Simeón uya Simeón idoꞌ. Konde lëꞌ pxoz mëꞌd udzinnña mëꞌd, lëꞌ Simeón yula ga.
Lëꞌ Simeón ulan mëꞌd udeꞌd xkix lo Dios, c̲h̲ëp:
Xkixlá Dios,
lëꞌlá uyuꞌnnla guꞌn uneꞌlá.
Nasa wenla yu ldoꞌná
zakla kwdob degilmbaꞌnná
lo ic̲h̲op loná xwiyná minn uxaꞌl‑lá
la mnech lo gilgut.
Ic̲h̲ësa mnech nc̲h̲ë lo gitslyu
gwiy minn uxaꞌl‑lá.
Lëꞌ minn uxaꞌl‑lá nak
tib minn ikëꞌ xni idibsa lo gitslyu.
Lëꞌ minn gitslyu gaknan
lëꞌ minn knu uyal giedz Israel.
Ga lëꞌ José ic̲h̲op María udzakyéna uyon guꞌn uneꞌ Simeón or uwiy Jesús.
Ga lëꞌ Simeón uyuꞌnnlay José ic̲h̲op María, lox c̲h̲ëp lo María:
―Mëꞌd c̲h̲eꞌn guꞌnn lëꞌ ndal minn ibig-gax lo Dios gana xkakga ndal minn gonda xtiꞌdzxi sinda lëꞌla ilëꞌ ganxi, ineꞌnë lëdxi.
Xka gaknanma xkuꞌn nakzë xkilxkab minn. Ñala, luꞌ María, në saklá guꞌn c̲h̲eꞌn, saklá x̱iꞌk nak uc̲h̲ëꞌb kuchiy ldoꞌlá.
Lëꞌ Ana xneꞌ Xtiꞌdz Dios
Ñana c̲h̲ow idoꞌ zu tib unaꞌ gol lë Ana, nak unaꞌ xneꞌ guꞌn xneꞌ Dios lo. Unaꞌ knu nak x̱in Fanuel, ziꞌd xediꞌy Aser. Minndoꞌ, unaꞌ knu utsiꞌlña ñana gaꞌdzda is uban ic̲h̲op ltsaꞌl.
Be minndoꞌ unaꞌ knu lëꞌ uyaꞌn gilbiud, nana lëꞌ c̲h̲ap tapgalptap is. Tiꞌpta lëꞌ xia idoꞌ lo kë stsiꞌn Dios. Axta yu dze c̲h̲owda, lëꞌ c̲h̲uꞌnn ayuno,<sup>a</sup> gana xneꞌña Dios.
Or lëꞌ Simeón bixneꞌ lo María, lëꞌ Ana ubig-gax, uyuslo udeꞌd xkix lo Dios, uneꞌ guꞌn nak mëꞌd Jesús lo ic̲h̲ësa minn kimbias lëꞌ Dios kix xtol minn yu giedz Jerusalén.
Lëꞌ mëꞌd Jesús sia zic̲h̲oꞌb, xkakga sia c̲h̲ak ndip, gana sia xiaxniꞌna. Xc̲h̲iꞌlna Dios xwiy lo mëꞌd.
Or lëꞌ Jesús udzal lën idoꞌ
Kad is xia José ic̲h̲op María lni Pask Jerusalén (c̲h̲uslëdz dze or lëꞌ Dios ugoliaꞌ minn Israel xtën Egipto).
Konde lëꞌ Jesús c̲h̲ap tsiꞌpchop is lëꞌ Jesús uzinkë x̱its pxoz ic̲h̲op xnaꞌ uya Jerusalén x̱iꞌk c̲h̲uꞌnn minn Israel.
Konde lëꞌ lni ulox, lëꞌ pxozxi ic̲h̲op xnaꞌxi ubi ga, ñana ziꞌd ñaz, ñeꞌndna lëꞌxi uyaꞌn Jerusalén.
Ga lëꞌ José ic̲h̲op María uzë tib dze, c̲h̲uꞌnn gilxkab në x̱id minn uya lni ziꞌdxi. Ga dzekna lëꞌ pxozxi ic̲h̲op xnaꞌxi ugibxi x̱id minn lidzxi gana minn c̲h̲uꞌnnbeyxi.
Ñana lo ndzaldaxi x̱id minn knu, sial lëꞌ pxozxi ic̲h̲op xnaꞌxi uyobic̲h̲ekga Jerusalén kib.
Konde uyak mbidz tson ulox lni lëꞌxi udzal idoꞌ Jerusalén, zob x̱id mextr stseꞌd ley, xkediag guꞌn c̲h̲uꞌnnkluw mextr knu gana xnabdiꞌdz.
Ga lëꞌ ic̲h̲ësa minn uyon guꞌn xneꞌxi udzakyéna lo xkilc̲h̲akxi gana guꞌn xkëbxi.
Konde lëꞌ pxozxi ic̲h̲op xnaꞌxi uwiyxi, udzakyéna. Ga dzekna lëꞌ xnaꞌxi uneꞌ loxi:
―Xina, ¿xkuꞌn xki uyuꞌnnlá loꞌnu? Ic̲h̲opnu pxoꞌzlá noꞌnda gilnëdoꞌ dzaknu xgiꞌbnuluꞌ.
Ga lëꞌxi ukëb:
―¿Xkuꞌn xgibdáná? ¿Be nandadá c̲h̲igial ikëná stsiꞌn duwpaꞌná?
Ga ñeꞌndna pxozxi nika xnaꞌxi xkuꞌn xka ukëbxi.
Ga dzekna uyobic̲h̲exi izaxi pxozxi, udzinnxi xkiedzxi Nazaret. Tipta uyonxi xtiꞌdz pxozxi gana xtiꞌdz xnaꞌxi. Lëꞌ xnaꞌxi ugutsëw ic̲h̲ësa guꞌn c̲h̲eꞌn, noꞌnda lëꞌsa c̲h̲uslëdzu.
Ga lëꞌxi zic̲h̲oꞌb xkakga sia zic̲h̲oꞌb xkilc̲h̲ak. Xc̲h̲iꞌlna Dios xwiy loxi gana xkakga ic̲h̲ë minn xc̲h̲iꞌlna.
Juan, minn xchoꞌpnis
1-2 Juan, minn xchoꞌpnis, x̱in Zacarías, uyu dën bidz. Ga uneꞌ Dios loxi, or lëꞌ ic̲h̲ë minn c̲h̲eꞌn c̲h̲uꞌnnbéy, uyakla tsiꞌn is lëꞌ Tiberio c̲h̲uꞌnnbéy Roma; Poncio Pilato c̲h̲uꞌnnbéy ic̲h̲ë giedz nax xtën Judea. Lëꞌ Herodes Antipas c̲h̲uꞌnnbéy ic̲h̲ë giedz nax xtën Galilea. Bëts Herodes, Felipe, c̲h̲uꞌnnbéy ic̲h̲ë giedz nax dën Iturea ic̲h̲op Traconite. Lisanias c̲h̲uꞌnnbéy ic̲h̲ë giedz nax dën Abilinia. Or knu lëꞌ Anás ic̲h̲op Caifás nak chop px̱oz nc̲h̲oꞌb nak.
Ga dzekna lëꞌ Juan uya ic̲h̲ë giedz nax gax c̲h̲ow geꞌwbeꞌ lë Jordán, uneꞌ lo minn yu ga, c̲h̲ëp: “Gol kwlelëdz Dios, gol kluw nli xlaꞌndá isaꞌndá ic̲h̲ë xtoldá lox gol kwc̲h̲oꞌbnis, xka lëꞌxi kob xtoldá.”
Gunu nak guꞌn uneꞌ Dios lo Isaías bokla guꞌnn Juan:
Tib tsiy minn gien dën bidz, ineꞌ ndip:
“Gol kwx̱ixkwaꞌ ñaz ted Dad c̲h̲uꞌnnbéy;
bët gaxda lger knu.
Idzë x̱id giy dzekna xka gak lëtsu.
Ic̲h̲ësa ñaz nguts nak gakwen
gana ñaz tib diꞌt nak pxityu, ix̱ixkwaꞌ.
¡Ic̲h̲ësa mnech gwiy chu ixaꞌl Dios
la mnech lo gilgut!””
Ga ndal minn ziꞌd ic̲h̲oꞌbnis lo Juan, ga lëꞌ Juan c̲h̲ëp lo minn:
―¡Ngopxtol nakdá, x̱iꞌk nak maꞌl! ¿Be nëtána nonga ic̲h̲oꞌbnisdá zak xoꞌndá lo gilsdzeꞌb guꞌn ixaꞌl Dios?
Gol ban x̱iꞌk c̲h̲uꞌnnbéy Dios dzekna xka nën nli lëꞌ xkilxkabdá uyobic̲h̲e lo Dios nkiꞌnda selotá ineꞌtá: “Nuꞌwu nak xediꞌy Abrahán.” Nika ineꞌtá xka, xediꞌy Abrahán nakdá, bët nonda gunu, nika ita zak guꞌnn Dios xediꞌy Abrahán.
Ic̲h̲ë yag nex guꞌn xkëda nex wen lo, lëꞌ giꞌbyag naxla chugu, siawo lo gi, ga geku.
Ga lëꞌ minn xnabdiꞌdz‑zë lo Juan:
―Bay, sinda nuꞌwu, ¿bekwaꞌn guꞌnn‑nu?
Ga lëꞌ Juan ukëb:
―Diꞌltsa c̲h̲apdá chop ñaz lac̲h̲, gol kwdeꞌd tib ñasu gok minn giendu lo. Gana diꞌltsa c̲h̲apdá guꞌn c̲h̲owdá, xkakga, gol kwdeꞌdu gow minn giendu lo.
Gana uyiꞌd balal minn xtop demi, guꞌn xia Roma, xlaꞌn ic̲h̲oꞌbnis, ga lox unabdiꞌdz lo Juan:
―Mextr, sinda nuꞌwuna, ¿bekwaꞌn guꞌnn‑nu?
Ga dzekna lëꞌ Juan c̲h̲ëp:
―Inabdadá gialic̲h̲a lo guꞌn xgix minn.
Gana unabdiꞌdz minn nak soldad:
―Nuꞌwuna, ¿bekwaꞌn guꞌnn‑nu?
Ga lëꞌ Juan ukëb:
―Izakzidadá minn, nika itsebdadá minn ineꞌdz minn demi lotá, gana idziꞌbkiydadá minn guꞌn nika ñuꞌnnda minn. Masda gol kwli ldoꞌtá guꞌn c̲h̲utsnaꞌtá.
Ñala Juan ukëb:
―Naꞌ xchoꞌpnisdá nisyë, saꞌnda yu tib minn ziꞌd x̱itsná ichoꞌpnisdá Espíritu chen Dios gana gi. Minn knu nc̲h̲oꞌbc̲h̲a nak loná, saꞌnda naꞌ x̱iy nakná, nika xkilgid minn knu gakda naꞌ kwa.
Lëꞌ minn ziꞌd x̱itsná guꞌnn x̱iꞌk c̲h̲uꞌnn minn c̲h̲uꞌnn mbi x̱obxtil, xc̲h̲aꞌ gix x̱idu sia lo gi guꞌn giuꞌwdac̲h̲a, dzekna ga geku. Lëꞌ x̱obxtil xc̲h̲aꞌ sia tsuwsëw lën dëw.
Xnu uneꞌ Juan lo minn gan xkuꞌn ted minn diꞌt c̲h̲uꞌnnbéy Dios, gana ndalc̲h̲a guꞌn ugib Juan uneꞌ.
Gana udux Juan lo minn c̲h̲uꞌnnbéy lë Herodes Antipas, lo ngob Herodías lëꞌkga xiwnaꞌ bëts, minn lë Felipe, gana ic̲h̲ë guꞌn lëꞌda bac̲h̲a guꞌn uyuꞌnn Herodes.
Ñana lo ic̲h̲ë xkilndzeꞌb Herodes axta ugu Herodes Juan lidzgiꞌb.
Lëꞌ Jesús uc̲h̲oꞌbnis
Tib dze, or lëꞌ minn xc̲h̲oꞌbniszë, ña Jesús uya uc̲h̲oꞌbnis, ñana lëꞌt lëꞌxi xneꞌña Dios lëꞌtsa lëꞌ ibaꞌ uyal.
Lëꞌ Espíritu chen Dios uyab gikxi, xluꞌw x̱iꞌk nak tib palom. Ga uyen tib tsiy minn ibaꞌ, xneꞌ: “Luꞌ nak demëꞌdná. Xkë ldoꞌnáluꞌ. Xc̲h̲ildná c̲h̲annáluꞌ.”
Xminngol Jesús
Galptsiꞌ is c̲h̲ap Jesús, lëꞌ uyuslo stsiꞌn, xneꞌ Xtiꞌdz Dios. Gik minn c̲h̲ak x̱in José nakxi.
José knu nak x̱in Elí.
Elí nak x̱in Matat,
Matat nak x̱in Leví,
Leví nak x̱in Melqui,
Melqui nak x̱in Janaí,
Janaí nak x̱in José,
José nak x̱in Matatías,
Matatías nak x̱in Amós,
Amós nak x̱in Nahúm,
Nahúm nak x̱in Esli,
Esli nak x̱in Nagay,
Mat nak x̱in Matatías,
Matatías nak x̱in Semei,
Semei nak x̱in José,
José nak x̱in Yodá,
Yodá nak x̱in Joana,
Joana nak x̱in Resa,
Resa nak x̱in Zorobabel,
Zorobabel nak x̱in Salatiel,
Salatiel nak x̱in Nerí,
Nerí nak x̱in Melqui,
Melqui nak x̱in Adi,
Adi nak x̱in Cosán,
Cosán nak x̱in Elmodam,
Elmodam nak x̱in Er,
Er nak x̱in Josué,
Josué nak x̱in Eliezer,
Eliezer nak x̱in Jorín,
Jorín nak x̱in Matat,
Matat nak x̱in Leví,
Leví nak x̱in Simeón,
Simeón nak x̱in Judá,
Judá nak x̱in José,
Jonán nak x̱in Eliaquín,
Eliaquín nak x̱in Melea,
Melea nak x̱in Mainán,
Mainán nak x̱in Matata,
Matata nak x̱in Natán,
Natán nak x̱in David,
David nak x̱in Yesé,
Yesé nak x̱in Obed,
Obed nak x̱in Booz,
Booz nak x̱in Salmón,
Salmón nak x̱in Nasón,
Nasón nak x̱in Aminadab,
Aminadab nak x̱in Aram,
Aram nak x̱in Esrón,
Esrón nak x̱in Fares,
Fares nak x̱in Judá,
Judá nak x̱in Jacob,
Jacob nak x̱in Isaac,
Isaac nak x̱in Abrahán,
Abrahán nak x̱in Téraj,
Téraj nak x̱in Najor,
Najor nak x̱in Serug,
Ragau nak x̱in Peleg,
Peleg nak x̱in Éber,
Éber nak x̱in Sala,
Sala nak x̱in Cainán,
Cainán nak x̱in Arfaxad,
Arfaxad nak x̱in Sem,
Sem nak x̱in Noé,
Noé nak x̱in Lamec,
Lamec nak x̱in Matusalén,
Matusalén nak x̱in Enoc,
Enoc nak x̱in Yared,
Yared nak x̱in Malalel,
Malalel nak x̱in Cainán,
Cainán nak x̱in Enós,
Enós nak x̱in Set,
Set nak x̱in Adán,
Adán nak x̱in Dios.
Lëꞌ Minn Dzab ukiꞌl Jesús
Or ubi Jesús c̲h̲ow geꞌwbeꞌ lë Jordán, lëꞌ Espíritu chen Dios nnaꞌsñala Jesús. Lëꞌkga Espíritu knu uyeyxi udzinn dën bidz, diꞌt bët giend.
Ga uyuxi chopgal mbidz, bët ñowdaxi lalga dze, ga lëꞌxi ulaꞌnna, ga lëꞌ Minn Dzab ukiꞌlxi.
Lëꞌ Minn Dzab c̲h̲ëp:
―Diꞌltsa nli naklá X̱in Dios, biꞌnn ita c̲h̲eꞌn giatxtil.
―Xtiꞌdz Dios ziꞌd xneꞌ: “Nakda noꞌnda giatxtil iban mnech, [sinda ña Xtiꞌdz Dios.]”
Gana lëꞌ Minn Dzab uyiñaxi tib diꞌt giac̲h̲a nak, xnusa uluw ic̲h̲ësa giedz nc̲h̲ë lo gitslyu loxi.
6-7 Ga lëꞌ c̲h̲ëp loxi:
―Gwiy ganlá, luꞌ guꞌnnbéy ic̲h̲ë giedz c̲h̲eꞌn, ic̲h̲ë guꞌn non lowo, diꞌltsa izex̱iblá, ikelëdzláná, lo naꞌ ukañawu, lox gunu, zak idednu lo minn xlaꞌndná.
Ga lëꞌxi ukëb:
―Xtiꞌdz Dios ziꞌd xneꞌ: “Noꞌnda xiDioꞌslá c̲h̲igial ikelëdzlá, xiDadlá minn c̲h̲uꞌnnbéy loꞌlá. Non Xtiꞌdzxi gonlá.”
Uded lo knu, lëꞌ Minn Dzab uyeyxi, udzinn diꞌt nak giedz Jerusalén, gik idoꞌ diꞌt giac̲h̲a nak, lox c̲h̲ëp:
―Diꞌltsa nli naklá x̱in Dios, kwc̲h̲aꞌntin neꞌg,
lit xnu xneꞌ diꞌt ziꞌd Xtiꞌdz Dios:
“Dios ixaꞌlzë angl chen ikenaplá,
gana sëꞌlá, dzekna nika ita ikëda niylá.”
Ga lëꞌxi ukëb:
―Xtiꞌdz Diosna ziꞌd xneꞌ: “Kitñadlá xiDadlá, minn nak xiDioꞌslá.”
Konde ndzaldc̲h̲a xkuꞌn nkiꞌl Minn Dzabxi, lëꞌ Minn Dzab uyopche loxi stse.
Lëꞌ Jesús uyuslo stsiꞌn
Lëꞌ Jesús uyobic̲h̲e dën Galilea nnaꞌsña Espíritu chen Dios, ga lëꞌ minn sdzëꞌtxi ic̲h̲ë giedz nnaꞌs dën Galilea.
Ga lëꞌxi c̲h̲uꞌnnkluw tipta ic̲h̲ësa yu stseꞌd minn judío Xtiꞌdz Dios. Ga lëꞌ ic̲h̲ësa minn uyuꞌnn nc̲h̲oꞌb lëxi.
Lëꞌ Jesús uya Nazaret
Lëꞌxi uya Nazaret, giedz diꞌt uc̲h̲oꞌbxi. Lëꞌ dze sabd, dze xkëda minn judío dziꞌn, lëꞌxi xia lën yu diꞌt stseꞌd minn judío Xtiꞌdz Dios, ga tib dze knu lëꞌxi uzuli ulab.
Lëꞌ minn udeꞌd libr loxi, guꞌn ukëꞌ Isaías, minn uneꞌ Dios lo bokla. Or lëꞌxi uxalu, lëꞌxi ugib diꞌt xneꞌ:
“Lëꞌ Espíritu chen Dios nnaꞌsñaná,
lo Dios nak minn ugiꞌbná,
gana guꞌn guꞌnn Dios lo minn nlas yu.
Dios uxaꞌlná kwaná minn yu lidzgiꞌb.
Ixalná lo minn xwiyda.
Lëꞌná gunnxil ldoꞌ minn c̲h̲igialda nlas sak.
Lëꞌná ine lotá
lëꞌ dze udzinn lëꞌ Dios guꞌnnlaydá.”
Or knu lëꞌxi usoꞌw lo libr knu, ga lëꞌxi udeꞌdu lo minn c̲h̲uꞌnn yud lën yu knu, lox lëꞌxi uzob. Ga lëꞌ ic̲h̲ësa minn nc̲h̲ë lën yu knu dzeꞌ xnazë loxi.
Ga dzekna lëꞌxi uyuslo uneꞌ:
―Or c̲h̲eꞌn lëꞌ Xtiꞌdz Dios, guꞌn ulabná uyondá, uyuslo c̲h̲ak.
Ga lëꞌ ic̲h̲ësa minn knu xneꞌ wenxi, udzakyéna minn lo ic̲h̲ë diꞌdz ndzun guꞌn uneꞌxi. Sinda xnabdiꞌdzlsa minn:
―¿Xkuꞌn, lit minn ki nak x̱in José goꞌ?
Ga lëꞌxi c̲h̲ëp:
―Uyenladaná lëꞌtá ineꞌ tib diꞌdz xnu c̲h̲ëp: “Diꞌltsa luꞌ nak minn c̲h̲uꞌnnwen, lëꞌkga luꞌ biꞌnnweꞌnlá. Lo ic̲h̲ë guꞌn ndzun uyonnu uyuꞌnnlá Cafarnaún, biꞌnnu neꞌg lën xkiedzlá.”
Nlikga or xia tib minn xneꞌ Dios lo xkiedz, xlelëdzda minn giedz knu lëꞌ minn knu xneꞌ Dios lo.
Bokla or lëꞌ Elías uyu gitslyu, or ñabda gia tson is ic̲h̲ol, uyu ubindoꞌ, or knu ndal unaꞌ biud yu Israel.
Ñana ni tib lo unaꞌ biud knu nxaꞌlda Dios Elías, sinda lo tib unaꞌ biud yu giedz Sarepta, guꞌn gax nc̲h̲ë lo giedz nc̲h̲oꞌb lë Sidón.
Gana or lëꞌ Eliseo, minn uneꞌ Dios lo, uyu gitslyu, uyu ndal minn Israel dzaknë, xiudz biaꞌl lëd, ñana ni tib minn knu ñakwenda, sinda nonga Namán, minn Siria, uyakwen.
Konde uyon ic̲h̲ësa minn nc̲h̲ë ga, guꞌn uneꞌxi, ulëꞌc̲h̲o minn.
Ga dzekna lëꞌ ic̲h̲ë minn uyusli uyak ndzeꞌb, ugoliaꞌ minnxi lën giedz knu, uyiña minnxi lger diꞌt gia nak giedz knu, ga nniꞌt minnxi c̲h̲ow blë,
ñala lëꞌxi uded x̱id minn ubi.
Lëꞌ Jesús xgoliaꞌ me mal lëd tib mgiy
Lëꞌ Jesús uya giedz lë Cafarnaún, xtën Galilea. Lëꞌ izasa dze sabd, dze xkëda minn judío dziꞌn, lëꞌxi c̲h̲uꞌnnkluw.
Ñana tib dze knu, or lëꞌxi c̲h̲uꞌnnkluw ga, ga x̱id knu yu tib mgiy nge me mal. Me mal knu ukëꞌ c̲h̲edz ndip:
―Kwsaꞌnnu. ¿Xkuꞌn stseꞌblánu, Jesús minn Nazaret? ¿Be ziꞌdlá iloꞌxlánu? C̲h̲unnbeynáluꞌ, luꞌ nak minn bët xtolda uxaꞌl Dios.
Ga lëꞌxi udux lo me mal:
―Dzeꞌga, kwsaꞌn mgiy c̲h̲eꞌn.
Ga lëꞌ me mal uyuꞌnn ubix mgiy knu uyab lyu x̱id minn. Uyeloga lëꞌ me mal uc̲h̲aꞌ lëd mgiy knu, bët nzakda mgiy knu.
Ga lëꞌ ic̲h̲ësa minn udzeb gana xneꞌlsa minn: “¿Bekwaꞌn nak diꞌdz ki? Idibsa diꞌdzbey gana diꞌdz ndip c̲h̲uꞌnnbéy Jesús lo me mal ic̲h̲aꞌ, ga lëꞌ ic̲h̲ë me mal xc̲h̲aꞌ.”
Ga lëꞌ ic̲h̲ësa guꞌn uyuꞌnnxi uyu uc̲h̲aꞌts ic̲h̲ë giedz nax ga.
Lëꞌ Jesús uyuꞌnnwen xiwzan Simón
Ga lëꞌ Jesús uc̲h̲aꞌ lën yu knu uded lën lidz Simón. Lëꞌ xiwzan Simón dzaknë, xlan xlëꞌc̲h̲o. Ga dzekna lëꞌ minn nc̲h̲ë ga unab lo Jesús guꞌnnwen unaꞌ knu.
Ga lëꞌ Jesús ugiꞌts lo, lëd unaꞌ knu, uneꞌ lo xlëꞌ: “¡Kwc̲h̲aꞌ!”
Ga lëꞌ xlëꞌ uc̲h̲aꞌ. Or knukga lëꞌ unaꞌ knu uyusche lëꞌ uyuslo ugu guꞌn uyow minn.
Lëꞌ Jesús uyuꞌnnwen ndal mgidz
Or lëꞌ mbidz unit giy, lëꞌ ic̲h̲ësa minn uyiña minn dzak x̱aꞌla x̱aꞌla gilgidz lo Jesús. Ga lëꞌxi uxob ñaxi ic̲h̲ësa lëd mgidz, lëꞌ mgidz uyakwen.
Ga ña ndal lëd minn uc̲h̲aꞌ me mal, ga lëꞌ me mal ukëꞌ c̲h̲edz, xneꞌ: “Luꞌ nak X̱in Dios.”
Ga dzekna lëꞌxi udux lo me mal, ndeꞌdtaxi diꞌdz nneꞌ me mal, lo nanla me mal lëꞌxi nak Dad uxaꞌl Dios.<sup>a</sup>
Lëꞌ Jesús c̲h̲uꞌnnkluw xtën Galilea
Uyenilyu lëꞌ Jesús uc̲h̲aꞌ lo giedz, diꞌt dzeꞌ nak. Ga lëꞌ minn ugibxi, konde lëꞌxi udzal, lëꞌ minn xlaꞌn nkwaꞌsxi.
Ga lëꞌxi c̲h̲ëp: “Nkiꞌn lëꞌná tsa ic̲h̲ë giedz, inená diꞌdz wen, diꞌdz nli, lëꞌ Dios c̲h̲uꞌnnbéy, gunu uxaꞌl Dioꞌsná.”
Xka siaxi, xneꞌxi Xtiꞌdz Dios izasa lën yu diꞌt stseꞌd minn judío Xtiꞌdz Dios.
Ndal mal ugaꞌ lo minn
Tib dze lëꞌ Jesús zu c̲h̲ow nisdoꞌ diꞌt lë Genesaret, lëꞌ minn nc̲h̲ëzë ga gon Xtiꞌdz Dios ñana lo xtoꞌwlsa minnxi.
Uyeloga lëꞌxi uwiy chop barko win zu c̲h̲ow nisdoꞌ. Ni tib minn giend lënu lo lëꞌ iza minn xnaꞌs mal uyët yu xgë xgixtuꞌ, guꞌn xgaꞌ mal.
―Kwchëꞌp barko snup lo nis.
Ga lëꞌxi uzob, uyuꞌnnkluw minn.
Konde ulox uyuꞌnnkluwxi, c̲h̲ëpxi lo Simón:
―Kwziña barko idzinn diꞌt naꞌl nis, lox gol kwniꞌt gixtuꞌ lën nis igaꞌ mal.
Ga lëꞌ Simón ukëb:
―Mextr, idibsa giaꞌl ukëꞌnu, uniꞌtnu gixtuꞌ lën nisdoꞌ, ñana ni tib mal ngaꞌda. Nana lo luꞌ c̲h̲uꞌnnbéyu, lëꞌná gunnu.
Ga dzekna uniꞌt minn gixtuꞌ ñana konde ugoliaꞌ minn gixtuꞌ lëꞌ gixtuꞌ uyuslo xc̲h̲as lo gadzë gixtuꞌ yu mal.
Uyeloga lëꞌ minn uluw ña lo xkomier, minn yu stib lën barko, dzekna guꞌnn yud. Konde udzinn minn, lo iza minn uyustsëꞌ minn ic̲h̲op barko uyu mal ñana lo në mal mer ngiꞌts ic̲h̲op barko lën nis.
Konde lëꞌ Simón uwiy guꞌn c̲h̲eꞌn uzex̱ib loxi, c̲h̲ëp:
―Su gaxdlá loná, Dad, tib ngopxtol nakná.
9-10 Xka c̲h̲ëp Simón lo uwiy guꞌn uyak, xkakga Jacobo ic̲h̲op Juan x̱in Zebedeo iza xkomier minn knu udzeb gana udzakyéna uwiy lo lalga mal ugaꞌ.
Ga lëꞌxi c̲h̲ëp lo Simón:
―Idzeꞌbdalá, lo na inaꞌsdac̲h̲alá mal sinda lëꞌlá guslo ikinc̲h̲azë minn sëꞌb lo Xtiꞌdz Dios.
Uyeloga uziña minn ic̲h̲op barko udzinn tib kwa nisdoꞌ, lëꞌ ic̲h̲ësa guꞌn uyuꞌnnstsiꞌn minn uyaꞌn lën barko, ga lëꞌ minn uzinkë x̱itsxi iseꞌd Xtiꞌdzxi.
Lëꞌ Jesús c̲h̲uꞌnnwen tib mgiy xiudz biaꞌl lëd
Tib dze yu Jesús tib giedz, ga udzinn tib mgiy dzaknë, xiudz biaꞌl lëd. Or uwiy mgiy knu Jesús uzex̱ib, ukiꞌts lo axta lyu, c̲h̲ëp:
―Dad, nanná zak guꞌnnweꞌnláná. ¿Be xlaꞌnlá guꞌnnweꞌnláná?
Ga lëꞌxi uxob ña lëd mgiy knu, lox c̲h̲ëpxi:
―¡Xlaꞌndná gakweꞌnlá! Uyaꞌn mbilalá.
Or knukga lëꞌ biaꞌl lëd mgiy knu uyakwen.
Ga lëꞌxi uyuꞌnnbéy lo mgiy knu c̲h̲ëpxi:
―Chut lo bët gëꞌpdlá xkuꞌn uyakweꞌnlá, sinda gwa lo px̱oz dzekna gwiy px̱oz lëꞌlá uyakwen. Lox biꞌnn guꞌn c̲h̲uꞌnnbéy xley Moisés, biy guꞌn ideꞌdlá lo Dios dzekna gunu iluw lo minn nli lëꞌlá uyakwenla.
Ga lëꞌxi tipta xia diꞌt dzeꞌ nak c̲h̲ixtiꞌdzña Dios.
Lëꞌ Jesús c̲h̲uꞌnnwen tib mgiy gudoꞌ
Tib dze lëꞌ balal minn nak fariseo ndzaꞌl mextr, minn c̲h̲uꞌnnkluw xley Moisés, zob xkediag guꞌn c̲h̲uꞌnnkluw Jesús. Minn knu ziꞌdzë ic̲h̲ë giedz nnaꞌs dën Galilea, ndzaꞌl dën Judea, gana ña giedz Jerusalén. Lëꞌ xkilndip Dios nnaꞌsñaxi lox xka c̲h̲ak c̲h̲uꞌnnwenxi ic̲h̲ë mgidz.
Or knukga ulan chop tson minn ney tib mgiy kë lo da, dzaknë, gudoꞌ idibsa. Xlaꞌn minn nteꞌd mgidz knu lën yu, lox ngix mgidz knu loxi.
Sinda ndzalda diꞌt nteꞌd minn mgidz lo nc̲h̲ë ndaldoꞌ minn. Ga dzekna uyep minn lad gik yu, ugob minn balal tej dzekna xka uyal gik yu. Ga uteꞌd minn da guꞌn kë mgidz lo, ga lëꞌ mgidz knu uyab ic̲h̲olda minn, diꞌt zuxi.
Ga lo uwiyxi nli xlelëdz minn knu zak guꞌnnwenxi mgidz, lëꞌxi c̲h̲ëp lo mgidz:
―Gwiy, ic̲h̲ë xtol‑lá uyak mbila.
Ga dzekna lëꞌ ic̲h̲ë mextr, minn c̲h̲uꞌnnkluw xley Moisés, ndzaꞌl minn nak fariseo uyuslo xneꞌlsa: “¿Chu nak mgiy ki xki ineꞌ? Noꞌnda Dios zak kob xtol mnech.”
Ga lëꞌxi uyeꞌnna guꞌn c̲h̲uꞌnn minn gilxkab, ga lëꞌxi c̲h̲ëp:
―¿Xkuꞌn c̲h̲uꞌnndá gilxkab xki?
Gol kwneꞌ, ¿bekwaꞌn xnusa ineꞌma: ‘Ic̲h̲ë xtol‑lá uyak mbila’ ota gusli, biy xidalá, zak siaꞌlá liꞌdzlá?’
Nana lëꞌná iluw lotá naꞌ nak X̱in Mgiy, loná uyuꞌnnbéy Dios zidná lo gitslyu gunn mbiná xtol mnech.
Or knu lëꞌxi c̲h̲ëp lo mgidz:
―Naꞌ xne loꞌlá, gusli, biy xidalá, zak siaꞌlá liꞌdzlá.
Or knukga lëꞌ mgidz knu uyusche x̱id minn, ulis xida guꞌn ukë lo, uyey gunu sia lidz, c̲h̲uꞌnn nc̲h̲oꞌb lë Dios.
Ga lëꞌ ic̲h̲ësa minn udzakyéna gana uyuꞌnn nc̲h̲oꞌb lë Dios, lo gilsdzeꞌbdoꞌ xneꞌzë minn: “Nadzec̲h̲a xwiyna tib guꞌn nc̲h̲oꞌb, guꞌn zëxda gwiyna.”
Lëꞌ Jesús xc̲h̲edz Leví
Uyeloga lëꞌ Jesús sia, uwiy tib minn lë Leví zob xtop demi guꞌn sia Roma. Ga lëꞌxi c̲h̲ëp:
―Kwzinkë x̱itsná.
Or knu lëꞌ Leví uyusli, usaꞌn dziꞌn guꞌn kë, lëꞌ uzinkë x̱itsxi.
Uded lo knu lëꞌ Leví udeꞌd tib wag uyowxi. Lox uc̲h̲edz Leví ic̲h̲ë xkomier, minn xtopaga demi, ic̲h̲ëxi uzob uyow gana sebalal minn xkisa.
Ñana gunu dzekna ulëꞌ gik fariseo ndzaꞌl mextr, minn c̲h̲uꞌnnkluw xley Moisés, uyuslo bel uneꞌ lëd x̱in useꞌdxi, c̲h̲ëp:
Ga lëꞌxi ukëb:
―Minn ndaꞌn nkiꞌnda tsa lo minn c̲h̲uꞌnnwen, sinda minn dzaknë nkiꞌn tsa.
Zidtaná ichedzná minn zu xñaz Dios, sinda lëꞌná zid ine ic̲h̲ësa lo ngopxtol isaꞌn xtol gana su xñaz Dios.
¿Xkuꞌn c̲h̲uꞌnnda x̱in useꞌd Jesús ayuno?
Uded lo knu, udzinn minn knu lo Jesús, c̲h̲ëp:
―¿Xkuꞌn xwiynu lëꞌ ic̲h̲ë x̱in useꞌdlá tipta c̲h̲ow gana c̲h̲a? Ñala x̱in useꞌd Juan tipta c̲h̲uꞌnn ayuno<sup>a</sup> gana tipta xneꞌña Dios, xkakga c̲h̲uꞌnn ic̲h̲ë x̱in useꞌd fariseo.
Ga lëꞌxi ukëb:
―Gakda luꞌtá guꞌnn fwers ic̲h̲ë minn yu lo gilutsiꞌlña gunn ayuno diꞌltsa lëꞌ nob be zu lo minn.
Sdzinn dze lëꞌ nob idoꞌb, or lëꞌ dze knu idzinn, lëꞌ ic̲h̲ë minn knu gunn ayuno.
Or knukga uguxi tib kwend, guꞌn ney diꞌdz guꞌn guꞌnn dziꞌn:
―Chut xkedëda x̱ab gol tiblë lac̲h̲ kub. Diꞌltsa ichug minn tiblë lac̲h̲ kub, bëtc̲h̲a stsiꞌndu. Xkakga x̱ab gol minn wendc̲h̲a iluꞌwu.
»Chut xgutsëwda nis nex guꞌn nonga xielo xc̲h̲aꞌ ubas lën tib guꞌn ñaꞌ gid man guꞌn gol. Diꞌltsa tsutsëwo lën tib guꞌn ñaꞌ gid man guꞌn gol, lëꞌ gunu ic̲h̲as lo lëꞌ nis nex guꞌn xielo xc̲h̲aꞌ ubas c̲h̲ak fwert tsiy, ga lëꞌwu ix̱eꞌ.
Lox gunu masda wen tsutsëw nis nex guꞌn nonga xielo xc̲h̲aꞌ ubas lën tib guꞌn ñaꞌ gid man guꞌn kub.
»Gana ni tib minn c̲h̲a nis nex guꞌn uc̲h̲aꞌ ubas stsela yu ilaꞌndna gia nis nex guꞌn nonga xielo xc̲h̲aꞌ ubas, lo lëꞌ minn xneꞌ: “Nixc̲h̲a nlaꞌ guꞌn stsela yu lo guꞌn nonga xielo xc̲h̲aꞌ.”
Nc̲h̲oꞌbc̲h̲a nak Jesús lo dze xkëda minn dziꞌn
Tib dze sabd, dze xkëda minn judío dziꞌn, or uded Jesús diꞌt yu x̱obxtil lëꞌ x̱in useꞌdxi uzëꞌb x̱id x̱obxtil ulaꞌdz chop tsonu, gana uzoꞌbu lën ña uyab noꞌnda x̱obxtil, lox uyowu.
Ga dzekna lëꞌ fariseo unabdiꞌdz loxi:
―¿Xkuꞌn c̲h̲uꞌnndá guꞌn c̲h̲igialda guꞌnn‑na dze xkëdana dziꞌn?
Ga dzekna lëxi ukëb:
―¿Be zëxda ilabdá Xtiꞌdz Dios guꞌn uyuꞌnn David bokla, dze ulaꞌnna David ic̲h̲ë xkomier?
Uded David lën lidz Dios, loxna uzën giatxtil naklay lo Dios uyowu ic̲h̲ë xkomier, guꞌn noꞌnda px̱oz sc̲h̲eꞌbey gow.
Naꞌ nak X̱in Mgiy sc̲h̲eꞌbey inená gan bekwaꞌn zak gak, gana bekwaꞌn gakda gak dze xkëdana dziꞌn.
Stib dze xkëda minn dziꞌn, lëꞌ Jesús uded lën yu diꞌt stseꞌd minn judío Xtiꞌdz Dios, guꞌn zob ic̲h̲ësa giedz, ga uyuslo c̲h̲uꞌnnkluw. Ñana ga zob tib mgiy mbiꞌch tib kwa ña guꞌn derech.
Ga dzekna lëꞌ ic̲h̲ësa mextr c̲h̲uꞌnnkluw diꞌdzbey ndzaꞌl fariseo këwlëꞌts gan be zuꞌnnwenxi minn dzaknë dze knu, xka dzekna izoꞌbkiy minnxi.
Ñala lëꞌxi uyeꞌnna guꞌn c̲h̲uꞌnn minn gilxkab, ga lëꞌxi c̲h̲ëp lo mgiy mbiꞌch tib kwa ña:
―Gusli, lox kwzu ic̲h̲olda.
Ga lëꞌ mgiy knu uzuli.
Ga lëꞌxi c̲h̲ëp lo ic̲h̲ë minn:
―Naꞌ inabdiꞌdz lotá: ¿Bekwaꞌn sc̲h̲eꞌbey guꞌnn‑na dze xkëdana dziꞌn? ¿Guꞌnn‑na wen ota guꞌnn‑na guꞌn wenda? ¿Lana tib minn lo gilgut ota ideꞌdna diꞌdz lox minn?
Uyeloga uwiyxi lo ic̲h̲ësa minn nkwaꞌ gagu, lox c̲h̲ëpxi lo mgiy knu:
―Kwtsiꞌl ñalá.
Ga lëꞌ mgiy knu uyuꞌnnu, xka lëꞌ ña mgiy knu uyakwen.
Ga lëꞌ ic̲h̲ësa mextr c̲h̲uꞌnnkluw diꞌdzbey ndzaꞌl fariseo ulëꞌye gik, sia ziꞌd xneꞌ xkuꞌn gakxi.
Lëꞌ Jesús xgib tsiꞌpchop minn gwey xtiꞌdz
Lën mbidz knu lëꞌ Jesús uyep tib giy, uneꞌña Dios idibsa giaꞌl.
Konde uyenilyu uc̲h̲edzxi ic̲h̲ësa x̱in useꞌdxi, x̱id knu ugibxi tsiꞌpchop minn udeꞌdxi gilbey ineꞌ xtiꞌdzxi <sup>a</sup> idibsa gitslyu.
Minn c̲h̲eꞌn nak minn ugibxi: Simón, minn uyuslëxi Pedro; Andrés, bëts Simón; Jacobo, Juan, Felipe ndzaꞌl Bartolomé,
Mateo, Tomás, Jacobo x̱in Alfeo; Simón, minn xlaꞌnda chu minn stib kwa guꞌnnbéy xkiedz;
Judas bëts Jacobo ndzaꞌl Judas Iskariote, minn uc̲h̲aꞌ lëd Jesús.
Lëꞌ Jesús uyuꞌnnwen ic̲h̲ësa minn
Konde lëꞌ Jesús uyetiët giy ic̲h̲ë x̱in useꞌd, uyab tib lëts. Ga udopgiy ic̲h̲ësa x̱in useꞌdxi, minn Judea, minn Jerusalén, minn yu c̲h̲ow nisdoꞌ giedz diꞌt lë Tiro gana Sidón. Ic̲h̲ësa minn knu udzinn gon xtiꞌdzxi gana lëꞌxi uyuꞌnnwen minn dzaknë.
X̱id knu yu minn keña me mal, ña minn knu uyakwen or knu.
Konde uwiy minn lëꞌxi c̲h̲uꞌnnwen minn dzaknë, lëꞌ ic̲h̲ësa minn ubig-gaxzë xlaꞌn kaꞌl lëdxi, lo nan minn c̲h̲ak c̲h̲uꞌnnwenxi gilgidz.
Gilx̱il gana gilnë
Wen siatá nakdá minn nlas yu,
xka dzekna zak idzinndá diꞌt c̲h̲uꞌnnbéy Dios.
Wen siatá xlaꞌnnadá or c̲h̲eꞌn,
sdzinn dze lëꞌtá gap nc̲h̲oꞌb guꞌn gow, axta gielnadá.
Wen siatá c̲h̲oꞌndá or c̲h̲eꞌn,
sdzinn dze lëꞌtá xidz.
Wen siatá or lëꞌ minn xlëꞌ c̲h̲andá,
or lëꞌ minn dzakda liaꞌdzdá,
or lëꞌ minn stsiꞌltoldá,
or lëꞌ minn xneꞌnë lëdtá lo sdzinkëtá x̱itsná.
Gol gok nle, gol kwx̱iꞌlna dze knu,
Dios ineꞌdz gilnzaꞌk nc̲h̲oꞌb lotá ibaꞌ.
Xkikga bel uyuꞌnn minngol lëd minn uneꞌ Dios lo bokla.
Nlas xnatá minn ndaꞌn
lo ic̲h̲ëwu c̲h̲apdá lo na, bët xchëda lotá.
Nlas xnatá minn c̲h̲ap nc̲h̲oꞌb guꞌn c̲h̲ow lo na, axta xielna,
sdzinn dze lëꞌtá sak ubin.
Nlas xnatá minn xc̲h̲idz lo na,
sdzinn dze lëꞌtá goꞌn, lëꞌtá sak gilnë.
Nlas xnatá or lëꞌ minn xneꞌ wen lëdtá,
xkakga uyuꞌnn minngol, uneꞌ wen lo minn ukidia uneꞌ Dios uneꞌ lo.
Gol kë ldoꞌ minn xlëꞌ c̲h̲andá
Or lëꞌ minn xneꞌnë lëdtá masda gol kwnab lo Dios guꞌnnlay minn knu. Or lëꞌ minn stsiꞌltoldá, masda gol kwnab lo Dios, gakña minn knu.
Diꞌltsa këꞌs minn kwaslá, kwdeꞌd stib kwa. Diꞌltsa la minn xkamesoꞌl‑lá, ña xibiaꞌglá kwdeꞌd, gwey minn.
Diꞌltsa chu xnab tib guꞌn loꞌlá, kwdeꞌdu. Diꞌltsa chu gwey chenlá nkiꞌnda gëꞌplá giꞌtu.
Zaꞌksa gol biꞌnn lo ic̲h̲ë minn dzekna xkakga guꞌnn minn lotá.
»Diꞌltsa luꞌtá xkë ldoꞌtá noꞌnda minn xkëkga ldoꞌtá, nonc̲h̲oda gunu. Ña ngopxtol xka c̲h̲uꞌnn.
Diꞌltsa c̲h̲uꞌnndá gilwen noꞌnda lo minn c̲h̲uꞌnnaga gilwen lotá, nonc̲h̲oda gunu. Ña ngopxtol xka c̲h̲uꞌnn.
Diꞌltsa xdeꞌdtá kiy lo minn ineꞌdzaga guꞌn udeꞌdtá nonc̲h̲oda gunu. Xka c̲h̲uꞌnn minn c̲h̲ap nc̲h̲oꞌb xtol, xdeꞌdlsa kiy.
Gol kë ldoꞌ minn xlëꞌ lotá, gol biꞌnn wen lo minn knu. Gol kwdeꞌd kiy lo minn, minn ikimbiasdadá ineꞌdz chendá. Xka lëꞌtá ikaña tib gilnzaꞌk nc̲h̲oꞌb, xka dzekna lëꞌtá gak x̱in Dios, minn nc̲h̲oꞌb zob ibaꞌ. Dios c̲h̲uꞌnn wen lo ngopxtol, minn xdeꞌdta xkix.
Gol biꞌnn wen ic̲h̲ësa lo minn x̱iꞌk wen Pxozna ic̲h̲ësa lona.
Gwiy guꞌn c̲h̲uꞌnnlá, gwiydlá guꞌn c̲h̲uꞌnn stib minn
»Tsudadá kosiuw guꞌn c̲h̲uꞌnn stib minn dzekna chut tsuda kosiuwdá. Izoblëdzdadá bekwaꞌn sak xkomierdá, dzekna xka bët sakdadá. Gol biꞌnntlëdz guꞌn wenda c̲h̲uꞌnn minn lotá dzekna xka lëꞌ xkomierdá guꞌnntlëdz guꞌn c̲h̲uꞌnndá.
Gol kluc̲h̲u lo guꞌn itiꞌxdá ideꞌdtá lo minn dzekna xkakga ikañato. Dele xkuꞌn xtiꞌxdá guꞌn xdeꞌdtá xkakga pix guꞌn ikañatá.
Ga uguxi tib kwend, guꞌn ney diꞌdz guꞌn guꞌnn dziꞌn:
―Dele tib minn nkal lo siña stib minn lëꞌkga nkal lo, zolila ic̲h̲op minn giab lën tib geꞌc̲h̲.
Ni tib minndoꞌ skwel gakda gak nc̲h̲oꞌb lo xmextr axta lëꞌ minndoꞌ gustiꞌb skwel nc̲h̲oꞌb dzekna lëꞌ minndoꞌ zak gak x̱iꞌk nak xmextr.
»¿Xkuꞌn xwiylá dia yag guꞌn yu lo xkomieꞌrlá ñana xieꞌndnaluꞌ lëꞌ tib yag yu loꞌlá?
¿Xkuꞌn xlaꞌnlá gëꞌplá lo xkomieꞌrlá: “Naꞌ kwa dia yag loꞌlá”? Ñana xwiydlá yag guꞌn ntse loꞌlá. ¿Chu xlaꞌnlá gosgeꞌñalá? Ganeꞌc̲h̲ goliaꞌ yag guꞌn ntse loꞌlá dzekna sc̲h̲elo kwaꞌlá dia yag guꞌn yu lo xkomieꞌrlá.
Yag nex
»Lo yag wen gakda ikë nex wenda, lo yag wenda gakda ikë nex wen.
Kad yag xdoꞌmbey dele ba nex xkë lo. Gakda tsët higo<sup>b</sup> lo yag gits nika ubas gakda tsët lo lbë gits yox.
Mgiy wen, xneꞌ guꞌn wen lo wen nak ldoꞌ. Mgiy wenda, xneꞌ guꞌn wenda lo wenda nak ldoꞌ. Guꞌn xiab gik ldoꞌ minn xneꞌ minn.
Tib minn c̲h̲on diꞌdz gana stib minn c̲h̲onda diꞌdz
Diꞌltsa chutá ibig-gax loná, gon guꞌn c̲h̲uꞌnnkluwná lox c̲h̲uꞌnn‑nu,
lëꞌ minn knu nak x̱iꞌk nak minn uzaꞌ lidz ugëꞌn gët axta ugaꞌ lëd ita. Ga ugu simiend chen yu. Konde lëꞌ gia uyab, lëꞌ geꞌwbeꞌ uc̲h̲oꞌb, lëꞌ nis uyekë lëd yu knu nika nnidu lo lëꞌwu zob lëd ita.
Ñala minn c̲h̲on guꞌn c̲h̲uꞌnnkluwná lox c̲h̲uꞌnndu nak x̱iꞌk nak minn uzaꞌ lidz xkisa, noꞌnda logia uzoꞌb simiend. Konde lëꞌ gia uyab, lëꞌ geꞌwbeꞌ uc̲h̲oꞌb, lëꞌ nis uyekë lëdu xnusa ubixu lad, lad uyaku.
Tib minn c̲h̲uꞌnnbéy lo soldad
Konde lëꞌ Jesús ulox uneꞌ xtiꞌdz lo minn, lëꞌxi sia stib giedz lë Cafarnaún.
Ga yu tib minn c̲h̲uꞌnnbéy lo tib gayoꞌw soldad minn Roma. Minn knu xkelëdzdoꞌ tib minn kë dziꞌn lo, minn dzaknë, mer gët.
Konde lëꞌ minn c̲h̲uꞌnnbéy uyon guꞌn c̲h̲uꞌnnxi, lëꞌ unab lo balal minn nc̲h̲oꞌb nak lo giedz Israel, c̲h̲ëp: “Gol gwa guts lo Jesús: ‘Kwlas ldoꞌlá, kidë lidzná, guꞌnnweꞌnlá minn kë dziꞌn loná.’”
Ga dzekna, lëꞌ minn uya c̲h̲ëp gunu loxi. Axta c̲h̲ëp minn:
―Mgiy c̲h̲eꞌn c̲h̲igial guꞌnnlá yud, minn c̲h̲eꞌn nak tib minn wen.
Xkë ldoꞌxina lo nakna minn Israel, uzaꞌxi diꞌt stseꞌdna Xtiꞌdz Dios.
Ga lëꞌxi uzinkë x̱its minn knu, konde lëꞌxi udzinngax diꞌt zob yu, lëꞌ minn c̲h̲uꞌnnbéy unab lo balal xamig uya uneꞌ xtiꞌdz loxi:
―Dad, gop pasens loná, chut nakdná tedlá lën lidzná,
nika chut nakdná gidná idzaꞌlna. Nonga guꞌn xnabná loꞌlá nusa biꞌnnbéy gakwen minn kë dziꞌn loná, xlelëdzná zakwen minn.
Lo naꞌ uyedená xdedná diꞌdzbey gana c̲h̲onná xtiꞌdz minn c̲h̲uꞌnnbéy loná. Or lëꞌná c̲h̲unnbéy tib lo soldad “gwa neꞌg”, tibga diꞌdz xia soldad knu. Diꞌltsa gëpná stib lo soldad “kidë”, tibga diꞌdz ziꞌd soldad knu. Diꞌltsa gëpná tib lo minn kë dziꞌn loná “biꞌnn guꞌn c̲h̲eꞌn”, tibga diꞌdz c̲h̲uꞌnn minn knuwu.
Konde lëꞌxi uyon xtiꞌdz minn c̲h̲uꞌnnbéy udzakyénaxi. Ga lëꞌxi c̲h̲ëp lo minn zinkë x̱itsxi:
―Idibsa giedz Israel zëxda gunnbeyná ni tib mgiy xlelëdzná x̱iꞌk nak minn c̲h̲eꞌn.
Konde lëꞌ xamig minn c̲h̲uꞌnnbéy uyobic̲h̲e, lëꞌ minn kë dziꞌn ndaꞌnla.
Lëꞌ Jesús uyuꞌnn uban tib minndoꞌ uyelal
Uded lo knu lëꞌ Jesús uya tib giedz lë Naín ic̲h̲ë x̱in useꞌd. Gana zinkë ndaldoꞌ minn.
Konde lëꞌxi udzinn lo giedz, lëꞌxi uwiy balal mgiy ney tib minndoꞌpgiy uyelal zikëꞌts. Tib minndoꞌ knu nak mëꞌd lo xnaꞌ. Xnaꞌ minndoꞌ knu nak biud. Ndal minn giedz knu c̲h̲uꞌnn yud zikëꞌts x̱in biud knu.
Konde lëꞌxi uwiy gunu, në uzakxi uwiyxi unaꞌ knu, ga lëꞌxi c̲h̲ëp:
―Goꞌndc̲h̲alá.
―Naꞌ xne loꞌlá: ¡kwbanaga!
Ga lëꞌ minndoꞌ uyët uzobli, uyuslo xneꞌ. Ga dzekna lëꞌxi uyisaꞌn minndoꞌ diꞌt zu xnaꞌ minndoꞌ.
Konde uwiyzë minn gunu, udzebzë minn. Lëꞌ minn uyuslo xdeꞌd xkix lo Dios, xneꞌ minn
―Nasa lëꞌ tib minn xneꞌ xtiꞌdz Dios yu x̱idna. Nasa lëꞌ Dios guꞌnn yud xkiedz.
Ga lëꞌ ic̲h̲ësa giedz nax idib xtën Judea xnusa uyaknan guꞌn wen guꞌn uyuꞌnnxi.
Juan, minn xchoꞌpnis
Lëꞌ x̱in useꞌd Juan uya ugu kwend lo Juan ic̲h̲ësa guꞌn c̲h̲uꞌnn Jesús. Loxna gunu lëꞌ Juan uxaꞌl chop x̱in useꞌd,
inabdiꞌdz loxi: “¿Be luꞌ nak Minn uxaꞌl Dios ota skimbiaꞌsnu stib minn?”
Konde udzinn ic̲h̲op minn knu loxi, c̲h̲ëp:
―Juan, minn xchoꞌpnis, uxaꞌlnu inabdiꞌdznu loꞌlá, ¿be luꞌ nak Minn uxaꞌl Dios ota skimbiaꞌsnu stib minn?
Ga dzekna or knu lëꞌxi uyuꞌnnwen ndal minn dzaknë, gana uyuꞌnnwen minn yu me mal lëd, gana uxal ndal lo minn nkal lo.
Ga dzekna lëꞌxi ukëb ic̲h̲op lo mgiy knu:
―Gol gwa, gol guts lo Juan ic̲h̲ësa guꞌn uwiydá gana guꞌn uyondá. Gol guts lëꞌ minn nkal lo xwiy, minn gakda së sdzë, minn xiudz lëd c̲h̲akwen, minn nkwë diag c̲h̲akla c̲h̲on, minn uyëtla c̲h̲obic̲h̲ekga xban gana minn nlas yu c̲h̲on Diꞌdz Ndzun nak.
¡Wen sia minn tipta xlelëdz chu nakná!
Konde lëꞌ ic̲h̲op x̱in useꞌd Juan ubi, lëꞌxi uyuslo uneꞌ ic̲h̲ë lo minn chu nak Juan, c̲h̲ëpxi:
―¿Chu lo uyatá uwiydá dën bidz? ¿Be uwiydá tib minn nak x̱iꞌk nak pxil guꞌn xni me lad lad?
Ota, ¿be uyatá uwiydá minn c̲h̲ok lac̲h̲ ñex? Luꞌtá nan gwiydadá minn knu dën bidz, nonga lidz minn nc̲h̲oꞌb nak diꞌt gwiydá minn knu.
¿Chu uyatá uwiydá, dzekna? ¿Be tib minn xneꞌ guꞌn uneꞌ Dios lo? Gunusa nli, Juan nak tib minn nc̲h̲oꞌbc̲h̲a lo ic̲h̲ë minn xneꞌ guꞌn uneꞌ Dios lo.
Juan ga c̲h̲akyët or xneꞌ Xtiꞌdz Dios:
“Ganeꞌc̲h̲ ixalná tib mgiy ixal ñaz diꞌt tedlá.”
»Xnená, ic̲h̲ësa mgiy yu lo gitslyu, ni tib mgiy giend nonc̲h̲a lo Juan. Minn x̱iy non diꞌt c̲h̲uꞌnnbéy Dios, minn knu nonc̲h̲a lo Juan.
Ic̲h̲ësa minn uyon guꞌn uneꞌ Juan, gana uyeꞌnna guꞌn c̲h̲uꞌnnbéy Dios nak guꞌn wen. Unab uc̲h̲oꞌbnis lo Juan. X̱id knu yu minn xtop demi sia Roma na.
Ga dzekna lëꞌxi c̲h̲ëp:
―¿Bekwaꞌn izobná nak x̱iꞌk nak minn lo na?
Lëꞌ minn yu lo na, nak x̱iꞌk nak minndoꞌ win zob lo lgiy xgit xkëꞌlsa c̲h̲edz: “Xkëꞌnu di, ñana nika ñoꞌldtá, uyoꞌlnu tib di nlas sia, ñana nika ñoꞌndtá.”
X̱iꞌk nak or uyiꞌd Juan Xchoꞌpnis, xneꞌtá yu me mal lëdxi gana nëdxi gowxi giatxtil nika giaxi bin.
Nana zidná. Naꞌ nak Mgiy uxaꞌl Dios, c̲h̲owná, c̲h̲aná, ñana xneꞌtá: “Gol gwiy lo mgiy ki c̲h̲owc̲h̲o, c̲h̲ac̲h̲o gana tipta ic̲h̲ë ngopxtol gana minn xtop demi sia Roma.”
Gol bislëdz lëꞌ xkilc̲h̲ak Dios xien lo ic̲h̲ë guꞌn c̲h̲uꞌnn minn.
Lëꞌ Jesús sia lidz Simón
Tib mgiy fariseo lë Simón uziña Jesús gow lidz. Konde lëꞌxi udzinn, uyax ndraꞌ c̲h̲ow mës.
Ñana giedz knu yu tib unaꞌ ugibdoꞌ xtol. Konde uyon lëꞌxi udzinn lidz Simón lëꞌ uya loxi, uyey seid guꞌn nexlan nlaꞌ guꞌn ñexdoꞌ.
Konde lëꞌ udzinn, c̲h̲oꞌn uzex̱ib loxi, lox nis guꞌn xc̲h̲aꞌ lo xiab niyxi, gunu ugë niyxi gana gits gik ucheꞌ niyxi. Gana uyow chut niyxi gana ugu seid guꞌn nexlan nlaꞌ niyxi.
Konde lëꞌ Simón uwiy gunu, uyuꞌnn Simón gilxkab: “Diꞌltsa nli nak Jesús minn xneꞌ Xtiꞌdz Dios, sieꞌnna Jesús ngopxtol nak unaꞌ ki.”
Ga lëꞌxi c̲h̲ëp:
―Simón, c̲h̲apná tib diꞌdz inená loꞌlá.
Ga lëꞌ Simón ukëb:
―Kwneꞌwu, Mextr, lëꞌná gonu.
Ga lëꞌxi c̲h̲ëp:
―Yu chop minn nzëꞌb demi lo tib dad. Tib minn nzëꞌb gaꞌy gayoꞌw (guꞌn c̲h̲utsnaꞌ minn gaꞌy gayoꞌw dze). Stib minn nzëꞌb chopgalptsiꞌ, (guꞌn c̲h̲utsnaꞌ minn chopgalptsiꞌ dze).
Ñana lo ndzalda demi ngix minn, ga dzekna lëꞌ minn udeꞌd demi c̲h̲ëp: “Gol goliaꞌ guꞌn ki gikdá masda kixdadá.” Kwneꞌ loná, ¿be c̲h̲ak giklá? ¿Chu ideꞌdc̲h̲a xkix lo minn udeꞌd demi, minn nzëꞌb gia ota minn nzëꞌb gët?
Ga lëꞌ Simón ukëb:
―Naꞌ xneꞌ minn nzëꞌb giac̲h̲a.
Ga lëꞌxi c̲h̲ëp:
―Lëꞌwuga.
―Gwiy guꞌn uyuꞌnn unaꞌ c̲h̲eꞌn, ñuꞌnndlu. Or udedná lën liꞌdzlá nneꞌdzdlá nis ndëꞌb niyná. Saꞌnda unaꞌ c̲h̲eꞌn ulan ugë niyná nis guꞌn xc̲h̲aꞌ lo, lox ucheꞌwu gits gik.
Gana or ulaꞌnná liꞌdzlá ñoꞌwdlá chut kwasná. Saꞌnda unaꞌ c̲h̲eꞌn axta ulaꞌnná liꞌdzlá tipta c̲h̲ow chut niyná.
Gana ngudlá seid gikná saꞌnda unaꞌ c̲h̲eꞌn ugu seid niyná.
Nc̲h̲oꞌb xkë ldoꞌ unaꞌ c̲h̲eꞌnná lo nan unaꞌ c̲h̲eꞌn lëꞌná uyuꞌnn mbi nc̲h̲oꞌb xtol unaꞌ c̲h̲eꞌn. Saꞌnda minn x̱iy uyuꞌnn mbiná xtol, x̱iy xkë ldoꞌ minn knu naꞌ.
Ga dzekna lëꞌxi c̲h̲ëꞌpga lo unaꞌ knu:
―Ic̲h̲ësa xtol‑lá uyak mbila.
Ga lëꞌ sebalal minn nax ndraꞌ c̲h̲ow mës uyuslo c̲h̲ixtiꞌdzlsa:
―¿Chu nak minn ki ineꞌ lëꞌ c̲h̲uꞌnn mbi xtol stib minn?
Ga lëꞌxi c̲h̲ëp lo unaꞌ knu:
―Lo ulelëdzláná, lox lëꞌná uyuꞌnn mbi ic̲h̲ë xtol‑lá. Kigwa tsudc̲h̲a gunu giklá.
Ndal unaꞌ c̲h̲uꞌnn yud Jesús
Uded lo knu lëꞌ Jesús sia uya x̱aꞌla x̱aꞌla giedz, giedz win gana giedz nc̲h̲oꞌb. Xneꞌ gan xkuꞌn idzinn minn diꞌt c̲h̲uꞌnnbéy Dios. Gana zinkë iza tsiꞌpchop x̱in useꞌdxi.
2-3 Ndzaꞌl sebalal unaꞌ c̲h̲uꞌnn yudxi guꞌn c̲h̲apta. X̱id knu yu balal unaꞌ uc̲h̲aꞌ me mal lëd gana x̱aꞌga gilgidz. X̱id knu yu María, minn lë Magdalena, unaꞌ uc̲h̲aꞌ gadz me mal lëd. Gana Juana, xiwnaꞌ mgiy lë Chuza, minn c̲h̲uꞌnnbéy lo stsiꞌn Herodes. Gana stib unaꞌ lë Susana.
Lëꞌ Jesús ugu xkwend x̱obxtil
Or lëꞌ tajdoꞌ minn udopgiy lo Jesús minn ziꞌd x̱aꞌla x̱aꞌla giedz, ga lëꞌxi uyuslo ugu tib kwend, guꞌn ney diꞌdz guꞌn guꞌnn dziꞌn, gon minn, c̲h̲ëpxi:
―Tib minn uc̲h̲aꞌ sia dën zegu x̱obxtil. Ñana lo xlaꞌl minnu yuwo uyab ñaz. Minn uded ga, ugiꞌtsniy lëdu gana uyoꞌwga mginnu.
Guꞌn uyaꞌbga x̱id ita, gunu ulan. Ñana lo giend nkop ga, xnusa ubidzu.
Gana guꞌn uyaꞌbga x̱id gits ulan. Sinda tika lëꞌ gits uc̲h̲oꞌb, utse lowo, lëꞌwu ubidz.
Ñala guꞌn uyab lo lyu, tika ulan, uc̲h̲oꞌb wen uyak yu x̱anu, udeꞌd axta tib gayoꞌw x̱ob.
Konde uyelo uneꞌxi guꞌn c̲h̲eꞌn, lëꞌxi uneꞌ ndip:
―X̱iꞌk xkuꞌn uyondá guꞌn unená, gol biꞌnnu.
¿Xkuꞌn nak kwend ugu Jesús?
―¿Xkuꞌn nak kwend guꞌn ugulá?
Ga lëꞌxi ukëb:
―Dios uxal‑la gikdá gieꞌnnadá xkuꞌn nak guꞌn xwiydadá diꞌt c̲h̲uꞌnnbéy Dios. Saꞌnda lëꞌ lo ic̲h̲ë minn zëxda ibig lo Dios, noꞌnda kwend, guꞌn ney diꞌdz guꞌn guꞌnn dziꞌn xguná. Dzekna xka nika gwiy minn loná, xlaꞌndtaná gieꞌnna minn gana nika gon minn guꞌn inená, xlaꞌndtaná ilelëdz minnu.
»Xnu nak kwend, guꞌn uguná: guꞌn nak x̱obxtil, gunu nak x̱iꞌk nak Xtiꞌdz Dios.
Guꞌn uyab ñaz nak x̱iꞌk nak minn uyon Xtiꞌdz Dios ñana konde lëꞌ Minn Dzab ziꞌd xgob Xtiꞌdz Dios ldoꞌ minn dzekna xka lëꞌ minn guꞌnntlëdz guꞌn uyon, nika guslëdzdac̲h̲a minn Jesús kob xtol minn.
Gana guꞌn uyab x̱id ita nak x̱iꞌk nak minn c̲h̲iꞌlna or lëꞌ uyon Xtiꞌdz Dios sinda nak minn knu x̱iꞌk nak guꞌn ulan noꞌnda logia, konde lëꞌ gilnë ziꞌd xnusa c̲h̲opche lo xñaz Dios.
Gana guꞌn uyab x̱id gits nak x̱iꞌk nak minn uyon Xtiꞌdz Dios, sinda uded lo knu lëꞌ uyopche lo nkalida gik sinda noꞌnda guꞌn lo gitslyu c̲h̲eꞌn zekyots gana zak bac̲h̲a ic̲h̲aꞌ demi. Nika ñuꞌnnda guꞌn uyon.
Lëꞌ guꞌn uyab lo lyu, wen uc̲h̲aꞌkë nak x̱iꞌk nak minn uyon Xtiꞌdz Dios, ga tipta uzu xñaz Dios lo ulelëdzu idib gik ldoꞌ.
Giend guꞌn ngëꞌts gienda lo xni
»Chut xkegida tib ser lox stse lowo, ota lox sdzuwo x̱an lon. Sinda lëꞌ minn knu sdzoꞌbu diꞌt gia nak dzekna xka lëꞌwu ikëꞌ xni lo minn ted lën yu.
Xkakga ic̲h̲ë guꞌn ngëꞌts sien lo xni, giend tib guꞌn ngëꞌts gienda lo xni.
Gol bin wen guꞌn inená, minn c̲h̲apla guꞌn c̲h̲ap ikañac̲h̲a nc̲h̲oꞌbu. Saꞌnda lëꞌ minn giendu lo, nika nup guꞌn c̲h̲uꞌnn gilxkab gap idoꞌb.
Xnaꞌ Jesús ndzaꞌl bëts Jesús
Tib dze nkwaꞌ tajdoꞌ minn lo Jesús lëꞌ xnaꞌxi udzinn iza bëtsxi xlaꞌn nneꞌ loxi. Ñana ñakdu lo tajdoꞌ minn nc̲h̲ë ga.
Ga lëꞌ tib minn c̲h̲ëp:
―Lëꞌ xnaꞌlá ndzaꞌl bëtslá xlaꞌn ineꞌ loꞌlá.
Ga lëꞌxi ukëb:
―Ic̲h̲ësa minn c̲h̲on xtidzná lox c̲h̲uꞌnno, minn knu nak duwmaꞌná gana bëtsná.
Lëꞌ Jesús c̲h̲uꞌnnbéy lo nisdoꞌ ic̲h̲op me
Tib dze lëꞌ Jesús uyep lën tib barko win ic̲h̲ë x̱in useꞌd, ga lëꞌxi c̲h̲ëp:
―Tsana stib kwa nisdoꞌ.
Ga dzekna lëꞌxi uyu ñaz ic̲h̲ëxi.
Ga lëꞌ minn uyuslo xkëꞌzë c̲h̲edz:
―Mextr, mextr, goliaꞌ mkaꞌl loꞌlá, nap lëꞌna iloꞌw neꞌg.
Ga lëꞌxi uyusche, uyuꞌnnbéy lo me gak dzeꞌ gana lo nis. Ga lëꞌwu dzeꞌ uyak.
Lox lëꞌxi c̲h̲ëp lo x̱in useꞌdxi:
―¿Xkuꞌn xlelëdztadáná?
Lo gilsdzeꞌb gana lo giludzakye, xneꞌlsa x̱in useꞌdxi:
―¿Chu nak mgiy ki c̲h̲on me gana nis xtiꞌdz?
Lëꞌ Jesús ugoliaꞌ me mal lëd tib mgiy
Lëꞌ Jesús ic̲h̲ë x̱in useꞌd sia udzinn stib kwa nisdoꞌ diꞌt nak dën lë Gerasa.
Konde lëꞌxi uyët lën barko lëꞌxi udzaꞌl tib mgiy yu giedz knu, yu me mal lëd. Mgiy knu stsedoꞌla yuda lidz sinda pantion gana tipta kolet.
28-29 Lo seyit xiab me mal lëd mgiy knu, lox gunu lëꞌ minn giedz knu xc̲h̲iꞌg kaden niy ña mgiy knu. Ga lëꞌ minn xkenap xwiy, lëꞌkga mgiy knu xchug kaden. Ga lëꞌ me mal c̲h̲iña mgiy knu diꞌt dzeꞌ nak.
Konde lëꞌ mgiy knu uyan lëꞌxi ziꞌd, lëꞌ ukëꞌ c̲h̲edz uzex̱ib. Ñana konde lëꞌxi uyuꞌnnbéy lo me mal knu ic̲h̲aꞌ lëd mgiy knu, lëꞌ me mal knu ukëꞌ c̲h̲edz:
―Jesús, luꞌ nak x̱in Dios, minn nc̲h̲oꞌb nak. Izakziꞌdláná, ¿bekwaꞌn guꞌnnláná?
Ga lëꞌxi unabdiꞌdz:
―¿Be lëlá?
Ga lëꞌ me mal knu ukëb:
―Ndaldoꞌ lëná.
Xka c̲h̲ëp mgiy knu lo ndaldoꞌ me mal yu lëd.
Ga lëꞌ me mal knu unabzë loxi tsada x̱an gitslyu.
Gax ga zob tib giy, x̱an giy knu yuzë kuch c̲h̲ow. Lëꞌ me mal knu unabzë loxi sëꞌb lëd kuch. Ga lëꞌxi udeꞌd diꞌdz.
Ga lëꞌ me mal knu uc̲h̲aꞌzë uzëꞌb lëd kuch. Ga lëꞌ kuch ukëꞌzë karrel sia unit lën nisdoꞌ, ga uyepna.
Konde lëꞌ ic̲h̲ë minn kenapzë kuch uwiy guꞌn c̲h̲eꞌn, ni gitslyu zuda minn uya minn giedz, c̲h̲ëp minn guꞌn uyak. Gana lo ic̲h̲ë minn zu ñazna.
Ga lëꞌ minn uyan, xkuꞌn uyuꞌnnwenxi mgiy knu, ugu kwend lo ic̲h̲ë minn gan xkuꞌn uyaku.
Ga lëꞌ ic̲h̲ësa minn yu giedz nax Gerasa udzeb, ga lëꞌ minn unab loxi ibixi.
Ga lëꞌxi uyep lën barko win uyobic̲h̲e Galilea
ñala mgiy uyakwen xlaꞌn nzinkë x̱itsxi. Ga lëꞌxi c̲h̲ëp:
―Gobic̲h̲e liꞌdzlá, klu kwend ic̲h̲ë lo minn gan xkuꞌn uyuꞌnnwen Dioꞌslá.
Ga lëꞌ mgiy knu uyobic̲h̲e giedz ugu kwend ic̲h̲ë lo minn gan xkuꞌn uyuꞌnnwen Dios.
Tib unaꞌ dzaknë gana x̱in Jairo
Konde lëꞌ Jesús uyobic̲h̲e xtën Galilea, ga ndal minn kimbiasxi c̲h̲iꞌlna ukañaxi.
Or knu udzinn tib minn lë Jairo, minn c̲h̲uꞌnnbéy diꞌt stseꞌd minn judío Xtiꞌdz Dios, guꞌn zob giedz knu, ubig‑gax loxi, lox uzex̱ib ukiꞌts lo axta lyu, c̲h̲ëp:
―Xnabná loꞌlá tsana lidzná.
Mgiy knu c̲h̲ap tibaga minndoꞌkwnaꞌ, c̲h̲ap tsiꞌpchop is mer gët.
Ga lëꞌxi uzinkë x̱its Jairo. Ñana lo ndal minn uzinkë x̱itsxi noꞌnda xtoꞌwlsa minnxi.
X̱id knu yu tib unaꞌ uyakla tsiꞌpchop is keña gilgidz xcheꞌ c̲h̲en. Unaꞌ knu nc̲h̲oꞌbla xtemi xchin, xlaꞌn gakwen, ñana c̲h̲akwenda.
Ga lëꞌ unaꞌ knu sia ubig‑gax x̱itsxi, lox ugaꞌl lëd x̱abxi. Or knukga lëꞌ c̲h̲en ugën.
Ga dzekna lëꞌxi c̲h̲ëp lo minn:
―¿Chu ugaꞌl lëdná?
Ic̲h̲ësa minn c̲h̲ëp ñuꞌnndo. Ga lëꞌ Pedro c̲h̲ëp:
―Mextr, c̲h̲anxilá noꞌnda xtoꞌwlsa miꞌnnlágaꞌ ñana xneꞌlá chu ugaꞌl lëdlá.
Ga lëꞌxi c̲h̲ëp:
―Yu chu ugaꞌl lëdná. Uyendná lëꞌ minn ugaꞌl lëdná uyakwen.
Konde uyeꞌnna unaꞌ knu ñakda ñungëꞌts, sial lëꞌ unaꞌ knu c̲h̲oꞌl c̲h̲iz lo gilsdzeꞌb, ubig x̱id knu uzex̱ib loxi, uneꞌ xkuꞌn lo ugaꞌl lëdxi lox xkuꞌn uyakwen.
Ga lëꞌxi c̲h̲ëp lo unaꞌ knu:
Ñana nika zëxda tselo ineꞌxi, lëꞌ minn lidz Jairo udzinn, c̲h̲ëp:
―Lëꞌ x̱inlá uyëtla, guꞌnnkwlëꞌdc̲h̲alá mextr.
Konde lëꞌxi uyon gunu, lëꞌxi c̲h̲ëp lo Jairo:
―Idzeꞌbdalá. Nonga kwlelëdzná, x̱inlá gakwen.
51-53 Konde lëꞌ minn udzinn c̲h̲ow yu, lëꞌ ic̲h̲ë minn lidz Jairo nlas c̲h̲ak, c̲h̲oꞌn lo gilnë lo lëꞌ x̱in Jairo uyët. Ga lëꞌxi c̲h̲ëp:
―¡Goꞌndc̲h̲adá!, Ñëtda ndzaꞌp, noꞌnda naxkes ndzaꞌp.
Xlelëdzda minn xtiꞌdzxi. Noꞌnda c̲h̲idz‑zë minn lo nan minn uyëtla ndzaꞌp knu. Ga ndeꞌdtaxi diꞌdz chu nded lën yu, nonga Pedrona, Santiagona, Juanna, Jairona, gana xnaꞌ minndoꞌ uded.
Ga dzekna lëꞌxi uzën ña ndzaꞌp knu, lox uneꞌxi ndip:
―Naꞌ xne loꞌlá, ¡kwbanaga!
Ga lëꞌ ndzaꞌp knu uyusche ubanaga. Ga lëꞌxi uyuꞌnnbéy ideꞌd minn guꞌn gow ndzaꞌp knu.
Lëꞌ xnaꞌ ndzaꞌp knu ic̲h̲op pxoz ndzaꞌp knu udzakyéna uwiy gunu. Ga lëꞌxi c̲h̲ëp:
―Chut lo gëptadá bekwaꞌn uyunn‑ná.
Jesús uxaꞌl iza tsiꞌpchop x̱in useꞌd
Utopgiy Jesús iza tsiꞌpchop x̱in useꞌd, ga lëꞌxi udeꞌd xkilbeyxi dzekna xka lëꞌ x̱in useꞌdxi zak kwaꞌ me mal gana guꞌnnwen gilgidz lger lëꞌxi.
Ga lox lëꞌxi uxaꞌl iza minn knu tsa guꞌnnkluw gan xkuꞌn c̲h̲uꞌnnbéy Dios iban minn gana guꞌnnwen minn.
Ga c̲h̲ëpxi:
―Nkiꞌnda bekwaꞌn gweydá. Gweydtá guꞌn ix̱ixkatá, nika mochil, nika guꞌn gowdá, nika demi. Gana nika ni tib ñaz lac̲h̲ gweydtá.
Or idzinndá tib yu, ga kwasdá axta lëꞌtá ibi lger knu.
Diꞌltsa idzinndá tib lger, diꞌt ikañada minndá, ga dzekna gol kwdzib niydá, ic̲h̲aꞌ guxyu guꞌn kë niydá, dzekna lëꞌkga minn gieꞌnna nkañada Xtiꞌdz Dios.
Ga lëꞌ iza tsiꞌpchop x̱in useꞌdxi uc̲h̲aꞌ sia ic̲h̲ë giedz gax nax, xneꞌ lo minn xkuꞌn c̲h̲uꞌnnbéy Dios iban minn gana c̲h̲uꞌnnwen minn dzaknë.
Nanda Herodes chu nak Jesús
Konde lëꞌ Herodes Antipas, minn c̲h̲uꞌnnbéy, uyon ic̲h̲ë guꞌn uyuꞌnn Jesús, lëꞌ udeꞌd gilxkabdoꞌ lo lëꞌ balal minn xneꞌ lëꞌ Juan, minn uchoꞌpnis, ubanaga stib.
Ga lëꞌ Herodes c̲h̲ëp:
―Nakda i Juan. Naꞌ uyunnbéy uyët Juan lox uc̲h̲oꞌw gik Juan, ¿chu nak minn ki dzekna uyonná c̲h̲uꞌnn ic̲h̲ë guꞌn ki?
Gana lëꞌ Herodes xlaꞌn guꞌnnbey chu nak Jesús.
Lëꞌ Jesús xdeꞌd guꞌn c̲h̲ow tajdoꞌ minn
Konde lëꞌ minn udeꞌdxi gilbey ineꞌ xtiꞌdzxi uyobic̲h̲e, uyuslo ugu kwend loxi ic̲h̲ësa guꞌn uyuꞌnn. Ga lëꞌxi uziña iza minn knu uya diꞌt dzeꞌ nak, Betsaida.
Ñana konde lëꞌ minn uyon lëꞌxi sia ga, lëꞌ minn uc̲h̲aꞌ uzinkëzë.
Konde lëꞌ minn udzinn lëꞌxi ukaña minn, wen. Ga lëꞌxi uyuslo uneꞌ xkuꞌn c̲h̲uꞌnnbéy Dios iban minn gana uyuꞌnnwenxi minn dzaknë.
Konde lëꞌ lyu mer idze, lëꞌ iza tsiꞌpchop x̱in useꞌdxi uya c̲h̲ëp loxi:
―Kwxaꞌl minn ki na sia tsa ic̲h̲ë giedz gax nax, kib diꞌt gax gana ikaꞌ guꞌn gow. Saꞌnda neꞌg bët giend.
Ga lëꞌxi c̲h̲ëp:
―Luꞌtá, gol kwdeꞌd guꞌn gow minn.
Ñala x̱in useꞌdxi ukëb:
―Nonga gaꞌy giatxtil neynu gana schop mal. Diꞌltsa naku ideꞌdnu guꞌn gow ic̲h̲ësa minn c̲h̲eꞌn, nkiꞌn tsaꞌnu dzekaꞌnu.
Ga nc̲h̲ë gaded gaꞌy mil mgiy.
Ga dzekna lëꞌxi c̲h̲ëp:
―Gol guts lo minn chop galptsiꞌga minn sobzë.
Lëꞌ iza x̱in useꞌdxi uyuꞌnnbéy uzobzë minn xka.
Ga lëꞌxi uzën iza gaꞌy giatxtil knu gana ic̲h̲op mal knu, ulis lo uwiy ibaꞌ, udeꞌd xkix lo Dios. Ga dzekna lëꞌ uyuꞌnn ic̲h̲olu, udeꞌdu lo x̱in useꞌd. Ga dzekna lëꞌ x̱in useꞌdxi ugiꞌsu lo minn.
Ic̲h̲ësa minn uyow, wen udzë ldoꞌ. Ñana konde lëꞌ guꞌn uyaꞌn udopgiy uyaklo stsiꞌpchop xkutu.
¿Chu nak Jesús?
Tib dze lëꞌ Jesús c̲h̲ixtiꞌdzña Dios, non. Lëꞌ x̱in useꞌdxi udzinn diꞌt yuxi. Ga lëꞌxi unabdiꞌdz:
―¿Be lë xneꞌ minn chu nakná?
―Balal minn xneꞌ luꞌ nak Juan, minn uchoꞌpnis. Sebalal minn xneꞌ luꞌ nak Elías. Gana sebalal minn xneꞌ luꞌ nak tib minn uneꞌ guꞌn uneꞌ Dios lo bokla, minn uyëtla nana ubanaga stib.
Ga dzekna lëꞌxi unabdiꞌdzaga stib:
―¿Luꞌtá na? ¿Be xneꞌtá chu nakná?
Ga lëꞌ Pedro ukëb:
―Luꞌ nak minn uxaꞌl Dios.
Ga lëꞌxi uyuꞌnnbéy lo ic̲h̲ë x̱in useꞌdxi c̲h̲ëpxi:
―Chut lo bët gëptadá naꞌ nak minn uxaꞌl Dios.
Gana lëꞌxi uneꞌ lo x̱in useꞌdxi:
―Naꞌ nak X̱in Mgiy, nlasdoꞌ tedná, izakzi miꞌnn‑ná. Minn nc̲h̲oꞌb nak lo giedz gana ic̲h̲ë px̱oz nak minn c̲h̲uꞌnnbéy lo xkomier, ndzaꞌl minn nak mextr ley tipsa gak sakda liaꞌdzná gana ic̲h̲ë minn knu ic̲h̲aꞌ igëtná. Ñana gak tson mbidz lëꞌná ibanaga stib.
Ga lëꞌxi c̲h̲ëp ic̲h̲ë lo minn:
―Diꞌltsa naku chu xlaꞌn izinkë x̱itsná isaꞌn minn knu ic̲h̲ë guꞌn nak, izata dze isunlaꞌda minn knu deñaꞌzná, nika diꞌltsa nlas dzak minn nika diꞌltsa axta lo gilgut lo krus.
Diꞌltsa chu xkë ldoꞌ gilmban chen, minn knu lox xkilmban. Saꞌnda lëꞌ minn iloꞌx xkilmban lo izinkë x̱itsná minn knu idibda xkilmban.
¿Ba nkiꞌn gan ikëc̲h̲o minn dziꞌn ñala xkilmban minn lox?
Diꞌltsa chuga xtelëdz loná gana c̲h̲onda xtidzná, xkakga lëꞌná itelëdz lo minn knu or lëꞌná gobic̲h̲e x̱iꞌk nak minn nc̲h̲oꞌb c̲h̲uꞌnnbéy gana ña Duwpaꞌná giꞌd, minn uxaꞌlná, ndzaꞌl angl.
Naꞌ xne, x̱id minn zu neꞌg yu minn gëtda axta gwiy xkuꞌn c̲h̲uꞌnnbéy Dios.
Lëꞌ tib xni ndzun uyots Jesús
Uyak xun mbidz lëꞌ Jesús uziña Pedrona, Juanna, Santiagona sia udzinn tib giy diꞌt gia nak ix̱ixtiꞌdzña Dios.
Lëꞌt lëꞌxi c̲h̲ixtiꞌdzña Dios, lëꞌ loxi utsëꞌlo gana lëꞌ x̱abxi uyak nkitsdoꞌ gana ugëꞌs c̲h̲oldoꞌ.
Or knukga lëꞌ Moisés ic̲h̲op Elías uyen ga,
nots tib xni ndzun. Ic̲h̲op minn knu c̲h̲ixtiꞌdzñaxi gan xkuꞌn gëtxi Jerusalén gana ibanagaxi gana siaxi ibaꞌ.
Ñala Pedro iza xkomier mer xgiꞌtsdia mkaꞌl ñana tigolpa uyax xni konde uwiy lëꞌxi zu ga nots, xni ndzun iza Moisés gana Elías.
Lëꞌt lëꞌ Moisés ic̲h̲op Elías xiu ñaz lëꞌ Pedro c̲h̲ëpkwxen loxi:
Lëꞌt lëꞌ Pedro xneꞌ, lëꞌ xkëw uyiꞌd utse lëdxi izaxi. Lëꞌ Pedro iza xkomier udzeb.
Ga dzekna uyen tib tsiy minn x̱id xkëw c̲h̲ëp: “Jesús nak demëꞌdná, minn nak minn uxalná. Xtiꞌdz minn ki gol bin.”
Konde dzeꞌ uyak, lëꞌ Pedro iza xkomier uwiy nonlaxi zu ga. Uded lo knu chut lo bët nneꞌda Pedro iza xkomier bekwaꞌn uyak.
Lëꞌ Jesús xlaꞌn ilelëdz minn lëꞌ nak minn uxaꞌl Dios
Konde uyenilyu lëꞌ Jesús uc̲h̲aꞌ giy knu zitiët iza gion x̱in useꞌd, ga tajdoꞌ minn uc̲h̲aꞌ udzaꞌlxi.
Tigolpa lëꞌ tib mgiy ukëꞌ c̲h̲edz x̱id knu c̲h̲ëp loxi:
―Mextr, naꞌ xnab loꞌlá, biꞌnn yud demëꞌdpgiyná. Lëꞌ lëꞌsa minndoꞌ ga c̲h̲apná.
Tigolpa xiab me mal lëd minndoꞌ. Lëꞌ gunu c̲h̲uꞌnn lëꞌ minndoꞌ xbix, c̲h̲uslo xkëꞌ c̲h̲edz gana xkwiꞌb gunu minndoꞌ lad lad, lëꞌ mtsiꞌn sdzib c̲h̲ow minndoꞌ. Nen, lëꞌ gunu tsëw, tsëw stsaꞌn minndoꞌ.
Lëꞌná unabla lo x̱in useꞌdlá nguliaꞌ me mal, ñana ñakdu.
Ga lëꞌxi uwiy lo ic̲h̲ësa minn zinkë x̱itsxi, ga lëꞌxi c̲h̲ëp:
―¡Axta xkiꞌta ngiedz gikdá nika xlelëdztadáná! ¿Ba or dzekna ilelëdzdáná? ¿Be nëtána tipta suná lotá?
Ga lëꞌxi c̲h̲ëp lo mgiy knu:
―Guxi x̱inlá.
Konde lëꞌ minndoꞌ udzinn loxi, lëꞌ me mal uyab lëd minndoꞌ, lëꞌ minndoꞌ uyab lyu, ga lëꞌ minndoꞌ uyuslo xkwiꞌb lad lad. Ga lëꞌxi uguñaz me mal knu, lëꞌ minndoꞌ uyakwen. Ga lëꞌxi udeꞌd minndoꞌ lo pxoz minndoꞌ.
Ic̲h̲ësa minn nc̲h̲ë ga udzakyéna uwiy guꞌn c̲h̲uꞌnn Dios.
Lëꞌt lëꞌ minn sdzakyéna xwiy guꞌn uyuꞌnnxi, lëꞌxi c̲h̲ëp lo x̱in useꞌdxi:
―Gol klu guꞌn c̲h̲eꞌn gikdá guꞌn inená. Naꞌ nak X̱in Mgiy lëꞌná giab ña minn xlëꞌ c̲h̲anná.
Ñala ic̲h̲ë x̱in useꞌdxi ñabda gik bekwaꞌn xneꞌxi lo zëxda ixal Dios gik minn knu gieꞌnna. Gana sdzeb minn knu nnabdiꞌdz xkuꞌn nak guꞌn uneꞌxi.
¿Chu nak minn nc̲h̲oꞌb?
Tib bueld lëꞌ x̱in useꞌd Jesús uyuslo xneꞌlsa:
―¿Chu nak minn nc̲h̲oꞌbc̲h̲a yu x̱idna?
Konde lëꞌxi uyeꞌnna xka sia ziꞌd xneꞌ x̱in useꞌdxi, lëꞌxi uyixi tib minndoꞌ win uzu lo,
―Diꞌltsa chuga ikaña minndoꞌ c̲h̲eꞌn kon gilx̱il xkakga xkaña minn knu naꞌ. Gana diꞌltsa chuga ikañaná kon gilx̱il xkakga xkaña minn knu Dios, minn uxaꞌlná. Minn x̱iy nak x̱idtá, minn knu nc̲h̲oꞌbc̲h̲a nak.
Minn ilëꞌda lotá nak minn guꞌnn yudtá
Juan, minn yu x̱id iza tsiꞌpchop x̱in useꞌd Jesús, c̲h̲ëp:
―Mextr uwiynu lëꞌ tib minn yuda x̱idna ñana c̲h̲uꞌnnstsiꞌn lëlá xgoliaꞌ me mal. Lox gunu c̲h̲ëꞌpnu “guꞌnndlá guꞌn ki.”
Ga lëꞌxi ukëb:
―Gol kwsaꞌn x̱iꞌk guꞌnn minn knuwu. Diꞌltsa chuga xc̲h̲aꞌda ilëꞌ lotá, minn knu nak minn guꞌnn yudtá.
Lëꞌ Jesús ndux lo Santiago ic̲h̲op Juan
Konde lëꞌ dze mer idzinn lëꞌ Jesús sia ibaꞌ, lëꞌxi uyu gik sia Jerusalén.
Ga lëꞌxi uxaꞌl balal minn unec̲h̲ ugib diꞌt kwasxi tib giedz win nax xtën Samaria,
ñala minn giedz knu nëd nkañaxi lo nan minn knu Jerusalén siaxi.
Konde lëꞌ Santiago ic̲h̲op Juan uyon guꞌn c̲h̲eꞌn, ulëꞌ gik, ga lëꞌ c̲h̲ëp loxi:
―Dad, ¿be xlaꞌnlá inabnu lo Dios giab gi iloꞌx ic̲h̲ë minn ki?
Ga lëꞌxi uwiy lo Santiago ic̲h̲op Juan lëꞌla udux-xi. [C̲h̲ëpxi:
―Luꞌtá nandtá xkuꞌn nak degilxkabná.
Naꞌ, X̱in Mgiy, zidtaná kobná xkilmban minn, sinda lëꞌná zid ided gilmban loxdac̲h̲a, lo minn.]<sup>a</sup>
Ga lëꞌxi sia stib giedz.
Minn xlaꞌn sinkë x̱its Jesús
Lëꞌt lëꞌ Jesús sia ñaz lëꞌ tib minn c̲h̲ëp loxi:
―Dad, diꞌt siaꞌtalá, xlaꞌndná izinkëꞌná x̱itslá.
Ga lëꞌxi ukëb:
―Mias c̲h̲ap xebeliaꞌ, gana mginn c̲h̲ap xipchaꞌs, saꞌnda naꞌ, X̱in Mgiy, giend nika diꞌt gax gikná.
Uyeloga lëꞌxi c̲h̲ëp stib lo minn:
Ga lëꞌ minn knu ukëb:
―Dad, gobias, tsaná ikëꞌtsgaꞌxná duwpaꞌná.
Ga lëꞌxi c̲h̲ëp:
―¡Kwsaꞌn ndaꞌgol ikëꞌts xkomier! Luꞌ kwzinkë x̱itsná, kwneꞌ xkuꞌn nak Xtiꞌdz Dios.
Ga lëꞌ stib minn c̲h̲ëꞌpga:
―Dad, xlaꞌndná izinkëꞌná x̱itslá, sinda xlaꞌndná kwaꞌslá, tsaná ganeꞌc̲h̲ ineꞌñaná minn lidzná.
Ga lëꞌxi ukëb:
―Diꞌltsa tib minn zinkëla x̱itsná lox xlaꞌnaga gobic̲h̲e guꞌnn guꞌn uyuꞌnn or zëxda sinkë x̱itsná, minn knu bët stsiꞌnda lo stsiꞌn Dios.
Lëꞌ Jesús uxaꞌl tsongalptsiꞌpchop x̱in useꞌd ineꞌ Xtiꞌdzxi
Uyelo uneꞌ Jesús guꞌn c̲h̲eꞌn, lëꞌxi ugib tsongaltsiꞌpchop x̱in useꞌdxi unec̲h̲ chopga chopga uya balal giedz, diꞌt tsaxi.
Ga lëꞌxi c̲h̲ëp:
―Ndaldoꞌ minn yu xlaꞌn gon Xtiꞌdz Dios ñala minn ineꞌwu x̱iy. Gunu nak x̱iꞌk nak tib minn c̲h̲ap nc̲h̲oꞌbdoꞌ x̱obxtil, ñana konde lëꞌ dze udzinn lëꞌwu idop giend mos itopu. Lox gunu, xnená gol kwnab lo minn chen ixaꞌlc̲h̲a ndal mos itopu.
¡Luꞌtá gol gwa gana gol gonga! Lëꞌná xchaldá x̱iꞌk nak makx̱iꞌl yeꞌn x̱id meꞌdz.
Bët gweydadá, gweydtá demi, nika guꞌn gowdá, nika stib ñaz xkilgid‑dá, gana kwasdadá ix̱ixtiꞌdzñatá minn zu ñaz.
»Or idzinndá tib yu gol kwneꞌ diux lo minn lidz, gol guts: “Xkilnzaꞌk Dios ulan lotá.”
Diꞌltsa yu knu yu tib minn ikañatá wen, xkilnzaꞌk Dios udzinn lo minn knu, diꞌltsa chut ikañadtá lëꞌ gilnzaꞌk knu gobic̲h̲ekga lotá.
Diꞌltsa lëꞌ minn ikañatá yu knu, ga gol gobias, nkiꞌnda tsatá x̱aꞌla, x̱aꞌla yu, sinda ga gol dow, gol gow guꞌn ineꞌdzta minn. Lo minn minn xkë dziꞌn c̲h̲igial gax ikaꞌ.
Or idzinndá tib giedz, diꞌltsa lëꞌ minn ikañatá wen, ga gol dow guꞌn izoꞌbta minn lotá.
Gol biꞌnnwen minn dzaknë yu giedz knu gana gol guts lo minn: “Lëꞌ dze ziꞌdgax lëꞌ Dios guꞌnnbéy lotá.”
Saꞌnda dele idzinndá stib giedz diꞌt ikañada minndá wen, gol guts lo minn giedz knu:
“Bët guꞌn wen giend neꞌg lox gunu axta guxyu xkiedzdá, guꞌn ukë niynu, idziꞌbnu gak xtoldá. Gol gok nan guꞌn c̲h̲eꞌn: Zolila lëꞌ dze ziꞌdgax lëꞌ Dios guꞌnnbéy.”
»Xnená, or idzinn dze lëꞌ Dios guꞌnnbéy, lëꞌ Dios izakzic̲h̲oc̲h̲a minn giedz knu nikë minn giedz Sodoma.
»Gana luꞌtá minn Corazín gana minn Betsaida ¡axta xkiꞌta nakdá nlas xnatá! Diꞌltsa gilndzun guꞌn uyunn‑ná lotá ñunn‑ná lo minn Tiro ic̲h̲op minn Sidón, zolila or knukga nsaꞌn minn knu xtol. Siu minn knu gilnë, nzob lo xkidia, ñok lac̲h̲ yox.
Xnená lotá or idzinn dze lëꞌ Dios guꞌnnbéy x̱iysa izakzi Dios minn Tiro ic̲h̲op minn Sidón, nikë luꞌtá.
Minn giedz Cafarnaún, ¿Be nëtána skaña Diosdá wen ibaꞌ? Nakda, sinda lëꞌ Dios ixaꞌldá lad gët diꞌt yu ndaꞌgol.
Uyelo uneꞌxi guꞌn c̲h̲eꞌn, c̲h̲ëpxi lo iza tsongalptsiꞌpchop x̱in useꞌdxi:
―Diꞌltsa chuga xkediag guꞌn xneꞌtá, xkakga xkediag minn knu naꞌ. Gana diꞌltsa chuga xkañadtá, naꞌ ga xkañada minn knu. Gana diꞌltsa chuga xkañadná, ña minn uxaꞌlnága xkañada minn.
Or uyobic̲h̲e tsongalptsiꞌpchop x̱in useꞌd Jesús
Konde uyobic̲h̲e iza tsongalptsiꞌpchop x̱in useꞌd Jesús kon gilx̱il c̲h̲ëp:
―¡Dad, axta me mal c̲h̲on xtiꞌdznu xc̲h̲aꞌ, lo luꞌ uneꞌdz xkilnabeylá loꞌnu lëꞌnu uyuꞌnnu!
Ga lëꞌxi c̲h̲ëp:
―Naꞌ uwiy Minn Dzab x̱iꞌk nak tib belgwziy uc̲h̲angaꞌ ibaꞌ.
Naꞌ unedz degilnabeyná lotá, diꞌltsa itsuw maꞌldá ota mëgdá or lëꞌtá së tib ñaz, bët sakdadá, nika Minn Dzab bët guꞌnndadá.
Nana xiꞌldnadá lo lëꞌ me mal c̲h̲on xtiꞌdzdá xc̲h̲aꞌ, sinda masda gol kwx̱iꞌlna lo lëꞌ Dios zënlá lëtá ibaꞌ.
Lëꞌ Jesús xdeꞌd xkix lo Dios
Or knukga lëꞌ Espíritu chen Dios uyuꞌnn xiꞌlna Jesús, ga lëꞌxi c̲h̲ëp:
―Upa, luꞌ nak Dad c̲h̲uꞌnnbéy ibaꞌ gana lo gitslyu, xnedzná xkix loꞌlá lo luꞌ nluwda guꞌn c̲h̲eꞌn lo minn c̲h̲ak gana minn xieꞌnna sinda lëꞌlá uluw guꞌn c̲h̲eꞌn lo minn nak x̱iꞌk nak minndoꞌ win lo xka ulaꞌnlá.
Ga lëꞌxi c̲h̲ëp lo minn nc̲h̲ë loxi:
―Dios nak duwpaꞌná uneꞌdz ic̲h̲ësa guꞌn loná. Naꞌ nak X̱in Dios. Chut c̲h̲uꞌnnbeyda chu nakná nonga Dios. Chut c̲h̲uꞌnnbeyda chu nak duwpaꞌná nonga naꞌ gana ic̲h̲ësa lo minn xlaꞌndná iluwná duwpaꞌná zuꞌnnbey chuga.
Konde lëꞌxi uyaꞌn noꞌnda ic̲h̲ë x̱in useꞌd, lëꞌxi c̲h̲ëp:
―Wen siatá lo ndal guꞌn xwiydá.
Ndal minn uneꞌ Xtiꞌdz Dios bokla gana minn uyuꞌnnbéy or knu xlaꞌn nwiy guꞌn xwiydá gana ñon guꞌn c̲h̲ondá lo na.
Xkwend minn Samaria
Tib mextr ley udzinn lo Jesús unabdiꞌdz gan be zak ikëbxi:
Ga lëꞌxi ukëb:
―¿Bekwaꞌn slëdzlá xneꞌ ley? ¿Bekwaꞌn xlablá?
Ga lëꞌ mextr ley ukëb:
―Kë ldoꞌ Dios idib gik ldoꞌlá, gana lal ibaꞌnlá, gana or c̲h̲uꞌnnlá gilxkab dele bekwaꞌn, gana or c̲h̲uꞌnnlá dele bekwaꞌn, gana kë ldoꞌ ic̲h̲ësa xkomieꞌrlá x̱iꞌk xkë ldoꞌlá luꞌ.
― Ga lëꞌxi c̲h̲ëp:
―Lëꞌwuga ukëblá. Biꞌnn ic̲h̲ë guꞌn c̲h̲eꞌn dzekna lëꞌlá gap gilmban loxdac̲h̲a.
Ñala mextr ley xlaꞌn gaknan minn lëꞌ c̲h̲uꞌnn guꞌn wen, lëꞌ unabdiꞌdzaga stib loxi:
―¿Chu nak degomieꞌrná dzekna?
Ga dzekna lëꞌxi ugu tib kwend:
―Tib dze lëꞌ tib mgiy uc̲h̲aꞌ Jerusalén sia Jericó. Ñana ñaz knu uc̲h̲aꞌ mbaꞌn uzakzi mgiy knu. Ubann ic̲h̲ë guꞌn ney mgiy knu gana ic̲h̲ë x̱ab mgiy knu, ga lëꞌ mbaꞌn sia usaꞌn mgiy knu ga, mer ngët mbaꞌn mgiy knu.
Ñana tigolpa lëꞌ tib px̱oz sia uded ga, uwiy lëꞌ mgiy knu nax ga nonga udedsu.
Ga lëꞌ stib minn c̲h̲uꞌnn yud lën idoꞌ sia uded ga uwiy lëꞌ mgiy knu nax ga, xkasaga uyuꞌnn nonga udedsu.
Ñala tib minn Samaria sia uded ga, uwiy lëꞌ mgiy knu nax ga lo uzakzi mbaꞌn në uzak gunu.
Ga lëꞌ minn knu sia udzinn gax lo mgiy knu, ugu seid ic̲h̲op bin diꞌt në lo gunusa nak guꞌn ney, ga ux̱iꞌgu kon lac̲h̲. Lox ulis mgiy knu uxob x̱its xkway, ga udzinn‑ña mgiy knu tib yu diꞌt kwas. Ga uyan mgiy knu.
Uyenilyu, lëꞌ minn knu udeꞌd demi lo minn lidz lox c̲h̲ëp: “Gon mgiy c̲h̲eꞌn, diꞌltsa ixinc̲h̲alá naꞌ kixu or lëꞌná gobic̲h̲e.”
Konde uyelo uguxi kwend, lëꞌxi unabdiꞌdz lo mextr ley:
―Lo iza tson minn uwiy lëꞌ mgiy knu nax ga, ¿chu nak xkomier mgiy knu?
Ga lëꞌ mextr ley ukëb:
―Minn ukë ldoꞌ minn knu nak xkomier mgiy knu.
Ga lëꞌxi c̲h̲ëp:
―Gwa, lox biꞌnn gunu.
Guꞌn nc̲h̲oꞌbc̲h̲a nak
Marta c̲h̲ap tib bal lë María, ga lëꞌ María uzob niyxi, xkediag guꞌn xneꞌxi.
Ñala Marta lëꞌla belkwaꞌn zekyots gik guꞌnn. Ga dzekna lëꞌ udzinn gax loxi, c̲h̲ëp:
―Dad, guts lo balná guꞌnn yuꞌdná, na tiꞌbná yu neꞌg.
Ga lëꞌxi c̲h̲ëp:
―Marta, xkuꞌn noꞌnda belkwaꞌn c̲h̲ak giklá guꞌnnlá
ñana tibaga guꞌn nak nc̲h̲oꞌb. María ugib guꞌn wenc̲h̲a guꞌn chut gakda kob.
Lëꞌ Jesús c̲h̲uꞌnnkluw gan bekwaꞌn ineꞌñama Dios
Tib dze, or lëꞌ Jesús ulox uneꞌña Dios, lëꞌ tib x̱in useꞌdxi ubig unab loxi c̲h̲ëp:
―Dad, biꞌnnkluwnu gan bekwaꞌn ineꞌñanu Dios x̱iꞌk uyuꞌnnkluw Juan x̱in useꞌd.
Ga lëꞌxi c̲h̲ëp:
―Or lëꞌtá ineꞌña Dios, gol guts:
Dad, luꞌ nak pxoꞌznu, minn zob ibaꞌ
loxna gunu xlaꞌnnu ic̲h̲ësa minn gieꞌnna
luꞌ nak tib minn c̲h̲apda xtol.
Xlaꞌnnu ic̲h̲ësa minn nc̲h̲ë lo gitslyu guꞌnn guꞌn xlaꞌnlá,
x̱iꞌk nak ibaꞌ tipta tipta c̲h̲ak ic̲h̲ësa guꞌn xlaꞌnlá
Xnabnu loꞌlá ineꞌdzlá guꞌn goꞌwnu izata dze.
Kwlas ldoꞌlá biꞌnn mbi xtolnu
lo ic̲h̲ë guꞌn lëꞌda c̲h̲uꞌnn‑nu loꞌlá,
x̱iꞌk c̲h̲uꞌnntlëdznu ic̲h̲ë guꞌn lëꞌda c̲h̲uꞌnn xkomieꞌrnu loꞌnu.
Ideꞌdtalá diꞌdz ikiꞌl Minn Dzabnu,
dzekna xka kiꞌbdc̲h̲anu xtolnu.
―Diꞌltsa naku lëꞌtá tsa lidz tib xamigdá uc̲h̲ol giaꞌl, loxna lëꞌtá gëp: “Lëꞌná xnab loꞌlá gan be guꞌnndlá prexd tson giatxtil loná.
Tib minn ulan lidzná ñana giend guꞌn idedná gow.”
Ga lëꞌ minn yu lën yu ikëb ineꞌ: “Guꞌnnkwlëꞌdc̲h̲alá gikná, deyaglaná ñowbëgla, ic̲h̲ëꞌnu demëꞌdná naxla. Guschedc̲h̲aná inedzná giatxtil loꞌlá.”
Naꞌ xne diꞌltsa ibidlá ga, sinda lëꞌlá tipta zu xc̲h̲edz, schal minn yagla, lëꞌ minn ineꞌdz guꞌn nkiꞌn loꞌlá. Nakdo lo naklá xamig minn sinda lo tipta uzuꞌlá uc̲h̲eꞌdzlá.
»Loxna gunu xnená lotá: Gol kwnabu, lëꞌ Dios ineꞌdzu. Gol gibu, gandá sdzalu. Gol kwc̲h̲edz gandá schal minn lidz yagla.
Ic̲h̲ësa minn xnabu, xkañawu, ic̲h̲ësa minn xgibu sdzalu, ic̲h̲ësa minn xc̲h̲edz x̱an yagla, schal minn lidz yagla.
»Lit ni tib minn ideꞌdta maꞌl lo x̱in or lëꞌ x̱in xnab mal.
Nika or xnab x̱in tib ngow lit ideꞌdta minn tib mëg.
Luꞌtá c̲h̲ap xtol ñana xdeꞌdtá guꞌn wen lo x̱indá ¡Nedna Pxozna, zob ibaꞌ, c̲h̲apda xtol sneꞌdz Espíritu Chen diꞌltsa chutá inabu lo!
Lëꞌ minn xneꞌ Minn Dzab xdeꞌd gilbey lo Jesús
Tib dze lëꞌ Jesús xgoliaꞌ me mal tib lëd minn gakda ineꞌ, or lëꞌ me mal knu uc̲h̲aꞌ lëd minn knu lëꞌ minn knu uyuslo uneꞌ. Lëꞌ minn uwiyu udzakyéna,
ñala balal minn xneꞌ:
―Beelzebú, minn c̲h̲uꞌnnbéy lo me mal, minn knu udeꞌd gilbey loxi, loxna c̲h̲ak xgoliaꞌxi me mal.
Sebalal minn unab stib gilndzun, dzekna xka gieꞌnna minn gan be Dios uxaꞌlxi.
Ñaña lo uyeꞌnnaxi guꞌn c̲h̲uꞌnn minn gilxkab, ga lëꞌxi c̲h̲ëp:
―Diꞌltsa minn tib giedz guslo til‑lsa ic̲h̲ë xkomier, giedz knu slox gana diꞌltsa tib lën yu guslo minn til‑lsa minn ic̲h̲ë minn lidz minn, slox ic̲h̲ë minn knu.
Xkakga diꞌltsa Minn Dzab guslo til‑lsa ic̲h̲ëkga, ¿xkuꞌn guꞌnnbéy Minn Dzab knu? Guꞌn c̲h̲eꞌn unená lotá, lo luꞌtá xneꞌ Beelzebú uneꞌdz gilbey loná lo c̲h̲ak xgoliaꞌná me mal.
Diꞌltsa nli guꞌn c̲h̲eꞌn, ¿chu xdeꞌd gilbey lo x̱in useꞌdtá xgoliaꞌ me mal? Diꞌltsa luꞌtá ikëb: “Dios udeꞌd gilbey lo x̱in useꞌdtá”, ¿xkuꞌn dzekna xneꞌtá lëdná?
Saꞌnda naꞌ xgoliaꞌ me mal kon gilbey chen Dios, lo na lëꞌ Dios uyuslola c̲h̲uꞌnnbéy neꞌg.
»Or lëꞌ tib mgiy ndzeꞌb kenap lidz kon giꞌb, chut gakda sëꞌb lidz mgiy knu.
Ñana ga dele ziꞌd stib mgiy masc̲h̲a ndzeꞌb nikë lo mgiy knu, xla xigiꞌb mgiy knu, guꞌn xkiꞌn lo mgiy knu, lox xgiꞌs ic̲h̲ë chen mgiy knu lo xamig.
»Dele chuga xc̲h̲aꞌda ilëꞌ loná minn knu nak minn guꞌnn yuꞌdná. Dele chuga c̲h̲uꞌnnda yuꞌdná, bat nkiꞌnda minn knu loná.
Ga lëꞌ Jesús uyusloꞌga xneꞌ:
―Or lëꞌ tib me mal xc̲h̲aꞌ tib lëd mgiy sia tib dën bidz, lad lad xgib diꞌt kwas. Or sdzalda diꞌt kwas, xiab gik xneꞌ: “Masda gobic̲h̲eꞌná lidzná diꞌt uyuná bokla.”
Konde lëꞌ me mal knu c̲h̲obic̲h̲e sdzinn lëꞌ yu knu mbi xna gana x̱ixkwaꞌ.
Ga lëꞌ sia xtop sgadz me mal malc̲h̲a nikë lo gana iza sdzëꞌb lëd mgiy knu. Ga masc̲h̲a sdzak mgiy knu nikë or tibaga me mal.
¿Chu nli wen sia?
Lëꞌt lëꞌ Jesús bixneꞌ guꞌn c̲h̲eꞌn lëꞌ tib unaꞌ ukëꞌ c̲h̲edz x̱id minn c̲h̲ëp:
―Wen sia unaꞌ uyaplá gana ugëdzlá.
Ga lëꞌxi ukëb:
―Masc̲h̲a wen sia minn c̲h̲on Xtiꞌdz Dios gana c̲h̲uꞌnno.
Lëꞌ balal minn xnab stib gilndzun
Ga dzekna ndaldoꞌ minn ubig-gax gon guꞌn xneꞌ Jesús, ga lëꞌxi c̲h̲ëp:
―Luꞌtá ngopxtol c̲h̲apdá xtoldá ñana xnabdá stib gilndzun loná. Gunndac̲h̲aná gilndzun lotá, gol bislëdz guꞌn uzak Jonás.
Jonás uyak tib gilndzun lo ic̲h̲ë minn Nínive, nana xkakga nak X̱in Mgiy lo ic̲h̲ë minn lo na.
»Or idzinn dze lëꞌ Dios gwiy chu c̲h̲ap xtol gana chu c̲h̲apda xtol, ña unaꞌ uyuꞌnnbéy giedz Sabá ibanaga ineꞌ lëdtá, lo unaꞌ knu uc̲h̲aꞌ diꞌt fwer uyiꞌd uyon diꞌdz wen guꞌn uneꞌ Salomón. Ñala naꞌ nc̲h̲oꞌbc̲h̲a nakná lo Salomón.
»Gana minn giedz Nínive ibanaga ineꞌ lëdtá lo minn knu usaꞌn ngibdc̲h̲a xtol or uyon diꞌdz guꞌn uneꞌ Jonás. Ñala naꞌ nc̲h̲oꞌbc̲h̲a nakná lo Jonás.
Xkwend xni
»Chut xkegida tib ser lox stse lowo kon tib kaj, sinda lëꞌ minn knu sdzoꞌbu diꞌt gia nak dzekna xka lëꞌwu ikëꞌ xni lo minn ted lën yu.
Xkakga nakdá diꞌltsa wen lotá, c̲h̲ak xwiydá xni saꞌnda diꞌltsa në lotá nkëw xwiydá.
Nkiꞌn gieꞌnnadá gan be guꞌn lo xni c̲h̲uꞌnndá gilxkab ota guꞌn lo nkëw.
Diꞌltsa lëꞌ xni sëꞌb ldoꞌtá ni nup nkëw giaꞌnda, luꞌtá nak x̱iꞌk nak tib xni nc̲h̲oꞌb.
Lëꞌ Jesús xkëx̱uꞌ minn nak fariseo gana mextr ley
konde lëꞌ Jesús ulox uneꞌ, lëꞌ tib minn nak fariseo uziñaxi gowxi lidz. Konde udzinnxi udedxi lën yu, uzobxi lo mës.
Ga lëꞌxi c̲h̲ëp:
―Luꞌtá minn nak fariseo c̲h̲uꞌnn mbitá lad x̱its bas gana lad x̱its gian, ñala gikdá noꞌnda gilubaꞌn gana noꞌnda guꞌn wenda c̲h̲ak.
Luꞌtá bët nandtá, ¿be Diosda xc̲h̲ixkwaꞌ lad x̱its gana lad lën ga?
Gol kwdeꞌd guꞌn c̲h̲apdá kon gilwen lo minn nlas yu, diꞌltsa xka guꞌnndá, lëꞌtá giaꞌn mbi.
»¡Nlas xnatá, minn nak fariseo! Luꞌtá xgob tibu lo tsiꞌwu xdeꞌdtá lo Dios, xgobdu lo rud, lo ption gana ic̲h̲ë gix win guꞌn c̲h̲uꞌnnstsiꞌndá. Ñala guꞌnndá gilwen ic̲h̲ë lo minn x̱iꞌk xlaꞌn Dios, c̲h̲uꞌnntlëdzdá. Nana nkiꞌn ibandá x̱iꞌk c̲h̲uꞌnnbéy Dios, isaꞌndtá guꞌnndá xkilwenxi xkakga gol kwdob tibu lo tsiꞌwu.
»¡Nlas xnatá, minn nak fariseo! Or lëꞌtá sdzinn lën yu diꞌt stseꞌdna, ga xgibdá tib diꞌt wen nak sobdá gana or sdzaꞌldá minn lo lgiy xlaꞌndá leꞌy xkuꞌn ndoꞌ ineꞌ minn diux lotá.
»¡Nlas xnatá, minn nak fariseo! ¿Chu xlaꞌndá gosgeꞌñatá? Luꞌtá nak x̱iꞌk nak tib geꞌc̲h̲baꞌ nënda zob gana ic̲h̲ë minn xded ga nika nanda bekwaꞌn uyu ga.
Ga lëꞌ tib mextr ley ukëb:
―Mextr, or lëꞌlá xneꞌ guꞌn ki biña lëdnu xneꞌlá.
Ga lëꞌxi ukëb:
―¡Ñatá mextr ley, nlas xnatá! Noꞌnda c̲h̲uꞌnnbéydá gwey xkomierdá yow, guꞌn ni ikedzda, ñala luꞌtá c̲h̲uꞌnnda yud gioꞌwu.
»¡Nlas xnatá, c̲h̲ixkwaꞌtá c̲h̲ow xibaꞌ minn uyiꞌd uneꞌ Xtiꞌdz Dios bokla! Ñana nika bëtc̲h̲a nonda gunu, lo pxozgoldá ugët minn knu.
Tibaga nak xkilxkabdá izatá pxozgoldá. Pxozgoldá ugët minn knu nana luꞌtá c̲h̲ixkwaꞌga c̲h̲ow xibaꞌ minn knu.
»Dios, lo gilxiꞌenna uneꞌ: “Ixalná minn ineꞌ guꞌn inená lo, gana minn idedná gilbey ineꞌ xtidzná lo ic̲h̲ë mnech. Lëꞌ mnech igët balal minn knu gana sebalal minn knu giaꞌn xkakga izakzi mnech.”
Nana lo ic̲h̲ë guꞌn c̲h̲eꞌn, gaknandá ic̲h̲ësadá minn mban lo na, luꞌtá kix ic̲h̲ësa xkilgut minn uxalná uneꞌ Xtidzná lotá axta or uyaꞌ gitslyu,
gana axta xchen Abel, ulox axta xchen Zacarías, minn uyët c̲h̲ow idoꞌ gax lo pkuꞌg, diꞌt xgët minn man. Nli guꞌn xnená luꞌtá kix dol knu chen pxozgoldá.
»¡Nlas xnatá minn c̲h̲uꞌnnbey ley! Luꞌtá nan xkuꞌn xneꞌ ley, ñana c̲h̲uꞌnndtá guꞌn xneꞌwu nika xdeꞌdtadá diꞌdz lëꞌ stib minn guꞌnnbeyu.
Konde lëꞌxi uyelo uneꞌ, lëꞌ mextr ley ic̲h̲ë minn nak fariseo uyuslo xlëꞌ loxi gana uyuslo xnabdiꞌdz.
Xka uyuꞌnn minn dzekna gan be sneꞌxi tib diꞌdz lëꞌda, dzekna lëꞌ minn inaꞌsxi.
Ic̲h̲ë guꞌn c̲h̲ak ngëꞌts sien
Lëꞌt lëꞌ tajdoꞌ minn xcheꞌplsa xdopgiy gagu Jesús, lëꞌxi c̲h̲ëp lo x̱in useꞌdxi:
―Gol gonga, guꞌnndadá guꞌn c̲h̲uꞌnn minn nak fariseo, lo minn knu xneꞌ guꞌn nli sinda c̲h̲uꞌnndu. Minn knu nak x̱iꞌk nak lebadur c̲h̲uꞌnn lëꞌ nkob xiats.
Guꞌn xneꞌtá lo nkëw, sdzinn dze lëꞌ gunu gien lo xni. Gana guꞌn uneꞌlandá lën yu, sdzinn dze lëꞌ ndal minn gaknannu.
Gol kwdzeb lo Dios
»Ic̲h̲ësadá bëꞌts, xnená lotá, idzebdadá lo minn xgët mnech, minn knu gunuta sc̲h̲elo guꞌnn.
Nana lëꞌná ine chu lo idzebdá. Gol kwdzeb lo Dios, minn zak kob xkilmbandá gana zak ixaꞌldá diꞌt nlas nak, diꞌt tipta sdzë bel. Lo minn knu gol kwdzeb.
»Gol gwiy lo ic̲h̲ë mginn, Dios c̲h̲an man nika x̱iy demi non tib gaꞌy man.
¿Be lëꞌla luꞌtána isaꞌn Dios? Axta gits gikdá nan Dios blak c̲h̲ak. Gunu xnená idzebdadá. Luꞌtá nonc̲h̲a nikë lo ndal mginn.
Minn c̲h̲uꞌnn nc̲h̲oꞌb lë Dios
»Lotá xnená, diꞌltsa chutá c̲h̲uꞌnn nc̲h̲oꞌbná lo ic̲h̲ë minn, naꞌ, X̱in Mgiy, gëp lo xangl Dios luꞌtá uyuꞌnn nc̲h̲oꞌbná.
Saꞌnda diꞌltsa chutá guꞌnn nc̲h̲oꞌbdaná lo ic̲h̲ë minn, naꞌ, X̱in Mgiy, gëp lo xangl Dios luꞌtá ñuꞌnn nc̲h̲oꞌbdaná.
»Gana dele chu ineꞌ lëdná, Dios be zak guꞌnn mbi xtol minn knu. Saꞌnda dele chu ineꞌ lëd Espíritu chen Dios, Dios guꞌnn mbida xtol minn knu.
»Or siña minndá tsatá lo minn c̲h̲uꞌnnbéy diꞌt stseꞌdna xtiꞌdz Dios, gana lo minn nak dziꞌn, gana lo minn xniꞌt minn lidzgiꞌb, ideꞌdtadá gilxkab xkuꞌn ikëbdá, xkuꞌn ineꞌtá.
Or knu lëꞌ Espíritu chen Dios isaꞌb gikdá gan xkuꞌn ineꞌtá.
Tib mgiy ndaꞌn uyuꞌnn xkilxkab kwxen
X̱id minn knu uc̲h̲aꞌ tib mgiy, c̲h̲ëp:
―Mextr, guts lo bëtsná ineꞌdz guꞌn c̲h̲igial gak chenná.
Ga lëꞌ Jesús ukëb:
―Mgiy, ¿chu xneꞌ naꞌ nak minn c̲h̲unn ic̲h̲ol ic̲h̲ësa chendá?
Ga lëꞌxi c̲h̲ëp lo minn:
―¡Gol gonga, gakdadá x̱iꞌk nak minn sdzoblëdzc̲h̲a gap chen! Nakdo dele blak guꞌn c̲h̲ap tib mgiy xka gak xkilmban mgiy.
Uyeloga lëꞌxi ugu tib kwend, guꞌn ney diꞌdz guꞌn guꞌnn dziꞌn lo minn, c̲h̲ëpxi:
―Tib mgiy ndaꞌn uyap tib blë lyu diꞌt udop nc̲h̲oꞌbdoꞌ guꞌn.
Ga lëꞌ mgiy knu uyuꞌnn gilxkab, xneꞌ: “¿Bekwaꞌn gunn‑ná? ¡C̲h̲apdná diꞌt kutsëwná chenná!”
Lox inená lokganá: Dzeꞌ kiuna, downa, gowna gana kwx̱iꞌlna. Luꞌ c̲h̲ap nc̲h̲oꞌb guꞌn yutsëw, igaꞌ ndal is.”
Ñala Dios c̲h̲ëp lo mgiy knu: “¡C̲h̲ondlá xtidzná! Giaꞌl c̲h̲eꞌn gax gëtlá ñala guꞌn ngutsëwlá, ¿chu lo ikiꞌnnu?”
»Xka dzak minn xtopgiy ndal guꞌn non, ñala lo Dios nlas xna minn knu.
Dios c̲h̲an x̱in
Uyelo uneꞌ Jesús lo minn, ga lëꞌxi c̲h̲ëp lo x̱in useꞌdxi:
―Guꞌnndadá gilxkab nc̲h̲oꞌb: ¿Bekwaꞌn gowdá, Ba lac̲h̲ gokdá.
Lo lëꞌ gilmban nonc̲h̲a nikë lo guꞌn xdoꞌw, gana lëꞌ kwerp nonc̲h̲a nikë lo lac̲h̲.
»Gol kwseꞌd lo nga. Xguda man pni, këda man dziꞌn, bët giend lo man ba tsutsëw guꞌn gow man. Ñana Dios xgiaꞌn man. Gol bislëdz masc̲h̲a nondá ic̲h̲ë lo man knu.
»Nika guꞌnnc̲h̲adá nc̲h̲oꞌb gilxkab, gakda gaknoꞌlc̲h̲a xkilmbandá stib or.
Diꞌltsa luꞌtá gakda guꞌnndá guꞌn win c̲h̲eꞌn ñana, ¿xkuꞌn c̲h̲uꞌnndá gilxkab nc̲h̲oꞌb guꞌn gowdá gana guꞌn gokdá?
»Gol kwseꞌd lo giaꞌ susen. Bët chuꞌnndu ñana xkuꞌn xielalu tib giaꞌ ndzun. Naꞌ xne, nika Salomón uyokc̲h̲a lac̲h̲ ñex nluꞌwda x̱iꞌk xluꞌw tib giaꞌ.
»Dios c̲h̲uꞌnn ngë xna ic̲h̲ë gix yu dën nika gëtla xbidzu, ted lo knu lëꞌwu c̲h̲ek. ¡Lëꞌxi sneꞌdz guꞌn gokdá nika nupaga xlelëdzdá Xtiꞌdzxi!
»Guꞌnndadá gilxkab nc̲h̲oꞌb ineꞌtá: “¿Bekwaꞌn gowná, bekwaꞌn gianá?”
Lo ic̲ẖë mnech gitslyu noꞌnda guꞌn c̲h̲eꞌn c̲h̲ak gik. Saꞌnda luꞌtá gol bislëdz c̲h̲apdá Pxozdá, minn zob ibaꞌ, lëꞌxi nanla bekwaꞌn nak ic̲h̲ë xiliaꞌdzdá.
»Gol kwzoblëdz giꞌd Dios guꞌnnbéy lotá, dzekna xka lëꞌxi ineꞌdz guꞌn nak xiliaꞌdzdá.
Guꞌn nonc̲h̲a
»Idzebdadá nika x̱iydá. Pxozdá, minn zob ibaꞌ, ineꞌdz xkilbey lotá.
Gol kwto chendá, lox gol kwdeꞌdu lo minn nlas yu. Ibaꞌ nakda guꞌn gak gol, lox gunu gol klutsëw guꞌn nonc̲h̲a ibaꞌ diꞌt tedta mbaꞌn nika maꞌlkoꞌb guꞌnntlodu.
Diꞌt tsutsëw chendá guꞌn nonc̲h̲a gakga sob xkilxkabdá.
Nkiꞌn gol gok nlëts
»Gol gok nlëts, tipta gol dok x̱abdá gana x̱exnitá tipta ikë.
Luꞌtá nak x̱iꞌk nak mos kimbias ixal yu ikaña xpatron or gobic̲h̲e lo gilutsiꞌlña.
»Xlaꞌndná gaknandá guꞌn c̲h̲eꞌn, diꞌltsa tib minn lidz nan ba or ted mbaꞌn lidz, ¿lit tipta ikenap minn knu lidz?
Xka gol gok nlëts tipta, naꞌ, X̱in Mgiy, gid or bët siada ldoꞌtá.
Mos wen, mos wenda
Ga lëꞌ Pedro c̲h̲ëp lo Jesús:
―Dad, ¿be noꞌnda loꞌnu ugulá kwend ki ota ic̲h̲ësa lo minn?
Ga lëꞌxi c̲h̲ëp:
―¿Chu nak tib mos wen gana nlëts? Lëꞌ mos knu nak mos xiaꞌn lidz minn c̲h̲uꞌnnbéy lo, lo lëꞌ minn knu c̲h̲uꞌnnbéy lo mos knu ideꞌd guꞌn gow minn kë dziꞌn, or lëꞌ minn nkiꞌn gow.
¡Wen sia mos knu diꞌltsa lëꞌ minn knu idzinn, lëꞌ c̲h̲uꞌnn guꞌn ukebey!
Zolila xnená lëꞌ minn knu gëp lo mos knu: “Luꞌ guꞌnnbéy ic̲h̲ë chenná.”
Saꞌnda diꞌltsa lëꞌ mos knu guꞌnn gilxkab: “Nencha ziꞌd minn c̲h̲uꞌnnbéy loná.” Lëꞌ c̲h̲uslo xdeꞌdo c̲h̲ow xkomier, c̲h̲uslo c̲h̲owna, c̲h̲ana gana xkë gilgow.
Dze bët siada ldoꞌ mos knu, lëꞌ minn knu gobic̲h̲e izakzidoꞌ mos knu x̱iꞌk dzak tib mos c̲h̲onda diꞌdz.
»Mos nan bekwaꞌn xlaꞌn minn c̲h̲uꞌnnbéy lo guꞌnn lox c̲h̲uꞌnndu, mos knu nlas sak gow guꞌn wen.
Saꞌnda mos nandu lox tigolpa c̲h̲uꞌnn guꞌn lëꞌda x̱iy gowu. Xkakga minn xkaña gilbey, lo minn knu gak unaꞌb nc̲h̲oꞌbdoꞌc̲h̲a kwend.
Guꞌn c̲h̲uꞌnnkluw Jesús c̲h̲uꞌnn xdil minn tib lën yu
»Naꞌ zid ku gi lo gitslyu, ¡xlaꞌndná leꞌy xkuꞌn sën gilu!
Nana nkiꞌn ganeꞌc̲h̲ tedná tib gilnëdoꞌ, ¡zakná leꞌy tedlaná lo gunu lo nlas c̲h̲ak ldoꞌná!
¿Be nëtána naꞌ ziꞌdña gilwen lo gitslyu? Nakdo xka lëꞌná ziꞌdña gilnë.
Ted lo c̲h̲eꞌn gaꞌy minn yu tib yu guslo til‑lsa, tson minn tilña chop minn, chop minn tilña tson minn.
Lëꞌ pxoz mgiy tilña mgiy, lëꞌ mgiy tilña pxoz, lëꞌ xnaꞌ unaꞌ tilña unaꞌ, lëꞌ unaꞌ tilña xnaꞌ, lëꞌ xnaꞌgeꞌy nx̱ix tilña x̱inx̱ix, lëꞌ nx̱ix tilña xnaꞌgeꞌy.
¿Xkuꞌn xieꞌndnadá guꞌn c̲h̲ak lo na?
Ga lëꞌxi c̲h̲ëp lo ic̲h̲ë minn nc̲h̲ë ga:
―Or lëꞌtá xwiy xkë xkëw nisdoꞌ xneꞌtá: “¡Gia giab!”; xka c̲h̲aku.
¿Chu xlaꞌndá gosgeꞌñatá? Luꞌtá nan xkuꞌn nak giab gia gana or c̲h̲ak neꞌy, ñala guꞌn c̲h̲ak lo na xieꞌndnadá.
Keli xkwendlá
»¿Xkuꞌn xiudlá kosiuw bekwaꞌn nak guꞌn wen?
Diꞌltsa chu idziꞌbkiylá lo uyuꞌnnlá tib guꞌn lëꞌda, masda keliwu ic̲h̲opdá minn knu, tseloga lëꞌ minn knu tsiñalá lo guxtis ga lëꞌ guxtis guꞌnnbéy lo mayor kulá lidzgiꞌb.
Xnená loꞌlá: Ic̲h̲aꞌdlá ga dele kixdlá ic̲h̲ësa xkiylá.
Be zondá diꞌdz gobic̲h̲etá lo Dios
Lën dze knu lëꞌ balal minn udzinn lo Jesús xgu kwend c̲h̲ëp:
―Lëꞌ Pilato, minn Roma, minn c̲h̲uꞌnnbéy lo Israel, ugët balal minn galilea. Guꞌn c̲h̲eꞌn uyuꞌnn minn or lëꞌ minn galilea mer ugët xman xdeꞌd lo Dios.
Ga lëꞌxi ukëb:
―¿Be c̲h̲ak gikdá nëtá lo uyët minn knu masc̲h̲a ngopxtol nak minn knu lo sebalal xkomier?
Naꞌ xne nakdo xka. Diꞌltsa luꞌtá isaꞌndtá ic̲h̲ë xtoldá gana ilelëdzdadá Dios xkakga gëtdá.
Gana, ¿be slëdzdá or lëꞌ yu nc̲h̲oꞌb ubix Jerusalén diꞌt lë Siloé or uyët tsiꞌntson minn? ¿Be nëtá nc̲h̲oꞌbc̲h̲a nak xtol minn knu nikë lo sebalal minn yu ga?
¡Naꞌ xne nakdo xka! Diꞌltsa luꞌtá isaꞌndtá guꞌn wenda chuꞌnndá, xkakga gëtdá.
Xkwend yag igera
Ga lëꞌxi ugu tib kwend, guꞌn ney diꞌdz guꞌn guꞌnn dziꞌn:
―Uyu tib mgiy c̲h̲ap tib x̱an yag lë higuera lën chen. Ñana tib dze uya, bët nex giend lowo.
Ga lëꞌ uyuꞌnnbéy lo xmos c̲h̲ëp: “Kwchugo noꞌnda ntsewu lo lyu, uyakla tson is tipta zidná ñana bët nex xkëda.”
Ga lëꞌ mos knu ukëb: “Dad, kwsaꞌnu is c̲h̲eꞌn, lëꞌná izobyuwo lox idzinná biëꞌb x̱anu.
Diꞌltsa tsaꞌ is lëꞌ nex ikë, wenga. Diꞌltsa lëꞌwu ikëda, lëꞌwu chug.”
Lëꞌ Jesús uyuꞌnnwen tib unaꞌ dze sabd
Tib dze sabd, dze xkëda minn judío dziꞌn, lëꞌ Jesús c̲h̲uꞌnnkluw lën yu diꞌt stseꞌd minn judío Xtiꞌdz Dios.
Ñana ga yu tib unaꞌ uyak tsiꞌntson is nraꞌk x̱its lo tib me mal uyuꞌnnu xka, gana ñakdac̲h̲a nliwu.
―¡Nay, lëꞌlá gakwen lo xkilgiꞌdzlá!
Ga lëꞌxi uxob ña x̱its unaꞌ knu, or knukga lëꞌ x̱its unaꞌ knu uli. Ga lëꞌ unaꞌ knu uyuslo uyuꞌnn nc̲h̲oꞌb lë Dios.
Ñala tib minn c̲h̲uꞌnnbéy lën diꞌt stseꞌd minn judío Xtiꞌdz Dios ulëꞌ xkuꞌn lëꞌxi uyuꞌnnwen minn tib dze sabd. Ga lëꞌ minn c̲h̲uꞌnnbéy lën yu knu c̲h̲ëp lo ic̲h̲ësa minn:
―Xman c̲h̲ap xop mbidz ikëma dziꞌn. Gol kidë dze knu gakwendá. Giꞌdtadá dze sabd.
Ga lëꞌxi ukëb:
―¿Chu xlaꞌndá gosgeꞌñatá? ¿Bay be isaꞌndá ixakdadá xkondá ota xpurdá tib dze sabd tsa gia nis?
Unaꞌ c̲h̲eꞌn ziꞌd xediꞌy Abrahán uyakla tsiꞌntson is nx̱iꞌg me mal lo gilgidz c̲h̲eꞌn, ¿be ñakda ñakwen unaꞌ c̲h̲eꞌn nika naku dze xkëdama dziꞌn?
Konde lëꞌxi uneꞌ guꞌn c̲h̲eꞌn, lëꞌ minn xlëꞌ utelëdz. Ñala minn giedz uyak nle uwiy ic̲h̲ësa guꞌn uyuꞌnnxi.
Xkwend midz mixtens
Gana c̲h̲ëp Jesús:
―¿Xkuꞌn gan c̲h̲ak gikdá nak diꞌt c̲h̲uꞌnnbéy Dios?
Lëꞌwu nak x̱iꞌk nak tib midz mixtens, c̲h̲uꞌnn pni tib mgiy lën chen; lëꞌwu xc̲h̲oꞌb c̲h̲aku tib yag nc̲h̲oꞌb, ga lëꞌ mginn xbig xgu xipchaꞌs lowo.
Xkwend lebadur
Gana zak inená:
―Lëꞌwu nak x̱iꞌk nak tib unaꞌ xgots nkob nup yeꞌn lebadur. Guꞌn c̲h̲eꞌn c̲h̲uꞌnn lëꞌwu c̲h̲ak nc̲h̲oꞌb.
Yagla win
Or lëꞌ Jesús sia Jerusalén xdedzë ndal giedz c̲h̲uꞌnnkluw minn.
Ga lëꞌ tib minn c̲h̲ëp:
―Dad, ¿be x̱iy minn ilaꞌ lo guꞌn ndzeꞌb?
Ga lëꞌxi ukëb:
―Gol kwdeꞌd fwers tedtá yagla win, ndal minn xlaꞌn ted ñana gakdo.
Tseloga or lëꞌ minn lidz isoꞌw yagla, lëꞌtá giaꞌn lad ley, ga lëꞌtá guslo ic̲h̲edz: “¡Dad kwxal yu loꞌnu!” Ñala minn lidz ikëb: “Nandná chu nakdá.”
Ñala minn lidz ikëb: “¡Lit xnená chuꞌnnbeydnádá! ¡Gol gopche loná ngopxtol!”
»Ga ley lëꞌtá nlas sak goꞌn gowlay gilnëdoꞌ or lëꞌtá gwiy lëꞌ Abrahán, Isaac, Jacob, gana ic̲h̲ësa minn uneꞌ Xtiꞌdz Dios, lad lën.
Ga ndaldoꞌ mnech, minn nc̲h̲ë lo gitslyu, idzinn sob lo mës, diꞌt chuꞌnnbéy Dios.
Ga minn x̱iy non lo na gak nonc̲h̲a ga, lëꞌ minn nondoꞌ lo na gak nonda ga.
Lëꞌ Jesús uzak xkilnë minn Jerusalén
Dze knu lëꞌ balal minn nak fariseo udzinn c̲h̲ëp lo Jesús:
―Kwc̲h̲aꞌ neꞌg kigwa, lëꞌ Herodes xlaꞌn igëtlá.
Ga lëꞌxi c̲h̲ëp:
―Gol gwa lox gol guts lo Herodes, minn ndzeꞌb x̱iꞌk ndzeꞌb tib mias: “Lëꞌná xgoliaꞌ me mal gana lëꞌná c̲h̲unnwen minn tipta, gunu gunn‑ná nadze, ix̱e gana stson mbidz lëꞌná iloꞌx stsinná.
Nana laboen lëꞌná sia deñaꞌzná lad Jerusalén nadzena, ix̱ena, widzna lo ga xgët minn minn xneꞌ xtiꞌdz Dios.”
»¡Minn Jerusalén xkuꞌn xdeꞌd itatá, axta xgëtdá minn xchaꞌl Dios! ¡Blak bueld xlaꞌndná ntopgiynádá x̱iꞌk xtopgiy ngidzan x̱in lën xiꞌl, ñana nëdtá!
Nana gunu lëꞌ xkiedzdá dzeꞌ gak; xnená gobic̲h̲edc̲h̲adá gwiydáná sinda axta idzinn dze ineꞌtá: “¡Naklay minn ziꞌd, uxaꞌl Dios!”
Lëꞌ Jesús uyuꞌnnwen tib mgiy yu gi
1-2 Tib dze sabd, dze xkëda minn judío dziꞌn, lëꞌ Jesús sia gow tib lidz minn nak fariseo, tib minn nc̲h̲oꞌb nak. Ñana ga zu tib mgiy dzaknë, yu gi idibsa. Ga lëꞌ ic̲h̲ësa minn nak fariseo nc̲h̲ë ga, këwlëꞌts gan be zuꞌnnwenxi mgiy knu.
Ga lëꞌxi unabdiꞌdz lo minn nan diꞌdzbey gana lo ic̲h̲ësa minn nak fariseo:
―¿Be c̲h̲igial guꞌnnwenma tib minn dzaknë, sabd ota c̲h̲igialdu?
Ga ni tib minn nkëbda. Ga lëꞌxi uzën ña mgiy knu uyuꞌnnwen mgiy knu, lox c̲h̲ëpxi:
―Zakla siaꞌlá.
Ga dzekna c̲h̲ëpxi lo minn nak fariseo:
―Diꞌltsa chu tibdá c̲h̲ap tib bur ota tib ngon unit lën tib geꞌc̲h̲ nc̲h̲oꞌb diꞌt yu nis, ¿be tsadadá gan kwaꞌtá xmandá nika xkëdama dziꞌn dze knu?
Ga nandc̲h̲a minn be nkëb minn.
Ic̲h̲ësa minn uya lo tib lni
―Diꞌltsa tsaꞌlá tib lo gilutsiꞌlña, sobdlá ganeꞌc̲h̲. Tseloga ilan tib minn nc̲h̲oꞌbc̲h̲a nak loꞌlá,
ga lëꞌ minn c̲h̲uꞌnn lni ineꞌ loꞌlá: “¿Be zak kwdeꞌd xilgerlá lo minn c̲h̲eꞌn?” Ga nzaꞌkda gaklá lëꞌlá gusli.
»Sinda diꞌltsa tsaꞌlá lo lni, gobias tedgadalá. Diꞌltsa lëꞌ minn c̲h̲uꞌnn lni ilan ineꞌ: “Dad, kwded soblá.” Or knu lëꞌ minn gwiy ñalá nak tib minn nc̲h̲oꞌb.
Xka nak minn zak nc̲h̲oꞌb nak, ñana minn knu x̱iy nak. Lëꞌ minn zak x̱iy nak, minn knu nc̲h̲oꞌb nak.”
Gana lëꞌxi c̲h̲ëp lo mgiy c̲h̲uꞌnn lni:
―Or lëꞌlá guꞌnn tib lni, icheꞌdzdalá xamiꞌglá, nika bëtslá, nika minn liꞌdzlá, nika minn ndaꞌn yu kwa liꞌdzlá. Tseloga konde lëꞌ minn knu guꞌnn lni, lëꞌ minn ic̲h̲eꞌdzagalá lëꞌ gunu tsulsakga.
Masda or lëꞌlá guꞌnn tib lni, kwc̲h̲edz minn nlas yu, minn giend ña, minn gakda së, minn nkal lo.
Dzekna wen siaꞌlá, lo minn knu gakda kulsawu loꞌlá, konde lëꞌ Dios ideꞌdaga gilmban lo minn uban x̱iꞌk uyuꞌnnbéy Dios, or knu lëꞌxi kulsawu gana ineꞌdzxi tib gilx̱il loꞌlá.
Tib lni nc̲h̲oꞌb
Or uyon tib minn zob tipsa ic̲h̲op Jesús guꞌn c̲h̲eꞌn, lëꞌ c̲h̲ëp loxi
―¡Wen sia minn yu lo xelni Dios or lëꞌ Dios guꞌnnbéy!
Ga lëꞌxi c̲h̲ëp:
―Tib mgiy uc̲h̲edz‑zë ndal minn, tsa lo tib lni nc̲h̲oꞌb lidz.
Ñana or udzinn or gow stseꞌ minn, lëꞌ mgiy knu uyuꞌnnbéy lo xmos, c̲h̲ëp: “Gol gwa guts: Lëꞌ or udzinn gol kidë, lëꞌ ic̲h̲ëwu uyelola ux̱ixkwaꞌ.”
»Ñala ic̲h̲ësa minn giꞌl giꞌl c̲h̲ëp xkuꞌn tsada. Tib minn c̲h̲ëp: “Gop pasens. Naꞌ uka tib blë lyu, ina nkiꞌn tsaná gwiynu.”
»Stib minn c̲h̲ëp: “Gop pasens. Naꞌ uka gaꞌy ñaz ngon, ina nkiꞌn tsaná gan be wen xkë man dziꞌn.”
»Stib minn c̲h̲ëp: “Gich utsiꞌlñaná, gakda sëná.”
»Ga lëꞌ mos uyobic̲h̲e, uneꞌwu lo minn c̲h̲uꞌnnbéy. Ga dzekna, lëꞌ minn c̲h̲uꞌnnbéy ulëꞌ, lox c̲h̲ëp lo xmos: “Xnusa gwa idib lën giedz guxi minn nlas yu, minn giend ña, minn nkal lo, minn gakda së.”
»Konde sia or, lëꞌ mos c̲h̲ëp: “Dad, uyunnlaná guꞌn uyuꞌnnbéylá ñana yuc̲h̲a lger.”
»Ga dzekna lëꞌ minn c̲h̲uꞌnnbéy c̲h̲ëp lo xmos: “Gwa ic̲h̲ësa ñaz, ñaz tib, klu gik minn giꞌd minn, dzekna xka lëꞌ lidzná idzë.
Naꞌ xne ni tib minn uchedzná ganeꞌc̲h̲ gowda guꞌn ux̱ixkwaꞌná.”
Guꞌn guꞌnn tib minn xlaꞌn gak x̱in useꞌd Jesús
―Diꞌltsa chuga xlaꞌn giꞌd loná, nkiꞌn ikëc̲h̲a ldoꞌ minn knu naꞌ nikë lo pxoz, lo xnaꞌ, lo xiwnaꞌ, lo x̱in, lo bëts, lo pzan, axta xkilmban, zak gak x̱in useꞌdná.
Gana diꞌltsa chuga tsuda gik gët lo krus gakda gak x̱in useꞌdná.
»Diꞌltsa chutá xlaꞌn izaꞌ tib yu nc̲h̲oꞌb, ¿bekwaꞌn nak guꞌn c̲h̲uꞌnndá? Lit ganeꞌc̲h̲ sobdá guꞌnndá gilxkab gan be sgaꞌ guꞌn ikiꞌn tselowo.
Tseloga noꞌnda uyuslo xiaꞌwu ñana nika zëxda tselowo lëꞌ demi ic̲h̲ë, konde lëꞌ minn ted gwiy noꞌnda xidz minn.
Ga lëꞌ minn ineꞌ: “¡Mgiy c̲h̲eꞌn uyuslo uzaꞌ yu c̲h̲eꞌn ñana nzeloda!”
»¿Xkuꞌn c̲h̲uꞌnn tib minn c̲h̲uꞌnnbéy or tsa tib lo ruid? Lit ganeꞌc̲h̲ sob minn knu guꞌnn gilxkab: “¿Be skeꞌdzná siñaná tsiꞌ mil soldad par tilñaná gal mil soldad?”
Diꞌltsa xieꞌnna ikedzda masda lëꞌ ixaꞌl balal minn nc̲h̲oꞌb nak lën giedz gëp lo xkontrar: “¿Bekwaꞌn guꞌnn‑na dzekna xkisa giaꞌnnu?”
»Gunu xnená, gol biꞌnn gilxkab wen, diꞌltsa xlaꞌndá gakdá x̱in useꞌdná, gol kwsaꞌn ic̲h̲ë guꞌn c̲h̲apdá.
Zed gitslyu
»Wen zed, ñana dele lëꞌwu isaꞌn gak ndzig, ¿xkuꞌn guꞌnnstsiꞌn minnu?
Lit bët stsiꞌndu lo lyu nika gaku biëꞌb, masda lëꞌwu izëꞌb. X̱iꞌk xkuꞌn uyondá guꞌn unená, gol biꞌnnu.
Xkwend minn udzalna xpakx̱iꞌl
Ic̲h̲ësa minn xtop demi guꞌn sia Roma gana ic̲h̲ësa minn nak ngopxtol xbig lo Jesús gon guꞌn xneꞌxi.
Loxna gunu lëꞌ minn nak fariseo gana minn nan diꞌdzbey uyuslo xgindiꞌdzxi xneꞌ:
―Mgiy c̲h̲eꞌn wen xneꞌña ngopxtol gana axta c̲h̲owña tipsa.
Ga dzekna lëꞌxi ugu tib kwend, guꞌn ney diꞌdz guꞌn guꞌnn dziꞌn, c̲h̲ëpxi:
―Diꞌltsa tib minn c̲h̲ap tib gayoꞌw makx̱iꞌl lox izëꞌb tib man, ¿xkuꞌn guꞌnn minn knu gan? Lit stsaꞌn minn knu iza stapgaltsiꞌpgeꞌ man, lëꞌ dzegib man uzëꞌb axta idzal man.
Konde lëꞌ minn knu idzalna man, lo gilx̱il knu axta schob minn knu man x̱its yan.
Konde idzinn minn knu lidz stopgiy ic̲h̲ë minn nak xamig, gana minn yu kwa lidz lox gëp: “¡Gol gok nle, lo udzaldná demakx̱iꞌlná, man uzëꞌb!”
»Nana xnená xkakga yu gilx̱il ibaꞌ or lëꞌ tib ngopxtol xlelëdz Dios gana stsaꞌn xtol nikë lo stapgaltsiꞌpgeꞌ minn nkiꞌnda guꞌnn gunu.
Xkwend unaꞌ udzalna xtemi
»Diꞌltsa tib unaꞌ c̲h̲ap tsiꞌ pes, guꞌn nak plata, ñana uzëꞌb tibu, ¿xkuꞌn guꞌnn unaꞌ knu gan? Lit skëꞌ unaꞌ knu xni lox kibu lën lidz tsëw axta idzalnu.
»Nana xnená, xkakga yu xangl Dios gilx̱il ibaꞌ or lëꞌ tib ngopxtol c̲h̲obic̲h̲e lo Dios.
Xkwend minndoꞌ uyobic̲h̲ekga lo pxoz
Gana lëꞌ Jesús c̲h̲ëp:
―Uyu tib mgiy c̲h̲ap chop minndoꞌpgiy.
Ñana tib dze lëꞌ minndoꞌ ñab c̲h̲ëp lo pxoz: “Upa, giꞌt balal guꞌn c̲h̲aplá, guꞌn c̲h̲igial gak chenná.” Ga dzekna lëꞌ pxoz minndoꞌ uselë chen lo ic̲h̲op bëts minndoꞌ.
»X̱iysa dze udedsu lëꞌ minndoꞌ ñab uto chen, guꞌn udeꞌd pxoz. Lox lëꞌ uyu ñaz sia stib kwa. Ga uxin xtemi, uyuꞌnn guꞌn uzata ldoꞌ.
»Konde uyelo uloꞌx ic̲h̲ë xtemi, lën dze knu uyu tib ubin giedz knu. Or knu uyuslo uzak ubindoꞌ.
Ga lëꞌ minndoꞌ knu uya unab dziꞌn tib lo mgiy giedz knu, lëꞌ mgiy knu uxaꞌl minndoꞌ knu xtën gan kuch.
Lo ubin knu xlaꞌn ñow guꞌn c̲h̲ow kuch lo chut xdeꞌdta guꞌn gow.
»Ga dzekna axta or knuc̲h̲a uyax xni uyuꞌnn gilxkab: “¡Blak xmos duwpaꞌná c̲h̲ap guꞌn c̲h̲ow, axta xielna, ñala naꞌ c̲h̲ët ubin neꞌg!
Masda guꞌn gunn‑ná, gobic̲h̲eꞌná lidz duwpaꞌná gëpná: Upa, ñondná xtiꞌdz Dios gana xtiꞌdzlá.
C̲h̲igialdc̲h̲a gakná x̱inlá; ¡masda biꞌnn‑ná tib xmoꞌslá!”
»Ga dzekna lëꞌ uyu ñaz uyobic̲h̲e lidz pxoz.
»Ñana ansc̲h̲a idzinn minndoꞌ c̲h̲ow yu lëꞌ pxoz minndoꞌ uyuꞌnnbey, ulas ldoꞌ uwiy. Ga uc̲h̲aꞌ xnusa ukaꞌñaz x̱in, ga lëꞌ ugeꞌdz, uyow chut kwas x̱in.
Ga lëꞌ minndoꞌ c̲h̲ëp lo pxoz: “¡Upa, ñondná xtiꞌdz Dios gana xtiꞌdzlá! ¡C̲h̲igialdc̲h̲a gakná x̱inlá!”
»Ga nika zëxda tselo ineꞌ minndoꞌ lëꞌ pxoz minndoꞌ uc̲h̲edz xmos, lox c̲h̲ëp: “¡Xnusa! Gol guxi lac̲h̲ kub, lox gol dok niꞌbu, gol klu tib inil ña niꞌb, gol këꞌ gilgid niy niꞌb.
¡ Loxna gol gët tib ngon xc̲h̲o guꞌnn‑na tib lni,
lo lëꞌ demëꞌdná uyobic̲h̲e! Nak x̱iꞌk nak minn uyët nana ubanaga; gana x̱iꞌk nak minn uzëꞌb nana udzalaga.”
»Ga dzekna lëꞌ lni uyuslo.
»Ñala bëtsgol minndoꞌ kë dziꞌn dën. Konde lëꞌ ubi dën ñana mer idzinn c̲h̲ow yu, lëꞌ uyon lëꞌ di xkë, lëꞌ wiꞌl c̲h̲ak.
Ga lëꞌ uc̲h̲edz tib mos lox unabdiꞌdz, c̲h̲ëp: “¿Bekwaꞌn c̲h̲ak?”
»Ga lëꞌ mos ukëb: “Bëtslá uyobic̲h̲e ina lo lëꞌ xupaꞌlá ukaña bëtslá ndaꞌn. Loxna gunu lëꞌ uyuꞌnnbéy uyët tib ngon xc̲h̲o c̲h̲ak lni.”
Ñala minndoꞌ ukëb: “Na gwiy, blakla is tipta këná dziꞌn, ni nup xkëb c̲h̲owdná loꞌlá, ñana ni tib chib win zëxda ineꞌdzlá gunn‑ná tib lni ic̲h̲ëꞌnu deamiꞌgná.
¡Ñala x̱in kiꞌlá uyelo uloꞌx xtemilá lo unaꞌ nana lëꞌ ulan lëꞌlá ugët tib ngon xc̲h̲o, c̲h̲uꞌnnlá xelni!”
»Ga lëꞌ pxoz minndoꞌ ukëb: “¡Xina! Luꞌ tipta yu loná, ic̲h̲ësa guꞌn c̲h̲apná, chenlá naku.
¿Xkuꞌn be gunndná tib lni nc̲h̲oꞌb lo lëꞌ bëtslá ulan? Nak x̱iꞌk nak minn uyët nana ubanaga; gana x̱iꞌk nak minn uzëꞌb nana udzalaga.”
Xkwend mos nlëts
Gana ugu Jesús tib kwend lo x̱in useꞌd:
―Uyu tib mgiy ndaꞌn c̲h̲ap tib mos, mos knu c̲h̲uꞌnnbéy ic̲h̲ësa chen, ñana udzinn diꞌdz lëꞌ xmos uyuslo uloꞌx chen.
Ga dzekna lëꞌ uc̲h̲edz xmos, lox c̲h̲ëp: “Lëdu i xki c̲h̲uꞌnnlá xloꞌxlá chenná. Nana ic̲h̲edc̲h̲análuꞌ nonga giꞌt ic̲h̲ësa kwend gan xkuꞌn ba uxinlá xteminá.”
»Ga dzekna lëꞌ mos knu uyuꞌnn gilxkab: “¿Bekwaꞌn gunn‑ná lo lëꞌ stsinná chug?, ikeꞌdzdaná kenná geꞌc̲h̲ gana xtelëdzná inabná guꞌn gowná lo minn.
Nanlaná bekwaꞌn gunn‑ná or lëꞌ stsinná chug dzekna xka yu minn siñaná tsaná lidz.
»Ga lëꞌ mos knu uc̲h̲edz kad tib minn nzëꞌb lo mgiy knu, konde lëꞌ minn ganeꞌc̲h̲ udzinn lëꞌ c̲h̲ëp: “¿Blak nzëꞌblá?”
Lëꞌ minn knu ukëb: “Naꞌ nzëb tib gayoꞌw bot seid.” Ga lëꞌ mos knu c̲h̲ëp: “Lëꞌ xkwendlá neꞌg, xnusa kwzob lox kwzaꞌ lëꞌlá nzëꞌb chopgalptsiꞌ boto.”
Ga lëꞌ stib minn udzinn, lëꞌ mos knu c̲h̲ëp: “¿Blak nzëꞌblá?” Lëꞌ minn knu ukëb: “Tib gayoꞌw sak x̱obxtil.” Ga lëꞌ mos knu c̲h̲ëp: “Lëꞌ xkwendlá neꞌg, kwzaꞌ lëꞌlá nzëꞌb tapgal saku.”
»Konde lëꞌ mgiy knu uyeꞌnna guꞌn uyuꞌnn mos knu, udzakyéna. Ga dzekna c̲h̲ëpxi: Kwend c̲h̲eꞌn xguná lo xka nak minn lo gitslyu c̲h̲eꞌn nanc̲h̲a minn xkuꞌn iban neꞌg nikë lo minn xlelëdz Dios.
»Loxna gunu xnená lotá, gol biꞌnnstsiꞌn chendá, guꞌnndá yud minn nlas yu, dzekna konde lëꞌ gitslyu lox, lëꞌ Dios ineꞌdz tib yu lotá guꞌn loxdac̲h̲a.
»Diꞌltsa chuga c̲h̲ap kwidad nup guꞌn xkaña, xkakga zak gap minn knu kwidad guꞌn nc̲h̲oꞌb. Minn c̲h̲apda kwidad guꞌn nup, xkakga ic̲h̲eloda minn knu lo guꞌn nc̲h̲oꞌb.
Dele chuga ñapda kwidad guꞌn non lo gitslyu c̲h̲eꞌn, ¿chu ilelëdz minn knu gap kwidad guꞌn loxdac̲h̲a?
Dele nc̲h̲elodadá ñapdá kwidad stib chen minn, ¿chu ineꞌdz guꞌn nak chendá?
»Ni tib mos gakda gap chop minn c̲h̲uꞌnnbéy, lo lëꞌ gon tib xtiꞌdz minn lëꞌ stib xtiꞌdz minn gonda, ikelëdz tib minn lëꞌ stib minn ikelëdzda. Xkakga luꞌtá gakda ikelëdzdá Dios ic̲h̲op guꞌn c̲h̲apdá lo gitslyu c̲h̲eꞌn.
Konde lëꞌ fariseo uyon guꞌn c̲h̲eꞌn, noꞌnda ux̱idz lo sdzaꞌl ldoꞌ demi.
Ga dzekna lëꞌxi c̲h̲ëp:
―Luꞌtá xluw lo ic̲h̲ë minn wenc̲h̲otá, ñala Dios c̲h̲uꞌnnbey xkilxkabdá. Guꞌn nc̲h̲oꞌb xwiy minn lo gitslyu c̲h̲eꞌn, lo Dios bët nonda gunu.
»Saꞌnda lëꞌ guꞌn xneꞌ xley Moisés ni nup tedsuda, ansc̲h̲a lëꞌ ibaꞌ lox ic̲h̲op gitslyu.
»X̱iꞌk nak diꞌltsa tib mgiy usunlaꞌ xiwnaꞌ, lox xkaꞌ stib unaꞌ, dol nak gunu, diꞌltsa stib mgiy xkaꞌ unaꞌ knu lëꞌkga dol naku.
Lázaro ic̲h̲op tib mgiy ndaꞌn
»Gana uyu stib mgiy udaꞌn c̲h̲ëp Jesús, uyok tipta lac̲h̲ ñex gana izasa dze c̲h̲uꞌnn lnidoꞌ.
Gana uyu stib mgiy nlas yu lë Lázaro, dzaknë kë gëdzyë lëd, izasa dze zob c̲h̲ow lidz mgiy ndaꞌn.
Gana xlaꞌn leꞌy xkuꞌn gow guꞌn xiab x̱an xmës mgiy knu, ga axta mak xbig xteludz lo gëdz knu.
»Ñana udzinn dze lëꞌ mgiy nlas yu uyët. Ga lëꞌ angl uyiꞌd uyey mgiy knu, udzinn diꞌt zob Abrahán. Konde uded lo knu lëꞌ mgiy ndaꞌn uyëtga lox ugëꞌts.
Lo gilnëdoꞌ nlas nak diꞌt yu mgiy knu, konde ulis lo uwiy lëꞌ Abrahán zobña Lázaro.
»Ga lëꞌ ukëꞌ c̲h̲edz uc̲h̲edz: “¡Upa Abrahán, kwlas ldoꞌlá! Kwxaꞌl Lázaro guꞌnn bën nkwenña guꞌnn bën lo ludzná lo ikeꞌdzdac̲h̲aná lo gidoꞌ c̲h̲eꞌn.”
Ñala Abrahán ukëb: “Xina, bislëdz or uyulá lo gitslyu udaꞌnlá uyaplá chenlá gana lëꞌ Lázaro nlas uyu, nana lëꞌ Lázaro wen yu neꞌg, lëꞌlá yu lo gilnëdoꞌ ki.
Gana zob geꞌc̲h̲doꞌ lëw lox gunu nika xlaꞌn minn yu neꞌg ted i gakdo nika minn yuga i tedga neꞌg.”
Ga lëꞌ mgiy knu c̲h̲ëp: “Xnabná loꞌlá Abrahán, kwxaꞌl Lázaro tsa lidz duwpaꞌná.
Ineꞌña iza gaꞌy bëtsná, dzekna xka giꞌdta tsu lo gilnëdoꞌ c̲h̲eꞌn.”
Ñala Abrahán ukëb: “Yu guꞌn uneꞌ Moisés gana ic̲h̲ë guꞌn uneꞌ minn uneꞌ Dios lo, ga zak gon bëtslo.”
Ga lëꞌ mgiy knu ukëb: “Upa Abrahán, c̲h̲onlá dele chu tib minn uyëtla lox iban tsa gëpu zolila iza bëtsná ilelëdz Dios lox isaꞌn ic̲h̲ë xtol.”
Ga lëꞌ Abrahán ukëb: “Dele chuga c̲h̲onda guꞌn uneꞌ Moisés gana ic̲h̲ë guꞌn uneꞌ minn uneꞌ xtiꞌdz Dios, xkakga zolila gonda minn knu guꞌn ineꞌ tib minn ibanaga.”
Guꞌn ndzeꞌb giab minn lo dol
Gana c̲h̲ëp Jesús lo x̱in useꞌd:
―Ndal guꞌn yu lo gitslyu zak guꞌnn lëꞌ minn giab lo dol. ¡Nlasdoꞌ xna minn guꞌnn lëꞌ xkomier giab lo dol!
Masda lëꞌwuga giaꞌg tib ita nc̲h̲oꞌb yan minn knu, lox sia nit lo nisdoꞌ, lger guꞌnn lëꞌ xkomier giab lo dol.
¡Gol gonga bekwaꞌn guꞌnndá!
»Diꞌltsa tib xkomieꞌrlá c̲h̲uꞌnn tib guꞌn wenda loꞌlá, kwdux. Diꞌltsa lëꞌ minn knu xnab loꞌlá guꞌnntlëdzlá gunu, biꞌnnu.
Biꞌnn ilelëdzc̲h̲anuluꞌ
Tib dze lëꞌ iza tsiꞌpchop x̱in useꞌd<sup>a</sup> Jesús, c̲h̲ëp loxi:
―Biꞌnn ilelëdzc̲h̲anuluꞌ.
Ga lëꞌxi ukëb:
―Diꞌltsa ilelëdzdáná x̱iꞌk nak tib midz mixtens zak gëpdá lo yag c̲h̲eꞌn: “Kwlaꞌdz lox gok pni lo nisdoꞌ”, zonu diꞌdz.
Stsiꞌn tib mos
»Be yu chu tibdá c̲h̲ap tib mos kë dziꞌn dën ota c̲h̲an man, konde lëꞌ gobic̲h̲e lëꞌtá gëp: “Kwded, kwzob lo mës.”
Lit lëꞌtá gëp: “Kwx̱ixkwaꞌ stseꞌ loxna klu guꞌn gowná lox gowná, gianá, ga lëꞌlá zak gow.”
¿Be sdeꞌdtá xkix lo mos gan lo uyuꞌnn ic̲h̲ë guꞌn uyuꞌnnbéydá? Naꞌ xne ideꞌdtadá.
Nana xkakga luꞌtá or lox guꞌnndá guꞌn ukëbéydá, gëpdá: “Noꞌnda guꞌn ukëbéyna c̲h̲uꞌnn‑na.”
Lëꞌ Jesús uyuꞌnnwen tsiꞌ mgiy, minn xiudz lëd
Tib dze zu Jesús ñaz Jerusalén, ñana udedxi mer diꞌt ndzaꞌl Samaria, Galilea.
Konde udzinnxi tib giedz win, ga uc̲h̲aꞌ tsiꞌ mgiy dzaknë, xiudz lëd. Ansc̲h̲a idzaꞌl minnxi,
lëꞌ iza minn ukëꞌ c̲h̲edz c̲h̲ëp:
―Mextr, kwlas ldoꞌlá, biꞌnnweꞌnnu.
Konde lëꞌxi uwiy iza minn knu, lëꞌxi c̲h̲ëp:
―Gol gwa lo px̱oz gwiy px̱ozdá.
Uyeloga be zuc̲h̲a iza minn knu ñaz, lëꞌ uyakwen.
Ñala tib mgiy uwiy uyakwen, uyobic̲h̲e, ndip uyuꞌnn nc̲h̲oꞌb lë Dios.
Konde udzinn mgiy knu uzex̱ib loxi, ukiꞌts lo axta lyu udeꞌd xkix loxi. Lëꞌ mgiy knu nak minn Samaria.
Ga lëꞌxi c̲h̲ëp:
―Lit tsiꞌ minn uyuꞌnnweꞌnná goꞌ. ¿Go sgeꞌ miꞌnngaꞌ?
Ga lëꞌxi c̲h̲ëp lo mgiy knu:
―Gusli, lox kigwa. Lo ulelëdzláná lox uyakweꞌnlá.
¿Xkuꞌn gak or lëꞌ Dios guꞌnnbéy?
Balal fariseo unabdiꞌdz lo Jesús:
―¿Bok guslo Dios guꞌnnbéy?
Ga lëꞌxi ukëb:
―Luꞌtá gakda gwiydá lëꞌ Dios c̲h̲uslo c̲h̲uꞌnnbéy.
Gakda gëpdá: “Lëꞌ Dios c̲h̲uꞌnnbéy neꞌg ota i, lo lëꞌ Dios c̲h̲uꞌnnbéyla x̱idtá.”
Gana lëꞌxi c̲h̲ëp lo x̱in useꞌdxi:
―Sdzinn tib dze or lëꞌtá zak leꞌy gwiyná, ñana or knu gakdoc̲h̲o.
Nika ineꞌ minn: “Lëꞌxi yu neꞌg”, “lëꞌxi yu i”, tsadadá.
Gaknandá or lëꞌná gid gak x̱iꞌk c̲h̲ak or c̲h̲ax tib belgwziy ibaꞌ noꞌnda xnidoꞌ xiu.
Nana guꞌn nkiꞌn ganeꞌc̲h̲ tedná tib gilnëdoꞌ gana ilelëdzda miꞌnn‑ná.
»Or lëꞌná, X̱in Mgiy, gobic̲h̲e, xkakga gak x̱iꞌk uyak stse Noé,
lëꞌ minn c̲h̲owna, c̲h̲ana, stsiꞌlñana axta udzinn dze lëꞌ Noé uded lën barka. Ga dzekna lëꞌ giasëꞌb uyuslo uloꞌx ic̲h̲ësa minn knu.
Xkakga uyak stse Lot: Lëꞌ minn c̲h̲owna, c̲h̲ana, xkaꞌna, xtona, c̲h̲uꞌnn pnina gana sdzaꞌ yu,
axta lëꞌ Lot uc̲h̲aꞌ giedz Sodoma lëꞌ gi uyuslo uc̲h̲aꞌ ibaꞌ uyab giedz knu uloꞌx ic̲h̲ësa minn giedz knu.
»Xka gak or lëꞌná, X̱in Mgiy, gobic̲h̲e lëꞌ ic̲h̲ë minn guꞌnnbeyná x̱iꞌk nakná.
Dze knu diꞌltsa chu tib zu gik yu, c̲h̲ap chen lën yu, tsëtda dzexiwu. Xkakga diꞌltsa chu zu dën, gobic̲h̲eda lidz.
¡Gol bislëdz guꞌn uzak xiwnaꞌ Lot or uyak ita zed!
Ic̲h̲ë minn sdzoblëdz iban stse, xnusa c̲h̲ët, lëꞌ minn bët siada ldoꞌ gëtda.
»Naꞌ xne chop minn naxkes lo tib lon, tib minn gweyxi, stib minn giaꞌn.
Chop minn kë dën, tib minn gweyxi, stib minn giaꞌn.
Ga lëꞌ x̱in useꞌdxi unabdiꞌdz:
―¿Ba gak guꞌn c̲h̲eꞌn?
Ga lëꞌxi ukëb:
― Luꞌtá nan wen dele bata diꞌt xdopgiy ngol, ga nax tib man uyët.
Unaꞌ biud ic̲h̲op guxtis xlelëdzda Dios
Gana uguxi stib kwend, guꞌn ney diꞌdz guꞌn guꞌnn dziꞌn lo x̱in useꞌdxi, dzekna gieꞌnna inab lo Dios tipta idzaꞌgdana.
C̲h̲ëpxi:
―Tib giedz yu tib guxtis xlelëdzda Dios gana bët liaꞌdz dzakda xkomier.
Ñana giedz knukga yu tib unaꞌ biud, xia lo guxtis knu xneꞌ: “Keli dekwendná.”
Ñala guxtis c̲h̲eꞌn c̲h̲onda diꞌdz ikeliwu noꞌnda c̲h̲onu, ñana uded lo knu lëꞌ uyuꞌnn gilxkab: “Nika xlelëdzdná Dios gana ic̲h̲ë minn bët liaꞌdz dzakdaná,
nana lo xki neꞌd unaꞌ biud ki, masda lëꞌná ikeliwu, dzekna xka giꞌdtac̲h̲a unaꞌ ki guꞌnnklëꞌ gikná.”
Ga dzekna lëꞌxi c̲h̲ëp:
―Gol kwiy guꞌn c̲h̲ëp guxtis xlelëdzda Dios.
¿Be nëtána Dios guꞌnnda gilwen lo minn ugib, minn xnab loxi dze giaꞌl? ¿Be nëtá nen ikëbxi?
Naꞌ xne xnusa ikëbxi. Nana or lëꞌná, X̱in Mgiy, gid, ¿be sdzalc̲h̲a minn xlelëdz Dios?
Minn c̲h̲ak nc̲h̲oꞌb gana minn c̲h̲ak win
Ga lëꞌ Jesús ugu stib kwend, guꞌn ney diꞌdz guꞌn guꞌnn dziꞌn, lo minn c̲h̲uꞌnn gilxkab nc̲h̲oꞌb nak gana minn dzakda liaꞌdz xkomier:
―Chop mgiy sia idoꞌ inab lo Dios. Tib mgiy nak fariseo, stib mgiy nak minn xtop demi sia Roma.
»Ga lëꞌ mgiy nak fariseo uzuli xneꞌ lo Dios: “Dios, xnedzná xkix loꞌlá. ¡Naꞌ nakdná x̱iꞌk nak ic̲h̲ë minn xbann, c̲h̲usgeꞌ, minn yuña stib unaꞌ, nika x̱iꞌk nak mgiy c̲h̲eꞌn!
Naꞌ c̲h̲owdaná<sup>a</sup> chop mbidz tib lën xman xka c̲h̲unn‑ná c̲h̲unn nc̲h̲oꞌbná lëlá gana ic̲h̲ë demi xded ñana xgobná tibu lo tsiꞌwu xnedzná loꞌlá.”
»Ñala mgiy xtop demi sia Roma, uyaꞌn axta x̱its. Nika xiasda lo gwiy ibaꞌ, sinda noꞌnda bië xgu las xneꞌ: “¡Dios, kwlas ldoꞌlá kwiy loná, naꞌ nak tib ngopxtol, biꞌnn mbi xtolná!”
Lëꞌ Jesús c̲h̲uꞌnnlay minndoꞌ win
Balal minn uyisaꞌn minndoꞌ win lo Jesús gaklay. Ñala x̱in useꞌdxi c̲h̲ëp: “Guꞌnndtá guꞌn ki.”
Ga lëꞌxi uc̲h̲edz x̱in useꞌdxi, lox c̲h̲ëpxi:
»Gol kwdeꞌd diꞌdz giꞌd minndoꞌ win loná; minn nak x̱iꞌk nak minndoꞌ win ki zak ted diꞌt c̲h̲uꞌnnbéy Dios.
Naꞌ xne guꞌn nli: Minn ilelëdzda Dios idib gik ldoꞌ x̱iꞌk c̲h̲uꞌnn minndoꞌ win gakda ted diꞌt c̲h̲uꞌnnbéy Dios.
Mgiy ndaꞌn
Tib minn nc̲h̲oꞌb nak unabdiꞌdz lo Jesús, c̲h̲ëp:
―Mextr wen, ¿bekwaꞌn gunn‑ná lëꞌná idzinn gap gilmban loxdac̲h̲a?
Ga lëꞌxi ukëb:
―¿Xkuꞌn c̲h̲uslëláná minn wen? Ni tib mnech giend wen, nonga Dios wen.
Luꞌ nan guꞌn xneꞌ ley guꞌn usaꞌn Dios: Tsuñadlá stib unaꞌ, igëtdalá mnech, pandlá, bët ineꞌdlá lëd stib minn, nc̲h̲oꞌb gwiy pxoꞌzlá gana xnaꞌlá.
Ga lëꞌ mgiy knu ukëb:
―Ic̲h̲ëla guꞌn c̲h̲eꞌn c̲h̲unn‑ná axta or lëꞌná sdzib nak minndoꞌ.
Konde lëꞌxi uyon gunu, lëꞌxi c̲h̲ëp:
―Xche stib guꞌn loꞌlá, kwto ic̲h̲ë guꞌn c̲h̲aplá kwdeꞌdu lo minn nlas yu. Xka lëꞌlá idzinn gap tib guꞌn nc̲h̲oꞌb ibaꞌ, loxna kidë kwzinkë x̱itsná.
Konde lëꞌ mgiy knu uyon guꞌn c̲h̲eꞌn nlas uyak ldoꞌ, lo nak tib minn ndaꞌn.
Konde lëꞌxi uwiy nlas uyak ldoꞌ mgiy knu lëꞌxi c̲h̲ëp:
―Nakdo xnusa idzinn tib minn zën demi diꞌt c̲h̲uꞌnnbéy Dios,
x̱iꞌk nak tib kamey gakda ted tib geꞌc̲h̲ gox, xkakga tib minn zën demi ted diꞌt c̲h̲uꞌnnbéy Dios.
Ga lëꞌ ic̲h̲ë minn uyonu c̲h̲ëp:
―¿Chu nak minn idzinn gap gilmban loxdac̲h̲a dzekna goꞌ?
Ga lëꞌxi c̲h̲ëp:
Ga lëꞌ Pedro c̲h̲ëp:
―Dad, nuꞌwu usaꞌn ic̲h̲ë chennu, lëꞌnu zinkë x̱itslá.
Ga lëꞌxi c̲h̲ëp:
―Naꞌ xne dele chuga usaꞌn lidz gana pxoz, xnaꞌ, pzan, bëts, xiwnaꞌ axta x̱in lo zu lo xñaz Dios,
ikaña nc̲h̲oꞌb guꞌn lo na gana gilmban loxdac̲h̲a, guꞌn nac̲h̲a ziꞌd.
Lëꞌ Jesús xneꞌ guꞌn sak
Ga lëꞌ Jesús utopgiy iza tsiꞌpchop x̱in useꞌd lox c̲h̲ëp:
»Gaxla Jerusalén zuna, neꞌg sakná guꞌn usaꞌn minn uneꞌ Dios lo bokla.
Ga lëꞌ balal minn tsiñaná lo minn zit. Ga ic̲h̲aꞌ minn, xidz minn gana bel ineꞌ minn lëdná gana itsuk minn loná.
Lox tselo izakzi miꞌnn‑ná lëꞌ minn igëtná, ñana gak tson mbidz lëꞌná, X̱in Mgiy, ibanaga.
Ñala x̱in useꞌdxi ñeꞌndna bekwaꞌn uneꞌxi. Gunu nak tib guꞌn ngan uneꞌxi.
Lëꞌ Jesús c̲h̲uꞌnnwen tib minn nkal lo
Tib dze lëꞌ Jesús gaxla idzinn Jericó, lëꞌ tib mgiy nkal lo zob c̲h̲ow ñaz xnab guꞌn xnab lo minn xded.
Konde lëꞌ mgiy knu uyon lëꞌ tajdoꞌ minn xded, lëꞌ unabdiꞌdz gan bekwaꞌn c̲h̲ak.
Ga lëꞌ minn c̲h̲ëp:
―Jesús minn Nazaret ziꞌd neꞌg.
Ga lëꞌ mgiy knu ukëꞌ c̲h̲edz, c̲h̲ëp:
―¡Jesús, minn ziꞌd xediꞌy David, kwlas ldoꞌlá kwiyná!
Ñala minn nnec̲h̲ ndux dzekna gak dzeꞌ mgiy knu, ñala mgiy knu lëꞌla uyuslo ndipc̲h̲a xkëꞌ c̲h̲edz:
―¡Jesús, minn ziꞌd xediꞌy David, kwlas ldoꞌlá kwiyná!
Ga lëꞌxi uyobias, uxaꞌl minn uyixi mgiy knu, konde lëꞌ mgiy knu udzinn lëꞌxi unabdiꞌdz:
―¿Bekwaꞌn xlaꞌnlá gunn‑ná loꞌlá?
―Xlaꞌndná gial loná.
Ga lëꞌxi c̲h̲ëp:
―Gial loꞌlá, lo ulelëdzláná lox lëꞌlá uyakwen.
Or knukga lëꞌ lo mgiy knu uyal, lëꞌ uzinkë x̱itsxi c̲h̲uꞌnn nc̲h̲oꞌb lë Dios. Gana xkakga ic̲h̲ësa minn uwiy gunu uyuꞌnn nc̲h̲oꞌb lë Dios.
Jesús ic̲h̲op Zaqueo
Lëꞌ Jesús sia uded giedz Jericó.
Giedz knu yu tib mgiy ndaꞌn lë Zaqueo, tib mgiy c̲h̲uꞌnnbéy lo minn xtop demi sia Roma.
Mgiy knu zak leꞌy xkuꞌn guꞌnnbeyxi ñana gakdo lo zinkëzë mnech yaꞌl gana lo winga mgiy knu.
Ga lëꞌ mgiy knu ukëꞌ karrel sia unec̲h̲, uyep lo tib yag guꞌn zob c̲h̲ow ñaz, dzekna xka zak gwiy tedxi.
Konde lëꞌxi udzinn lger knu uwiy lad gia; lëꞌ Zaqueo zob ga, ga lëꞌxi c̲h̲ëp:
―Liger kiet i, nadze xlaꞌndná gobiaꞌsná liꞌdzlá.
Ga lëꞌ Zaqueo xnusa uyët lo yag lo xc̲h̲iꞌlna siñaxi tsa lidz.
Konde uwiy minn gunu ukindiꞌdz minn c̲h̲ëp minn:
―¿Xkuꞌn uyu gik Jesús sia lidz ngopxtol ki?
Konde udzinnxi lidz Zaqueo, lëꞌ Zaqueo uzuli c̲h̲ëp loxi:
―Dad, ic̲h̲ol ic̲h̲ë guꞌn c̲h̲apná idedná lo minn nlas yu, dele chu lo ubann‑ná tap lal guꞌn ubann‑ná gobic̲h̲eꞌná.
Ga lëꞌxi c̲h̲ëp:
―Nadze ukaña minn yu, yu c̲h̲eꞌn xkilmban Dios. Lo ña Zaqueo ziꞌd xediꞌy Abrahán.
Gunu lëꞌná, X̱in Mgiy, zid kib minn zuda xñaz Dios.
Xkwend tsiꞌ mos
Ic̲h̲ësa minn xkediag guꞌn xneꞌ Jesús. Ga dzekna lëꞌxi ugu tib kwend, guꞌn ney diꞌdz guꞌn guꞌnn dziꞌn, lo lëꞌxi gaxla idzinn Jerusalén ñala minn në ga lëꞌ Dios ñuslola ñuꞌnnbéy.
Ga lëꞌxi c̲h̲ëp:
Ga lëꞌ mgiy knu uc̲h̲edz tsiꞌ xmos, kad lo mos udeꞌd demi, lox c̲h̲ëp: “Gol biꞌnn dziꞌnu axta lëꞌná gobic̲h̲e.”
»Ñala minn xkiedz mgiy knu xlëꞌ, ga lëꞌ minn uxaꞌl diꞌdz lo minn nc̲h̲oꞌbc̲h̲a nak, lox c̲h̲ëp minn: “Xlaꞌndnu gak mgiy ki minn guꞌnnbéy loꞌnu.”
»Konde lëꞌ minn knu uyobic̲h̲e ulox ukaña gilbey, uc̲h̲edz iza mos ukaña demi, dzekna gaknan gan bekwaꞌn uyuꞌnn mos demi.
»Lëꞌ mos ganeꞌc̲h̲ ukañawu udzinn c̲h̲ëp: “Dad, lëꞌ demi uneꞌdzlá loná, uyak stsiꞌ lal ga.”
Ga lëꞌ mgiy knu ukëb: “Wenga, luꞌ nak tib mos wen, lo nup guꞌn wen uyuꞌnnlá nana luꞌ gak minn guꞌnnbéy lo tsiꞌ giedz.”
»Ga lëꞌ stib mos udzinn c̲h̲ëp: “Dad, lëꞌ demi uneꞌdzlá loná, uyak sgaꞌy lal ga.”
Ga ña lo mos knu xkakga c̲h̲ëp: “Luꞌ guꞌnnbéy lo gaꞌy giedz.”
20-21 »Ga lëꞌ stib mos udzinn c̲h̲ëp: “Dad, lëꞌ xtemilá neꞌg ñunn dziꞌndnu, lo udzeꞌbná loꞌlá. Lo luꞌ nak tib mgiy ndzeꞌb dzëꞌnlá guꞌn ni nakda chenlá, xlaꞌplá guꞌn ni ñuꞌnnpniꞌdlá, lox gunu lëꞌná ukëwu lo panit ugutsëwnu.”
Ga lëꞌ mgiy knu c̲h̲ëp: “Weꞌndlá, guꞌn uc̲h̲aꞌkga c̲h̲owlá gunukga inená wenda c̲h̲uꞌnnlá. Diꞌltsa nanlá naꞌ nak tib minn ndzeꞌb dzënná guꞌn nakda chenná, xlaꞌpná guꞌn ñunnpniꞌdná.
¿Xkuꞌn ngudlá xteminá bang, konde lëꞌná ñobic̲h̲e lëꞌná nkañawu ic̲h̲opu x̱inu?”
»Ga lëꞌ mgiy knu c̲h̲ëp lo minn nc̲h̲ë ga: “Gol kwla demi ki, lox gol kwdeꞌdu lo minn uyuꞌnn chen tsiꞌ lal guꞌn ukaña.”
Ga lëꞌ minn ukëb: “¿Xkuꞌn lëꞌkga lo minn c̲h̲aplu?”
»Naꞌ xne ic̲h̲ësa minn c̲h̲apu, ikañac̲h̲o; lëꞌ minn c̲h̲apdo nika nup guꞌn c̲h̲ap lëꞌwu idoꞌb.
Gana ic̲h̲ë minn xlëꞌ xwiyná, minn xlaꞌnda sobná gunnbéyná, gol guxi, lox gol gët minn knu loná.
Lëꞌ Jesús udzinn Jerusalén
Uyelo uneꞌxi guꞌn c̲h̲eꞌn, lëꞌxi uyukga ñaz sia Jerusalén.
Konde lëꞌxi gaxla idzinn giedz Betfagué gana Betania, diꞌt nak dën Yag Olivo, lëꞌxi uxaꞌl chop x̱in useꞌdxi,
c̲h̲ëpxi:
―Gol gwa giedz win guꞌn nën nax i, konde x̱iꞌk idzinndá ga, ga idzalnadá tib bur yeꞌn keduꞌ, man chut zëxda sob x̱its. Gol kwxak man lox gol kidëña man.
Diꞌltsa chu inabdiꞌdz ine: “¿Xkuꞌn xchakdá man?”, gol guts: “Lo dad minn c̲h̲uꞌnnbéy lo'nu ikiꞌn ikiꞌn man.”
Ga dzekna lëꞌ x̱in useꞌdxi uya udzalna bur xkaꞌpa.
Ñana konde lëꞌ x̱in useꞌdxi xchak man, lëꞌ bixwan man c̲h̲ëp:
Ga lëꞌ x̱in useꞌdxi ukëb:
―Lo Jesús ikiꞌn man.
Ga lëꞌ x̱in useꞌdxi uziña man sia udzinn loxi, lox uxob x̱ab lëd man, ga dzekna uzoꞌb Jesús x̱its man.
Ñana x̱iꞌk xkuꞌn siaxi xkakga xgix minn x̱ab minn lën ñaz diꞌt tedxi.
Konde lëꞌxi gaxla idzinn diꞌt sëꞌb, diꞌt nak dën yu yag olivo, lëꞌ ic̲h̲ësa x̱in useꞌdxi nlec̲h̲o zinkë x̱itsxi, uyuslo c̲h̲uꞌnn nc̲h̲oꞌb lë Dios ndip lo ic̲h̲ësa gilnzaꞌk guꞌn uwiy.
Xneꞌ:
¡Dios guꞌnnlaylá!
¡Luꞌ nak Dad c̲h̲uꞌnnbéy uxaꞌl Dios!
¡Dios ideꞌd gilwen ibaꞌ
gana lëꞌ minn gaknan nc̲h̲oꞌb Dios zob gia i!
Ga dzekna gakga x̱id knu yu balal fariseo uc̲h̲aꞌ, c̲h̲ëp:
―Mextr, kwneꞌ lo x̱in useꞌdlá gak dzeꞌ.
Ga lëꞌxi ukëb:
―Naꞌ xne diꞌltsa lëꞌ minn c̲h̲eꞌn gak dzeꞌ, lëꞌ ita guslo ikëꞌ c̲h̲edz.
Ga lëꞌxi uyoꞌn lo uwiy giedz Jerusalén,
lox uneꞌxi:
―¡Minn Jerusalén, xlaꞌndná leꞌy xkuꞌn nadze gieꞌnnadá, xkuꞌn nak ibanma wen! Nana nakdo xka, luꞌtá xna gieꞌndnu.
Sdzinn dze lëꞌ minn xlëꞌ c̲h̲andá itse gagutá, ga ilaꞌdadá.
Ga loxdá ic̲h̲ëtá x̱indá, bët giaꞌnda ic̲h̲ësu lox, lo nlelëdzdadá lëꞌ Dios uyiꞌd uyu x̱idtá.
Lëꞌ Jesús c̲h̲uꞌnn mbi idoꞌ
Konde lëꞌxi udzinn c̲h̲ow idoꞌ lëꞌxi uyuslo ugoliaꞌ ic̲h̲ësa minn nc̲h̲ë ga, xto gana ic̲h̲ë minn xkaꞌ.
Ga dzekna c̲h̲ëpxi:
Lëꞌ Jesús c̲h̲uꞌnnkluw lën idoꞌ
Kwzasa dze c̲h̲uꞌnnkluw Jesús lën idoꞌ, ñala ic̲h̲ë px̱oz nak minn c̲h̲uꞌnnbéy lo xkomier, gana mextr ley gana minn c̲h̲uꞌnnbéy lo giedz, xgib gan xkuꞌn igëtxi.
Ñana sdzalda xkuꞌn guꞌnn minnu, lo tipta nc̲h̲ë minn gaguxi xkediag guꞌn xneꞌxi.
¿Chu uyuꞌnnbéy guꞌn c̲h̲eꞌn lo Jesús?
Stib dze or lëꞌ Jesús c̲h̲uꞌnnkluw minn giedz lën idoꞌ gan xkuꞌn ted minn diꞌt c̲h̲uꞌnnbéy Dios, ga lëꞌ ic̲h̲ë px̱oz nak minn c̲h̲uꞌnnbéy lo xkomier udzinn ndzaꞌl mextr c̲h̲uꞌnnkluw ley gana sebalal guxtis.
Ga lëꞌ minn c̲h̲ëp loxi:
―Kwneꞌ, ¿xkuꞌn c̲h̲uꞌnnlá guꞌn c̲h̲eꞌn? ¿Chu uyuꞌnnbéy loꞌlá guꞌnnlá guꞌn c̲h̲eꞌn?
Ga lëꞌxi ukëb:
―Ñaná inabdiꞌdz tib guꞌn lotá. Gol këb:
¿Chu uyuꞌnnbéy lo Juan uchoꞌpnis minn? ¿Be Diosu ota tib minn uyuꞌnnbéyu?
Ga lëꞌ minn uyuslo c̲h̲ixtiꞌdzlsa:
―Diꞌltsa gëpna Dios uyuꞌnnbéyu lëꞌ Jesús ineꞌ: “¿Xkuꞌn nlelëdzdádu dzekna?”
Diꞌltsa gëpna tib minn uyuꞌnnbéyu, lëꞌ minn giedz ikëꞌ itana lo xlelëdz minn Dios uxaꞌl Juan.
Ga lëꞌ minn ukëb:
―Nandnu chu uyuꞌnnbéyu lo Juan.
Ga lëꞌxi ukëb:
―Nika naꞌ inedná chu uyuꞌnnbéy c̲h̲unn‑ná guꞌn c̲h̲eꞌn.
Lëꞌ balal minn xlaꞌn la xelyu tib mgiy
Ga lëꞌ Jesús uyuslo ugu tib kwend, guꞌn ney diꞌdz guꞌn guꞌnn dziꞌn lo minn:
―Tib mgiy uyuꞌnn pni balal x̱an lbë ubas lo xelyu. Ga dzekna lëꞌ usaꞌnu lo balal minn guꞌnn dziꞌnu, ga lëꞌ minn chen sia ndal is.
»Konde udzinn dze lëꞌwu ideꞌd nex, lëꞌ minn chen uxaꞌl tib xmos uya lo minn c̲h̲uꞌnn dziꞌnu ikaña nex guꞌn xgaꞌ. Ñala minn c̲h̲uꞌnn dziꞌnu lëꞌla udeꞌdu uyow mos knu, lox uguñaz xkisa.
»Ga lëꞌ minn chen uyobic̲h̲e uxaꞌlga stib xmos, ñana xkakga uyuꞌnn minn bel uneꞌ minn lo mos knu gana udeꞌd minnu. Ga uguñaz mos knu xkisa.
»Ga lëꞌ minn chen uyuꞌnn gilxkab: “¿Xkuꞌn gunn‑nána? Masda lëꞌná ixal demëꞌdná, mëꞌd xkëc̲h̲a ldoꞌná, bitser xtiꞌdz demëꞌdnása zon minn.”
»Konde lëꞌ minn uwiy lëꞌ x̱in minn chen udzinn, ux̱ixtiꞌdzlsa minn, c̲h̲ëp minn: “Lëꞌ minn gak chen lyu c̲h̲eꞌn ziꞌd neꞌg, masda igëtna minn ki dzekna xka lëꞌwu gak chenna.”
Ga dzekna lëꞌ minn ugoliaꞌ minn knu, lox ugët. ¿Bekwaꞌn guꞌnn minn chen gan lo ugët minn x̱in?
Lit lëꞌ minn chen tsa iloꞌx ic̲h̲ësa minn xka uyuꞌnn. Lox lëꞌ ideꞌd chen lo x̱aꞌga minn.
Konde lëꞌ minn uyon gunu c̲h̲ëp minn:
―¡Gunutasa gakda!
Ga lëꞌxi dzeꞌ uwiy lo minn, lox c̲h̲ëpxi:
―¿Xkuꞌn nak guꞌn c̲h̲eꞌn guꞌn xneꞌ Xtiꞌdz Dios:
“Ita guꞌn në minn uzaꞌ yu bët stsiꞌnda,
ita knu lo na nak tib ita nc̲h̲oꞌbdoꞌ nak?”
»Dele chu giab lëd ita c̲h̲eꞌn minn knu gak biuw lad lad gak, saꞌnda dele ita knu giab lëd minn, minn knu gak noꞌnda yu.
¿Be lëꞌwuga gax demi sia Roma?
Ic̲h̲ë px̱oz nak minn c̲h̲uꞌnnbéy lo xkomier gana lo mextr ley xlaꞌn nnaꞌs Jesús or knu, lo uyeꞌnna minn kwend guꞌn uguxi, lo minnga uneꞌxi. Ñana ñakdu lo sdzeb minn lo ic̲h̲ë minn giedz.
Ga lëꞌ minn knu uxaꞌl balal mgiy, zakla wen, ikëwlëꞌts gan be yu bekwaꞌn ineꞌxi wenda, dzekna xka lëꞌ minn tsiñaxi lo guxtis minn Roma.
Ga lëꞌ balal mgiy knu unabdiꞌdz:
―Mextr, nannu luꞌsa xñaz xkëꞌblá dele chuta bekwaꞌn xnabdiꞌdz loꞌlá. Luꞌsa nli c̲h̲uꞌnnkluw xkuꞌn nak xñaz Dios.
¿Be ineꞌlá, be lëꞌwuga xgixnu demi guꞌn xnab César minn c̲h̲uꞌnnbéy Roma ota lëꞌduga?
Ñala Jesús xnusa uyeꞌnna bekwaꞌn c̲h̲ak gik minn guꞌnn minn, ga lëꞌxi c̲h̲ëp:
―Gol kluw tib demi Roma gan gwiyná.
Lox c̲h̲ëpxi:
―¿Chu gik kë neꞌg gana chu lë neꞌg?
Ga lëꞌ minn c̲h̲ëp:
Ga lëꞌxi c̲h̲ëp:
―Gol kwdeꞌd lo César guꞌn nak chen César, lëꞌ lo Dios gol kwdeꞌd guꞌn nak chen Dios.
Ga ñakda bekwaꞌn ñuꞌnn minn lo ic̲h̲ësa guꞌn xneꞌxi lëꞌ nak. Lëꞌla udzakyéna minn, sial bëtc̲h̲a ñepda minn.
Minn xlelëdzda minn c̲h̲ët sbanaga stib
Ga udzinn balal Saduceo, minn xlelëdzda minn c̲h̲ët sbanaga stib, c̲h̲ëp:
―Mextr, Moisés usaꞌn ley xneꞌ: “Diꞌltsa tib mgiy ikaꞌ tib unaꞌ konde lëꞌ uyët nsaꞌnda ni tib mëꞌd, bëts mgiy uyët ikaꞌkga unaꞌ knu, dzekna xka isaꞌn tib mëꞌd, gak x̱iꞌk nak x̱in bëts minn uyët.”
»Uyu gadz minndoꞌ iza bëts. Minndoꞌ gol utsiꞌlña, ñana konde lëꞌ uyët nsaꞌnda x̱in.
Ga dzekna lëꞌ minndoꞌ uc̲h̲op ukaꞌkga unaꞌ knu, ñana nsaꞌndaga mëꞌd lëꞌ uyët.
Ga lëꞌ minndoꞌ uyon ukaꞌkga unaꞌ knu ñana uyëtaga, xkakga uzak iza bëts minndoꞌ, ni tib minndoꞌ nsaꞌnda mëꞌd.
Uded lo knu ñakga unaꞌ knu uyët.
»Bay nana or lëꞌ minn ibanaga stib, ¿chu gak ximgiy unaꞌ knu lo iza gadz bëts minndoꞌ ukaꞌ unaꞌ knu?
Ga lëꞌxi ukëb:
―Lo na ic̲h̲ësa unaꞌna, mgiyna c̲h̲ak stsiꞌlña.
Saꞌnda konde lëꞌ minn c̲h̲igial ibanaga ted diꞌt guꞌnnbéy Dios, or knu itsiꞌlñadc̲h̲a minn knu.
lo gëtdc̲h̲a minn ga, sinda lëꞌ minn gak x̱iꞌk nak angl gana x̱in Dios lo ubanaga minn stib.
Axta Moisés uyuꞌnnkluw sbanaga minn stib or lëꞌ gits pni dzë bel, or lëꞌ Dios c̲h̲ëp: “Naꞌ nak xiDios Abrahán, xiDios Isaac gana xiDios Jacob.”
Dios nakda xiDios minn uyët sinda Dios nak xiDios minn mban, lo Dios ic̲h̲ësa minn mban.
Ga lëꞌ balal mextr ley c̲h̲ëp:
―Mextr, lëꞌwuga uneꞌlá.
Gata nnabdiꞌdzdac̲h̲a minn loxi.
¿Ba ziꞌd Minn uxaꞌl Dios?
Ga lëꞌ Jesús unabdiꞌdz:
X̱al David ukëꞌ lën libr Salmos:
Dios c̲h̲ëp lo Dedadná, minn c̲h̲uꞌnnbéy loná:
“Kwzob kwaná, Naꞌ inedz gilbey loꞌlá.<sup>b</sup>
Axta iloꞌxná ic̲h̲ësa minn xlëꞌ c̲h̲anlá.”
Diꞌltsa David c̲h̲uslë Minn ixaꞌl Dios, Dad c̲h̲uꞌnnbéy lo, ¿xkuꞌn giꞌd minn knu xediꞌy David gan?
Ga lëꞌt lëꞌ ic̲h̲ë minn xkediag guꞌn xneꞌxi, lëꞌxi c̲h̲ëp lo x̱in useꞌdxi:
―¡Gol gonga lo mextr ley! Minn knu nak minn sdzaꞌl ldoꞌ gok lac̲h̲ noꞌl gana xlaꞌn ineꞌ minn diux lo ndoꞌ, or sdzaꞌl lo lgiy gana or lëꞌ sdziꞌnnga lën yu diꞌt stseꞌdna Xtiꞌdz Dios, ga xgib tib diꞌt wen nak sdzob gana xkakga or xia tib lo lni.
Gana xgob minn knu nup guꞌn c̲h̲ap unaꞌ biud, ga lox xneꞌña minn knu Dios stse, dzekna xka ineꞌ minn, wen minn knu. Ñala minn knu nlasdoꞌc̲h̲a sak lëꞌ Dios izakzidoꞌ.
Tib unaꞌ biud nlas yu
Ga lëꞌ Jesús uwiy lëꞌ minn ndaꞌn xgu demi lën guꞌn xiu demi xdeꞌd minn lo Dios.
Ñana x̱id knu uwiyxi tib unaꞌ biud nlas yu ugu nup xtemi win.
Ga lëꞌxi c̲h̲ëp lo x̱in useꞌdxi:
―Naꞌ xne guꞌn nli, unaꞌ ki lo xkilnlas udeꞌdc̲h̲a nc̲h̲oꞌbu nikë lo ic̲h̲ë minn ndaꞌn.
Lo ic̲h̲ë minn ki udeꞌd demi guꞌn xiab xiaꞌn lo, saꞌnda unaꞌ ki lo xkilnlas guꞌn yu udeꞌd ic̲h̲ë guꞌn xgaꞌta lo.
Lëꞌ Jesús xneꞌ guꞌn gak Jerusalén
Lëꞌt lëꞌ balal x̱in useꞌdxi c̲h̲ixtiꞌdz‑zë gan xkuꞌn ñaꞌ idoꞌ gana ic̲h̲ë ita zaꞌksa nak ñaꞌwu, lëꞌxi c̲h̲ëp:
―Sdzinn tib dze pix ic̲h̲ë guꞌn c̲h̲eꞌn guꞌn xwiydá ni tib bët giaꞌnda neꞌg.
Ga lëꞌ x̱in useꞌdxi unabdiꞌdz:
―Mextr, ¿bok gak guꞌn c̲h̲eꞌn?, ¿bekwaꞌn gak ganeꞌc̲h̲ or lëꞌ guꞌn c̲h̲eꞌn gak?
Ga lëꞌxi c̲h̲ëp:
―¡Gol gonga ikidia minndá ndal minn giꞌd ineꞌ: “Naꞌ nak minn uxaꞌl Dios” gana “lëꞌ or udzinn.” Nonga luꞌtá ilelëdzdadá gana gondtá gunu.
Or gondá lëꞌ ruid yu, lëꞌ minn tib giedz xdil‑lsa ic̲h̲ë xkomier, idzebdadá, nkiꞌn gak guꞌn c̲h̲eꞌn ganeꞌc̲h̲, nëdtá loxla gitslyuga.
Gana x̱aꞌla, x̱aꞌla giedz ini x̱udoꞌ, tsu ubin gana gilgidz ndzeꞌb na. Ga lëꞌ minn xiz lo gilsdzeꞌbdoꞌ or gwiy lëꞌ ibaꞌ gak bel guꞌn ndzeꞌb, guꞌn ni zëxda gak lo gitslyu.
»Ansc̲h̲a gak guꞌn c̲h̲eꞌn, lëꞌ minn izinkë inaꞌsdá, lox tsiñatá yu diꞌt stseꞌdna xtiꞌdz Dios, ga lëꞌ minn ixaꞌldá lidzgiꞌb lo nakdá x̱in useꞌdná. Ga lëꞌ minn c̲h̲uꞌnnbéy lo giedz izakzitá.
»Xka dzekna lëꞌtá zak ineꞌ lo minn chu nakná.
Bët tsada ldoꞌtá bekwaꞌn ikëbdá or lëꞌ minn inabdiꞌdz lotá.
Or knu naꞌ isaꞌb gikdá gan be lë gëpdá, gandá nika minn xlëꞌ c̲h̲andá bët ineꞌda lëdtá.
»Ga axta pxozdá, bëtsdá, minn lidzdá, xamigdá, ic̲h̲aꞌ lëdtá tsiñatá lo minn xlëꞌ c̲h̲andá, ga axta igët minn knu balal xkomierdá.
Ic̲h̲ë minn ilëꞌ gandá lo nakdá x̱in useꞌdná.
Nonga ideꞌdtadá gilxkab ni tib gits gikdá izëꞌbda.
Diꞌltsa iloꞌxdadá xkilxkabdá or tedtá ic̲h̲ë guꞌn c̲h̲eꞌn luꞌtá gap gilmban loxdac̲h̲a.
Nana or gwiydá lëꞌ minn xlëꞌ c̲h̲andá ntse gagu giedz Jerusalén, gol gok nan loxlo ga.
»Or knu luꞌtá minn Judea gol kwx̱oꞌn siatá giy, gana minn Jerusalén gol kwc̲h̲aꞌ ga xnusa, luꞌtá na minn yuga dën gobic̲h̲edtá lën giedz.
Lën dze knu nlas nak guꞌn gak, tsu gilsdzeꞌbdoꞌ, lëꞌ ic̲h̲ë guꞌn xneꞌ Xtiꞌdz Dios gak.
¡Nlasdoꞌ xnaꞌ unaꞌ pen zu ney mëꞌd gana unaꞌ xgëdz mëꞌd, lën dze knu! Lo lëꞌ Dios ixaꞌl gilsdzeꞌbdoꞌ gana gilnëdoꞌ giedz knu.
Ga lëꞌ minn zit, minn xlëꞌ igët balal minn giedz knu, lëꞌ sebalal minn kwaꞌ laboen tsiña minn x̱aꞌla, x̱aꞌla giedz. Lox lëꞌ minn iloꞌx Jerusalén, guꞌnn minn guꞌn sdzata ldoꞌ minn giedz knu, axta diꞌt ideꞌd Dios diꞌdz.
Guꞌn gak or lëꞌ X̱in Mgiy gobic̲h̲e
»Ga dzekna lëꞌ mbidzna, mëꞌna, melna itsëꞌlo. Lëꞌ lo gitslyu lëꞌ ic̲h̲ësa minn gia giꞌd nanda bekwaꞌn c̲h̲ak nika nanda bekwaꞌn guꞌnn lo gilsdzeꞌb lo lëꞌ nisdoꞌ ndzeꞌb c̲h̲ak.
Lo gilsdzeꞌb knu axta skëwna minn lo lëꞌ gunu c̲h̲ak lo gitslyu gana lo lëꞌ ic̲h̲ë guꞌn zob ibaꞌ sia ziꞌd.
Ga dzekna lëꞌ minn gwiy lëꞌná, X̱in Mgiy, gobic̲h̲e lo xkëw kon gilbey nc̲h̲oꞌb.
Or lëꞌ guꞌn c̲h̲eꞌn guslo gak gol kwx̱iꞌlna lo ziꞌdgaxla lëꞌ Dios kix xtoldá.
Gol kwiy lo kwalkier yag
Gana uguxi tib kwend, guꞌn ney diꞌdz guꞌn guꞌnn dziꞌn:
―Gol kwiy lo yag xkë higo lo ota kwalkier yag.
Xkakga or lëꞌtá gwiy lëꞌ guꞌn c̲h̲eꞌn gak, gol gok nan Diosga ziꞌdgaxla guꞌnnbéy.
Guꞌn nli xnená ic̲h̲ësa guꞌn c̲h̲eꞌn gak ansc̲h̲a or lëꞌ ic̲h̲ë minn yu gitslyu gët.
Ibaꞌwu, gitslyuwu sloxu saꞌnda lëꞌ Xtidzná ni nup loxda.
»¡Gol gonga! Tseloga noꞌnda lni c̲h̲ak gikdá guꞌnndá gana noꞌnda gilgowna gana ic̲h̲ë guꞌn gitslyu c̲h̲eꞌn na lo lëꞌ dze knu idzinn tigolpa.
X̱iꞌk nak tib mginn or xgaꞌ lo ikoꞌ, xka gak, tigolpa idzinn dze knu lëꞌ mnech gitslyu sak ic̲h̲ë guꞌn gak.
Loxna gunu xnená tipta gol gok nlëts, gol kwneꞌña Dios, dzekna xka c̲h̲igial ilaꞌtá lo ic̲h̲ë guꞌn ndzeꞌb guꞌn gak lo gitslyu c̲h̲eꞌn gana zak ibig-gaxdá loná.
Or dze lëꞌ Jesús c̲h̲uꞌnnkluw lën idoꞌ, lëꞌ or kwxin lëꞌxi xia dën Yag Olivo.
Konde silga lëꞌ minn sdzinnla lën idoꞌ gon xtiꞌdzxi.
Lëꞌ Judas uc̲h̲aꞌ lëd Jesús
Or lëꞌ lni Pask ziꞌdgax, lni c̲h̲ow minn giatxtil xiuda lebadur lëd.
Lëꞌ ic̲h̲ë px̱oz nak minn c̲h̲uꞌnnbéy lo xkomier gana mextr ley xgib gan xkuꞌn igët Jesús ngëꞌts, lo sdzeb lo minn giedz.
Ga lëꞌ Minn Dzab uzëꞌb ldoꞌ Judas Iskariote, tib minn yu x̱id x̱in useꞌdxi.
Mgiy c̲h̲eꞌn uya ic̲h̲ë lo px̱oz nak minn c̲h̲uꞌnnbéy lo xkomier gana minn c̲h̲an idoꞌ, gan xkuꞌn guꞌnn minn inaꞌs minnxi.
Ga dzekna lëꞌ minn knu ux̱iꞌlna; lox c̲h̲ëp minn lo Judas:
―Nuꞌwu ineꞌdz demi loꞌlá.
Ga dzekna Judas c̲h̲ëp:
―Zaku.
Ga lëꞌ Judas uyuslo xgib gan xkuꞌn igaꞌxi or giendzë minn.
Lëꞌ Jesús uyow stseꞌña x̱in useꞌd
Konde udzinn lni Pask, or c̲h̲ow minn giatxtil xiuda lebadur lëd gana xgët minn makx̱iꞌl yeꞌn,
lëꞌ Jesús ukebey Pedro ic̲h̲op Juan c̲h̲ëp:
―Gol gwa gol kwx̱ixkwaꞌ guꞌn gow stseꞌna Pask.
―¿Ba xlaꞌnlá tsaꞌnu ix̱ixkwaꞌnu?
Ga lëꞌxi c̲h̲ëp:
―Gol gwa Jerusalén, lox konde lëꞌtá ted lën giedz knu, lëꞌtá gwiy tib mgiy ney tib c̲h̲e nis. Ga gol kwzinkë axta idzinndá lidz mgiy knu.
Lox gol guts lo minn lidz: “Lëꞌ mextr xlaꞌn gan ba gow stseꞌña x̱in useꞌd lo Pask.”
Ga lëꞌ minn knu iluw lotá tib yu nc̲h̲oꞌb lad gik diꞌt x̱ixkwaꞌla, lox ga gol kwx̱ixkwaꞌ guꞌn gowna.
Ga dzekna lëꞌ Pedro uya ic̲h̲op Juan, ñana udzalu xkaꞌpa x̱iꞌk c̲h̲ëpxi. Lëꞌ ux̱ixkwaꞌluga.
Konde lëꞌ or stseꞌ udzinn, lëꞌxi uyax ndraꞌ c̲h̲ow mës iza tsiꞌpchop x̱in useꞌd.<sup>a</sup>
Ga lëꞌxi c̲h̲ëp:
―Tipta kimbiasná tipsa gowñanádá Pask c̲h̲eꞌn ansc̲h̲a lëꞌná gët.
Lo gow stseꞌdc̲h̲aná Pask sinda axta or lëꞌwu gak x̱iꞌk nakbo lo lni nc̲h̲oꞌb diꞌt lëꞌkga Dios guꞌnnbéy lo minn.
Ga dzekna lëꞌxi uzën tib bas yu nis nex guꞌn xchaꞌ ubas guꞌn stsela yu, lox udeꞌdxi xkix lo Dios. Lox c̲h̲ëpxi:
―Gol gow guꞌn c̲h̲eꞌn ic̲h̲ëtá,
lo giadc̲h̲aná nis ubas sinda axta or lëꞌ Dios giꞌd guꞌnnbéy lo gitslyu.
Ga uzëꞌngaxi giatxtil lox udeꞌdxi xkix, ga ugoꞌsxi nupgo. Lox udeꞌdxu c̲h̲ëpxi:
―Giatxtil c̲h̲eꞌn nakná; lëꞌná gët lo xtoldá; gol biꞌnn guꞌn c̲h̲eꞌn dzekna xka lëꞌtá guslëdzná.
Ulox stseꞌ xkakga uzënxi stib bas yu nis nex guꞌn xchaꞌ ubas, lox c̲h̲ëpxi:
―Guꞌn c̲h̲eꞌn nak dec̲h̲enná guꞌn ixená lo xtoldá. Xnu c̲h̲uslo Xtidzná guꞌn usanná.
―Nana lëꞌ mgiy ic̲h̲aꞌ lëdná zob c̲h̲owñaná neꞌg.
Nana naꞌ, X̱in Mgiy, xne guꞌn c̲h̲eꞌn lo lëꞌná ted guꞌn uneꞌ Dios bokla; saꞌnda lëꞌ mgiy guꞌnn guꞌn c̲h̲eꞌn nlasdoꞌc̲h̲a xna.
Ga dzekna lëꞌ x̱in useꞌdxi uyuslo xneꞌlsa, chuga nak minn guꞌnn gunu.
¿Chu nak minn nc̲h̲oꞌbc̲h̲a nak?
Ga lëꞌ x̱in useꞌd Jesús uyuslo sia ziꞌd xneꞌ:
Ga lëꞌxi c̲h̲ëp:
―Lo gitslyu c̲h̲eꞌn yu minn c̲h̲uꞌnnbéy lo minn xkiedz gana xdeꞌdta minn diꞌdz guꞌnn minn knu guꞌn xlaꞌn sinda noꞌnda guꞌn c̲h̲uꞌnnbéy minn. Gana xneꞌla minn: “Nuꞌwu wen c̲h̲uꞌnn lotá.”
Saꞌnda luꞌtá guꞌnndtá xka, sinda minn nc̲h̲oꞌbc̲h̲a nak x̱idtá minn knu nkiꞌnda gak nc̲h̲oꞌb, gana minn c̲h̲uꞌnnbéy nkiꞌn ña guꞌnn yud stib minn.
¿Chu nak minn nc̲h̲oꞌbc̲h̲a: minn sdzob lo mës ota minn xgu guꞌn c̲h̲ow minn sdzob lo mës? ¿Be nakdo minn sdzob lo mës? Saꞌnda naꞌ zu lotá x̱iꞌk nak minn xgu guꞌn c̲h̲owdá.
―Luꞌtá ni nup nsulaꞌdtáná nika dele bekwaꞌnc̲h̲a uzakná.
Naꞌ inedz gilbey lotá, x̱iꞌk uneꞌdz duwpaꞌnu loná.
Gana sobdá lo demësná gowdá, giatá gana sobdá diꞌt nc̲h̲oꞌb nak guꞌnnbéydá lo iza tsiꞌpchop giedz Israel.
Lëꞌ Jesús xneꞌ guꞌn guꞌnn Pedro
Ulox ga, c̲h̲ëp Jesús:
―Simón, loꞌlá xnená lëꞌ Minn Dzab unab lo Dios guꞌnndá x̱iꞌk c̲h̲uꞌnn mbi minn x̱obxtil.
Nana naꞌ xnab lo Dios dzekna xka isaꞌndlá ilelëdzláná; dzekna konde lëꞌlá gobic̲h̲ekga loná, luꞌ guꞌnn yud sebalal x̱in useꞌdná.
Ga lëꞌ Pedro c̲h̲ëp:
―Dad sdzinkëꞌná x̱itslá, nakdo noꞌnda lidzgiꞌb tsaná sinda nika axta gëtná sdzeꞌbdaná.
Ga lëꞌxi c̲h̲ëp:
―Pedro, naꞌ xne, ansc̲h̲a ikëꞌ ngid c̲h̲edz, lëꞌlá uyelola uneꞌ tson bueld c̲h̲uꞌnnbeydláná.
Ga lëꞌxi c̲h̲ëp lo iza x̱in useꞌdxi:
―Or uxalnádá uneꞌtá xtiꞌdz Dios, xnená gweydtá demi, nika mochil gana nika stib ñaz gilgid. ¿Be yu bekwaꞌn uche lotá?
Ga lëꞌ x̱in useꞌdxi ukëb:
―Bët ncheda.
Ga dzekna lëꞌxi c̲h̲ëp:
―Saꞌnda lo na dele chuga c̲h̲ap mochil gweyu, gana dele zën demina. Gana dele chuga c̲h̲apda spad, ito x̱ab lox ikaꞌ tibu.
Lo nkiꞌn gak ic̲h̲ë guꞌn xchec̲h̲a sakná xneꞌ Xtiꞌdz Dios: “Guꞌnn miꞌnn‑ná x̱iꞌk nak minn c̲h̲uꞌnn guꞌn lëꞌda”; ic̲h̲ë guꞌn uyaꞌn sakná laboen gaku.
―Dad, neꞌg c̲h̲apnu chop spad.
Ga lëꞌxi c̲h̲ëp:
―¡Aa!
Lëꞌ Jesús xneꞌña Dios dën Yag Olivo
Ga lëꞌ Jesús uc̲h̲aꞌ sia dën Yag Olivo diꞌt tipta xia, gana lëꞌ x̱in useꞌdxi uzinkë.
Konde lëꞌxi udzinn lger knu lëꞌxi c̲h̲ëp lo x̱in useꞌdxi:
―Tipta gol kwnab lo Dios dzekna xka ikiꞌlda Minn Dzabdá.
Ga dzekna lëꞌxi uc̲h̲aꞌ x̱id x̱in useꞌdxi uyaxi lal diꞌt giab tib ita kobe minn, ga uzex̱ibxi, uneꞌñaxi Dios.
C̲h̲ëpxi:
―¡Upa, dele zak kwteꞌdsu gilnë c̲h̲eꞌn saktaná guꞌn c̲h̲eꞌn! ¡Biꞌnn guꞌn xlaꞌnlá, gakda naꞌ ine guꞌn gak!
[Or knu lëꞌ tib xangl Dios uyen ga, uyuꞌnn lëꞌxi uyak ndip.
Ga lo gilnëdoꞌ knu, masc̲h̲a uyusloxi uneꞌñaxi Dios ndip; ga lab lab nis sdzenisnaxi xiab lyu x̱iꞌk nak c̲h̲en.]
Konde ulox ga lëꞌxi uya gan go x̱in useꞌdxi, ñala x̱in useꞌdxi lo gilnëdoꞌ knu lëꞌla uzën mkaꞌl.
Ga lëꞌxi c̲h̲ëp:
―¿Xkuꞌn naxkesdá? Gol gusche, lox gol kwnabaga lo Dios dzekna xka ikiꞌlda Minn Dzabdá.
Lëꞌ minn xlëꞌ xnaꞌs Jesús
Lëꞌt lëꞌxi bixneꞌ, lëꞌ tajdoꞌ minn udzinn. Lit lëꞌ Judas, tib mgiy yu x̱id x̱in useꞌdxi, nnec̲h̲ lo ic̲h̲ë minn, ga lëꞌ Judas ubig gax gow chut kwasxi.
Ga lëꞌxi c̲h̲ëp:
―¡Judas! ¿Be nika xki xna uluwlá X̱in Mgiy?
Konde or lëꞌ x̱in useꞌdxi uwiy guꞌn c̲h̲eꞌn, lëꞌ c̲h̲ëp:
―Dad, ¿be sdeꞌdnu kon spad?
Lëꞌ ubigla tib x̱in useꞌdxi ga, uchug diag derech tib xmos px̱oz nc̲h̲oꞌb nak.
―Zaꞌksa gol gok.
Ga lëꞌxi uzën diag minn knu uyuꞌnnwen.
Ga lëꞌxi c̲h̲ëp ic̲h̲ë lo px̱oz nak minn c̲h̲uꞌnnbéy lo xkomier gana lo minn c̲h̲uꞌnnbéy lo minn kenap idoꞌ gana lo guxtis, minn ziꞌd gweyxi:
―¿Be tib mbaꞌn nakná lox xki ziꞌdtá neꞌydá yagna spadna gweydáná?
Lit izata dze uzuná lotá lën idoꞌ, ñana xkuꞌn nnaꞌsdadáná. Nana lo nkëw c̲h̲eꞌn lëꞌ xordá udzinn, lëꞌtá guꞌnn ic̲h̲ë guꞌn xlaꞌn Minn Dzab.
Lëꞌ Pedro xneꞌ c̲h̲uꞌnnbeyda Jesús
Ga lëꞌ minn uzënxi lox uziña minnxi udzinn lidz px̱oz nc̲h̲oꞌb nak. Ñala Pedro uzinkë axta x̱its.
Ga lëꞌ minn uzoꞌl gi ley, lëꞌ minn uzobzë gagu gi sdzëꞌ, ga lëꞌ Pedro udzinn uzob x̱id knu.
Ga lëꞌ tib unaꞌ kë dziꞌn ga, uwiy lëꞌ Pedro zob x̱id knu, ga lëꞌ unaꞌ knu dzeꞌ uwiy lo Pedro lox c̲h̲ëp lo ic̲h̲ë minn nc̲h̲ë lo gi:
―Ña mgiy c̲h̲eꞌn nak xminn Jesús.
Ñala Pedro c̲h̲ëp:
―Nay, c̲h̲uꞌnnbeydaná mgiy ki.
Uyak stse lëꞌ stib minn uwiy Pedro, lëꞌ minn c̲h̲ëp:
―Ñalá yu x̱id minn ki, ¿lëꞌ?
Lëꞌ Pedro c̲h̲ëp, ñadaná.
Konde uyak stib or, lëꞌ stib minn c̲h̲ëp:
―Ña mgiy c̲h̲eꞌn, nak xminn Jesús, gol kwiy minn Galilea i.
Ga lëꞌ Pedro c̲h̲ëp:
―Nandaná bekwaꞌn xneꞌlá.
Lëꞌ ukëꞌla ngid c̲h̲edzga.
Ga lëꞌxi udzi lo, uwiy lo Pedro, lëꞌ Pedro uyuslëdz diꞌdz guꞌn uneꞌxi:
―Ansc̲h̲a ikëꞌ ngid c̲h̲edz lëꞌlá gëp tson bueld nandlá chu nakná.
Lëꞌ minn noꞌnda xc̲h̲idz xwiy Jesús
Ga lëꞌ minn kenapxi uyuslo c̲h̲idz bel xneꞌ lëdxi, gana uyuslo minn udeꞌd minnu uyowxi.
Utse minn loxi, lox c̲h̲ëp minn:
―Kwneꞌ gan, ¿chuga ukëꞌwu lëdlá?
Gana uyuslo minn xneꞌnë minn.
Konde uyenilyu, udopgiy guxtis, ic̲h̲ë px̱oz nak minn c̲h̲uꞌnnbéy lo xkomier gana minn sdzaꞌ ley, lëꞌ minn uyiñaxi lo minn knu, ga lëꞌ minn knu unabdiꞌdz:
―¿Be luꞌ nak dad, Minn uxaꞌl Dios<sup>b</sup>? Kwneꞌwu.
Ga lëꞌxi c̲h̲ëp:
―Dele inenu nika ilelëdzdodó.
Gana nika inabdiꞌdzná lotá, nika ikëbdadá [nika isunlaꞌdtáná].
Nana ted lo c̲h̲eꞌn lëꞌná, X̱in Mgiy, sobgax diꞌt c̲h̲uꞌnnbéy Dios.
Ga lëꞌ minn c̲h̲ëpzë:
―¿Be luꞌ dzekna nak X̱in Dios?
Ga lëꞌxi c̲h̲ëp:
―Luꞌtá xneꞌwu, naꞌ nak.
Ga lëꞌ minn c̲h̲ëp:
―¿Bac̲h̲a ikimbiasna, chuc̲h̲a giꞌd belë ineꞌ? ¡Uyonlana guꞌn xneꞌ mgiy ki!
Lëꞌ minn uya uyisaꞌn Jesús lo Pilato
Ga dzekna lëꞌ ic̲h̲ë minn uya uyisaꞌn Jesús lo Pilato.<sup>a</sup>
Lox uyuslo minn bel uneꞌ minn:
―Mgiy c̲h̲eꞌn stsëꞌb stib guꞌn gik minn xkiedznu gana xneꞌ kixda minn demi guꞌn sia Roma gana xneꞌ lëꞌ nak Minn uxaꞌl Dios, minn c̲h̲uꞌnnbéy xkiedznu.
Ga dzekna lëꞌ Pilato unabdiꞌdz loxi:
Ga lëꞌxi ukëb:
―Luꞌ xneꞌwu.
Ga lëꞌ Pilato c̲h̲ëp ic̲h̲ë lo px̱oz nak minn c̲h̲uꞌnnbéy lo xkomier gana ic̲h̲ë lo minn nc̲h̲ë ga:
―Bët nc̲h̲akëda loná gan bekwaꞌn uyuꞌnn mgiy c̲h̲eꞌn.
Ñala minn lëꞌla masc̲h̲a uyak c̲h̲ëp:
―Mgiy c̲h̲eꞌn belkwaꞌn stsëꞌb gik minn idib Judea, uyuslo Galilea ulan axta neꞌg.
Lëꞌ Pilato uxaꞌl Jesús lo Herodes
Konde lëꞌ Pilato uyon guꞌn c̲h̲eꞌn, unabdiꞌdz gan be minn Galilea nak Jesús.
Konde uyon Pilato lit diꞌt c̲h̲uꞌnnbéy Herodes ngabxi, lëꞌ uxaꞌl‑laxi lo Herodesga, lo lën dze knu lëꞌ Herodes yu Jerusalén.
Konde uwiy Herodes lëꞌxi udzinn, ux̱iꞌlna Herodes, lo seyitla c̲h̲on guꞌn c̲h̲uꞌnnxi, loxna gunu xlaꞌn gwiy guꞌnnxi tib gilndzun.
Ga dzekna lëꞌ Herodes uyuslo xnabdiꞌdz belkwaꞌn, ñana nika bët xkëbda.
Gana lëꞌ px̱oz nak minn c̲h̲uꞌnnbéy lo xkomier ndzaꞌl mextr ley nc̲h̲ë ga, uyuslo bel lë xneꞌ.
Ga dzekna lëꞌ Herodes ic̲h̲ë xminn, uyuꞌnnxi x̱iꞌk nak tib minn bët nonda, ga noꞌnda ugitña minnxi ugok minnxi lac̲h̲ guꞌn c̲h̲ok minn c̲h̲uꞌnnbéy. Ga lëꞌ Herodes uxaꞌlagaxi lo Pilato.
Dze knu lëꞌ Pilato ic̲h̲op Herodes uyak amig lo ansc̲h̲a gak guꞌn c̲h̲eꞌn ic̲h̲op minn c̲h̲eꞌn xlëꞌlsa.
Lëꞌ Pilato uyu gik igët Jesús
Ga dzekna lëꞌ Pilato utopgiy ic̲h̲ë px̱oz nak minn c̲h̲uꞌnnbéy lo xkomier gana minn nak guxtis gana minn giedz.
Lox c̲h̲ëp:
―Luꞌtá uyiꞌdña mgiy c̲h̲eꞌn loná, xneꞌtá mgiy c̲h̲eꞌn stsëꞌb stib guꞌn gik minn giedz; ñana lëꞌná unabdiꞌdz lo mgiy c̲h̲eꞌn lëꞌt lëꞌtá nc̲h̲ë, ñana bët nc̲h̲akëda uyuꞌnn mgiy c̲h̲eꞌn x̱iꞌk xneꞌtá.
Nika lo Herodes bët nc̲h̲akëda, sinda uxaꞌlaga mgiy c̲h̲eꞌn loná, loxna gunu xnená mgiy c̲h̲eꞌn c̲h̲igialda gët.
Lëꞌná isulaꞌ mgiy c̲h̲eꞌn tselo izakziꞌná.
[Ñala Pilato kwzata Pask c̲h̲igial stsunlaꞌ tib minn yu lidzgiꞌb.]
Ga lëꞌ ic̲h̲ësa minn ukëꞌzë c̲h̲edz:
Barrabás yu lidzgiꞌb lo uyuꞌnn tib guꞌn lëꞌda giedz Jerusalén gana lo ugët tib minn na.
Lo xlaꞌn Pilato isulaꞌ Jesús, lox uneꞌkga lo minn stib.
Ñala minn lëꞌla masc̲h̲a ukëꞌ c̲h̲edz c̲h̲ëp:
―¡Ikë mgiy ki lo krus!
Guꞌn uyon lëꞌ Pilato c̲h̲ëpaga:
―¿Bay bekwaꞌn lëꞌda uyuꞌnn mgiy c̲h̲eꞌnxi? Loná bët nc̲h̲akëda uyuꞌnn mgiy c̲h̲eꞌn x̱iꞌk xneꞌtá; lëꞌná isulaꞌ mgiy c̲h̲eꞌn tselo izakziꞌná.
Ñala minn masc̲h̲a uyak ukëꞌ c̲h̲edz unab minn ikëxi lo krus.
Ga dzekna lëꞌ Pilato uyu gik guꞌnn guꞌn unab minn.
Lox lëꞌ usunlaꞌ Barrabás, mgiy c̲h̲ëp minn ilaꞌ. Mgiy knu yu lidzgiꞌb lo uyuꞌnn tib guꞌn lëꞌda giedz Jerusalén gana lo ugët tib minn na. Ga lëꞌxi sak guꞌn unab minn.
Lëꞌ Jesús xkë lo krus
Ga dzekna or lëꞌ minn uziña Jesús sia diꞌt ikë lo krus, lëꞌ minn uyuꞌnnbéy lo tib mgiy lë Simón, ziꞌd uya dën uyey krus uzinkë x̱itsxi. Mgiy knu nak minn Cirene.
Gana zinkë ndaldoꞌ minn giedz, x̱id knu yuzë unaꞌ nlas c̲h̲ak lo gilnë lo xka dzakxi.
Ga lëꞌxi udzi lo uwiy, lox c̲h̲ëp:
―¡Unaꞌ Jerusalén! Goꞌndtá lo degilnëná, masda gol biꞌn lo gilnë, guꞌn sakdá gana guꞌn sak x̱indá.
Sdzinn dze lëꞌtá ineꞌ: “¡Wen sia unaꞌ nkëloda mëꞌd ldoꞌ!”
Ga dzekna lëꞌtá gëp lo giy: “¡Kiab lëdnu, klotsyunu!”
Diꞌltsa lo yag ngë c̲h̲uꞌnn minn guꞌn c̲h̲eꞌn, ¿bekwaꞌn gak guꞌn nak yag bidz?
Gana ziña minn schop mgiy gët lo uyuꞌnn guꞌn wenda.
Konde udzinn minn lger, diꞌt lë Giy beꞌc̲h̲ gik ndaꞌgol, ukëꞌ minnxi lo krus, lëꞌ gatix kwaxi ukëꞌ minn tibga mgiy knu.
Ga lëꞌxi c̲h̲ëp:
―¡Upa, kwdob xtol minn sdzakziꞌná, nanda minn ki bekwaꞌn c̲h̲uꞌnn!
Ga dzekna lëꞌ soldad uyuslo xgit gan chu zu igaꞌ x̱abxi.
―Uyuꞌnn mgiy ki ndal gilnzaꞌk lo minn, nana xkakga tsët mgiy ki ixi, diꞌltsa nli lëꞌ nak minn uxaꞌl Dios.
Gana ña soldad lo xkilugit ubig-gax xdeꞌd binagr giaxi.
Lox c̲h̲ëp:
―¡Diꞌltsa nli luꞌ nak minn c̲h̲uꞌnnbéy lo minn Judío, kiet i!
Gana nkëꞌ minn gik krus guꞌn kë diꞌdz griego, latin gana hebreo xneꞌ: “Lëꞌ minn c̲h̲uꞌnnbéy lo minn Judío neꞌg.”
Ga dzekna lëꞌ tib mgiy kë kwaxi c̲h̲ëp:
―Diꞌltsa luꞌ nak Minn uxaꞌl Dios kiet i lox kwlitnu neꞌg.
Ga lëꞌ stib mgiy kë stib kwa ukëb c̲h̲ëp:
―¿Be nika sdzeꞌbdalá lo Dios? Kwiy ñalá xki sdzak.
Nuwsa c̲h̲igial këna neꞌg, lo xtolna, saꞌnda lëꞌ mgiy ki bët ñuꞌnnda.
Ga dzekna lëꞌ mgiy knu c̲h̲ëp loxi:
―Bislëdzná or lëꞌlá guꞌnnbéy.
Ga lëꞌxi c̲h̲ëp:
―Bët tsada ldoꞌlá nadzegax seꞌlá siana diꞌt ic̲h̲ëwu ndzundoꞌ nak.
Lëꞌ Jesús uyët
44-45 Konde uc̲h̲ol mbidz, ukëw gitslyu axta or tson, lo ukëw lo mbidz. Ga lëꞌ lac̲h̲ guꞌn kë lën idoꞌ uyak ic̲h̲ol.
Ga lëꞌxi ukëꞌ c̲h̲edz uneꞌ:
―¡Upa, lën ñalá xguná degilmbaꞌnná!
Uyelo uneꞌxi guꞌn c̲h̲eꞌn lëꞌxi uyët.
Konde lëꞌ mgiy c̲h̲uꞌnnbéy lo soldad uwiy guꞌn uyak, uyuꞌnn nc̲h̲oꞌb lë Dios c̲h̲ëp:
―Nli mgiy c̲h̲eꞌn nak tib minn wen bët xtolda.
Ga lëꞌ ic̲h̲ë minn nc̲h̲ë ga, uwiy guꞌn uyak, ubi ga xgits ña las xc̲h̲edz Dios.
Lëꞌ Jesús xgëꞌts
50-51 Ñana yu tib mgiy wen lë José. Mgiy knu nak minn Arimatea, giedz nax Judea, ña mgiy knu yu x̱id minn c̲h̲uꞌnnbéy lo judío. Ña mgiy knu kimbias guꞌnnbéy Dios, lox gunu ñaꞌnda bienn guꞌn ux̱ixtiꞌdz minn uyuꞌnn minn.
Ga lëꞌ uya lo Pilato unab ikëꞌts Jesús.
Ulox ulit mgiy c̲h̲eꞌnxi lo krus, lëꞌ uchalxi tib lac̲h̲. Lox uguxi lën tib baꞌ guꞌn ñaꞌ lëd ita diꞌt ni tib minn zëxda tsu.
Dze knu nak or c̲h̲ixkwaꞌ minn ic̲h̲ëwu lo tsenilyu sabd, bëtc̲h̲a gakda guꞌnn minn.
Lëꞌ iza unaꞌ zinkë x̱itsxi uc̲h̲aꞌ Galilea, uzinkë uwiy gan xkuꞌn uyuxi lën baꞌ.
Konde lëꞌ iza unaꞌ knu uyobic̲h̲ezë udzinn lidz, ux̱ixkwaꞌ guꞌn nexlan nlaꞌ. Konde uyenilyu dze sabd lëꞌ unaꞌ knu dzeꞌ uyuzë, lo xka c̲h̲uꞌnnbéy xley Moisés.
Lëꞌ Jesús ubanaga
Konde sil ndoming lëꞌ iza unaꞌ knu uya c̲h̲ow baꞌ uyey guꞌn nexlan nlaꞌ.
Konde udzinn c̲h̲ow baꞌ, lëꞌ ita guꞌn ntse c̲h̲ow baꞌ udoꞌbla.
Ga uded iza unaꞌ knu lën baꞌ uwiy giendla xkwerp Jesús.
Gatsla uyak iza unaꞌ knu xna xkuꞌn bekwaꞌn uyak.
Ga lëꞌ chop mgiy uzuli ga, nok lac̲h̲ nkits xgëꞌs c̲h̲oldoꞌ.
Ga lo gilsdzeꞌbdoꞌ nonga uc̲h̲uꞌn iza unaꞌ knu ukiꞌts lo lyu, ga lëꞌ mgiy knu c̲h̲ëp:
―¿Xkuꞌn xgibdá minn mban x̱id minn uyët?
Chut giend neꞌg, lëꞌ Jesús ubanaga. Gol bislëdz guꞌn uneꞌxi lotá or yuxi Galilea,
uneꞌxi: “Laboen lëꞌxi, X̱in Mgiy, ted ña ngopxtol, lox gët lo krus, lox gak stson mbidz lëꞌ ibanaga.”
Ga dzekna axta or knuc̲h̲a lëꞌ iza unaꞌ knu uyuslëdz diꞌdz guꞌn uneꞌxi.
Ga lëꞌ uyobic̲h̲ela iza unaꞌ knuga uneꞌ gunu lo iza stsiꞌptib x̱in useꞌdxi gana lo sebalal minn.
Lëꞌ iza unaꞌ knu nak: María Magdalena, Juana, gana María xnaꞌ Jacobo gana sebalal unaꞌ.
Ñala iza x̱in useꞌdxi or uyon guꞌn c̲h̲eꞌn, nlelëdzdo.
Ga lëꞌ Pedro xnusa uc̲h̲aꞌ uya c̲h̲ow baꞌ, ñana lit nli, nonga lac̲h̲ guꞌn uc̲h̲alxi x̱oꞌb ga, lëꞌ uyobic̲h̲ela Pedroga xna xkuꞌn bekwaꞌn uyak.
Ñana dze knukga lëꞌ chop x̱in useꞌdxi uc̲h̲aꞌ sia tib giedz lë Emaús, Jerusalén ic̲h̲aꞌ tsiꞌptib mil metr idzinn giedz knu.
Ic̲h̲op minn knu sia c̲h̲ixtiꞌdz ic̲h̲ë guꞌn uyak Jerusalén.
Ñana lëꞌt lëꞌ ic̲h̲op mgiy knu sia ziꞌd c̲h̲ixtiꞌdz, lëꞌ Jesús ubig-gax uzinkë x̱its knu.
Ñala ic̲h̲op mgiy knu ñuꞌnnbeyda lëꞌxiga, lo ndeꞌdta Dios diꞌdz.
Ga lëꞌxi c̲h̲ëp:
―¿Bekwaꞌn c̲h̲ixtiꞌdzdá? ¿Xkuꞌn nlas c̲h̲akdá?
Lëꞌ uyobiasla ic̲h̲op mgiy knuga.
Ga lëꞌ tib mgiy knu lë Cleofas ukëb:
―¿Bitser nonga luꞌ nak tib minn Jerusalén nanda bekwaꞌn uyak lën dze c̲h̲eꞌn?
Ga lëꞌxi c̲h̲ëp:
―¿Bekwaꞌn uyak dzekna?
Ga lëꞌ ic̲h̲op mgiy knu ukëb:
―Lëꞌnu c̲h̲ixtiꞌdz xkwend Jesús, minn Nazaret, tib mgiy uneꞌ Dios lo, mgiy c̲h̲eꞌn nën uyakña Dios lox uyuꞌnn nc̲h̲oꞌb guꞌn lo ic̲h̲ësa minn giedz gana uneꞌ tipta kon tib gilbey.
Ñala ic̲h̲ë px̱oz nak minn c̲h̲uꞌnnbéy lo xkomier gana xguxtisnu, lëꞌla unab uyëtxi lo krus.
Ñala nuꞌwu ukimbias mgiy knu nlana lo ic̲h̲ë minn xlëꞌ c̲h̲anna Israel. Yorxa na uyakla tson mbidz uyak guꞌn c̲h̲eꞌn.
»Nasil balal unaꞌ yu x̱iꞌdnu uya c̲h̲ow baꞌ utseꞌbnu,
lo giendla xkwerp Jesús lëꞌ uyiꞌdzëla unaꞌ knu bisga xneꞌ uwiy angl c̲h̲ëp: “Mban Jesús.”
Lox uya balal xkomieꞌrnu ñana lit nliwu, giendla xkwerpxi ga.
Ga dzekna lëꞌ Jesús c̲h̲ëp:
―Be xtaxkiꞌta nxen xkilxkabdá, xieꞌndnadá gana xlelëdzdadá guꞌn uneꞌ minn uneꞌ Dios lo bokla.
¿Be nkiꞌnda dzekna nzak minn uxaꞌl Dios gilnë c̲h̲eꞌn ansc̲h̲a lëꞌ Dios ideꞌd xkilbey?
Ga lëꞌxi uyuslo uneꞌ xkuꞌn uyak ic̲h̲ë guꞌn xneꞌ xtiꞌdz Dios sakxi, uyusloxi axta Moisés gana sebalal minn uneꞌ guꞌn uneꞌ Dios lo bokla.
Ñala ic̲h̲op mgiy knu uyuꞌnn fwersxi c̲h̲ëp:
―Kiaꞌn loꞌnu, na udzel‑la lyu.
Sial lëꞌxi uyobias.
Konde lëꞌxi uzob gow ndzaꞌl ic̲h̲op mgiy knu, lëꞌxi uzën giatxtil lox udeꞌdxi xkix lo Dios, ga lox ux̱iꞌx-xu udeꞌdxu.
Or knuc̲h̲a uyaxyë xni lo ic̲h̲op mgiy knu, lit Jesúsga, ñana lëꞌ uyuꞌwlaxiga.
Ga lëꞌ ic̲h̲op mgiy knu sia ziꞌd xneꞌ:
―Lit nle c̲h̲ak ldoꞌná or lëꞌxi sdzëꞌt xtiꞌdz Dios xneꞌ ic̲h̲ë guꞌn uyak or ziꞌdna ñaz.
Ga lëꞌ ñazlaga uyobic̲h̲e ic̲h̲op mgiy knu, konde udzinn Jerusalén, lëꞌ iza stsiꞌptib x̱in useꞌdxi ndopgiy ndzaꞌl sebalal minn.
Ga lëꞌ minn nc̲h̲ë ga c̲h̲ëp:
―¡Nli ubanaga Jesús, lëꞌ Simón uwiylaxi!
Ga dzekna lëꞌ ic̲h̲op mgiy knu uguga xkwend, ic̲h̲ë guꞌn uyak ñaz gana xkuꞌn uyeꞌnna lëꞌxi ga, or lëꞌxi ux̱iꞌx giatxtil.
Lëꞌ Jesús udzinn diꞌt nc̲h̲ë x̱in useꞌd
Lëꞌ ic̲h̲op mgiy knu bixgu kwend, lëꞌ Jesús uzuli ic̲h̲olda ga, c̲h̲ëp:
―Idzebdadá.
Ga lëꞌ ic̲h̲ë x̱in useꞌdxi udzebdoꞌ në bitser xpexiga.
Ga lëꞌxi c̲h̲ëp:
―¿Xkuꞌn sdzebdá? ¿Xkuꞌn tipta c̲h̲ak chop gikdá?
¡Gol kwiy niyná gana lëꞌ ñaná neꞌg! ¡Gol kwzën lëdná, dzekna xka ilelëdzdá! Tib xpe minn c̲h̲apda biaꞌl nika dzit, x̱iꞌk nakná.
Lëꞌt lëꞌxi xneꞌ guꞌn c̲h̲eꞌn, lëꞌxi uluw ñaxi gana niyxi.
Ñana lo giludzakye gana lo gilx̱il nika xlelëdzda x̱in useꞌdxi gunu, sial lëꞌxi c̲h̲ëp:
―¿Be c̲h̲apdá bekwaꞌn gowná?
Ga dzekna lëꞌ x̱in useꞌdxi udeꞌd tib blë mal ugëꞌx.
Lox lëꞌxi c̲h̲ëp:
―Diꞌdz c̲h̲eꞌnga unená or lëꞌná zu lotá, or lëꞌná xne: “Nkiꞌn sakná ic̲h̲ë guꞌn xneꞌ xley Moisés gana guꞌn xneꞌ ic̲h̲ë xlibr minn uneꞌ guꞌn uneꞌ Dios lo bokla gana guꞌn xneꞌ libr lë Salmos.”
Ga dzekna lëꞌxi uyuꞌnn lëꞌ minn uyeꞌnna guꞌn xneꞌ Xtiꞌdz Dios.
Ga lëꞌxi c̲h̲ëp:
―Xnu uyaꞌnu, nkiꞌn lëꞌ Minn uxaꞌl Dios gët, lox gak tson mbidz lëꞌ ibanaga.
Gana lëꞌtá tsa idibsa lo gitslyu, guslotá ganeꞌc̲h̲ Jerusalén, ineꞌtá: “Lëꞌ Minn uxaꞌl Dios xneꞌ: Gol kwlelëdz Dios, gol kwsaꞌn ic̲h̲ë xtoldá dzekna xka lëꞌ Dios kob xtoldá.”
»Luꞌtá nak minn ineꞌ ic̲h̲ë guꞌn uyak, lo luꞌtá uwiyu.
Nonga gol gobias Jerusalén, axta lëꞌná ixal Espíritu chen Dios ziꞌd ibaꞌ, guꞌn uneꞌ duwpaꞌná.
Lëꞌ Jesús sia ibaꞌ
Ga lëꞌxi uziña iza x̱in useꞌdxi udzinn Betania, ga ulisxi ñaxi ibaꞌ uyuꞌnnlayxi x̱in useꞌdxi.
Lëꞌt lëꞌxi c̲h̲uꞌnnlay x̱in useꞌdxi, lëꞌxi uyep ibaꞌ.
Ga dzekna lëꞌ x̱in useꞌdxi uyuꞌnn nc̲h̲oꞌb lëxi, konde ulox ga, lëꞌ x̱in useꞌdxi uyobic̲h̲e Jerusalén ney tib gilx̱ildoꞌ.
Uded lo knu, izasa dze lëꞌ x̱in useꞌdxi xia idoꞌ c̲h̲uꞌnn nc̲h̲oꞌb lë Dios.
Guꞌn uyuꞌnn minn udeꞌd Jesús gilbey ineꞌ Xtiꞌdz Dios
Lëꞌ Jesús usaꞌn diꞌdz lëꞌ Dios ixaꞌl Espíritu chen
¡Tsin Dad Teófilo!
Guꞌn ganeꞌc̲h̲ ukëná uxalná loꞌlá, ga ukëná ic̲h̲ësa guꞌn uyuꞌnn Jesús gana guꞌn uyuꞌnnkluwxi axta x̱an,
axta udzinn dze lëꞌ Dios ukañaxi ibaꞌ.
Ansc̲h̲a tsepxi ibaꞌ lëꞌ Espíritu chen Dios usaꞌb gikxi, xkuꞌn ukebeyxi minn udeꞌdxi gilbey ineꞌ xtiꞌdzxi.
Ulox uyëtxi lëꞌxi ubanaga stib, ga lëꞌxi uluwlo lo minn knu schopgal mbidz, uyuꞌnnxi belkwaꞌn dzekna xka ilelëdz minn knu nli mbanagaxi gana uyuꞌnnkluwxi xkuꞌn c̲h̲uꞌnnbéy Dios.
Tib dze or lëꞌxi nc̲h̲ë tipsa ic̲h̲ëxi minn ukaña xkilbeyxi, lëꞌxi c̲h̲ëp:
―Ic̲h̲aꞌdtá Jerusalén axta lëꞌ Duwpaꞌná ixaꞌl Espíritu chen guꞌn uneꞌ, guꞌn xnená lotá.
Lëꞌ Jesús sia ibaꞌ
Tib dze or lëꞌxi xka uluwlo lëꞌ minn ukaña xkilbeyxi unabdiꞌdz loxi:
―Dad, ¿be lit lëꞌda or neꞌg gusloꞌlá guꞌnnbéylá loꞌnu, x̱iꞌk xkuꞌn naknu minn Israel?
Ga lëꞌxi, c̲h̲ëp:
―Nonga Dios nan gan bo or guꞌnn guꞌn xlaꞌn.
Xlaꞌndná gaknandá lëꞌ Espíritu chen Dios giab lëdtá, lëꞌtá ikaña xkilbeyxi, dzekna xka zak ineꞌtá lo minn Jerusalén, minn Judea, minn Samaria, gana idibsa lo gitslyu chu nakná, lo x̱aldá uwiyná.
Ulox ga lëꞌ ic̲h̲ë minn nc̲h̲ë ga uwiy xkuꞌn uyepxi ibaꞌ, lëꞌ tib xkëw uyotsxi, ga x̱id knu unitxi.
Ga lëꞌt lëꞌ minn xwiy ibaꞌ lëꞌxi sia, lëꞌ chop mgiy uzuli ga, nok lac̲h̲ nkitsdoꞌ xna.
Ga lëꞌ ic̲h̲op mgiy knu c̲h̲ëp:
―Minn Galilea, ¿xkuꞌn xwiydá ibaꞌ? Diꞌltsa xkuꞌn uwiydá sia Jesús ibaꞌ xkakga gobic̲h̲exi tib dze.
Lëꞌ minn su niy Judas xgaꞌ
Ga dzekna lëꞌ iza minn ugibxi ubi dën Yag Olivo udzinn Jerusalén, ga c̲h̲ak lal, guꞌn c̲h̲ak sdzë minn, dze xkëda minn judío dziꞌn.
Konde udzinn minn knu lën giedz, udedzë minn knu yu diꞌt c̲h̲obias, lëꞌ iza minn knu nak: Pedrona, Jacobona, Juanna, Andrésna, Felipena, Tomásna, Bartoloména, Mateona, gana Jacobo x̱in Alfeo, gana Simón, minn xiaꞌnda bienn chu minn stib kwa guꞌnnbéy lo minn Israel, gana Judas bëts Jacobo.
Ic̲h̲ësa minn c̲h̲eꞌn gana balal unaꞌ ndzaꞌl xnaꞌ Jesús gana bëtsxina, tibaga nak xkilxkab xgaꞌlsa xnab lo Dios
Tib dze or udopgiy tib gayoꞌw gal minn xlelëdz Jesús, lëꞌ Pedro uyusli lox c̲h̲ëp:
―Gol bin, ic̲h̲ësana nan wen guꞌn uzak Jesús, lo Judas uluwxi lo ic̲h̲ë minn xlëꞌ c̲h̲anxi. Gunu usaꞌb Espíritu chen Dios gik David bokla, x̱iꞌk xneꞌ lën Xtiꞌdz Dios xka uyaku lo xkala ziꞌdu.
Ña Judas uyak tib mgiy ukaña xkilbey Jesús.
Ga uya Judas ukaꞌ tib blë lyu, demi guꞌn ukaña lo xka uc̲h̲aꞌ lëd Jesús. Lox uc̲h̲angaꞌ diꞌt gia nak uc̲h̲as ldoꞌ.
Gunu uyaknan ic̲h̲ësa minn Jerusalén, lox gunu lëꞌ minn uyuslë ga xtiꞌdz “Acéldama” guꞌn nak Dën C̲h̲en.
Nana nkiꞌn uyak guꞌn kë lën libr lë Salmos:
“¡Dzeꞌ gak lidz mgiy knu!
¡Chut tsudu!
21-22 »Lox gunu nkiꞌn inaꞌsna stib minn su niy Judas, dzekna xka tipsa ineꞌna lo ic̲h̲ësa minn lëꞌ Jesús ubanaga stib. Nana minn knu nkiꞌn gak tib minn uyu x̱idna uzinkë x̱its Jesús, tib minn uyuꞌnnbeyxi axta or lëꞌ Juan uchoꞌpnisxi gana uzu axta or udzinn dze lëꞌxi sia ibaꞌ.
Lox gunu udeꞌd minn lë José Barsabás, mgiy xneꞌ minn lo Justo, ndzaꞌl Matías.
Ga lëꞌ ic̲h̲ësa minn unab lo Dios c̲h̲ëp:
―Dad, luꞌ c̲h̲uꞌnnbéy ic̲h̲ësa xkilxkabnu, kluw gan chu giaꞌn su niy Judas,
guꞌnn dziꞌn usaꞌn Judas or lëꞌ xtol Judas uyey Judas diꞌt siazë ngopxtol.
Ga dzekna uyu tib rifa ñana Matías ugaꞌ, ga lëꞌ Matías ugab x̱id iza tsiꞌptib minn udeꞌdxi gilbey ineꞌ xtiꞌdzxi.
Lëꞌ minn ukaña Espíritu chen Dios
Konde udzinn dze lëꞌ lni guꞌn lë Pentekostés uyak, lëꞌ ic̲h̲ë minn knu nc̲h̲ë tibaga lger.
Tigolpa ukë tib bië ibaꞌ x̱iꞌk nak tib medoꞌ, ga lëꞌ gunu ziꞌd udzë lën yu diꞌt zobzë minn knu.
Ga lëꞌ izasa gik minn knu uzob bel xluꞌw x̱iꞌk nak ludz mnech.
Xka lëꞌ Espíritu chen Dios uyab ic̲h̲ë lëd minn knu, ga lëꞌ minn knu uyuslo uneꞌ x̱aꞌla x̱aꞌla diꞌdz x̱iꞌk udeꞌd Espíritu chen Diosu.
Or knu yu Judío ga Jerusalén minn c̲h̲uꞌnn guꞌn xneꞌ Xley Moisés, minn knu ziꞌd x̱aꞌla x̱aꞌla diꞌt.
Konde uyon minn bië knu ubigzë minn gan bekwaꞌn c̲h̲ak, ñana konde uyon minn lit kad minn nc̲h̲ë ga, xneꞌ xtiꞌdz xna minn bekwaꞌn c̲h̲ak.
Ga lëꞌ minn udzakyéna, uyuslo xneꞌlsa:
―¿Be nakda i minn Galilea?
¿Xkuꞌn dzekna c̲h̲onna xneꞌ minn ki xtiꞌdzna?
X̱iꞌk xkuꞌn nc̲h̲ëna neꞌg x̱aꞌla x̱aꞌla diꞌt nakna yu minn Partia, Media, Elam gana dele chuna nakga minn Mesopotamia, Judea, Capadosia, Ponto gana Asia.
Minn Frigia, Panfilia, Egipto, gana ndal minn yu xtën África gax Cirene, gana ña minn Roma minn yu neꞌg minn nak judío gana ña minn gich ugab x̱id minn judío.
Gana minn Creta gana minn Arabia, ic̲h̲ëna uyon xneꞌ minn xtiꞌdzna ic̲h̲ë guꞌn ndzun uyuꞌnn Dios.
Ga lëꞌ ic̲h̲ë minn udzakyéna xnabdiꞌdzlsa:
―¿Xkuꞌn bekwaꞌn i dzak minn ki?
Saꞌnda lëꞌ sebalal minn noꞌnda xc̲h̲idz c̲h̲ëp:
Lëꞌ Pedro uneꞌ ndal lo minn
Ga lëꞌ Pedro uyusli ndzaꞌl iza tsiꞌptib xkomier, lox ndip uneꞌ c̲h̲ëp lo minn:
―Luꞌtá minn judío gana ic̲h̲ësa minn yu neꞌg Jerusalén, xlaꞌndná gaknandá guꞌn c̲h̲eꞌn, gol bin guꞌn inená.
Nuꞌwu sdzuꞌdzdanu x̱iꞌk c̲h̲ak gikdá, ¡gol kwiy silc̲h̲a gac̲h̲a yuna or geꞌ!
Sinda guꞌn c̲h̲eꞌnga nak guꞌn uneꞌ Joel, minn uneꞌ guꞌn uneꞌ Dios lo bokla.
Xneꞌ Dios:
“Or lëꞌ dze idzinngax,
lëꞌná isaꞌb Espíritu chenná lëd ic̲h̲ë minn,
lëꞌ x̱indá ineꞌ guꞌn gëpná lo,
lëꞌ minndoꞌ uyelal gwiy guꞌn nac̲h̲a gak,
lëꞌ minngol iluw mkaꞌl lo.
Lën dze knu
lëꞌná isaꞌb Espíritu chenná
lëd ic̲h̲ë mgiy, gana unaꞌ kë stsinná,
lox ineꞌ guꞌn gëpná lo.
Iluwná ndaldoꞌ guꞌn ibaꞌ guꞌn ndzeꞌb
gana lëꞌ lo gitslyu tsu c̲h̲enna, gina, guxdoꞌna.
Gana lëꞌ lo mbidz ikëw,
lëꞌ mëꞌ ina c̲h̲en.
Guꞌn c̲h̲eꞌn gak ansc̲h̲a or lëꞌ minn c̲h̲uꞌnnbéy giꞌd
iluw chu nak.
Dele chuga ic̲h̲edz Minn c̲h̲uꞌnnbéy idibsa gik ldoꞌ,
»Bëꞌts, minn Israel, gol kediag guꞌn inená: Luꞌtá nan wen Jesús, minn Nazaret, uyuꞌnn ndaldoꞌ gilndzun gana guꞌn ni zëxda gwiy minn. Lo Dios ugib mgiy knu, lox gunu ic̲h̲ësa guꞌn uyuꞌnn Jesús uluw Dios uxaꞌlxi.
Axta x̱an Dios uyu gik nlas sak Jesús gana idzinnxi lën ña minn xlëꞌ c̲h̲anxi, minn xded lëd xley Moisés, lox lëꞌ minn knu ugëtxi, ukëꞌxi lo krus.
¡Ñala Dios uyuꞌnn lëꞌxi ubanaga stib! ¡Ulaxi lo gilgut lo ñakda gilgut ñuꞌnnbéy xkilmbanxi!
Bokla or lëꞌ David uzëꞌtxi xnu c̲h̲ëp David:
“Naꞌ uwiy tipta lëꞌ Dad c̲h̲uꞌnnbéy zu kwaná,
bët sakdaná.
Lox gunu ux̱ildaná,
nle uyak ldoꞌná.
Lëꞌná nan Luꞌ ineꞌdz gilmban loná stib.
Lo luꞌ isaꞌndná diꞌt yu ndaꞌgol
gana nika ideꞌdtalá diꞌdz
lox minn ugiꞌblá ga.
Luꞌ uyuꞌnnkluwná
xkuꞌn xlaꞌnlá ibaꞌnná,
or zuꞌlá loná
nlená bët siada ldoꞌná.”
»Bëꞌts, minn Israel, gol bin, nan wenna xkuꞌn uzak David, minn uyët lox ugëꞌts, gana nana axta lo na lëꞌ xibaꞌ minn knu bë zob.
David nak minn uneꞌ Dios lo bokla, lox gunu David nan Dios zuꞌnn guꞌn uneꞌ, lëꞌ mgiy ixaꞌl Dios giꞌd xediꞌy David, gak minn guꞌnnbéy x̱iꞌk uyuꞌnnbéy David.
David nanla guꞌn c̲h̲eꞌn, lox c̲h̲ëp: “Sbanaga mgiy ixaꞌl Dios stib gana giaꞌnda mgiy knu diꞌt yu ndaꞌgol nika loxda mgiy knu ga.”
Ñana nli, Dios uyuꞌnn lëꞌ Jesús ubanaga stib, ic̲h̲ë guꞌn c̲h̲eꞌn nuꞌwu uwiy xkuꞌn uyaku.
»Gana lëꞌ Dios uyey Jesús sia ibaꞌ, lox uzoꞌbxi kwa, diꞌt nc̲h̲oꞌb nak, gana lëꞌxi ukaña Espíritu chen Pxozxi, nana lëꞌxi usaꞌb Espíritu knu lëdnu x̱iꞌk uneꞌxi ansc̲h̲a siaxi. ¡Gunu neꞌg nak guꞌn xwiydá gana nak guꞌn c̲h̲ondá!
Ña David ñepda ña ibaꞌ ñana uneꞌ:
Kwzob kwaná, Naꞌ inedz gilbey loꞌlá.
Axta iloꞌxná ic̲h̲ësa minn xlëꞌ c̲h̲anlá.”
»Nana bëꞌts, minn Israel, nkiꞌn gaknandá, Jesús minn ugëtdá lo krus, Dios udeꞌd gilbey loxi lo lëꞌ uxaꞌlxi.
Konde lëꞌ minn uyon guꞌn c̲h̲eꞌn uyab gilnë ldoꞌ minn, lox c̲h̲ëp minn lo Pedro gana lo iza xkomier Pedro:
―¿Bekwaꞌn guꞌnn‑nu na?
Ga lëꞌ Pedro c̲h̲ëp:
―Gol kwlelëdz Dios, lox gol kwsaꞌn ic̲h̲ë xtoldá guꞌn c̲h̲uꞌnndá gana gol kwc̲h̲oꞌbnis xkilbey Jesús, dzekna xka lëꞌ Dios kob xtoldá lox lëꞌtá ikaña Espíritu chenxi.
Dios xlaꞌn ineꞌdz guꞌn c̲h̲eꞌn lotá gana lo x̱indá gana lo minn yu gik Dios ic̲h̲edz.
Gana lëꞌ Pedro ndalc̲h̲a guꞌn xneꞌ gan xkuꞌn ilelëdz minn ic̲h̲ë guꞌn xneꞌ. Ga lëꞌ Pedro c̲h̲ëp:
―Gol biꞌnn guꞌn c̲h̲eꞌn dzekna xka izakzida Diosdá or lëꞌ Dios izakzi ngopxtol.
Ga dzekna lëꞌ minn ulelëdz guꞌn uneꞌ Pedro or knu uc̲h̲oꞌbniszë, mer tson mil c̲h̲ak minn uzëꞌb x̱id minn zinkë x̱its Jesús.
Ic̲h̲ë minn c̲h̲eꞌn uyu gik uban tibaga, x̱iꞌk nak minn tipsa nak, c̲h̲on guꞌn c̲h̲uꞌnnkluw minn ukaña xkilbey Jesús, gana c̲h̲ow minn giatxtil tipsa xka lëꞌ minn c̲h̲uslëdz guꞌn uzak Jesús gana xneꞌña minn Dios tibaga.
Xkuꞌn uban minn uyon Xtiꞌdz Dios ganeꞌc̲h̲
Konde uwiy minn ic̲h̲ë gilndzun guꞌn c̲h̲uꞌnn minn ukaña gilbey ineꞌ xtiꞌdz Jesús, udzakyéna minn.
Ic̲h̲ësa minn ulelëdz Jesús uban tipsa, c̲h̲uꞌnnlsa yud.
Gana xtozë minn balal chen minn, lox c̲h̲uꞌnnlsa minn yud xkomier minn dele bekwaꞌn xche kad lo minn.
Kwzata dze tipsa xgaꞌlsa minn idoꞌ, lox xgaꞌlsaga minn lidz xkomier minn lox c̲h̲ow minn giatxtil xka lëꞌ minn c̲h̲uslëdz guꞌn uzak Jesús. Gana c̲h̲ow minn tipsa kon gilwen gana gilx̱il.
Gana c̲h̲uꞌnn nc̲h̲oꞌb minn lë Dios gana ic̲h̲ësa minn Jerusalén c̲h̲iꞌlna c̲h̲an minn. Kwzata dze lëꞌ minn ugob Dad c̲h̲uꞌnnbéy xtol, sia uzëꞌbc̲h̲a x̱id minn xdopgiy, minn xlelëdz Jesús.
Tib mgiy gakda së sdzë
Tib dze lëꞌ Pedro ic̲h̲op Juan sia idoꞌ mer or tson, lo or knu nak or xia minn judío xneꞌña Dios.
Ga idoꞌ knu tipta c̲h̲iña minn tib mgiy gakda së, axta or uyal. Mgiy knu sdzoꞌb minn tib c̲h̲ow yagla lë “Yagla ndzun”, xnab demi lo minn xded.
Konde lëꞌ mgiy knu uwiy lëꞌ Pedro ic̲h̲op Juan sia ted, lëꞌ mgiy knu unab demi.
―Kwiy loꞌnu.
Ga lëꞌ mgiy knu dzeꞌ uwiy kimbias gan bekwaꞌn ideꞌd Pedro ic̲h̲op Juan.
Ñala Pedro c̲h̲ëp:
―Zëndná demi inedzná loꞌlá, nonga gilbey guꞌn uneꞌdz Jesús minn Nazaret loná xnená loꞌlá gusli i lox kwzë.
Ga lëꞌ Pedro uzën ña derech mgiy knu lox uzuli mgiy knu, or knukga lëꞌ niy mgiy knu uyak ndip.
Ga lëꞌ mgiy knu uyas uzuli lox uzë, ga lox lëꞌ uzinkë x̱its Pedro ic̲h̲op Juan uded lad lën, diꞌt nak c̲h̲ow idoꞌ. Ga uyuslo sia ziꞌd xias xbe c̲h̲uꞌnn nc̲h̲oꞌb lë Dios.
Ga lëꞌ ic̲h̲ë minn uwiy lëꞌ mgiy knu sdzë, sia ziꞌd c̲h̲uꞌnn nc̲h̲oꞌb lë Dios
udzakyéna minn, lo nan minn lëꞌ mgiy sdzoꞌb minn c̲h̲ow yagla ndzunga xnab demi lo minn xded.
Guꞌn uc̲h̲op uyuꞌnnkluw Pedro
Ga lëꞌ mgiy uzë uzinkë x̱its Pedro ic̲h̲op Juan. Ga lëꞌ ic̲h̲ë minn udzakyéna nsaꞌnda sinda uzinkë udzinn lger diꞌt uyuslë minn Xley Salomón.
Konde lëꞌ Pedro uwiy guꞌn c̲h̲eꞌn c̲h̲ëp Pedro:
―Minn giedz, ¿xkuꞌn sdzakyénadá? Nakdo nuꞌwu uyuꞌnnwen mgiy c̲h̲eꞌn, nika c̲h̲uꞌnn‑nu guꞌn xneꞌ Dios.
XiDios Abrahán, xiDios Isaac, xiDios Jacob, xiDios minn ziꞌd xediꞌyna, uyuꞌnn nc̲h̲oꞌb lë Jesús X̱in. Mgiy uyiñatá lo minn nak guxtis or lëꞌ Pilato xlaꞌn nsulaꞌ ñala luꞌtá lëꞌla ndzeꞌb uyakdá xlaꞌndtá nlaꞌ mgiy knu.
»Dios nak minn ugib Jesús gana c̲h̲uꞌnn ic̲h̲ësa guꞌn c̲h̲uꞌnnbéy Dios ñala luꞌtá lëꞌla tib mgët mnech unabdá ulaꞌ.
Xka ugëtdá mgiy zak ineꞌdz gilmban loxdac̲h̲a lotá. Ñala Dios uyuꞌnn ubanaga Jesús stib, x̱aꞌlnu uwiy gunu.
»Nuꞌwu xlelëdz Jesús, x̱iꞌk xwiydá or ki lëꞌxi uyuꞌnnwen mgiy c̲h̲eꞌn.
»Nanná bëꞌts or lëꞌ ic̲h̲ëtá, guxtis ugëtdá Jesús, lëꞌtá uyuꞌnnkwxeno nika nandtá chu nak mgiy knu.
Ñala Dios uneꞌla xka nlas sak Jesús lo minn uneꞌ, guꞌn uneꞌ Dios lo bokla, gana udeꞌd Dios diꞌdz xka uyaku.
Lox gunu xnená gol kwlelëdz Dios, gol kwsaꞌn ic̲h̲ë xtoldá dzekna xka lëꞌ Dios kob xtoldá.
Xka lëꞌ Dios sugax ichoꞌb ldoꞌtá, ixaꞌl Jesús, x̱iꞌk yu diꞌdz bokla.
Saꞌnda lo na lëꞌ Jesús nkiꞌn giaꞌn ibaꞌ, axta lëꞌ Dios guꞌn nkub ic̲h̲ësu. Ña guꞌn c̲h̲eꞌn uneꞌ minn ugib Dios uneꞌ lo bokla.
»Tib minn c̲h̲eꞌn nak Moisés c̲h̲ëp: “Dios kib tib minn ziꞌd xediꞌyna, ineꞌ guꞌn ineꞌ Dios lo, x̱iꞌk nakná. Ga luꞌtá nkiꞌn guꞌnn guꞌn xneꞌ mgiy knu.
»Gana axta Samuel uded lo knu ic̲h̲ësa minn uneꞌ guꞌn uneꞌ Dios lo, uneꞌ ic̲h̲ë guꞌn c̲h̲ak lo na.
Luꞌtá nak minn ziꞌd xediꞌy minn uneꞌ guꞌn uneꞌ Dios lo, gana ñatá c̲h̲igial guꞌn uneꞌ Dios lo Abrahán bokla, or c̲h̲ëp:
“Xediꞌylá guꞌnnu
lëꞌ ic̲h̲ësa minn yu lo gitslyu gaklay.”
»Gana or lëꞌ Dios uyuꞌnn ubanaga X̱in stib, ganeꞌc̲h̲ lotá uxaꞌl X̱in. Lëꞌtá nkiꞌn isaꞌn xtol dzekna xka zak ikañatá gilnaklay.
Lëꞌ minn xkebéy Pedro ic̲h̲op Juan
Bixneꞌ Pedro ic̲h̲op Juan lo minn, lëꞌ balal px̱oz udzinn ndzaꞌl minn c̲h̲uꞌnnbéy lo minn xkenap idoꞌ gana minn nak saduceo.
Ic̲h̲ë minn c̲h̲eꞌn xlëꞌ uwiy, lo lëꞌ Pedro ic̲h̲op Juan c̲h̲uꞌnnkluw zak ibanaga ndaꞌgol stib, x̱iꞌk ubanaga Jesús.
Ga lëꞌ minn knu unaꞌs Pedro ic̲h̲op Juan, uniꞌt lidzgiꞌb axta uyenilyu, lo siala or.
Ñala ndal minn uyon diꞌdz uneꞌ Pedro ulelëdzu, noꞌnda mgiy c̲h̲ak mer gaꞌy mil.
Konde uyenilyu udopgiy minn c̲h̲uꞌnnbéy lo giedz ndzaꞌl minn nc̲h̲oꞌb nak lën giedz gana mextr ley diꞌt nak Jerusalén.
Ga x̱id knu yu, Anás, px̱oz nc̲h̲oꞌb nak ndzaꞌl Caifás, Juan, Alejandro, gana ic̲h̲ë minn lidz px̱oz c̲h̲eꞌn.
Ga dzekna uzu minn Pedro ic̲h̲op Juan ic̲h̲olda, lox unabdiꞌdz minn:
―¿Chu uyuꞌnnbéy ota chu uneꞌdz diꞌdz uyuꞌnndá guꞌn c̲h̲eꞌn?
Ga dzekna lo lëꞌ Espíritu chen Dios nnaꞌsña Pedro, lëꞌ Pedro c̲h̲ëp:
―Minn c̲h̲uꞌnnbéy lo giedz gana minn nc̲h̲oꞌb nak lën giedz gol bin guꞌn inená.
Luꞌtá xnabdiꞌdz guꞌn ki loꞌnu lo uwiydá lëꞌ mgiy dzaknë uyakwen.
Or c̲h̲eꞌn xlaꞌnnu gaknandá gana ic̲h̲ësadá minn giedz, Jesús minn Nazaret, mgiy ukëꞌtá lo krus lox uyuꞌnn Dios ubanaga stib, mgiy knu uyuꞌnnu lëꞌ mgiy zu neꞌg uyakwen.
Jesús minn nzakdadá liaꞌdz nak x̱iꞌk nak tib ita guꞌn nzakda minn sdzaꞌ yu liaꞌdz, saꞌnda nana lëꞌ ita knu nak tib ita nc̲h̲oꞌbc̲h̲a nak.
Nonga Jesús sc̲h̲elo la mnech lo dol. Lo nonga Jesús uxaꞌl Dios lo gitslyu la mnech lo dol.
Konde uwiy minn nlë xneꞌ Pedro ic̲h̲op Juan udzakyéna minn, lo nan minn bët letr c̲h̲uꞌnnbeyda ic̲h̲op mgiy knu, ga lëꞌ minn uyeꞌnna, ña ic̲h̲op mgiy knu uzinkë x̱its Jesús.
Gana lëꞌ mgiy uyakwen zu ga, lox gunu bët ñakda nneꞌ minn lëd Pedro ic̲h̲op Juan.
―¿Xkuꞌn guꞌnn‑na ic̲h̲op mgiy c̲h̲eꞌn dzekna goꞌ? Lo ic̲h̲ësa minn Jerusalén nan uyuꞌnn ic̲h̲op mgiy c̲h̲eꞌn gilnzaꞌkdoꞌ c̲h̲eꞌn, lox gunu bët gakda ineꞌna.
Masda gëpna lo Pedro ic̲h̲op Juan diꞌltsa lëꞌ ineꞌc̲h̲a chu nak Jesús lo minn giedz lëꞌna izakzi. Dzekna xka dzeꞌ gak guꞌn ki.
Ga dzekna uc̲h̲edz minn, lox c̲h̲ëp minn:
―Ted lo c̲h̲eꞌn ineꞌdc̲h̲adá nika guꞌnnkluwdc̲h̲adá minn giedz chu nak Jesús.
Ñala Pedro ic̲h̲op Juan ukëb:
―Gol biꞌnn gilxkab wen, ¿be wen gonnu xtiꞌdz Dios ota xtiꞌdzdá?
Saꞌnda lëꞌ nuꞌwu gakda isaꞌnnu ineꞌnu ic̲h̲ë guꞌn uwiynu gana guꞌn uyonnu.
Ga uyelo uyak ndzeꞌb minn ukebey, lëꞌ minn usunlaꞌ lo ndzalda xkuꞌn nzakzi minn gana sdzeb minn lo minn giedz lo lëꞌ minn giedz c̲h̲uꞌnn nc̲h̲oꞌb lë Dios uwiy guꞌn uyak.
Lëꞌ mgiy uyakwen c̲h̲ap gaded chopgal is.
Lëꞌ Pedro iza xkomier xnab lo Dios
Or uyelo uc̲h̲aꞌ Pedro lidzgiꞌb ic̲h̲op Juan, lëꞌ uyala diꞌt ndopgiy xkomierga, ugu kwend gan xkuꞌn be lë c̲h̲ëpzë ic̲h̲ë px̱oz nak minn c̲h̲uꞌnnbéy lo xkomier gana ic̲h̲ë minn nc̲h̲oꞌb nak lën giedz.
Konde uyelo uyon ic̲h̲ë xkomierxi gunu, lëꞌ izaxi uneꞌña Dios c̲h̲ëp:
―Dad, luꞌ nak minn nc̲h̲oꞌb nak, luꞌ uzaꞌ ibaꞌ, gitslyu, nisdoꞌ gana ic̲h̲ësa guꞌn yu lowo.
Gana Upa, Espíritu chenlá usaꞌb gik David, minn ukë stsiꞌnlá bokla, or c̲h̲ëp:
“¿Xkuꞌn neꞌd minn giedz,
gana c̲h̲uꞌnn minn gilxkab
guꞌn në guꞌnnda dziꞌn?
Ic̲h̲ësa minn nc̲h̲oꞌb nak
gana minn c̲h̲uꞌnnbéy lo gitslyu
ux̱ixtiꞌdz tipsa uc̲h̲aꞌ lëd Dad c̲h̲uꞌnnbéy,
gana lëd minn uxaꞌlxi.”
»Gunu nak tib guꞌn nli uyuꞌnn Herodes ic̲h̲op Poncio Pilato, ndzaꞌl minn nakda Judío gana minn Judío, ic̲h̲ë minn knu udopgiy giedz c̲h̲eꞌn, ga uc̲h̲aꞌ lëd X̱inlá, Jesús minn bët xtolda, minn ugiꞌblá uxaꞌl‑lá.
»Nana, Dad minn c̲h̲uꞌnnbéy, kwiy xkuꞌn sdzakzi miꞌnn-nu, giꞌt diꞌdz idzeꞌbdanu ineꞌnu xtiꞌdzlá.
Giꞌt xkilbeylá guꞌnnweꞌnnu minn dzaknë, guꞌnn‑nu gilndzun gana guꞌn ni zëxda gwiy minn, guꞌnnstsiꞌnnu gilbey udeꞌdlá lo X̱inlá Jesús, minn ugiꞌblá, minn bët xtolda.
Konde uyelo uneꞌña minn knu Dios, lëꞌ ga ux̱iz, ga lëꞌ Espíritu chen Dios uyab lëd iza minn knu, uyeloga bët gilsdzeꞌbdac̲h̲a uneꞌ minn knu Xtiꞌdz Dios.
Lëꞌ ic̲h̲ë minn xlelëdz Xtiꞌdz Dios xgiꞌslsa chen
Ic̲h̲ësa minn ulelëdz Xtiꞌdz Jesús tipsa nak xkilxkab. Ic̲h̲ësa minn xgiꞌslsa chen ni tib minn c̲h̲uꞌnnkiyda chen.
Lëꞌ minn ukaña gilbey ineꞌ Xtiꞌdz Jesús tipta xneꞌ lo minn xkuꞌn ubanaga Jesús, ga lëꞌ Dios tipta c̲h̲uꞌnnlay iza minn knu.
Ga x̱id knu, chut lo bët xcheda, lo ic̲h̲ësa minn c̲h̲ap lyu gana yu, xtowo. Lox lëꞌ demi guꞌn xdowo
xkaña minn ukaña xkilbey Jesús, ga lox xgiꞌsu lo minn x̱iꞌk xkuꞌn xchewo.
Ga lëꞌ tib mgiy lë José, minn Chipre, minn ziꞌd xediꞌy Leví, minn knu uyuslë minn ukaña xkilbey Jesús Bernabé, guꞌn nak mgiy c̲h̲uꞌnnwen ldoꞌ stib minn.
Mgiy knu uto tib blë xelyu lox udeꞌd demi guꞌn udowo lo minn ukaña xkilbey Jesús.
Ananías ic̲h̲op Safira
Ñala tib mgiy lë Ananías gana Safira xiwnaꞌ, uto tib blë lyu.
Lox ux̱ixtiꞌdz ic̲h̲op xiwnaꞌ usaꞌn balal demi lo. Lëꞌ guꞌn uyaꞌn uyiña lo minn ukaña gilbey ineꞌ xtiꞌdz Jesús.
Ga lëꞌ Pedro c̲h̲ëp:
―Ananías, ¿xkuꞌn udeꞌdlá diꞌdz ukiꞌl Minn Dzablá ukidiañalá Espíritu chen Dios, usaꞌnlá balal demi loꞌlá?
¿Be nakda lyu chenlá goꞌ? gana diꞌltsa utolu ¿be nakda demi chenlá? ¿Xkuꞌn uyu giklá uyuꞌnnlá guꞌn ki? Ngitñadlá mgiy sinda Diosga ugitñalá.
Konde uyon Ananías diꞌdz knu, ubix Ananías uyab lyu uyët gax. Ga lëꞌ ic̲h̲ësa minn uyonu udzeb.
Ga dzekna lëꞌ balal minndoꞌpgiy uchal Ananías lac̲h̲ lox ukëꞌts.
Uyak stson or lëꞌ xiwnaꞌ Ananías udzinn, nika nanda bekwaꞌn uyak.
Ga lëꞌ Pedro c̲h̲ëp:
―Kwneꞌ, ¿be nli lalnu utotá lyu?
Ga lëꞌ xiwnaꞌ Ananías ukëb:
Ga lëꞌ Pedro c̲h̲ëp:
―¿Xkuꞌn ux̱ixtiꞌdzdá ugitñatá Espíritu chen Dios? Kwiy, lëꞌ minn uyekëꞌts ximgiylá ziꞌd i, ina lëꞌ minn ziꞌdga gweylá.
Lëꞌ ubixla Safira ga uyab niy Pedro uyët gax. Konde lëꞌ minndoꞌ uded lëꞌ Safira uyëtla, lëꞌ ugoliaꞌla minndoꞌ Safiraga, uya uyu kwa ximgiy.
Ga lëꞌ ic̲h̲ësa minn xlelëdz Jesús gana ic̲h̲ësa minn uyon gunu udzeb.
Lëꞌ Dios c̲h̲uꞌnn ndaldoꞌ gilndzun
Ga lëꞌ Dios uyuꞌnn lëꞌ minn ukaña gilbey ineꞌ Xtiꞌdz Jesús uyuꞌnn ndaldoꞌ gilndzun gana guꞌn ni zëxda gwiy minn, ga lëꞌ iza tsiꞌpchop minn knu tipta xdopgiy lger diꞌt uyuslë minn Xley Salomón.
Ga chut minn xbig-gaxda sëꞌb x̱id knu, nika lëꞌ minn giedz, wen xneꞌ lëd iza minn knu.
Ga lëꞌ mgiyna, unaꞌna sia c̲h̲ak ndal xlelëdz Dad c̲h̲uꞌnnbéy.
Gana ukëꞌzë minn mgidz lo da, lox ugix minn c̲h̲ow ñaz, dzekna xka or lëꞌ Pedro ted nika seker ximble Pedro ted lëd mgidz lëꞌ mgidz gakwen.
Gana ña minn yu ic̲h̲ë giedz ñax gax Jerusalén uyiꞌdña ximgidz gana minn yu me mal lëd, uyakwen.
Lëꞌ minn sdzakzi iza tsiꞌpchop minn ukaña xkilbey Jesús
Lëꞌ px̱oz nc̲h̲oꞌb nak gana minn nak saduceo, minn ndzaꞌl minn knu ulëꞌ uyan iza tsiꞌpchop minn ukaña xkilbey Jesús.
Lox gunu uyuꞌnnbéy minn ugaꞌ iza minn knu uyu lidzgiꞌb, guꞌn zob lën giedz.
Ñala giaꞌl lëꞌ tib xangl Dios uya uxal lidzgiꞌb. Konde lëꞌ iza minn knu uc̲h̲aꞌ lë angl c̲h̲ëp:
―Gol gwa c̲h̲ow idoꞌ lox gol biꞌnnkluw ic̲h̲ë minn gan xkuꞌn nak gilmban guꞌn xneꞌdz Dios.
Konde uyenilyu, lëꞌ iza minn knu uya c̲h̲ow idoꞌ uyuslo uyuꞌnnkluw minn.
Ñala px̱oz nc̲h̲oꞌb nak gana ic̲h̲ë minn ndzaꞌl minn knu udopgiy, ux̱ixtiꞌdzlsa lox uc̲h̲edz ic̲h̲ësa minn nc̲h̲oꞌb nak Israel. Ga lox uyuꞌnnbéy minn uyigaꞌ iza tsiꞌpchop minn knu lën lidzgiꞌb.
Ñana konde udzinn minn kenap lidzgiꞌb chutla giend, ga uyobic̲h̲e minn c̲h̲ëp minn:
―Or udziꞌnn‑nu xkakga ñoꞌwbëg lidzgiꞌb gana lëꞌ minn kenap zu ga. Ñana konde uxalno lidzgiꞌb chut giend ga.
Konde lëꞌ px̱oz nc̲h̲oꞌb nak, ndzaꞌl minn zu lo minn kenap idoꞌ gana sebalal px̱oz nak minn c̲h̲uꞌnnbéy lo xkomier, uyon gunu xna xkuꞌn bekwaꞌn uyak.
Ga lëꞌ stib minn udzinn c̲h̲ëp:
―¡Lëꞌ iza minn ugutá lidzgiꞌb yu c̲h̲uꞌnnkluw minn c̲h̲ow idoꞌ!
Konde udzinn minn uteꞌd minn iza minn knu diꞌt nc̲h̲ë minn nc̲h̲oꞌb nak Israel, ga lëꞌ px̱oz nc̲h̲oꞌb nak c̲h̲ëp:
―Nuꞌwu ukebeydá izëꞌtc̲h̲adá mgiy ki. ¿Ñana bekwaꞌn c̲h̲uꞌnndá? Ic̲h̲ësa gik minn Jerusalén usëꞌbdá guꞌn ki, axta xlaꞌndá izoꞌbkiydánu xkilgut mgiy knu.
Ga lëꞌ Pedro iza xkomier ukëb:
―Nkiꞌn gon gaꞌxnu xtiꞌdz Dios loxga dzekna lëꞌnu gon xtiꞌdz mgiy.
XiDios ic̲h̲ë pxozgolna uyuꞌnn ubanaga Jesús stib, mgiy ugëtdá ukëꞌtá lo krus.
Ga lëꞌ Dios uyuꞌnn nc̲h̲oꞌb mgiy knu, lox uzoꞌb mgiy knu kwa gak minn guꞌnnbéy gana kob xtol mnech, dzekna xka ic̲h̲ësa minn Israel guslëdz Dios gana isaꞌn xtol, ga lëꞌ Dios kobu.
Ic̲h̲ësa guꞌn c̲h̲eꞌn x̱aꞌlnu nak minn uwiyu gana Espíritu chen Dios, Espíritu udeꞌd Dios lo minn c̲h̲on Xtiꞌdzxi.
Konde uyon minn gunu ulëꞌye gik minn xlaꞌn minn ngët gax minn Pedro iza xkomier.
Ga dzekna lëꞌ Gamaliel, tib minn nak fariseo gana mextr ley, tib mgiy ic̲h̲ësa minn giedz nc̲h̲oꞌb xwiy, mgiy knu uzuli c̲h̲ëp:
―Gol goliaꞌ Pedro ic̲h̲ë xkomier.
Ga dzekna lëꞌ mgiy knu c̲h̲ëp:
―Minn giedz, gol biꞌnn gilxkab wen, bekwaꞌn guꞌnndá iza minn ki.
Gol bislëdz bokga or lëꞌ Teudas uyuslo uyuꞌnnkluw minn, zak lëꞌ nak minn nc̲h̲oꞌb nak. Ga mer tap gayoꞌw mgiy ulelëdz xtiꞌdz mgiy knu; ñana konde lëꞌ minn ugët mgiy knu gata lëꞌ gunu dzeꞌ uyak. Lëꞌ ic̲h̲ë minn zinkë x̱its mgiy knu usaꞌn ñuꞌnndc̲h̲a gunu.
Uded lo knu lëꞌ Judas minn Galilea uyusloꞌga utop minn, lëꞌkga ndal minn giedz uzinkë; ñana konde lëꞌ minn ugët mgiy knu, lëꞌ ic̲h̲ë minn zinkë x̱its mgiy knu usaꞌn. Lëꞌ gunu uyak or lëꞌ minn ux̱ixkwaꞌ tib gits diꞌt uzëꞌb lë minn.
»Loxna gunu xnená, gol kwsaꞌn iza mgiy ki masda, diꞌltsa gik iza mgiy ki xiab guꞌn ki, sdzinn dze loxu.
Saꞌnda diꞌltsa chen Dios naku, ic̲h̲elodatá iloꞌxdu. Tseloga lëꞌla Dios i, këtá xdilñatá.
Ga lëꞌ ic̲h̲ësa minn uyaꞌn bienn.
Ga dzekna lëꞌ minn uc̲h̲edz Pedro iza xkomier, lox ukëꞌ minnu lëdxi izaxi axta baloꞌta, lox ukebey minn wen gakyëtdac̲h̲a lë Jesús, uyeloga lëꞌ minn usuꞌnlaꞌ.
Ga lëꞌ Pedro uc̲h̲aꞌ ga, ic̲h̲ë xkomier nle lo lëꞌ minn uzakzi, lo c̲h̲uꞌnn guꞌn uneꞌ Jesús.
Ga dzekna kwzata dze stsaꞌnda izaxi ineꞌxi ic̲h̲ë guꞌn uzak Jesús, Minn Uxaꞌl Dios, xiaxi c̲h̲ow idoꞌ gana ic̲h̲ë yu.
Lëꞌ gadz minn ikë stsiꞌn Dios xgaꞌ
Lën dze knu lëꞌ x̱in useꞌd Jesús sia c̲h̲ak ndal, ga dzekna lëꞌ minn yu x̱id minn xneꞌ diꞌdz Griego uyuslo xneꞌ lëd minn xneꞌ Hebreo: “Unaꞌ biud, yu x̱iꞌdnu nika xgaꞌda guꞌn gow zaꞌksa.”
―Lëꞌduga diꞌltsa isaꞌnnu ineꞌnu Xtiꞌdz Dios lox lëꞌnu tsu kiꞌs guꞌn gowdá.
Lox gunu xneꞌnu masda gol gib gadz mgiy x̱idtá, minn xwiydá wen gana c̲h̲ak lo nnaꞌsña Espíritu chen Dios, dzekna minn knu guꞌnn dziꞌn ki.
Dzekna xka lëꞌnu tsukga ineꞌña Dios gana ineꞌnu Xtiꞌdz Dios lo minn.
Ga ic̲h̲ësa minn udzaꞌl ldoꞌ gaku xka, ga dzekna lëꞌ minn unaꞌs Esteban, tib mgiy xlelëdzdoꞌ Dios gana nnaꞌsña Espíritu chen Dios gana Felipe, Prócoro, Nicanor, Timón, Parmenas gana Nicolás, minn Antioquía, minn gich ugab x̱id minn Judío.
Ga dzekna uded iza mgiy knu lëꞌ minn ukaña gilbey ineꞌ Xtiꞌdz Jesús unab lo Dios lox uxob ña gik iza mgiy knu.
Ga x̱iꞌk xkuꞌn sia xc̲h̲aꞌts Xtiꞌdz Dios, xkakga sia minn sdzëꞌb minn x̱id x̱in useꞌd Jesús Jerusalén gana axta ndal px̱oz ulelëdzu.
Lëꞌ minn xnaꞌs Esteban
Esteban nak tib mgiy xc̲h̲iꞌlna Dios xwiy gana c̲h̲ap xkilbey Dios, lox c̲h̲uꞌnn ndaldoꞌ gilndzun gana guꞌn ni zëxda gwiy minn.
Ga dzekna lëꞌ balal minn xdopgiy diꞌt stseꞌd minn Judío Xtiꞌdz Dios, diꞌt lë Minn Ulaꞌ Lo Stsiꞌn Stib Minn ndzaꞌl balal minn Cirene, minn Alejandría, minn Cilicia, gana minn Asia uyuslo bel lë uneꞌ lo Esteban.
Ñana nika xc̲h̲eloda ikëb minn, lo lëꞌ Esteban xneꞌ tib gilc̲h̲ak x̱iꞌk xkuꞌn xneꞌ Espíritu chen Dios.
Ga dzekna ugix minn ukaꞌ balal mgiy gusgeꞌ gëp:
―Uyonnu xneꞌnë Esteban lëd Moisés gana lëd Dios.
Xka uyuꞌnn minn dzekna lëꞌ minn giedz uyuslo bel lë uneꞌ gana minn nc̲h̲oꞌb nak lën giedz gana ic̲h̲ë mextr ley, lox unaꞌs minn Esteban lox uyiña minn c̲h̲ow ilëw laboen.
Ga dzekna ugib minn balal minn uyusgeꞌ c̲h̲ëp:
―Mgiy c̲h̲eꞌn stsaꞌnda ineꞌnë lëd idoꞌ c̲h̲eꞌn gana lëd xley Moisés.
Uyonnu xneꞌ mgiy c̲h̲eꞌn Jesús minn Nazaret iloꞌx idoꞌ c̲h̲eꞌn gana itsëꞌ ic̲h̲ë guꞌn usaꞌn Moisés c̲h̲uꞌnn‑na.
Konde lëꞌ ic̲h̲ë guxtis gana ic̲h̲ë minn zob ga, uwiy lo Esteban, uwiy minn lit c̲h̲ak lo Esteban x̱iꞌk c̲h̲ak tib lo angl.
Lëꞌ minn ugët Esteban
Ga lëꞌ px̱oz nc̲h̲oꞌb nak unabdiꞌdz lo Esteban:
―¿Be nli ic̲h̲ë guꞌn xneꞌ minn?
Ga lëꞌ Esteban ukëb:
―¡Bëꞌts gana minn c̲h̲uꞌnnbéy lo giedz, gol bin guꞌn inená! XiDiosna minn nc̲h̲oꞌb nak uluwlo, lo xpxozgolna Abrahán or be yu xtën Mesopotamia, or ansc̲h̲a sia tsu giedz Jarán.
»Ga lëꞌ Abrahán uc̲h̲aꞌ xtën minn Kaldeo, lox lëꞌ sia uyu Jarán, ga lëꞌ pxoz Abrahán uyët. Lëꞌ Dios uxaꞌl Abrahán ulan neꞌg diꞌt yutá lo na.
Nika diꞌltsa ni nup lyu c̲h̲eꞌn ndeꞌdta Dios nzu niy Abrahán, Dios udeꞌd xtiꞌdz c̲h̲ëp: “Ic̲h̲ësa minn gak x̱inlá giaꞌnña lyu c̲h̲eꞌn”, nika or knu ni tib mëꞌd c̲h̲apda Abrahán.
Gana c̲h̲ëp Dios: “Ic̲h̲ësa x̱inlá tsu tap gayoꞌw is stib xtën minn x̱iꞌk nak minn zit, ga izakzi minn gana ikëꞌ minn dziꞌn.
Ted lo knu, Naꞌ izakzi minn knu minn xka guꞌnn, lox lëꞌ ic̲h̲ë x̱inlá ic̲h̲aꞌ ga, ziꞌd guꞌnn nc̲h̲oꞌb lëꞌná neꞌg.”
Ga lëꞌ Dios usaꞌn diꞌdz lo Abrahán c̲h̲ëp: “Diꞌltsa xlelëdzlá guꞌn xnená ic̲h̲ësa minndoꞌpgiy giꞌd xediꞌylá ikë sen lëd.” Lox gunu or uyak xun mbidz uyal Isaac x̱in Abrahán, lëꞌ Abrahán ukëꞌ sen uchug nup biaꞌl lëd mëꞌd. Xkakga uchug Isaac nup biaꞌl lëd x̱in, mëꞌd uyuslë Jacob. Gana gunukga uyuꞌnn Jacob iza tsiꞌpchop x̱in minn uyiꞌd xediꞌyna.
»Ñala iza bëts José ulëꞌ uyan José, lox gunu uto José, ga lëꞌ minn uziña José udzinn Egipto. Ñala Dios tipta nnaꞌsña José.
Lox gunu bët nzakda José lo ic̲h̲ë gilnë, gana udeꞌd Dios gilc̲h̲ak, lox gunu ux̱iꞌlna Faraón, minn c̲h̲uꞌnnbéy Egipto, uyan José. Ga lëꞌ unaꞌs José uyak minn uyuꞌnnbéy Egipto gana minn uyuꞌnnbéy lidz.
»Or knu nlas uzak minn uyu tib ubindoꞌ idibsa xtën Egipto gana xtën Canaán. Ña iza pxozgolna ndzalda guꞌn ñow.
Ñana konde lëꞌ Jacob uyaknan yu x̱obxtil Egipto, lëꞌ Jacob uxaꞌl x̱in uyikaꞌwu.
Konde bueld uc̲h̲op lëꞌ José uneꞌ chu nak, lëꞌ iza bëts José uyuꞌnnbey lit José ga, gana lëꞌ Faraón uyuꞌnnbeyc̲h̲a wen chu xediꞌy ziꞌd José.
Ga dzekna lëꞌ José uyuꞌnnbéy uya Jacob pxoz, ga Egipto ndzaꞌl ic̲h̲ë minn lidz. Ic̲h̲ë minn knu c̲h̲ak tsongalptsiꞌpgaꞌy.
Lox gunu lëꞌ Jacob udzinn uyu Egipto axta udzinn dze uyët. Gakga uyët minn uzinkë nak pxozgolna.
Ga dzekna lëꞌ ic̲h̲ë minn c̲h̲eꞌn uya uyu Siquén lën baꞌ, guꞌn ukaꞌ Abrahán lo iza x̱in Jamor.
»Ñana konde lëꞌ dze mer idzinn or lëꞌ Dios guꞌnn guꞌn uneꞌ lo Abrahán, lëꞌ minn ziꞌd xediꞌy Abrahán sia xdaꞌl Egipto.
»Ñana udzinn dze lëꞌ stib mgiy udzinn uyuꞌnnbéy Egipto, mgiy knu nanda chu uyak José.
Mgiy knu ukidia gana uzakzi minn xkiedzna. Lox uyuꞌnnbéy ulëꞌlëdz minn x̱in minn, ic̲h̲ësa mëꞌdpgiy uyal.
»Ñana or knu lëꞌ Moisés uyal, nak tib mëꞌd ux̱iꞌlna Dios uwiy. Mëꞌd knu uc̲h̲oꞌb lo pxoz tson mëꞌ ngëꞌts.
Ñana konde udzinn dze lëꞌ pxoz Moisés ñakdac̲h̲a ñan ngëꞌts Moisés, or knu lëꞌ ulëꞌlëdz Moisés, ga lëꞌ x̱inkwnaꞌ mgiy c̲h̲uꞌnnbéy Egipto uyey Moisés, lox uchoꞌb Moisés x̱iꞌk nak x̱in.
Ga useꞌd Moisés ic̲h̲ësa gilc̲h̲ak chen minn Egipto, lox udzinn Moisés uyak tib minn nc̲h̲oꞌb lo xkilxieꞌnna gana lo ic̲h̲ë guꞌn c̲h̲uꞌnn.
»Konde lëꞌ Moisés uyap chopgal is, lëꞌ Moisés uyu gik uya uyesu lo minn nak xediꞌy.
Ñana konde uwiy Moisés lëꞌ tib minn egipcio sdzakzi tib minn Israel, or knu lëꞌ Moisés uzakzi minn knu axta baloꞌta lo xka uyuꞌnn minn.
»Ga lëꞌ Moisés në bitser sieꞌnna minn Dios uxaꞌl Moisés kwaꞌ minn ga, ñala minn ñeꞌndnu.
Ñala minn sdzakzi xkomier udzi lo ndzeꞌb uyak c̲h̲ëp: “¿Chu unaꞌslá guꞌnnbéylá x̱iꞌdnu?
¿Be xlaꞌnlá igëtláná, x̱iꞌk ugëtlá egipcio knu ñaꞌg?”
»Konde lëꞌ Moisés uyon gunu ux̱oꞌn Moisés sia udzinn xtën minn Madián, ga uyu x̱iꞌk nak minn zit, ukaꞌ unaꞌ gana uyap chop minndoꞌ.
»Konde uded schop sgal is, lëꞌ tib angl uluwlo lo Moisés tib dën bidz gax giy Sinaí, lo bel x̱id gits pni.
Udzakyéna Moisés uwiy gunu, konde lëꞌ Moisés sia xbig-gax gwiy wen, lëꞌ Moisés uyon tsiy Dios c̲h̲ëp:
“Naꞌ nak XiDios iza pxozgoꞌl-lá, XiDios Abrahán, Isaac gana Jacob.”
»Ga lëꞌ Moisés noꞌnda xc̲h̲iz lo gilsdzeꞌb nika ñasdac̲h̲a lo nwiy.
Ga lëꞌ Dios c̲h̲ëp: “Goliaꞌ gilgid niylá, nc̲h̲oꞌb nak i diꞌt zuꞌlá.
Naꞌ nan wen nlas dzak minn degiedzná Egipto gana c̲h̲onná nlas xneꞌ minn, lox gunu zidná kwaná minn ga. Lox gunu xnená kidë luꞌ ixalná tsa Egipto.”
»Moisés c̲h̲eꞌnga nak mgiy uyak ndzeꞌb tib minn Israel lo, or c̲h̲ëp minn. “¿Chu unaꞌslá guꞌnnbéylá x̱iꞌdnu?” Ñana nika xkawu uded lo knu Dios uxaꞌl Moisés uyuꞌnnbéy gana ugoliaꞌ minn xkiedzna ga, x̱iꞌk c̲h̲ëp angl or uluwlo lo gits pni.
»Or ugoliaꞌ Moisés minn Israel uyuꞌnn Moisés ndaldoꞌ gilndzun gana guꞌn ni zëxda gwiy minn or uyu Egipto, gana uded c̲h̲ow nisdoꞌ nixnë gana or uyu dën bidz chopgal is.
Lëꞌkga Moisés c̲h̲eꞌn c̲h̲ëp lo minn Israel: “Dios guꞌnn, neꞌg x̱id minn Israel tsas tib mgiy ineꞌ guꞌn ineꞌ Dios lo, x̱iꞌk nakná.”
»Moisés c̲h̲eꞌnnaga uyu dën bidz ic̲h̲ë minn Israel gana pxozgolna, gana uneꞌ ic̲h̲ë diꞌdz ney gilmban guꞌn udeꞌd Dios lo, giy Sinaí, gana ukañawu usaꞌnu lona.
»Ñala pxozgolna nzakda liaꞌdz guꞌn uneꞌ Moisés, sinda lëꞌla xlaꞌn ñobic̲h̲e Egipto.
»Lox gunu c̲h̲ëp minn lo Aarón bëts Moisés: “Nandna go bëtslá minn ugoliaꞌna Egipto, masda kwzaꞌ mdo nec̲h̲ lona.”
»Lox gunu lëꞌ minn uzaꞌ tib mdo ñaꞌ x̱iꞌk ñaꞌ tib ngon yeꞌn, lox ugët minn man udeꞌd minn lo mdo knu gana uyuꞌnn minn xelni gunu.
Ga dzekna lëꞌ Dios uyuꞌnntlëdz ic̲h̲ë minn knu. Lox usaꞌn lëꞌ minn knu uyuꞌnn nc̲h̲oꞌb lë mel zob ibaꞌ.
»X̱iꞌk xneꞌ guꞌn ukëꞌ minn uneꞌ guꞌn uneꞌ Dios lo bokla:
“Minn Israel, ¿be uneꞌdzdá chu man loná,
Lal uyutá dën bidz chopgal is?
Sinda lëꞌla yu guꞌn zob dios Moloc uyeydá
Gana ximdotá, guꞌn lë Refán, guꞌn ñaꞌ x̱iꞌk ñaꞌ mel.
Lox gunu lëꞌná ixaldá axta Babilonia.”
»Or lëꞌ pxozgolna uyu dën bidz, uyap tib yu chen Dios, guꞌn uluw lëꞌ Dios tipta zinkë x̱its minn knu. Gunu uyaꞌ x̱iꞌk xkuꞌn uyuꞌnnbéy Dios gana x̱iꞌk xkuꞌn uluw Diosu lo Moisés.
Minn knu ukañawu lox lëꞌ minn knu usaꞌnu lo x̱in gana axta or udzinn dze lëꞌ Josué, uyak minn uyuꞌnnbéy Israel. Unec̲h̲ yu knu lo minn or lëꞌ minn uyab uyuꞌnn chen lyu ugob Dios lo balal giedz. Xka uyuña minn yu knu axta udzinn dze lëꞌ David uyak minn uyuꞌnnbéy.
»Ga ux̱iꞌlna Dios uwiy David, ga lëꞌ David unab lo Dios izaꞌ tib idoꞌ diꞌt guꞌnn nc̲h̲oꞌb minn Israel lë Dios.
Ñana nzaꞌda Davido sinda Salomón nak minn uzaꞌwu.
»Nika diꞌltsa Dios minn nc̲h̲oꞌb yuda lën idoꞌ guꞌn sdzaꞌ mgiy. X̱iꞌk xneꞌ minn uneꞌ guꞌn uneꞌ Dios lo:
Xnu xneꞌ Dios:
“Ibaꞌ nak diꞌt zobná c̲h̲unnbéyná,
gana lëꞌ lo gitslyu nak diꞌt zu niyná.
¿Xkuꞌn gan nak yu izaꞌtá tsuná?
¿Ota xkuꞌn nak yu ineꞌdzdá kwasná?
¿Be naꞌda uza ic̲h̲ë guꞌn goꞌ?”
Gana c̲h̲ëp Esteban:
―¡Xkakga nakdá x̱iꞌk nak pxozgoldá! ¡Nika c̲h̲ondá guꞌn xneꞌ Espíritu chen Dios xlelëdzdadu, sinda lëꞌtá c̲h̲uꞌnn guꞌn sdzata ldoꞌtá!
Uzakzi pxozgoldá ic̲h̲ë minn uneꞌ guꞌn uneꞌ Dios lo. Gana ugët ic̲h̲ë minn uneꞌ gan xkuꞌn giꞌd Cristo, minn c̲h̲uꞌnn noꞌnda guꞌn wen. Minn knu uyiꞌdla, ñala luꞌtá lëꞌla uzakzitá minn knu lox ugëtdá.
Nika dele ukañatá xley Dios guꞌn uneꞌdz angl ñuꞌnndto.
Konde uyon minn guꞌn c̲h̲eꞌn uzën minn xiandoꞌ.
Ñala Esteban lo nnaꞌsña Espíritu chen Dios, ulis lo uwiy xni ndzun chen Dios ibaꞌ, gana uwiy lëꞌ Jesús zob kwa Dios, diꞌt nc̲h̲oꞌb nak.
Ga lëꞌ Esteban c̲h̲ëp:
―Na gol kwiy, naꞌ xwiy lëꞌ ibaꞌ ziñal, lëꞌ X̱in Mgiy zob kwa Dios.
Ga dzekna lëꞌ minn utse diag gana ukëꞌ minn c̲h̲edz, lëꞌ uyabla minn uzën minn Estebanga.
Lox ugoliaꞌ minn Esteban lën giedz, lox udeꞌd ita minn. Lëꞌ iza mgiy uyusgeꞌ uneꞌ lëd Esteban ugix x̱ab niy tib mgiy lë Saulo.
―Jesús, luꞌ nak minn c̲h̲uꞌnnbéy, kaña degilmbaꞌnná.
Ga dzekna lëꞌ Esteban uzex̱ib, ukëꞌ c̲h̲edz c̲h̲ëp:
―Luꞌ nak minn c̲h̲uꞌnnbéy xnabná loꞌlá biꞌnntlëdz xtol minn c̲h̲eꞌn.
Ga lëꞌ Esteban uyët.
Lëꞌ Saulo sdzakzi minn xlelëdz Jesús
1-2 Ña Saulo uyaꞌn bienn xka uyët Esteban.
Ulox ga, lëꞌ balal minn mban x̱iꞌk c̲h̲uꞌnnbéy Dios uya ukëꞌts Esteban, gana uzak minn gilnëdoꞌ.
Lën dze knu lëꞌ ndal minn uc̲h̲aꞌ uzakzi minn xlelëdz Jesús Jerusalén, lox gunu lëꞌ minn knu ux̱oꞌn sia udzinn uyu xtën Judea gana xtën minn Samaria, nonga minn ukaña gilbey ineꞌ Xtiꞌdz Jesús uyaꞌnaga Jerusalén.
Ga lëꞌ Saulo sia sdzakzi minn xlelëdz Jesús gana xded yu, yu xgoliaꞌ mgiy gana unaꞌ sia xiu lidzgiꞌb.
Lëꞌ Felipe c̲h̲uꞌnnkluw giedz Samaria
Ñala minn ux̱oꞌn udzinn x̱aꞌla, x̱aꞌla giedz, siakga xneꞌ Diꞌdz Ndzun chen Jesús.
Xka uyako lox lëꞌ Felipe udzinn giedz Samaria, xneꞌ chu nak Jesús, minn uxaꞌl Dios.
Ic̲h̲ësa minn, xkediag guꞌn xneꞌ Felipe gana xwiy ic̲h̲ë gilnzaꞌk, guꞌn c̲h̲uꞌnn Felipe,
lo ndaldoꞌ minn yu me mal lëd c̲h̲akwen, or lëꞌ me mal knu xc̲h̲aꞌ xkëꞌ c̲h̲edz, gana uya ndal minn gudoꞌ gana minn gakda së uyakwen.
Lox gunu ic̲h̲ësa minn giedz nle.
Ñana ga Samaria uyu tib mgiy c̲h̲uꞌnn gilmal lë Simón. Mgiy c̲h̲eꞌn c̲h̲usgeꞌña minn xluw lëꞌ nak tib minn nc̲h̲oꞌb nak.
Ic̲h̲ësa minn, minndoꞌ win gana minngol xkediag guꞌn xneꞌ mgiy knu, gana xneꞌ minn:
―Mgiy c̲h̲eꞌnsa nnaꞌsña Dios.
Ic̲h̲ësa minn xka xkediag gana sdzakyéna lo ndal‑la is bel gilmal c̲h̲uꞌnn mgiy knu.
Ñana konde uyon minn lëꞌ Felipe xneꞌ gan xkuꞌn idzinn minn diꞌt c̲h̲uꞌnnbéy Dios gana chu nak Jesús, or knu ndal mgiy gana unaꞌ ulelëdzu gana lox uc̲h̲oꞌbnis.
Axta ña Simón ulelëdzu gana uc̲h̲oꞌbnis, ga lëꞌ Simón tipta zinkë, sdzakyéna xwiy ic̲h̲ë gilndzun gana guꞌn ni zëxda gwiy minn, guꞌn c̲h̲uꞌnn Felipe.
Konde lëꞌ minn ukaña gilbey ineꞌ Xtiꞌdz Jesús yu Jerusalén uyon lëꞌ minn yu Samaria xlelëdz Xtiꞌdz Dios, lëꞌ minn uxaꞌl Pedro ga ic̲h̲op Juan.
Lo noꞌnda uc̲h̲oꞌbnis minn or ulelëdz minn Jesús, saꞌnda lëꞌ Espíritu chen Dios zëxda ikaña minn.
Konde lëꞌ Pedro uxob ña gik minn ic̲h̲op Juan, lëꞌ minn ukaña Espíritu chen Dios.
Konde uwiy Simón gunu, lëꞌ Simón xdeꞌd demi c̲h̲ëp:
―Gol giꞌt gilbey ki loná, dzekna konde lëꞌná ixob ñaná gik minn, lëꞌ minn ikaña Espíritu chen Dios.
Konde lëꞌ Pedro uyon gunu, c̲h̲ëp Pedro:
―Dios iloꞌx xtemilá gana iloꞌxlá, diꞌltsa nëꞌlá c̲h̲ak sdzuꞌw gilbey, guꞌn ugad Dios lo minn ulelëdzxi.
Bat nkiꞌndlá ikañalá guꞌn c̲h̲eꞌn, lo nika zuꞌdlá wen lo xñaz Dios.
Masda kwsaꞌn ic̲h̲ë guꞌn lëꞌda c̲h̲uꞌnnlá, lox kwnab lo Dios gan be sgob xtol‑lá, lo ic̲h̲ë guꞌn lëꞌda c̲h̲ak giklá.
Guꞌn xwiyná ngelá tib gilulëꞌdoꞌ gana ngelá guꞌn lëꞌda gana gakda isaꞌnlu.
Ga lëꞌ Simón ukëb:
―Gol kluná lën ña Dios, gol kwnab dzekna sakdaná ic̲h̲ë guꞌn xneꞌtá.
Ulox uneꞌ Pedro ic̲h̲op Juan Xtiꞌdz Dios guꞌn x̱al Pedro ic̲h̲op Juan uyon uneꞌ Jesús. Ga dzekna lëꞌ uyobic̲h̲e Jerusalén. Lox lëꞌ uneꞌ ic̲h̲ë lo minn yu giedz las xtën Samaria, Diꞌdz Ndzun chen Jesús.
Lëꞌ Felipe c̲h̲ixtiꞌdzña tib minn Etiopía.
Uded lo knu lëꞌ tib angl chen Dios uneꞌ lo Felipe:
―Liger gwa lad gët dën bidz, ñaz Jerusalén guꞌn sia Gaza.
Ga dzekna lëꞌ Felipe uyon diꞌdz uya. Ñana sia ñaz uwiy tib mgiy Etiopía, tib mgiy nc̲h̲oꞌb nak, mgiy knu c̲h̲uꞌnnbéy chen unaꞌ c̲h̲uꞌnnbéy idibsa xtën Etiopía. Or knu, lëꞌ mgiy knu uya uyuꞌnn nc̲h̲oꞌb lë Dios Jerusalén, nana lëꞌ uyobic̲h̲e xkiedz,
zob lëd xkarret xlab guꞌn ukëꞌ Isaías, minn uneꞌ guꞌn uneꞌ Dios lo.
Ga lëꞌ Espíritu chen Dios c̲h̲ëp lo Felipe:
―Big-gax kwa karret ki.
Konde lëꞌ Felipe ubig-gax, uyon lëꞌ mgiy knu xlab guꞌn ukëꞌ Isaías. Lëꞌ Felipe unabdiꞌdz:
―¿Be xieꞌnnaluꞌ guꞌn xlablá?
Lëꞌ mgiy knu ukëb:
Ga lëꞌ mgiy knu c̲h̲ëp:
―Kiep soblá kwaná.
Lëꞌ guꞌn xlab mgiy knu nak guꞌn c̲h̲eꞌn:
“X̱iꞌk c̲h̲uꞌnn minn tib makx̱iꞌl
or gët uyuꞌnn minnxi,
gana x̱iꞌk nak makx̱iꞌl yeꞌn dzeꞌ nak
or lëꞌ minn xchug x̱iꞌl lëd,
xka bët neꞌdaxi or lë minn uzakzixi.
Uyuꞌnn minnxi x̱iꞌk nak minn bët nonda,
Nlas uzakxi;
¿Chu ku xkwendxi gan
lo ugob minn xkilmbanxi neꞌg lo gitslyu?”
Ga lëꞌ mgiy knu c̲h̲ëp lo Felipe:
―Xnabná loꞌlá kwneꞌ: ¿Xkuꞌn be Isaías sak guꞌn c̲h̲eꞌn ota x̱aꞌ minnu?
Ga lëꞌ Felipe uyuslo uneꞌ xkuꞌn nak guꞌn xlab mgiy knu, gana chu nak Jesús.
Ñana lo sia ñaz udzinn diꞌt yu nis, lëꞌ mgiy knu c̲h̲ëp:
―Neꞌg yu nis, ¿be zak gan ic̲h̲oꞌbnisná?
[Ga lëꞌ Felipe c̲h̲ëp:
―Diꞌltsa xlelëdzlo idibsa gik ldoꞌlá, zaku.
Ga lëꞌ mgiy knu c̲h̲ëp:
―Xlelëdzná Jesús nak X̱in Dios.]
Ga lëꞌ mgiy knu uyuꞌnnbéy usu karret, lëꞌ ic̲h̲opxi uyët uzëꞌb lën nis, ga lëꞌ Felipe uchoꞌpnis mgiy knu.
Uded lo knu lëꞌ Felipe xnusa uc̲h̲aꞌkë giedz Azoto xneꞌ Diꞌdz Ndzun chen Jesús ic̲h̲ësa giedz las axta udzinn Cesarea.
Lëꞌ Saulo xlelëdz Jesús
Lëꞌ Saulo ndzeꞌb c̲h̲ak xlaꞌn igët x̱in useꞌd Jesús, lox gunu lëꞌ uya lo px̱oz nc̲h̲oꞌb nak.
Unab tib blë gits, diꞌt xdeꞌd minn knu diꞌdz, sëꞌb Saulo ic̲h̲ësa yu diꞌt stseꞌd minn judío Xtiꞌdz Dios guꞌn zob lën giedz Damasco, lox kwaꞌ ic̲h̲ë mgiy, unaꞌ zu xñaz Jesús sia tsu lidzgiꞌb Jerusalén.
Ñana konde lëꞌ Saulo sia mer idzinn Damasco, lëꞌ tib xni uc̲h̲aꞌ ibaꞌ uyots Saulo.
Lëꞌ ubixla Saulo ga uyab lyu, ga lëꞌ uyon tib tsiy minn c̲h̲ëp:
―Saulo, ¿be uyonlu? ¿Xkuꞌn xki kedilñaláná?
Ga lëꞌ Saulo c̲h̲ëp:
―¿Chu naklá?
Ga lëꞌ tsiy minn ukëb:
―Naꞌ nak Jesús, minn kedilñalá. [Lëꞌkga lëdlá xiab guꞌn ki. X̱iꞌk nak ngon xlaꞌn ikeniy lëꞌkga lëd yag xkëꞌ minn lëd.
Ga lëꞌ Saulo noꞌnda xc̲h̲iz lo gilsdzeꞌb c̲h̲ëp:
―Dad, ¿bekwaꞌn xlaꞌnlá gunn‑ná?
Ga lëꞌ Jesús ukëb:]
―Bische lox gwa Damasco. Ga gaknanlá gan bekwaꞌn guꞌnnlá.
Lëꞌ ic̲h̲ë minn zinkë x̱its Saulo, udzeb gana nika xc̲h̲elodc̲h̲a ineꞌ lo chut bat giend ñala tsiy minn xien.
Konde lëꞌ Saulo uyusli ñakdac̲h̲a nwiy, sial lëꞌ minn zinkë x̱its Saulo, uzën ña Saulo sia udzinn Damasco.
Ga uyu Saulo tson mbidz ñakda nwiy, gana ñowda gana nika bët ñada.
Ga Damasco yu tib mgiy nak x̱in useꞌd Jesús lë Ananías, mgiy knu uyab tib guꞌn lo, uyon lëꞌ Jesús uc̲h̲edz c̲h̲ëp:
―Ananías.
Ga lëꞌ ukëb:
―Bekwaꞌno Dad.
―Liger gwa ñaz lë derech, ga zob lidz Judas, gib tib mgiy xneꞌña Dios ga; lë Saulo, nak minn Tarso.
Lo Naꞌ, uluw lo Saulo lëꞌ tib mgiy lë Ananías tsa ixob ña gik Saulo dzekna lëꞌ Saulo gwiy.
Ga lëꞌ Ananías ukëb:
―Dad minn c̲h̲uꞌnnbéy, c̲h̲onná xneꞌ minn noꞌnda sdzakzi mgiy knu minn ugiꞌblá, uyak mbi xtol lo xlelëdz Jesús, Jerusalén.
Gana zën mgiy knu gits diꞌt xdeꞌd ic̲h̲ë px̱oz nc̲h̲oꞌb nak, minn c̲h̲uꞌnnbéy lo xkomier diꞌdz, igaꞌ minn c̲h̲uꞌnn nc̲h̲oꞌb lëlá.
Ga lëꞌ Dad minn c̲h̲uꞌnnbéy ukëb:
―Gwa, Naꞌ ugib mgiy knu ikë stsinná tsa ineꞌ lo minn nakda Judío chu nakná, gana ic̲h̲ë minn nc̲h̲oꞌb nak, gana lo minn Israel.
Naꞌ iluw lo Saulo ic̲h̲ë gilnëdoꞌ ted, lo ineꞌ chu nakná.
Ga dzekna lëꞌ Ananías uya, konde udzinn uded lën yu uxob ña gik Saulo, lox c̲h̲ëp:
―Saulo, bin ganlá bëꞌts, lëꞌ Jesús minn uneꞌ loꞌlá ñaz or ziꞌdlá, uxaꞌlná inabná lo, dzekna lëꞌlá gwiy gana lëꞌlá ikaña Espíritu chen Dios.
Or knukga lë tib blë gunu uc̲h̲aꞌ lo Saulo, leꞌydib gid mal, ga lëꞌ Saulo uwiy. Ga dzekna lëꞌ uc̲h̲oꞌbnisla Saulo ga.
Ga lëꞌ Saulo uyow uyak ndip, ga lox uyaꞌn Saulo balal dze lo x̱in useꞌd Jesús minn yu Damasco.
Lëꞌ Saulo xneꞌ Xtiꞌdz Dios giedz Damasco
Lëꞌ uyuslola Saulo ga, c̲h̲uꞌnnkluw diꞌt stseꞌd minn judío Xtiꞌdz Dios, xneꞌ:
―Nli Jesús nak x̱in Dios.
Ga lëꞌ ic̲h̲ësa minn c̲h̲on gunu sdzakyéna xneꞌ:
―¿Be lëꞌda mgiy ki ga, sdzakzi x̱in useꞌd Jesús Jerusalén gana lit gunu ziꞌd mgiy ki neꞌg, gwey minn knu lox tsiña minn knu ic̲h̲ë lo px̱oz nak minn c̲h̲uꞌnnbéy lo xkomier?
Ga lëꞌ Dios sia xdeꞌd gilxieꞌnna lo Saulo, lëꞌ Saulo sia xluw Xtiꞌdz Dios lo judío, minn yu Damasco, xneꞌ:
―Jesús nak minn uxaꞌl Dios.
Lox gunu nanda minn knu xkuꞌn ikëb lo guꞌn xneꞌ Saulo.
Lëꞌ Saulo xc̲h̲oꞌn lo Judío, minn yu Damasco
Uyak stse udedsu ndal mbidz lëꞌ minn nak Judío ux̱ixtiꞌdz igët Saulo.
Ga dzekna tib giaꞌl lëꞌ x̱in useꞌd Jesús ugu Saulo lën tib xkut, loxna uzobduꞌwo uc̲h̲angaꞌwu uyabu x̱its guꞌn ntse gagu giedz.
Lëꞌ Saulo yu Jerusalén
Konde lëꞌ Saulo udzinn Jerusalén, xlaꞌn nzëꞌb x̱id x̱in useꞌd Jesús. Ñala ic̲h̲ë minn knu lëꞌla sdzeb, xlelëdzda ña Saulo ulelëdz Jesús.
Ga dzekna x̱al Bernabé uyiña Saulo lo minn udeꞌd Jesús gilbey ineꞌ xtiꞌdz, lox ugu kwend gan xkuꞌn uwiy Saulo Jesús gana xkuꞌn uneꞌ Jesús lo Saulo, gana bët gilsdzeꞌbda uneꞌ Saulo chu nak Jesús lo minn yu Damasco.
Axta or knu lëꞌ Saulo uyak uyaꞌn Jerusalén lo minn ukaña gilbey xneꞌ Xtiꞌdz Dios. Ga lëꞌ Saulo uya uyiꞌd lën giedz uneꞌ chu nak Jesús.
Gana kedilña Saulo ic̲h̲ë minn nak judío, minn xneꞌ diꞌdz griego, ñala minn knu kë gan xkuꞌn igët Saulo.
Konde lëꞌ xkomierxi uyon gunu, uyiñaxi giedz Cesarea, ga uc̲h̲aꞌxi udzinnxi giedz Tarso.
Lëꞌ ic̲h̲ë minn xdopgiy xtën Judea, xtën Galilea, xtën Samaria, minn xlelëdz Jesús, wen yu lo chut bët c̲h̲uꞌnnda ga. Gana lëꞌ Espíritu chen Dios c̲h̲uꞌnn lëꞌ ic̲h̲ë minn knu xlelëdzc̲h̲a Jesús gana mban x̱iꞌk xneꞌ Dios, gana lëꞌ minn siac̲h̲a c̲h̲ak ndal.
Lëꞌ Eneas c̲h̲akwen
Lëꞌ Pedro c̲h̲esu lo ic̲h̲ë minn uyuꞌnn mbi Dios xtol lo xlelëdz Jesús, lox gunu tib dze lëꞌ Pedro uya giedz Lida uyesu lo ic̲h̲ë minn knu.
Ñana ga uyuꞌnnbey Pedro tib mgiy lë Eneas x̱oꞌb lon uyak xun is gudoꞌ.
Konde lëꞌ Pedro uwiy mgiy knu, c̲h̲ëp Pedro:
―Or c̲h̲eꞌn lëꞌ Jesús guꞌnnweꞌnlá, bische lox kwtiꞌb xidalá.
Ga lëꞌ Eneas uyusche.
Konde lëꞌ ic̲h̲ë minn yu giedz Lida gana giedz Sarón uwiy gunu, ulelëdz Jesús.
Lëꞌ Dorcas c̲h̲obic̲h̲e xbanaga
Or knu yu tib unaꞌ biud giedz Jope lë Tabitá, guꞌn nak diꞌdz griego “Dorcas”, unaꞌ knu nak x̱in useꞌd Jesús, gana tipta c̲h̲uꞌnn guꞌn wen gana c̲h̲uꞌnn yud minn nlas yu.
Ñana tigolpa lëꞌ unaꞌ knu udzib uzaknë ga lëꞌ uyët. Ga lëꞌ minn ugas unaꞌ knu lox ugix unaꞌ knu tib lën yu lad gik.
Ñana lo gax nax giedz Lida kwa giedz Jope, lox gunu x̱iꞌk uyon x̱in useꞌd Jesús lë Pedro yu ga, lëꞌ uxaꞌl‑la minn chop mgiy ga, uya c̲h̲ëp lo Pedro:
―Liger yoꞌ tsana giedz Jope.
Lëꞌ uzinkëla Pedroga. Konde udzinn, uteꞌd minn Pedro diꞌt nax unaꞌ knu, ga lëꞌ unaꞌ biud udzinnzë c̲h̲oꞌn xluw ic̲h̲ë lac̲h̲ xgib unaꞌ knu or mban
Ga dzekna ugoliaꞌ Pedro ic̲h̲ë minn knu ley, lëꞌ Pedro uzex̱ib uneꞌña Dios, lox lëꞌ uwiy lo unaꞌ knu, lox c̲h̲ëp:
Ga lëꞌ unaꞌ knu uxal lo, konde uwiy Pedro, lëꞌ uzuli.
Ga lëꞌ Pedro uzën ña unaꞌ knu lox lëꞌ uc̲h̲edz x̱in useꞌd Jesús gana ic̲h̲ë unaꞌ biud, gwiy lëꞌ unaꞌ knu ubanaga.
Ga ndal minn yu giedz Jope ulelëdz Jesús or uyon gunu.
Ga dzekna lëꞌ Pedro uyaꞌn giedz knu ndal dze, lidz tib mgiy lë Simón, mgiy knu xkwiꞌdz gid lëd man.
Pedro ic̲h̲op Cornelio
Tib minn lë Cornelio uyu giedz lë Cesarea, nak minn uyuꞌnnbéy lo balal soldad minn lë Italiano.
Mgiy c̲h̲eꞌn ic̲h̲ë minn lidz sdzeb lo Dios, lox gunu mban x̱iꞌk c̲h̲uꞌnnbéy Dios gana xdeꞌd guꞌn xc̲h̲e lo minn nlas yu, gana tipta lëꞌ xneꞌña Dios.
Ñana tib dze mer or tson, or sia or lëꞌ Cornelio uwiy tib guꞌn, diꞌt uwiy lëꞌ tib angl chen Dios udzinn uded diꞌt zu Cornelio, ga lëꞌ c̲h̲ëp:
―¡Cornelio!
Ga lëꞌ Cornelio dzeꞌ uwiy, lo gilsdzeꞌbdoꞌ lëꞌ Cornelio c̲h̲ëp:
―¿Be yu bekwaꞌno Dad?
Ga lëꞌ angl ukëb:
―Dios uyonla ic̲h̲ë guꞌn uneꞌlá lo, gana uwiy lëꞌlá udeꞌd guꞌn udeꞌd lo minn nlas yu, x̱iꞌk nak tib guꞌn ugadlá loxi.
Nana kwxaꞌl xmiꞌnnlá tsa giedz Jope dzexi Simón, mgiy xneꞌ minn lo, Pedro.
Mgiy knu c̲h̲obias tib yu guꞌn zob gax c̲h̲ow nisdoꞌ, lidz Simón, mgiy xkwiꞌdz gid lëd man.
Konde lëꞌ angl sia, lëꞌ Cornelio uc̲h̲edz chop xmos gana stib xsoldad, minn mban x̱iꞌk c̲h̲uꞌnnbéy Dios.
Lox lëꞌ uneꞌ guꞌn uyak, ga dzekna lëꞌ uxaꞌl minn knu.
Konde uyenilyu, or lëꞌ minn knu mer idzinn lën giedz or uc̲h̲ol mbidz, lëꞌ Pedro uyep gik yu ineꞌña Dios.
Ga tigolpa lëꞌ Pedro ulaꞌndoꞌná, ga dzekna lëꞌ unab guꞌn gow.
Ñana lëꞌt lëꞌ minn c̲h̲ixkwaꞌwu lëꞌ Dios uluw tib guꞌn lo Pedro.
Uwiy Pedro lëꞌ ibaꞌ uyal, lëꞌ ga uc̲h̲aꞌ tib blë lac̲h̲c̲h̲o siët ñaꞌg idap skin.
Lëꞌ lo lac̲h̲ knu x̱oꞌb ic̲h̲ësa lo man yu lo gitslyu; man tap niy, man sdzë las lyu gana man xc̲h̲oꞌbnis.
―Pedro, bische lox gët man ki goꞌwlá.
Ga lëꞌ Pedro c̲h̲ëp:
―Dad, lëꞌi. Zëxda gowná ni tib man beꞌd ki.
Ga lëꞌ tsiy minn uyobic̲h̲ekga guꞌn uc̲h̲op c̲h̲ëp:
―Guꞌn uyuꞌnn mbila Dios ineꞌdlá guꞌn beꞌd nak.
Guꞌn uyon lëꞌ lac̲h̲ knu udopgiy sia uyep ibaꞌ.
Lëꞌt lëꞌ Pedro sdzakyéna xna xkuꞌn nak gunu, lëꞌ minn uxaꞌl Cornelio udzinn c̲h̲ow yu.
Ga dzekna lëꞌ minn uc̲h̲edz lox unabdiꞌdz gan be ga c̲h̲obias Simón, mgiy xneꞌ minn lo, Pedro.
Lëꞌ Pedro bic̲h̲uꞌnnaga gilxkab gan xkuꞌn nak guꞌn uwiy, lëꞌ Espíritu chen Dios c̲h̲ëp:
―Tson mgiy xgiꞌblá.
Lox gunu kiet ikañalá minn gana gak chopda giklá sinkëꞌlá x̱its minn, lo naꞌ uxal minn.
Ga dzekna lëꞌ Pedro uyët gik yu, udzinn diꞌt zu minn uxaꞌl Cornelio lox c̲h̲ëp:
―Naꞌ nak minn xgibdá, ¿xkuꞌn be nak ziꞌdtá?
Ga lëꞌ minn knu ukëb:
―Cornelio nak tib minn mban x̱iꞌk c̲h̲uꞌnnbéy Dios, gana c̲h̲uꞌnn nc̲h̲oꞌb lë Dios. Gana stibu ic̲h̲ësa minn nak judío xneꞌ wen lëd Cornelio. Tib dze lëꞌ xangl Dios c̲h̲ëp lo Cornelio: “Guts lo Pedro giꞌd liꞌdzlá lox bin diꞌdz guꞌn ineꞌ Pedro.” Lox gunu lëꞌ Cornelio uxaꞌlnu lëꞌnu ziꞌd.
Ga dzekna lëꞌ Pedro udeꞌd diꞌt uyobias iza minn knu. Konde uyenilyu lëꞌ uzinkë gana sebalal x̱in useꞌd Jesús minn yu giedz Jope.
Konde udzinn Pedro iza minn knu giedz Cesarea, lëꞌ Cornelio uc̲h̲edzla ic̲h̲ë minn lidz gana xamig, kimbias lëꞌ Pedro idzinn.
Konde lëꞌ Pedro udzinn, lëꞌ Cornelio uc̲h̲aꞌ ukaña Pedro, uzex̱ib niy Pedro ukelëdz Pedro.
Ñala Pedro c̲h̲ëp:
―Bisli, lëꞌkga tib mnech gitslyu nakná.
Lëꞌt lëꞌ Pedro sia c̲h̲ixtiꞌdz ic̲h̲op Cornelio lëꞌ sia uded. Konde uwiy Pedro lit ndal‑la minn ndopgiy ga.
Ga lëꞌ Pedro c̲h̲ëp:
Lox gunu tika ulan minn uxaꞌldá uneꞌ loná tibga diꞌdz uzinkëꞌná. Nana lëꞌná xnabdiꞌdz, ¿xkuꞌn lo uc̲h̲edzdáná?
Ga dzekna lëꞌ Cornelio c̲h̲ëp:
―Xna udap mbidz mer na or, or tson, lëꞌná xneꞌña Dios lën lidzná. Ñana tigolpa uwiyná lëꞌ tib mgiy zu loná nok lac̲h̲ xgëꞌs c̲h̲oldoꞌ.
Ga lëꞌ mgiy knu xneꞌ: “Dios uyonla ic̲h̲ë guꞌn uneꞌlá lo, gana uwiy lëꞌlá udeꞌd guꞌn udeꞌd lo minn nlas yu, x̱iꞌk nak tib guꞌn ugadlá loxi.
Nana kwxaꞌl xmiꞌnnlá tsa giedz Jope dzexi Simón, mgiy xneꞌ minn lo, Pedro, mgiy knu c̲h̲obias tib yu guꞌn zob gax c̲h̲ow nisdoꞌ, lidz Simón, mgiy xkwiꞌdz gid lëd man.”
Lox gunu uxalná demiꞌnn‑ná uyetxilá; wen i tibga diꞌdz ziꞌdlá. Nana lëꞌnu nc̲h̲ë neꞌg gon guꞌn uneꞌ Dios ineꞌlá loꞌnu.
Ga dzekna lëꞌ Pedro uyuslo uneꞌ:
―Nasa xlelëdzná, tibaga xwiy Dios ic̲h̲ë minn.
Dios xkë ldoꞌ ic̲h̲ësa mnech gitslyu, minn c̲h̲uꞌnn nc̲h̲oꞌb lëxi gana minn c̲h̲uꞌnn guꞌn c̲h̲uꞌnnbéyxi.
Dios uneꞌ lo minn Israel diꞌdz ndzun xkwend Jesús, minn ixaꞌl Dios, minn nak Dad c̲h̲uꞌnnbéy lo ic̲h̲ësa minn dzekna xka lëꞌ ic̲h̲ë minn iban wen gana ibig-gax lo Dios.
»Luꞌtá nan wen or lëꞌ Juan uyelo uyuꞌnnkluw ic̲h̲oꞌbnis minn, lëꞌ Diꞌdz c̲h̲eꞌn uyu uc̲h̲aꞌts idib giedz Judea, uyuslo xtën Galilea.
Dios udeꞌd Espíritu chen lo Jesús, minn Nazaret, gana tib gilndip. Lox gunu lëꞌ Jesús uyu uyuꞌnn guꞌn wen gana uyuꞌnnwen minn nge xme mal Minn dzab.
X̱aꞌlnu uwiy ic̲h̲ë guꞌn uyuꞌnn Jesús xtën Judea gana giedz Jerusalén; ñana lëꞌla ukëꞌ minnxi lo krus ugët minnxi.
Ñana mbidz tson lëꞌ Dios udeꞌdaga gilmban loxi gana udeꞌd diꞌdz ndal minn uwiyxi.
Nakdo ic̲h̲ësa minn giedz uwiyxi, sinda nonga nuꞌwu x̱iꞌk xkuꞌn ugib Dioꞌsnu gaknu minn gwiyxi, lox gunu axta uyoꞌwnu gana uyanu ic̲h̲ëꞌnuxi or lëꞌxi ubanaga stib.
»Ga lëꞌxi uxaꞌlnu ineꞌnu lo minn, lëꞌ Dios uzoꞌbxi gakxi minn kubey xkwend minn mban gana minn uyët.
»Xkwendxiga uneꞌ minn uneꞌ Dios lo bokla or c̲h̲ëp minn: “Dele chuga ilelëdzxi, lëꞌxi kob xtol minn knu.”
Lëꞌ Pedro bixneꞌ, lëꞌ Espíritu chen Dios uyab lëd iza minn xkediag gunu.
Lëꞌ minn nak judío, minn zinkë x̱its Pedro, minn xlelëdz Jesús, sdzakyéna xkuꞌn ña minn nakda judío xkaña Espíritu chen Dios.
Gana lo ña minn knu xneꞌ x̱aꞌla x̱aꞌla diꞌdz c̲h̲uꞌnn nc̲h̲oꞌb lë Dios.
Ga dzekna lëꞌ Pedro c̲h̲ëp:
―Ic̲h̲ë minn c̲h̲eꞌn ukaña Espíritu chen Dios x̱iꞌk ukañanu, ¿be yu chu itse gan dele ic̲h̲oꞌbnis minn c̲h̲eꞌn?
Lëꞌ Pedro xgu kwend bekwaꞌn uyuꞌnn lo minn Jerusalén
Ic̲h̲ësa minn ukaña xkilbey Jesús gana ic̲h̲ësa minn uyuꞌnn mbi Dios xtol yu Judea uyon lëꞌ minn nakda judío ukaña Xtiꞌdz Dios.
Konde lëꞌ Pedro uyobic̲h̲e udzinn Jerusalén, lëꞌ judío, minn xlelëdz Jesús, minn xneꞌ nkiꞌn gak guꞌn xneꞌ Xley Moisés, sia ziꞌd xneꞌ lëd Pedro.
Ga lëꞌ minn knu c̲h̲ëp lo Pedro:
―¿Xkuꞌn uzëꞌblá lidz minn nakda judío lox uyowñalá minn knu?
Ga dzekna lëꞌ Pedro uyuslo ugu kwend xkwaꞌ, gan xkuꞌn uyaku, c̲h̲ëp Pedro:
―Or lëꞌná yu giedz Jope, lëꞌná xneꞌña Dios, ñana tigolpa uwiyná lëꞌ tib blë lac̲h̲c̲h̲o uc̲h̲aꞌ siët ibaꞌ, ñaꞌg idap skin
Ñana konde uwiyná lo knu wen, lit ga x̱oꞌb ndal man; man tap niy lo gitslyu, man ndzeꞌb gana man sdzë las lyu gana man xc̲h̲oꞌbnis lo me.
Ga dzekna lëꞌná uyon tib tsiy minn xneꞌ loná: “Pedro, bische lox gët man ki goꞌwlá.”
»Ga lëꞌná c̲h̲ëp: “Dad, lëꞌi; zëxda gowná ni tib man beꞌd ki.”
»Ga lëꞌ tsiy minn uyobic̲h̲ekga guꞌn uc̲h̲op xneꞌ: “Guꞌn uyuꞌnn mbila Dios ineꞌdlá guꞌn beꞌd.”
»Guꞌn uyon lëꞌ lac̲h̲ knu udopgiy sia uyep ibaꞌ.
Or knu lëꞌ tson mgiy ulan diꞌt c̲h̲obiaꞌsná, uc̲h̲aꞌ axta Cesarea ziꞌdxiná.
Ga lëꞌ Espíritu chen Dios xneꞌ loná: “Kwzinkë gak chopda giklá.” Gana ña sxop mgiy c̲h̲eꞌn, minn giedz knu uzë uyanu.
»Konde udziꞌnn‑nu giedz Cesarea, udednu lidz mgiy lë Cornelio.
Mgiy knu ugu kwend xneꞌ: “Lën lidz uwiy tib xangl Dios c̲h̲ëp: Kwxaꞌl xmiꞌnnlá tsa giedz Jope dzexi Simón, mgiy xneꞌ minn lo Pedro.
Mgiy knu ineꞌ gan xkuꞌn kob Dios xtol‑lá gana xtol minn liꞌdzlá.”
»Konde lëꞌná uyuslo une, lëꞌ ic̲h̲ë minn knu ukaña Espíritu chen Dios, x̱iꞌk ukañakganu.
Ga dzekna lëꞌná uyuslëdz Xtiꞌdz Jesús or c̲h̲ëpxi: “Juan uchoꞌpnis noꞌnda nisyë, saꞌnda lëꞌ lën dze c̲h̲eꞌn lëꞌtá ic̲h̲oꞌbnis Espíritu chen Dios.”
»Gana xnená diꞌltsa Dios ugad lo minn knu guꞌn ugad lona, x̱iꞌk xkuꞌn ulelëdzna Jesús Minn uxaꞌl Dios, ¿chu nakná gan itsená lo Dios?
Konde uyelo uneꞌ Pedro ni tib minn knu nkëbda, ga lëꞌ ic̲h̲ë minn knu uyuslo uyuꞌnn nc̲h̲oꞌb lë Dios, xneꞌ:
―Ña minn nakda Judío kob Dios xtol dzekxi, gana ideꞌd Dios gilmban loxdac̲h̲a lo, diꞌltsa ilelëdz minn knu Dios.
Konde uyët Esteban, lën dze knu lëꞌ ndal minn uc̲h̲aꞌ uzakzi minn xdopgiy Jerusalén, minn xlelëdz Jesús, lox gunu lëꞌ ic̲h̲ë minn knu ux̱oꞌn, yu minn udzinn xtën Fenicia, Chipre gana giedz Antioquía. Ga lëꞌ minn knu uyuslo uneꞌ noꞌnda lo minn nak judío chu nak Jesús.
Ñala balal minn xtën Chipre gana giedz Cirene, uya giedz Antioquía uneꞌ Diꞌdz ndzun chen Jesús ic̲h̲ë lo minn nakda judío.
Ga lo nnaꞌsña Dios minn knu lox gunu ndalc̲h̲o minn ulelëdz Jesús.
Konde lëꞌ ic̲h̲ë minn xdopgiy Jerusalén, minn xlelëdz Jesús uyon kwend knu, lëꞌ uxaꞌl‑la minn Bernabé ga, uya Antioquía. 23,24 Bernabé nak tib mgiy xlelëdzdoꞌ Dios gana nnaꞌsña Espíritu chen Dios. Konde lëꞌ Bernabé udzinn ga, ux̱iꞌlna Bernabé uwiy, lit c̲h̲uꞌnnlaydoꞌ Dios minn knu. Ga lëꞌ Bernabé ukebey minn isaꞌnda minn Xtiꞌdz Dios. Or knu ndalc̲h̲a minn ulelëdz Jesús.
Uded lo knu lëꞌ Bernabé uya giedz Tarso uyegib Saulo. Konde lëꞌ Saulo udzal lëꞌ uziña Saulo udzinn giedz Antioquía.
Ic̲h̲opxi uyu ga, tib is, lo minn xlelëdz Jesús gana uyuꞌnnkluwxi ndaldoꞌ minn. Or knu lëꞌ minn uyuslë, minn zinkë xlelëdz Jesús, kristiano<sup>a</sup>.
Lën dze knu lëꞌ balal minn xneꞌ Dios lo, uc̲h̲aꞌ Jerusalén uya Antioquía.
Ga lëꞌ Dios usaꞌb gik tib mgiy yu x̱id knu lë Agabo, ga lëꞌ mgiy knu uyusli c̲h̲ëp:
―Idibsa lo gitslyu tsu tib ubindoꞌ.
Gunu uyak or lëꞌ Claudio uyak minn uyuꞌnnbéy Roma.
Ga dzekna lëꞌ x̱in useꞌd Jesús ux̱ixtiꞌdz uzoꞌb guꞌn ugaꞌta lo, uya lo x̱in useꞌd Jesús minn yu xtën Judea.
Ga dzekna lëꞌ Bernabé ic̲h̲op Saulo uyiña demi knu Jerusalén lo minn zu lo minn xlelëdz Jesús.
Lëꞌ minn xgët Jacobo gana lëꞌ Pedro xiu lidzgiꞌb
Lën dze knukga lëꞌ minn c̲h̲uꞌnnbéy lë Herodes, uyuꞌnnbéy uyu minn xlelëdz Jesús lidzgiꞌb, ga lox uzakzi minn.
Gana uyuꞌnnbéy ugët minn Jacobo bëts Juan, kon kuchiy.
Konde uwiy Herodes lëꞌ ic̲h̲ë minn judío ux̱iꞌlna uwiy gunu, ga lëꞌ Herodes uyuꞌnnbéy ña Pedro ugaꞌ. Gunu uyak dze c̲h̲uꞌnn minn lni or c̲h̲ow minn giatxtil xiuda lebadur lëd.
Ga dzekna lëꞌ Herodes usëꞌb Pedro lidzgiꞌb lox usaꞌn tap partid soldad, tibga partid uyu tapga soldad ukëwlëꞌts Pedro. Dzekna xka konde lëꞌ lni tedsu lëꞌ Herodes kwaꞌ Pedro lox gëp lo minn giedz gan bekwaꞌn sak Pedro.
Lëꞌt lëꞌ minn këwlëꞌts Pedro lën lidzgiꞌb; lëꞌ minn xdopgiy, minn xlelëdz Jesús stsaꞌnda xnab lo Dios.
Lëꞌ Pedro xc̲h̲aꞌ lidzgiꞌb
Konde udzinn dze kwaꞌ Herodes Pedro lidzgiꞌb, lëꞌ tib giaꞌl ansc̲h̲a, lëꞌ Pedro naxkes ñaꞌg chop kaden gana lëꞌ chop soldad kenap, gana c̲h̲ow yagla lidzgiꞌb xkakga kenap minn.
Tigolpa lëꞌ tib xni ukëye lën lidzgiꞌb gana lëꞌ tib xangl Dios uyen ga, ugaꞌl lëd Pedro ugoliaꞌ mkaꞌl, lox c̲h̲ëp:
―¡Liger gusche!
Ga lëꞌ angl c̲h̲ëp:
―Klu gidbiy ldoꞌlá gana këꞌ gilgid niylá.
Ga lëꞌ Pedro uyuꞌnnu xka. Ga lëꞌ angl c̲h̲ëp: “Kwxob kaskem yanlá lox kwzinkë x̱itsná.”
Ga lëꞌ Pedro uzinkë, nanda Pedro be lo gitslyuga xka xneꞌ angl ota lo mkaꞌl ga.
Ga lëꞌ Pedro zinkë uded diꞌt nc̲h̲ë tib partid soldad kenap, ga lëꞌ sia uded guꞌn uc̲h̲op. Konde lëꞌ sia ted yagla nc̲h̲oꞌb chen lidzgiꞌb, lëꞌ yagla knu x̱al uyal, ga lëꞌ Pedro uc̲h̲aꞌ ic̲h̲op angl. Uzë nup tigolpa lëꞌ angl uyuꞌw.
Axta or knu lëꞌ Pedro uyeꞌnna bekwaꞌn uyak, ga lëꞌ Pedro c̲h̲ëp:
―Nasa xiendná Diosga uxaꞌl xangl ugoliaꞌná lën ña Herodes gana lo ic̲h̲ë guꞌn xlaꞌn minn judío sakná.
Lëꞌt lëꞌ Pedro c̲h̲uꞌnn gilxkab c̲h̲eꞌn lëꞌ sia udzinn lidz María, xnaꞌ Juan, mgiy xneꞌ minn lo Marcos. Ga nc̲h̲ë ndal minn xlelëdz Jesús xnab lo Dios.
Konde lëꞌ Pedro udzinn c̲h̲ow yu uc̲h̲edz, lëꞌ tib ndzaꞌp lë Rode uc̲h̲aꞌ gan chuga xc̲h̲edz.
Ñana tika uyuꞌnnbey ndzaꞌp knu tsiy Pedro, lo gilx̱ildoꞌ nxalda yagla sinda uya c̲h̲ëp:
―Lëꞌ Pedro zu c̲h̲ow yu.
Lëꞌ minn nc̲h̲ë ga, c̲h̲ëp:
―C̲h̲ak‑kwxenlá i.
Ñala ndzaꞌp knu ndip xtiꞌdz zukga xneꞌ:
―Lëꞌkxa Pedro goꞌ.
Ga dzekna lëꞌ minn c̲h̲ëp:
―Bitser xpe Pedro ga.
Ga lëꞌ Pedro xc̲h̲edzaga. Konde lëꞌ minn uxal yagla udzakyéna minn uwiy minn lit nli Pedroga.
Ga lëꞌ Pedro uluw ña dzeꞌ gak minn. Ga dzekna lëꞌ ugu kwend gan xkuꞌn ugoliaꞌ Dios lidzgiꞌb. Lox c̲h̲ëp:
―Gol guts guꞌn c̲h̲eꞌn lo Jacobo gana ic̲h̲ë lo minn xlelëdz Jesús.
Ga dzekna lëꞌ Pedro ubi ga, sia stib diꞌt.
Konde uyenilyu sia ziꞌd xneꞌ soldad xkuꞌn go Pedro.
Uded lo knu lëꞌ Herodes uc̲h̲aꞌ Judea sia udzinn Cesarea, ga uyu.
Lëꞌ Herodes uyët
Lëꞌ Herodes xlëꞌ c̲h̲an minn giedz Tiro gana giedz Sidón. Loxna gunu, lëꞌ ic̲h̲op giedz knu ux̱ixtiꞌdz uneꞌ lo Blasto tib mgiy nc̲h̲oꞌb nak zu gax lo Herodes, lox udeꞌd minn nup demi. Dzekna xka lëꞌ Blasto unec̲h̲ uneꞌ lo Herodes ilëꞌda Herodes lo ic̲h̲op giedz knu, lo giedz diꞌt c̲h̲uꞌnnbéy Herodes xc̲h̲aꞌ guꞌn c̲h̲ow ic̲h̲ë minn yu ic̲h̲op giedz knu.
Ga dzekna lëꞌ Herodes uzu tib dze udopgiy ic̲h̲ë minn yu ic̲h̲op giedz knu, dzekna xka lëꞌ ineꞌ tib xtiꞌdz lo minn. Dze knu ndzeꞌb uzu Herodes uzob lo xmës uyuslo xneꞌ lo minn.
Konde lë minn uyon guꞌn xneꞌ Herodes ukëꞌ minn c̲h̲edz c̲h̲ëp minn:
―¡Tib dios i xneꞌ lona nakda i tib mgiy gitslyu!
Or knugax, lëꞌ tib xangl Dios uyuꞌnn lëꞌ Herodes udzib uzaknë, uzëꞌb nges Herodes axta uyët lo ñuꞌnn nc̲h̲oꞌbda Herodes lë Dios.
Ñala Xtiꞌdz Dios sia ziꞌkx̱oꞌn gana xkakga sia c̲h̲ak ndal minn xlelëdzu.
Konde lëꞌ Bernabé ic̲h̲op Saulo uloꞌx stsiꞌn Jerusalén lëꞌ ubi ga, uziña Juan, mgiy xneꞌ minn lo Marcos uyobic̲h̲e udzinn Antioquía.
Lëꞌ Dios xc̲h̲edz Bernabé ic̲h̲op Saulo guꞌnn stib dziꞌn
X̱id minn xlelëdz Jesús, minn xdopgiy Antioquía, yu minn xneꞌ guꞌn xneꞌ Dios lo gana minn nak mextr, lëꞌ iza minn knu nak: Bernabé, Simón, mgiy xneꞌ minn lo, minn yaꞌs; Lucio minn giedz Cirene; Manaén, mgiy uc̲h̲oꞌb lo Herodes Antipas, gana Saulo.
Ñana tib dze lëꞌ iza minn c̲h̲eꞌn ñowda dzekna xka c̲h̲uꞌnn nc̲h̲oꞌb lë Dios, or knu lëꞌ Espíritu chen Dios c̲h̲ëp: “Gol goliaꞌx̱aꞌ Bernabé ic̲h̲op Saulo. Naꞌ ugib ic̲h̲op mgiy ki guꞌnn stib dziꞌn.”
Ga dzekna ulox uneꞌña iza minn knu Dios iza dze ñowda, lëꞌ uxob ña gik Bernabé ic̲h̲op Saulo unab lo Dios gakña ic̲h̲op mgiy knu. Ga lëꞌ minn uxaꞌl ic̲h̲op mgiy knu tsa guꞌnn guꞌn c̲h̲ëp Espíritu chen Dios.
Lëꞌ Bernabé ic̲h̲op Saulo yu Chipre
Ga dzekna lëꞌ Espíritu chen Dios uxaꞌl Bernabé ic̲h̲op Saulo giedz Seleucia. Ga uzeꞌnga Bernabé ic̲h̲op Saulo barko sia xtën Chipre.
Konde udzinn giedz lë Salamina guꞌn nax Chipre, ga uyuslo Bernabé ic̲h̲op Saulo xneꞌ Xtiꞌdz Dios diꞌt stseꞌd minn judío Xtiꞌdz Dios. Gana zinkë Juan, mgiy xneꞌ minn lo Marcos, c̲h̲uꞌnn yud.
Uyu Bernabé ic̲h̲op Saulo ic̲h̲ë giedz nax xtën Chipre axta udzinn giedz Pafos. Ga yu tib mgiy lë Bar Jesús nak judío c̲h̲uꞌnn gilmal, xkidia xneꞌ: “Dios xneꞌ lo.”
Mgiy c̲h̲eꞌn c̲h̲uꞌnn yud minn c̲h̲uꞌnnbéy giedz knu, lë Sergio Paulo. Mgiy nak tib minn nlëts.
Ga lëꞌ Sergio Paulo lo xlaꞌn gon Xtiꞌdz Dios lox uc̲h̲edz Bernabé ic̲h̲op Saulo.
Ñala Elimas, xka xneꞌ minn diꞌdz griego, mgiy c̲h̲uꞌnn gilmal, stse xlaꞌnda ilelëdz Sergio Paulo Xtiꞌdz Dios.
Ga dzekna lo lëꞌ Espíritu chen Dios nnasꞌña Pablo, Pablo nak stib lë Saulo, lëꞌ Pablo dzeꞌ uwiy lo mgiy knu.
Ga lëꞌ Pablo c̲h̲ëp:
Nana lëꞌ Dios izakziꞌlá, ikal loꞌlá, gwiydlá x̱exniꞌna mbidz balal dze.
Lëꞌ ukal‑la lo mgiy knu ga, xna chu sën ña.
Konde lëꞌ Sergio Paulo uwiy guꞌn uyak, ulelëdz Xtiꞌdz Dios gana sdzakyéna c̲h̲on Xtiꞌdz Dios.
Lëꞌ Pablo ic̲h̲op Bernabé yu giedz Antioquía xtën Pisidia
Uded lo knu, lëꞌ Pablo uyep barko iza Bernabé gana Juan sia Perge, tib giedz nax xtën minn Panfilia. Gata lëꞌ Juan uyobic̲h̲e udzinn Jerusalén.
Ga uc̲h̲aꞌ Perge sia udzinn giedz Antioquía xtën Pisidia.
Ga tib dze xkëda minn judío dziꞌn lëꞌ Pablo ic̲h̲op Bernabé uded uzob lën diꞌt stseꞌd minn knu Xtiꞌdz Dios.
Konde uyelo ulab minn ley gana guꞌn ukëꞌ minn uneꞌ Dios lo bokla, lëꞌ minn c̲h̲uꞌnnbéy ga, c̲h̲ëp:
―Bëꞌts, diꞌltsa chutá xlaꞌn ineꞌ tib xtiꞌdz lo ic̲h̲ë minn, zak guꞌnndo.
Ga dzekna lëꞌ Pablo uyusli ulis ña dzekna dzeꞌ gak minn, ga lëꞌ c̲h̲ëp:
―Gol bin guꞌn inená minn Israel gana minn sdzeb lo Dios.
XiDios giedz c̲h̲eꞌn minn Israel ugib pxozgolna, lox uyuꞌnn udaꞌl minn. Nika uyu minn knu Egipto x̱iꞌk nak minn zit, ga lëꞌ Dios ugoliaꞌ minn ga, uyuꞌnn ndal gilndzun.
Ga chopgal is uxeꞌk Dios uyan minn knu uyu dën bidz.
Ga lëꞌ Dios uloꞌx gadz giedz nc̲h̲oꞌb guꞌn nax xtën Canaán. Lox lëꞌ lyu knu uyaꞌnña minn Israel.
Ic̲h̲ë guꞌn c̲h̲eꞌn uyak tap gayoꞌw ic̲h̲ol is.
»Ga lëꞌ Dios udeꞌd minn ula minn knu lo minn xlëꞌ, axta udzinn Samuel minn uneꞌ Dios lo uyak gunu.
Ga dzekna lëꞌ minn unab tib minn sob guꞌnnbéy. Ga lëꞌ Dios uzoꞌb Saúl uyak minn uyuꞌnnbéy chopgal is. Saúl nak x̱in Cis, minn ziꞌd xediꞌy Benjamín.
Konde lëꞌ Dios ugob Saúl lëꞌ Dios uzoꞌb David uyak minn uyuꞌnnbéy. Xnu uneꞌ Dios lëd David: “Sdzaꞌl ldoꞌná xkuꞌn nak David x̱in Yesé, nanná zuꞌnn David ic̲h̲ë guꞌn xlaꞌndná.”
»Gana lokga xediꞌy David uyiꞌd Jesús minn uxaꞌl Dios kwaꞌ minn Israel lo xtol, x̱iꞌk xkuꞌn uneꞌ Diosu bokla.
Ansc̲h̲a giꞌd Jesús lëꞌ Juan uyiꞌd uyuꞌnnkluw ic̲h̲ë minn Israel, ilelëdz Dios gana isaꞌn ic̲h̲ë xtol lox ic̲h̲oꞌbnis.
Konde lëꞌ Juan mer iloꞌx stsiꞌn lëꞌ Juan c̲h̲ëp: “¿Chu nëtá nakná? Nakdná mgiy kimbiasdá, nac̲h̲a ziꞌd mgiy knu nc̲h̲oꞌbc̲h̲a nak loná, nika xkilgid mgiy knu gakda kwaná.”
»Luꞌtá bëꞌts minn Israel minn ziꞌd xediꞌy Abrahán gana ic̲h̲ëtá x̱iꞌk xkuꞌn sdzebdá lo Xtiꞌdz Dios, lo na ziꞌd diꞌdz c̲h̲eꞌn gan xkuꞌn ic̲h̲aꞌna lo dol.
Nika ndzalda bekwaꞌn lëꞌda uyuꞌnn Jesús, guꞌn c̲h̲igial gëtxi, unab minn lo Pilato uyuꞌnnbéy uyëtxi.
Konde ulox udedxi ic̲h̲ë guꞌn ziꞌd sakxi lën Xtiꞌdz Dios, lëꞌ minn ulitxi lo krus lox ukëꞌtsxi.
Ñala Dios uyuꞌnn ubanagaxi stib.
Ndal dze uluwloxi lo minn uzinkë x̱itsxi uc̲h̲aꞌxi Galilea axta Jerusalén. Nana ic̲h̲ë minn knu nak minn xgu xkwendxi lo minn, lo x̱al minn knu uwiyxi.
»Gana ñanu xneꞌ Diꞌdz ndzun guꞌn uneꞌ Dios lo pxozgolna, guꞌn uneꞌ Dios guꞌnn.
Nana lëꞌ Dios uyuꞌnnu lona, lo ziꞌdna diꞌy knu, or lëꞌ Jesús ubanaga stib. X̱iꞌk xneꞌ lën libr Salmos guꞌn chop:
“Demëꞌdná naklá,
Naꞌ unedz gilmban loꞌlá nadze.”
Dios uneꞌla lëꞌ Jesús gobic̲h̲ekga iban, dzekna xka giaꞌnda Jesús diꞌt yu ndaꞌgol nika loxdaxi ga, or c̲h̲ëpxi:
“Naꞌ inedz lotá ic̲h̲ësa guꞌn
c̲h̲ëpná lo David bokla.”
Lox gunu xneꞌ stib salmo:
“Isaꞌndlá lox xkwerp mgiy ugiꞌblá.”
Nanna David uyuꞌnn ic̲h̲ë guꞌn uneꞌ Dios. Ñana konde udzinn dze lëꞌ David uyët lëꞌ uya uyu diꞌt uyu pxozgol, ga uyuꞌnntlo xkwerp.
Saꞌnda lëꞌ xkwerp Jesús ñuꞌnntloda, lo lëꞌ Dios uyuꞌnn ubanagaxi stib.
»Lox gunu bëꞌts luꞌtá nkiꞌn gaknan Jesús nak minn zak kob xtoldá.
Xley Moisés gakda ineꞌ luꞌ bëtc̲h̲a dol c̲h̲apda, saꞌnda dele chu ilelëdz Jesús zak gon ineꞌ Dios: luꞌ bëtc̲h̲a dol c̲h̲apda.
Gol gonga dzeketá guꞌn uneꞌ minn uneꞌ Dios lo bokla, or c̲h̲ëp minn:
“Gol kediag dele chuga xc̲h̲idzñaná,
Lox gol kwdzeb lox gol kwx̱oꞌn;
Lo naꞌ nak Dios gunn‑ná tib guꞌn nc̲h̲oꞌb
or lëꞌtá mban, guꞌn nika ilelëdzdadá
Konde lëꞌ Pablo ubi ga ic̲h̲op Bernabé, lëꞌ minn unab gobic̲h̲ekga Pablo ic̲h̲op Bernabé guꞌnnkluw minn stib dze xkëda minn dziꞌn.
Ga ndal minn judío gana minn gich ugab x̱id minn judío, minn c̲h̲uꞌnn nc̲h̲oꞌb lë Dios uzinkë. Ga lëꞌ Pablo ic̲h̲op Bernabé uneꞌ lo minn knu c̲h̲ëp:
―Gol gop kwidad guꞌn ugad Dios lotá.
Konde uyaꞌ stib sabd, dze xkëda minn dziꞌn, udopgiy mer nter giedz gon Xtiꞌdz Dios.
Ñala balal minn nak judío or uwiy gunu ulëꞌ, c̲h̲ëp nlida guꞌn xneꞌ Pablo gana uneꞌnë lëd Pablo.
Ga ndzebda Pablo ic̲h̲op Bernabé ga lëꞌ c̲h̲ëp:
―Luꞌtá ganeꞌc̲h̲ nkiꞌn ñon Xtiꞌdz Dios lo nakdá minn judío. Nana lo nëtdá ñondu gana xlelëdzdadá gapdá tib gilmban loxdac̲h̲a, lox gunu lo na lëꞌnu xneꞌwu lo minn nakda judío.
Lo xka uyuꞌnnbéy Dios guꞌnn‑nu or c̲h̲ëp:
“Naꞌ uzoblá gaklá
x̱iꞌk nak tib xni ic̲h̲ë lo mnech gitslyu,
gana ineꞌlá Xtidzná
dzekna xka gieꞌnna minn
xkuꞌn zak ilaꞌ minn lo gilgut.”
Konde lëꞌ minn nakda judío uyon gunu ux̱iꞌlna minn, c̲h̲ëp minn:
―Wen nak Xtiꞌdz Dios guꞌn nak xkwend Jesús.
Ga ndal minn knu ulelëdz Xtiꞌdz Dios, x̱iꞌk xkuꞌn ugib Dios minn ikaña minn gilmban loxdac̲h̲a.
Xka uyu uc̲h̲aꞌts xkwend Jesús idib ga.
Ñala minn judío ukiꞌl ic̲h̲ë unaꞌ nc̲h̲oꞌb nak, unaꞌ gich ugab x̱id minn judío gana ic̲h̲ë minn nc̲h̲oꞌb nak lën giedz lox ukë minn ugoliaꞌ minn Pablo ga ic̲h̲op Bernabé.
Ga dzekna konde lëꞌ Pablo uc̲h̲aꞌ ga ic̲h̲op Bernabé udzib niy dzekna xka gieꞌnna minn ngopxtol nak minn, ga dzekna lëꞌ sia giedz Iconio.
Lëꞌ ic̲h̲ë minn nak x̱in useꞌd Jesús giedz Antioquía xc̲h̲iꞌlna uyaꞌn gana lëꞌ Espíritu chen Dios nnaꞌsña.
Lëꞌ Pablo ic̲h̲op Bernabé yu Iconio
Konde lëꞌ Pablo ic̲h̲op Bernabé udzinn giedz Iconio, uded diꞌt stseꞌd minn judío Xtiꞌdz Dios, x̱iꞌk c̲h̲uꞌnn tipta. Ga lëꞌ uyuslo uneꞌ chu nak Jesús, ulox ga ndal minn judío gana minn griego ulelëdzu.
Ñana nika xkawu lëꞌ Pablo ic̲h̲op Bernabé uyobias ga stse, sdzebda xneꞌ Diꞌdz ndzun chen Jesús lo lëꞌ Dios udeꞌd gilbey uyuꞌnn ic̲h̲op mgiy c̲h̲eꞌn ndal gilndzun gana guꞌn ni zëxda gwiy minn, dzekna xka ilelëdz minn nli Xtiꞌdz Dios nak guꞌn xneꞌ Pablo ic̲h̲op Bernabé.
Ga lëꞌ minn giedz knu uyak ic̲h̲ol; balal minn xlelëdzdu sebalal xlelëdzu.
Ga dzekna lëꞌ minn judío gana minn nakda judío ndzaꞌl minn c̲h̲uꞌnnbéy giedz knu ux̱ixtiꞌdz ideꞌd ita Pablo ic̲h̲op Bernabé axta gët.
Konde lëꞌ Pablo uyeꞌnna gunu ic̲h̲op Bernabé, lëꞌ ux̱oꞌnlaga udzinn giedz Listra gana uc̲h̲aꞌ udzinn giedz Derbe, guꞌn nax xtën Licaonia gana ic̲h̲ë giedz nax gax ga.
Ga uneꞌ Diꞌdz Ndzun chen Jesús.
Lëꞌ minn xdeꞌd ita Pablo giedz Listra
Ga giedz Listra yu tib mgiy gakda së lal mban, lo axta uyal xka wenda nak niy.
Mgiy knu zob c̲h̲on guꞌn xneꞌ Pablo, konde lëꞌ Pablo uwiy lo mgiy knu uyeꞌnna xlelëdz mgiy knu Dios zuꞌnnwen.
Ga lëꞌ Pablo ndip c̲h̲ëp:
―Gusli lox kwzë.
Ga lëꞌ mgiy knu uyas uyuslo uzë.
Ga dzekna lëꞌ ic̲h̲ë minn uwiy guꞌn uyuꞌnn Pablo, uyuslo uneꞌ ndip guꞌn nak xtiꞌdz, diꞌdz licaónica c̲h̲ëp:
―Dios i xluwlo x̱iꞌk nak mgiy ziꞌd lona.
Ga dzekna c̲h̲ëp minn knu Bernabé nak dios c̲h̲uslë minn knu Júpiter, lëꞌ Pablo nak Mercurio stib xidios minn knu, lo c̲h̲ëp minn knu xneꞌ Pablo x̱iꞌk xneꞌ dios Mercurio.
Ga lëꞌ px̱oz xkenap xi idoꞌ dios Júpiter, idoꞌ zob diꞌt sia xded lën giedz, gana ndaldoꞌ minn knu uyiña ngon gana giaꞌ xlaꞌn ndeꞌd gunu ñuꞌnn nc̲h̲oꞌb lë Pablo ic̲h̲op Bernabé.
Konde lëꞌ Pablo ic̲h̲op Bernabé uyon gunu, uchas x̱ab dzekna gieꞌnna minn ndzaꞌlda ldoꞌ gunu, ga lëꞌ uzëꞌb x̱id minn, ukëꞌ c̲h̲edz c̲h̲ëp:
―¡Gol kediag! ¿Xkuꞌn c̲h̲uꞌnndá guꞌn ki? Lëꞌkga mnech gitslyu naknu x̱iꞌk nakdá. Gol kwsaꞌn ic̲h̲ë guꞌn ki guꞌn c̲h̲uꞌnndá, masda gol kwlelëdz Dios mban, minn uzaꞌ ibaꞌ, gitslyu, nisdoꞌ gana ic̲h̲ë guꞌn yu lowo.
Bokla Dios uxeꞌk uyan minn nika dele uyuꞌnn minn guꞌn uza ldoꞌ minn,
nika xka uyuꞌnn minn lëꞌxi nsaꞌnda ñak wen lo minn. Lëꞌxi nak minn stsaꞌb gia dzekna xka nlë yu ldoꞌna lëꞌ guꞌn gowna yu.
Ga nika xka c̲h̲ëp Pablo ic̲h̲op Bernabé, nenc̲h̲o usaꞌn minn ñuꞌnnda minnu.
Or knu lëꞌ balal judío minn yu Antioquía gana Iconio, udzinn ukiꞌl ic̲h̲ë minn nc̲h̲ë ga. Lox lëꞌ minn udeꞌd ita Pablo, lox ugobxiñox minn Pablo uc̲h̲aꞌ lën giedz, në minn uyëtla Pabloga.
Konde lëꞌ ic̲h̲ë minn nak x̱in useꞌd Jesús udopgiy lo Pablo, ga lëꞌ Pablo uyusli udedaga lën giedz. Konde uyenilyu lëꞌ ubi ga, ic̲h̲op Bernabé sia giedz Derbe.
Iza giedz c̲h̲eꞌn uya uchoꞌb ldoꞌ minn nak x̱in useꞌd Jesús, c̲h̲ëp:
―Isaꞌndadá ilelëdzdá Dios ―gana c̲h̲ëp―: Nkiꞌn tedna ndal guꞌn dzekna xka zak tedna diꞌt c̲h̲uꞌnnbéy Dios.
Gana unaꞌs Pablo ic̲h̲op Bernabé minn su lo minn xlelëdz Jesús, lox uneꞌña Dios iza minn knu gana ñowda, ga dzekna lëꞌ ugu minn knu lën ña Dios, minn ulelëdz minn knu.
Lëꞌ Pablo ic̲h̲op Bernabé c̲h̲obic̲h̲e sdzinn Antioquía xtën Siria
Ga lëꞌ Pablo ic̲h̲op Bernabé sia uded xtën Pisidia, ga udzinn xtën Panfilia;
ga uneꞌ Pablo Diꞌdz Ndzun chen Jesús ic̲h̲op Bernabé giedz Perge, ga uc̲h̲aꞌ udzinn giedz Atalia.
Ga dzekna uc̲h̲aꞌ Pablo ic̲h̲op Bernabé uyu barko uyobic̲h̲e Antioquía, lo lëꞌ uloꞌxla dziꞌn guꞌn udeꞌd Dios, loxna gunu lëꞌ uyobic̲h̲e diꞌt uc̲h̲aꞌ or lëꞌ minn uxaꞌl, or lëꞌ Dios uc̲h̲edz guꞌnn dziꞌn knu.
Konde lëꞌ Pablo udzinn Antioquía ic̲h̲op Bernabé, utopgiy ic̲h̲ë minn xlelëdz Jesús, lox ugu kwend ic̲h̲ë guꞌn udeꞌd Dios diꞌdz uyuꞌnn gana xkuꞌn uxal Dios yagla lëꞌ minn nakda judío uded, ulelëdz Jesús.
Ga stse uyobias Pablo ga ic̲h̲op Bernabé lo minn nak x̱in useꞌd Jesús.
Lëꞌ Pablo ic̲h̲op Bernabé xiaꞌnda bienn guꞌn c̲h̲uꞌnnkluw minn udzinn Antioquía
Lën dze knu lëꞌ balal minn Judea udzinn Antioquía c̲h̲uꞌnnkluw minn xlelëdzla Jesús, xnu: “Diꞌltsa chu ikëda sen chug nup biaꞌl lëd x̱iꞌk xneꞌ guꞌn usaꞌn Moisés, kobda Dios xtol minn knu.”
Ga lëꞌ Pablo ic̲h̲op Bernabé uyuslo uya uyiꞌd uneꞌ ic̲h̲ë minn knu lo ñaꞌnda bienn gunu. Loxna gunu lëꞌ minn xlelëdz Jesús Antioquía c̲h̲ëp tsa Pablo Jerusalén ic̲h̲op Bernabé gana sebalal minn igali guꞌn ki lo minn ukaña gilbey ineꞌ Xtiꞌdz Jesús gana lo minn zu lo minn xlelëdz Jesús.
Ga dzekna lëꞌ minn xlelëdz Jesús Antioquía, uxaꞌl Pablo ic̲h̲op Bernabé. Ga sia uded xtën Fenicia gana xtën Samaria c̲h̲ixtiꞌdz xkuꞌn lëꞌ minn nakda judío ulelëdz Xtiꞌdz Dios; konde uyon minn nak x̱in useꞌd Jesús gunu ux̱iꞌlna minn.
Konde udzinn Jerusalén, udopgiy minn xlelëdz Jesús gana minn ukaña gilbey ineꞌ Xtiꞌdz Jesús ndzaꞌl minn zu lo minn xlelëdz Jesús, ukaña Pablo ic̲h̲op Bernabé. Ga dzekna lëꞌ Pablo ic̲h̲op Bernabé ugu kwend ic̲h̲ë guꞌn uyuꞌnn Dios.
Ñala balal minn nak fariseo, minn ulelëdz Jesús, c̲h̲ëp:
―Nkiꞌn ikë sen chug nup biaꞌl lëd minn gana guꞌnn minn guꞌn xneꞌ xley Moisés.
Ga dzekna lëꞌ minn ukaña gilbey ineꞌ Xtiꞌdz Jesús ndzaꞌl minn zu lo minn xlelëdz Jesús udopgiy gan xkuꞌn igaliwu.
Konde uyak stse sia ziꞌd xneꞌ minn, lëꞌ Pedro uyusli c̲h̲ëp:
―Gol kediag guꞌn inená. Luꞌtá nan wen bokla Dios ugiꞌbná x̱idtá inená Diꞌdz Ndzun chen Jesús lo minn nakda judío, dzekna xka ña minn knu ilelëdzu.
Gana Dios c̲h̲uꞌnnbey ic̲h̲ësa xkilxkab mnech, lox uluw xkë ldoꞌ minn knu or lëꞌ udeꞌd Espíritu chen ukaña minn knu x̱iꞌk ukañanu.
Dios tibaga xwiyna ic̲h̲ëna minn knu, ña xtol minn knu ugob Dios lo ulelëdz minn knu Jesús.
»Nana ¿Xkuꞌn xc̲h̲aꞌtá lëd guꞌn c̲h̲uꞌnn Dios, xlaꞌndá ic̲h̲ë minn nakda judío, minn nak x̱in useꞌd Jesús guꞌnn guꞌn xneꞌ xley Moisés, guꞌn nika pxozgolna nika nuw xc̲h̲eloda guꞌnn?
Ga lëꞌ ic̲h̲ë minn dzeꞌ uyak, ukediag lëꞌ Pablo ic̲h̲op Bernabé ugu kwend ic̲h̲ë gilnzaꞌk gana guꞌn ni zëxda gwiy minn uyuꞌnn Dios lo minn zit.
Konde lëꞌ Pablo ic̲h̲op Bernabé uyelo uneꞌ, lëꞌ Jacobo c̲h̲ëp:
―Gol bin guꞌn inená.
Simón uneꞌla lona, xkuꞌn uluw Dios ña minn zit xkë ldoꞌ Dios gana lox gunu ña minn knu uc̲h̲edzxi gak minn xkiedzxi.
Guꞌn c̲h̲eꞌnga ukëꞌ minn uneꞌ Dios lo bokla, guꞌn xneꞌ:
“Tedsu lo c̲h̲eꞌn,
lëꞌná gobic̲h̲ekga izob tib minn giꞌd xediꞌy David
guꞌnnbéy x̱iꞌk uyuꞌnnbéy David bokla.
Lo lëꞌ minn ziꞌd xediꞌy David lo na
nak x̱iꞌk nak tib yu gol guꞌn ubix,
nana lëꞌná ix̱ixkwaꞌkgu x̱iꞌk naku bokla.
Dzekna xka lëꞌ minn zak kiꞌbná
gana ic̲h̲ësa mnech gitslyu,
izëꞌt lëná, lëꞌ lëná gak nc̲h̲oꞌb.”
»Guꞌn c̲h̲eꞌn uneꞌ Dios bokla guꞌnn lo lëꞌ nak minn c̲h̲uꞌnnbéy.
Lox gunu xnená nkiꞌnda tilñana minn zit minn xlelëdz Dios.
Masda tsaꞌ tib gits diꞌt ikë, gowda minn knu guꞌn xc̲h̲oꞌb lo mdo, gana gapda minn knu x̱aꞌla unaꞌ, naku dele utsiꞌlñala ota zëxda, gowda minn knu man c̲h̲ëtwë gana nika c̲h̲en.
Gol bislëdz guꞌn uzaꞌ Moisés, kwzasa dze xkëdana dziꞌn lëꞌ minn stseꞌd gunu bokla iza giedz diꞌt stseꞌd minn Xtiꞌdz Dios.
Ga dzekna lëꞌ ic̲h̲ë minn ukaña gilbey ineꞌ Xtiꞌdz Jesús gana ic̲h̲ë minn zu lo minn xlelëdz Jesús ndzaꞌl ic̲h̲ësa minn xdopgiy, udzaꞌl ldoꞌ igaꞌ minn x̱id knu sinkë x̱its Pablo ic̲h̲op Bernabé sia Antioquía. Ga lëꞌ minn unaꞌs Judas, mgiy xneꞌ minn lo Barsabás gana Silas. Ic̲h̲op mgiy c̲h̲eꞌn nak minn zu lo minn xlelëdz Dios.
Gana ukë tib gits uyey minn knu, guꞌn xneꞌ:
“Nuꞌwu, minn ukaña gilbey ineꞌ Xtiꞌdz Jesús gana minn zu lo minn xlelëdz Jesús xchaꞌlno gits c̲h̲eꞌn lotá minn Antioquía, Siria gana Cilicia.
Uyonnu lëꞌ balal minn uc̲h̲aꞌ x̱iꞌdnu, minn nxaꞌldnu uyiꞌd ugots gikdá uneꞌ stib guꞌn lotá.
Pablo ic̲h̲op Bernabé seyitla xlaꞌ lo gilgut, lo xlaꞌn minn igët minn lo zak xneꞌ chu nak Jesús.
Gana uxaꞌlnu Judas ic̲h̲op Silas ziꞌd ineꞌ ic̲h̲ë guꞌn c̲h̲eꞌn guꞌn ukëꞌnu ziꞌd lotá.
»Espíritu chen Dios uluw loꞌnu nkiꞌnda guꞌnn‑nu fwersdá guꞌnndá guꞌn nika c̲h̲igialda.
Sinda guꞌn nkiꞌn guꞌnndá gowdtá guꞌn xc̲h̲oꞌb lo mdo, gowdtá c̲h̲en, gowdtá man c̲h̲ëtwë gana ic̲h̲ë mgiy gapda x̱aꞌla, x̱aꞌla unaꞌ gana unaꞌ xkakga ansc̲h̲a itsiꞌlña gana xkakga dele utsiꞌlñala, dele guꞌnndá ic̲h̲ë guꞌn c̲h̲eꞌn, wen siatá. Dios guꞌnnlaydá.”
Ga dzekna lëꞌ Pablo, Bernabé, Judas gana Silas uc̲h̲aꞌ sia Antioquía. Konde udzinn lëꞌ minn xlelëdz Jesús ga udopgiy, lox lëꞌ ukaña gits knu.
Konde lëꞌ minn knu uyelo ulab gits knu, ux̱iꞌlna minn knu lo wen xneꞌwu.
Ga dzekna lo ña Judas, nak minn xneꞌ guꞌn xneꞌ Dios lo, ic̲h̲op Silas, lox lëꞌ uchoꞌb ldoꞌ minn knu, isaꞌnda minn knu ilelëdz Dios.
Konde uyak balal dze yu Silas ga ic̲h̲op Judas lëꞌ uyuꞌnn gilxkab gobic̲h̲e Jerusalén, diꞌt uc̲h̲aꞌ, ga lëꞌ ic̲h̲ë minn xdopgiy Antioquía uneꞌña minn knu c̲h̲ëp:
―Zaꞌksa siatá.
Ñana uyelo ga, lëꞌ Silas uyu gik uyaꞌnaga.
Lëꞌ Pablo ic̲h̲op Bernabé yukga c̲h̲uꞌnnkluw Diꞌdz Ndzun chen Jesús lo minn xdopgiy Antioquía gana xneꞌwu lo minn nandu.
Lëꞌ Pablo ic̲h̲op Bernabé stsulsa
Uded lo knu lëꞌ Pablo c̲h̲ëp lo Bernabé:
―Gobic̲h̲ena dzesuna ic̲h̲ë giedz diꞌt uneꞌna Xtiꞌdz Dios lo minn, gan xkuꞌn yu minn.
Ga lëꞌ Bernabé xlaꞌn ña Juan nzinkë, mgiy xneꞌ minn lo Marcos.
Ñala Pablo nëd lo uzinkëla Juan tib, ñana konde udzinn giedz Panfilia gata uyobic̲h̲e, nëdc̲h̲a nzinkë.
Lox gunu lëꞌ Pablo uya uyiꞌd uneꞌ ic̲h̲op Bernabé, sial gata lëꞌxi utsulsa. Lëꞌ Bernabé uziña Juan, uzën barko sia xtën Chipre.
Lëꞌ Pablo uziñaga Silas, ga lëꞌ ic̲h̲ë minn xlelëdz Jesús Antioquía, ugu ic̲h̲opxi lën ña Dios.
Ga lëꞌ Pablo ic̲h̲op Silas sia uded Siria gana Cilicia, diꞌt uchoꞌb ic̲h̲ë ldoꞌ minn, ilelëdzc̲h̲a minn Jesús.
Lëꞌ Pablo ic̲h̲op Silas sia lëꞌ Timoteo sdzinkë
Uded lo knu lëꞌ Pablo ic̲h̲op Silas udzinn giedz Derbe, ga uc̲h̲aꞌ udzinn Listra. Giedz knu yu tib mgiy lë Timoteo nak x̱in useꞌd Jesús. Xnaꞌ Timoteo xlelëdz Jesús gana lëꞌ pxoz Timoteo nak minn griego.
Ga lëꞌ ic̲h̲ë minn xlelëdz Jesús giedz Listra gana giedz Iconio wen xneꞌ lëd Timoteo.
Ga lëꞌ Pablo sia iza xkomier xdedzë giedz, xneꞌ lo minn xlelëdz Jesús nkiꞌn guꞌnn, guꞌn c̲h̲ëp minn ukaña xkilbey Jesús gana minn zu lo minn xlelëdz Jesús yu Jerusalén.
Ga dzekna lëꞌ ic̲h̲ë minn xlelëdz Jesús, ni nup c̲h̲ak chopda gik gana lëꞌ minn sia c̲h̲ak ndalc̲h̲a.
Lëꞌ Dios xluw tib guꞌn lo Pablo
Ga lëꞌ Pablo ic̲h̲ë xkomier sia uded xtën Frigia gana xtën Galacia, lo ndeꞌdta Espíritu chen Dios diꞌdz nneꞌ Pablo Xtiꞌdz Dios xtën Asia iza xkomier.
Konde udzinn xtën Misia, ga xlaꞌn ña xtën Bitinia ñala Espíritu chen Dios ndeꞌdta diꞌdz.
Sial lëꞌ Pablo iza xkomier uc̲h̲aꞌ Misia sia giedz Troas.
Ñana ga, giaꞌl knu lëꞌ Pablo uwiy lo mkaꞌl tib mgiy, minn giedz Macedonia, c̲h̲ëp: “Kidë neꞌg giedz Macedonia, biꞌnn yuꞌdnu.”
Konde lëꞌ Pablo uwiy gunu, lëꞌ ux̱ixkwaꞌlonu chennu ga, tsaꞌnu giedz Macedonia lo nannu Diosga uneꞌ tsaꞌnu ineꞌnu chu nak Jesús giedz knu.
Lëꞌ Pablo iza xkomier xneꞌ chu nak Jesús giedz Filipos
Uc̲h̲aꞌnu giedz Troas uzëꞌnnu barko sia xtën Samotracia. Konde uyenilyu uc̲h̲aꞌnu ga, udziꞌnn‑nu giedz Neápolis,
ga uc̲h̲aꞌnu udziꞌnn‑nu Filipos. Giedz c̲h̲eꞌn nak tib giedz nc̲h̲oꞌb xtën minn Macedonia, giedz c̲h̲eꞌn yuzë minn Roma, ga uyunu balal dze.
Ga dzekna tib dze xkëda minn judío dziꞌn, lëꞌnu uc̲h̲aꞌ lo giedz udziꞌnn‑nu tib c̲h̲ow geꞌw, diꞌt xdopgiy minn, xneꞌña minn Dios. Ga uzobnu uneꞌnu ic̲h̲ë lo unaꞌ udopgiy ga.
Ga dzekna lëꞌ tib unaꞌ lë Lidia yu x̱id knu nak minn Tiatira, unaꞌ c̲h̲eꞌn xto lac̲h̲ ñex. Ña unaꞌ c̲h̲eꞌn c̲h̲uꞌnn nc̲h̲oꞌb lë Dios, ga lëꞌ Dios uxal ldoꞌ unaꞌ c̲h̲eꞌn ukediag guꞌn uneꞌ Pablo.
Konde lëꞌ unaꞌ knu uc̲h̲oꞌbnis ic̲h̲ë minn lidz, lëꞌ unab loꞌnu xneꞌ:
―Diꞌltsa luꞌtá xwiyná tib unaꞌ nli xlelëdz Dios idib gik ldoꞌ, gol kidë gobiasdá lidzná.
Sial ni xneꞌdnu lëꞌnu uyobias.
Lëꞌ minn xgu Pablo lidzgiꞌb ic̲h̲op Silas
Ñana stib dze lëꞌt lëꞌnu sia diꞌt xgaꞌlsa minn xneꞌña minn Dios izanu Pablo, ñana ñaz udzaꞌlnu tib minndoꞌkwnaꞌ c̲h̲uꞌnn gilmal, minndoꞌ knu xnusa xneꞌ dele bekwaꞌnda xlaꞌn minn gaknan minn. Xka xgoliaꞌ minndoꞌ knu demi sia lo minn c̲h̲uꞌnnbéy lo.
Ga lëꞌ minndoꞌ knu uzinkë x̱itsnu xkëꞌ c̲h̲edz xneꞌ:
―Iza mgiy c̲h̲eꞌn nak minn kë stsiꞌn Dios, minn zob ibaꞌ, xneꞌ gan xkuꞌn kob Dios xtoldá.
Ñana lo ndal dze tipta c̲h̲uꞌnn minndoꞌkwnaꞌ knu gunu, ga lëꞌ gik Pablo ulëꞌ udzi lo c̲h̲ëp lo me mal guꞌn yu lëd minndoꞌkwnaꞌ knu:
―Lo uneꞌdz Jesús xkilbey loná loxna xnená loꞌlá, kwc̲h̲aꞌ lëd minndoꞌ ki.
Konde lë minn c̲h̲uꞌnnbéy lo minndoꞌ knu, uwiy bëtc̲h̲a gakda guꞌnn minndoꞌ knu, kwaꞌ demi, lëꞌ minn unaꞌs Pablo ic̲h̲op Silas uyiña lo minn nak dziꞌn.
Ga lox c̲h̲ëp minn:
―Ic̲h̲op mgiy c̲h̲eꞌn nak minn judío ñana ziꞌd kedilña minn xkiedzna,
c̲h̲uꞌnnkluw guꞌnn minn guꞌn nika c̲h̲igialda guꞌnn‑na lo nakna minn Roma.
Gana ña minn giedz uc̲h̲aꞌ lëd Pablo ic̲h̲op Silas, lox lëꞌ minn nak dziꞌn uchas x̱ab Pablo ic̲h̲op Silas, lox uyuꞌnnbéy udeꞌd minn yag uyow Pablo ic̲h̲op Silas.
Ulox udeꞌd minnu axta baloꞌta lëꞌ minn ugu lidzgiꞌb, lox ukebey minn xkenap lidzgiꞌb gan wen.
Konde lëꞌ minn xkenap lidzgiꞌb uyon gunu, uniꞌt Pablo ic̲h̲op Silas axta lënc̲h̲a, lox ux̱iꞌg niy Pablo ic̲h̲op Silas x̱id chop blë yag.
Konde uc̲h̲ol giaꞌl lë Pablo ic̲h̲op Silas xneꞌña Dios gana c̲h̲uꞌnn nc̲h̲oꞌb lë Dios; lëꞌ sebalal minn kë lidzgiꞌb xkediag.
Ñana tigolpa uni tib x̱udoꞌ, lëꞌ ic̲h̲ë blë lidzgiꞌb uni, ga lëꞌ ic̲h̲ë yagla lidzgiꞌb uyalzë gana lëꞌ ic̲h̲ë kaden ñaꞌg minn uyak.
Lëꞌ uc̲h̲aꞌyela mkaꞌl lo minn kenap lidzgiꞌbga, uwiy ñal-la ic̲h̲ë yagla guꞌn kë lidzgiꞌb, lëꞌ ugoliaꞌla xispadga ngët, në bitser ux̱oꞌn ic̲h̲ë minn kë lidzgiꞌb.
Ga lëꞌ Pablo ukëꞌ c̲h̲edz c̲h̲ëp:
―Guꞌnndlá xki, lëꞌ ic̲h̲ëꞌnu nc̲h̲ë neꞌg.
Ga dzekna lëꞌ mgiy knu unab guꞌn ukëꞌ xni, lox lëꞌ sialaga uded lën lidzgiꞌb noꞌnda xc̲h̲iz lo gilsdzeꞌb sia uzex̱ib lo Pablo ic̲h̲op Silas.
Ga dzekna lëꞌ ugoliaꞌ Pablo lidzgiꞌb ic̲h̲op Silas lox c̲h̲ëp:
―Dad, ¿bekwaꞌn gunn‑ná dzekna kob Dios xtolná?
Ga lëꞌ Pablo ic̲h̲op Silas c̲h̲ëp:
―Diꞌltsa xlelëdzlá Jesús, Dad c̲h̲uꞌnnbéy uxaꞌl Dios, idib gik ldoꞌlá, sdoꞌb xtol‑lá gana xtol minn liꞌdzlá.
Ga dzekna lëꞌ Pablo ic̲h̲op Silas uneꞌ Xtiꞌdz Dios lo mgiy knu gana lo ic̲h̲ë minn lidz mgiy knu.
Ga giaꞌl knukga lëꞌ mgiy knu ugë lëd Pablo ic̲h̲op lëd Silas diꞌt në. Ga dzekna lëꞌ mgiy knu uc̲h̲oꞌbnis ic̲h̲ë minn lidz.
Uyeloga lëꞌ uziña Pablo ic̲h̲op Silas udzinn lidz, udeꞌd guꞌn uyow Pablo ic̲h̲op Silas. Ga lëꞌ ic̲h̲ë minn lidz mgiy knu xc̲h̲iꞌlna lo ulelëdz Dios.
Konde uyenilyu lëꞌ minn nak dziꞌn uxaꞌl soldad uya lo minn kenap lidzgiꞌb c̲h̲ëp:
―Zak ilaꞌ ic̲h̲op minn uzëꞌb lidzgiꞌb ñaꞌg.
―Lëꞌ minn nak dziꞌn uyuꞌnnbéy ic̲h̲aꞌtá, lox gunu xnená zakla siatá.
Ñala Pablo c̲h̲ëp:
―Ñanu nak minn Roma, ñana uyuꞌnnbéy minn nak dziꞌn uyoꞌwnu axta baloꞌta lëꞌt lëꞌ minn nc̲h̲ëzë, gana lox ugunu lidzgiꞌb. ¡Nana ngëꞌts kwaꞌnu, masda giꞌd x̱al minn knu kwaꞌnu!
Ga dzekna lëꞌ soldad uya c̲h̲ëp gunu lo minn nak dziꞌn. Konde lëꞌ minn knu uyon ña Pablo ic̲h̲op Silas nak minn Roma udzeb minn knu.
Ga dzekna lëꞌ minn knu uya c̲h̲ëp:
―Gol gop pasens ―lox unab, c̲h̲ëp―: Gol kwc̲h̲aꞌ lën giedz.
Konde lëꞌ Pablo uc̲h̲aꞌ lidzgiꞌb ic̲h̲op Silas lëꞌ sia udzinn lidz Lidia. Konde uwiy ic̲h̲ë minn ulelëdz Dios, lëꞌ c̲h̲ëp isaꞌndtá Xtiꞌdz Dios, ga dzekna lëꞌ ubi ga.
Lëꞌ minn Tesalónica xlëꞌ c̲h̲an Pablo ic̲h̲op Silas
Ga dzekna lëꞌ Pablo ic̲h̲op Silas sia uded giedz Anfípolis gana Apolonia sia udzinn giedz Tesalónica, diꞌt zob tib yu diꞌt stseꞌd minn judío Xtiꞌdz Dios.
Ga lëꞌ Pablo uded ga, lo xkala c̲h̲uꞌnn uya tson dze sabd, dze xkëda minn knu dziꞌn, uneꞌña ic̲h̲ë minn knu.
Xluw Xtiꞌdz Dios diꞌt xneꞌ nkiꞌn gët minn uxaꞌl Dios lox ibanaga stib. Gana xneꞌ Pablo: Jesús mgiy sdzëtná, lëꞌ Minn uxaꞌl Dios ga.
Ga lëꞌ balal minn knu ulelëdzu gana xkakga ndal minn griego, minn gich ugab x̱id minn judío, minn c̲h̲uꞌnn nc̲h̲oꞌb lë Dios, ndzaꞌl ndal unaꞌ nc̲h̲oꞌb nak lën giedz.
Ga dzekna lëꞌ judío minn nlelëdzdu ulëꞌ uyan Pablo. Ga uneꞌ lo minn noꞌnda yu, sia ziꞌd zinzë lën giedz, uya belkwaꞌn uyuꞌnn lën giedz xgib Pablo ic̲h̲op Silas. Ga lëꞌ minn knu uzëꞌb lidz Jasón kwaꞌ Pablo ic̲h̲op Silas,
ñana lo ndzalda Pablo ic̲h̲op Silas, lëꞌ minn knu uziña Jasón gana balal minn ulelëdz guꞌn uneꞌ Pablo ic̲h̲op Silas, uyiña lo minn nak dziꞌn, lox c̲h̲ëp:
―Lëꞌ minn c̲h̲eꞌn sia x̱aꞌla x̱aꞌla giedz stsëꞌb stib guꞌn ic̲h̲ë gik minn ulan neꞌg lën xkiedzna.
Jasón ukaña minn knu lidz, minn knu xded lëd guꞌn xneꞌ César, minn c̲h̲uꞌnnbéy Roma, xneꞌ lo minn yu stib minn nc̲h̲oꞌb nak c̲h̲uꞌnnbéy lë Jesús.
Konde lëꞌ minn giedz gana minn nak dziꞌn uyon gunu nanda minn bekwaꞌn guꞌnn minn.
Ga dzekna lëꞌ Jasón ndzaꞌl sebalal xkomier ugix guꞌn unab minn nak dziꞌn, ga lëꞌ minn usunlaꞌ.
Lëꞌ Pablo ic̲h̲op Silas yu giedz Berea
Konde giaꞌl knukga lëꞌ minn ulelëdz Dios ga, uxaꞌl Pablo ic̲h̲op Silas giedz Berea. Konde udzinn giedz knu lëꞌ Pablo ic̲h̲op Silas uded diꞌt stseꞌd minn judío Xtiꞌdz Dios.
Ic̲h̲ë judío minn yu ga x̱aꞌ nak, wen nikë lo minn yu giedz Tesalónica, lo ukaña minn knu Xtiꞌdz Dios gana kwzasa dze lëꞌ minn knu xlëꞌts lën diꞌt kë Xtiꞌdz Dios gan be nli xka nak guꞌn xneꞌ Pablo.
Ndal minn knu ulelëdzu, ga x̱id knu yu unaꞌ minn nak griego, nc̲h̲oꞌb nak lën giedz gana sebalal mgiyna.
Ñala minn ulelëdz Dios ga, xnusa uxaꞌl Pablo c̲h̲ow nisdoꞌ, saꞌnda lëꞌ Silas ic̲h̲op Timoteo uyaꞌn ga.
Lëꞌ minn uyak gik uyiña Pablo, uzinkë udzinn axta giedz Atenas. Konde lëꞌ minn knu uyobic̲h̲e lëꞌ Pablo ukëꞌb diꞌdz tsa Silas ic̲h̲op Timoteo giedz Atenas xnusa.
Lëꞌ Pablo yu giedz Atenas
Lëꞌt lëꞌ Pablo kimbias idzinn Silas ic̲h̲op Timoteo ga, lëꞌ ldoꞌ Pablo nlas uyak lo noꞌnda mdo c̲h̲uꞌnn nc̲h̲oꞌb minn lë ga.
Lox gunu sia ziꞌd xneꞌ Pablo lo minn judío diꞌt stseꞌd minn knu Xtiꞌdz Dios, gana ic̲h̲ë lo minn nakda judío, minn c̲h̲uꞌnn nc̲h̲oꞌb lë Dios gana kwzasa dze xneꞌ ic̲h̲ë lo minn nc̲h̲ë lo lgiy.
Lëꞌ balal minn zinkë x̱its guꞌn c̲h̲uꞌnnkluw tib mgiy lë Epicuro<sup>a</sup> gana balal minn zinkë x̱its guꞌn c̲h̲uꞌnnkluw stib mgiy lë Zenón<sup>b</sup> sia ziꞌd xneꞌ lo Pablo. Balal minn xneꞌ lo xkomier:
―¿Bekwaꞌn xneꞌ mgiy ki noꞌnda xlëꞌb c̲h̲ow?
Sebalal minn xneꞌ:
―Zaklá gich uyen dios c̲h̲uꞌnnkluw mgiy ki ―lo uyon minn lëꞌ Pablo xneꞌ chu nak Jesús gana lëꞌ Pablo xneꞌ ic̲h̲ë minn c̲h̲ët sbanaga stib.
Ga dzekna lëꞌ minn uziña Pablo udzinn ilëw, diꞌt lë Areópago, lox c̲h̲ëp minn:
―¿Be zak gaknannu xkuꞌn nak useꞌd kub ki c̲h̲uꞌnnkluwlá?
Lo bel guꞌn kub xneꞌlá xieꞌndnanu. Lox gunu xlaꞌnnu gaknannu xkuꞌn naku.
Lo ic̲h̲ësa minn giedz Atenas gana ic̲h̲ë minn zit minn yu ga, sdzaꞌl ldoꞌ noꞌnda guꞌn gich xien xlaꞌn ineꞌ gana gaknan.
Ga dzekna lëꞌ Pablo uyusli x̱id ic̲h̲ë minn c̲h̲ak knu, lox c̲h̲ëp:
―Minn giedz Atenas, guꞌn xwiyná ndal guꞌn c̲h̲uꞌnndá dzekna lëꞌ xidiosdá xiꞌlna gwiydá.
Lo or udedná lën xkiedzdá uwiyná ndal diꞌt zob mdo gana uwiyná tib lo pkuꞌg xneꞌ: “Guꞌn c̲h̲eꞌn nak chen tib Dios, ni tib chut c̲h̲uꞌnnbeyda.” Dios c̲h̲uꞌnn nc̲h̲oꞌbdá lë, minn c̲h̲uꞌnnbeydtá, xkwend Dios knu xnená.
Dios uzaꞌ gitslyu gana ic̲h̲ë guꞌn yu lowo, lëꞌxi nak Dad minn c̲h̲uꞌnnbéy ibaꞌ gana gitslyu. Lëꞌxi yuda idoꞌ guꞌn sdzaꞌ mgiy,
nika nkiꞌnda chu ideꞌd bekwaꞌn loxi, lo lëꞌxi nak minn xdeꞌd gilmban lo mnech gana ic̲h̲ësa guꞌn xkiꞌn.
Dios uzaꞌ ganeꞌc̲h̲ tib mgiy, ga dzekna lëꞌ mnech gitslyu udaꞌl, gana Dios usaꞌn gan bok gana ba tsu kad tib mnech.
»Dzekna xka ic̲h̲ësa mnech kib Dios, nika dele xkuꞌnda xna gan be sdzalxi. Saꞌnda guꞌn nli gax zu Dios lona.
Lëꞌxi xneꞌdz gilmban lona, lox mbanna c̲h̲ak sia ziꞌdna, x̱iꞌk c̲h̲ëp balal xkomierdá minn c̲h̲ak: “Nli x̱in Dios nakna.”
»Dele x̱in Dios nakna, xkuꞌn ineꞌna lëꞌxi nak mdo sdzaꞌ mgiy oro, plata gana ita, guꞌn xiab gik mgiy sdzaꞌ.
Lëꞌxi usaꞌnla tib dze, lëꞌ mgiy ugibxi, mgiy udeꞌdagaxi gilmban lo stib, ikeli ic̲h̲ë guꞌn uyuꞌnn ic̲h̲ësa mnech.
Konde lëꞌ minn uyon lëꞌ Pablo xneꞌ xkwend minn uyët ubanaga stib, balal minn noꞌnda ux̱idz. Lëꞌ sebalal minn c̲h̲ëp:
―Masda stib dze xlaꞌnnu iloꞌxlá ineꞌlá xkuꞌn nak guꞌn ki.
Ga dzekna lëꞌ Pablo uc̲h̲aꞌ x̱id knu.
Lëꞌ balal minn ulelëdzu ubig lo Pablo; x̱id knu yu Dionisio, tib minn nak dziꞌn x̱id minn lë Areópago gana tib unaꞌ lë Dámaris gana sebalal minn.
Lëꞌ Pablo yu giedz Corinto
Uded lo knu lëꞌ Pablo uc̲h̲aꞌ giedz Atenas sia udzinn giedz Corinto.
Ga uyuꞌnnbey Pablo tib minn judío lë Aquila, minn nak xtën Ponto. Minn knu gich udzinn ubi xtën Italia ic̲h̲op Priscila, xiwnaꞌ, lo uyuꞌnnbéy Claudio, minn c̲h̲uꞌnnbéy, ic̲h̲ësa minn judío ic̲h̲aꞌ Roma. Ga lëꞌ Pablo uya uyu lidz minn knu.
Ñana lo ña Pablo c̲h̲ak c̲h̲uꞌnn dziꞌn guꞌn c̲h̲uꞌnn minn knu, ga lëꞌ Pablo uyaꞌn ukë dziꞌn lo minn knu. Stsiꞌn minn knu nak sdzaꞌ yu kon gid man.
Lëꞌ izata dze xkëda minn judío dziꞌn lëꞌ Pablo xia diꞌt stseꞌd minn, ga xneꞌ lo minn judío gana minn nakda judío, xgu gik minn ilelëdz minn Jesús.
Konde lëꞌ Silas ic̲h̲op Timoteo uc̲h̲aꞌ xtën Macedonia udzinn giedz Corinto lo Pablo; lit tipta lëꞌ Pablo c̲h̲uꞌnnkluw minn judío xneꞌ Jesús nak minn uxaꞌl Dios.
Ñala minn knu lëꞌla xlëꞌ bel lë xneꞌ lo Pablo, ga lëꞌ Pablo udzib x̱ab c̲h̲ëp:
―Nakdoc̲h̲o xtolná, sinda xtoldá naku dele lëꞌ Dios izakzitá. Masda lëꞌná guslo guꞌnnkluw minn nakda judío.
Ga lëꞌ Pablo ubi yu knu, lëꞌ sia udzinn lidz tib mgiy lë Tisio Justo, mgiy knu sdzeb lo Dios, lidz mgiy knu zob gax diꞌt zob yu stseꞌd minn judío.
Or knu ndal minn giedz Corinto ulelëdz Xtiꞌdz Dios, lox uc̲h̲oꞌbnis, axta ña Crispo, tib minn c̲h̲uꞌnnbéy diꞌt stseꞌd minn judío Xtiꞌdz Dios, gana ic̲h̲ë minn lidz ulelëdzu.
Ga dzekna tib giaꞌl lëꞌ Jesús, Dad minn c̲h̲uꞌnnbéy, c̲h̲ëp lo Pablo lo mkaꞌl: “Idzeꞌbdalá, isaꞌndlá ineꞌlá xtidzná.
Naꞌ zu loꞌlá, chut gakda izakziꞌlá, lo ndal minn yu giedz c̲h̲eꞌn ngab loná.”
Ga lëꞌ Pablo uyobias giedz knu tib is ic̲h̲ol, uyuꞌnnkluw Xtiꞌdz Dios.
Konde lëꞌ Galión ugaꞌ uyak minn uyuꞌnnbéy xtën Acaya, or knu lëꞌ balal judío minn giedz Corinto, giedz nax xtën Acaya unaꞌs Pablo lox uyiña lo minn knu.
Lox c̲h̲ëp minn:
―Mgiy c̲h̲eꞌn x̱aꞌ c̲h̲uꞌnnkluw minn guꞌnn nc̲h̲oꞌb minn lë Dios, guꞌn nika xneꞌda xleyna.
Konde lëꞌ Pablo gac̲h̲a ñuslo nneꞌ, lëꞌ Galión c̲h̲ëp lo minn judío:
Saꞌnda guꞌn ki, noꞌnda sia ziꞌd xneꞌtá gana bel guꞌn sdzëꞌtdá guꞌn xneꞌ xleydá. Luꞌtá gol keliwu, xlaꞌndtaná sëbná lo guꞌn ki.
Ga lëꞌ Galión uyuꞌnnbéy uc̲h̲aꞌ ic̲h̲ë minn knu ley.
Ga dzekna lëꞌ minn uzën Sóstenes, tib minn c̲h̲uꞌnnbéy diꞌt stseꞌd minn judío Xtiꞌdz Dios, lox udeꞌd minnu uyow minn knu ga, ñana nika bët ñuꞌnnda Galión.
Ga lëꞌ Pablo uyobias ga, stsec̲h̲a. Ga dzekna lëꞌ c̲h̲ëp lo ic̲h̲ë minn knu lëꞌná sianá. Konde udzinn giedz Cencrea ga uc̲h̲ug gik x̱iꞌk xkuꞌn c̲h̲ëp lo Dios. Ga uded lo knu lëꞌ uzën barko sia xtën Siria iza Priscila gana Aquila.
Konde sia udzinn giedz Éfeso, ga usaꞌn Pablo, Priscila ic̲h̲op Aquila. Lëꞌ Pablo uya diꞌt stseꞌd minn judío Xtiꞌdz Dios, uneꞌ ic̲h̲ë lo minn knu.
Ga lëꞌ minn knu unab lo Pablo ñobiasc̲h̲a, ñala Pablo nëd.
Sinda lëꞌ Pablo ubi c̲h̲ëp:
―Diꞌltsa Dios xlaꞌn gobic̲h̲e gidná lotá stib, zobic̲h̲eꞌná.
Ga lëꞌ Pablo ubi Éfeso, uzën stib barko.
Lëꞌ Pablo c̲h̲obic̲h̲e giedz Antioquía lox lëꞌ c̲h̲uslo guꞌn uyon tsa guꞌnnkluw
Konde lëꞌ barko knu udzinn giedz Cesarea, lëꞌ Pablo uya giedz Jerusalén, lox uneꞌ Xtiꞌdz Dios lo minn knu, ulox ga lëꞌ uyobic̲h̲e Antioquía giedz nax xtën Siria.
Ga uyu Pablo balal dze, uded lo knu lëꞌ Pablo uya idib xtën minn Galacia gana xtën minn Frigia, xneꞌ lo ic̲h̲ë minn nak x̱in useꞌd Jesús isaꞌnda su xñaz Dios.
Lëꞌ Apolos c̲h̲uꞌnnkluw giedz Éfeso
Lën dze knu udzinn Apolos, tib judío minn giedz Alejandría, giedz Éfeso. Mgiy knu nan xkuꞌn xneꞌ Xtiꞌdz Dios gana nan xkuꞌn ineꞌ Xtiꞌdz Dios lo minn.
Ga dzekna lo nan Apolos nup xkwend Jesús, guꞌn uyuꞌnnkluw Juan uchoꞌpnis, loxna lëꞌ uyuslo xneꞌ lo minn gana c̲h̲uꞌnnkluw minn chu nak Jesús.
Ga lëꞌ Apolos sdzebda uyuslo uneꞌ lën yu, diꞌt stseꞌd minn judío Xtiꞌdz Dios. Konde lëꞌ Priscila ic̲h̲op Aquila uyon guꞌn c̲h̲uꞌnnkluw Apolos, ga lëꞌ uziña Apolos lox uneꞌ xkwaꞌ, xkwaꞌ xkuꞌn nak xñaz Dios.
Ga lëꞌ Apolos xlaꞌn tsa xtën Acaya, ga lëꞌ ic̲h̲ë minn xlelëdz Jesús, c̲h̲ëp lo Apolos wen i dele xlaꞌnlá tsaꞌlá Acaya. Ga dzekna lëꞌ minn uzaꞌ tib gits uya lo minn knu, dzekna xka ikaña minn Apolos or idzinn ga. Konde lëꞌ Apolos udzinn ga, uyuꞌnn yud ndal minn xlelëdz Jesús, minn ulelëdzu lo xkilwen Dios.
Ga sdzebda Apolos xneꞌ lo ic̲h̲ë minn judío guꞌn ziꞌd lën Xtiꞌdz Dios, xneꞌ Jesús nak minn uxaꞌl Dios.
Lëꞌ Pablo yu giedz Éfeso
Lëꞌt lëꞌ Apolos yu giedz Corinto, lëꞌ Pablo uya ic̲h̲ë giedz nax giy, ga lëꞌ sia udzinn giedz Éfeso diꞌt udzaꞌl balal x̱in useꞌd Jesús.
Ga lëꞌ Pablo c̲h̲ëp:
―¿Be ukañatá Espíritu chen Dios or ulelëdzdá Jesús?
―Nika nandnu bekwaꞌn nak Espíritu chen Dios.
Ga lëꞌ Pablo c̲h̲ëp:
―¿Bekwaꞌn dzekna useꞌdtá or uc̲h̲oꞌbnisdá?
Ga lëꞌ minn ukëb:
―Guꞌn uyuꞌnnkluw Juan, minn uchoꞌpnis.
Ga lëꞌ Pablo c̲h̲ëp:
―Juan c̲h̲ëp isaꞌn minn xtol minn, lox ic̲h̲oꞌbnis minn, gana ilelëdz minn mgiy giꞌd gac̲h̲a, mgiy c̲h̲eꞌn nak Jesús minn uxaꞌl Dios.
Konde uyon minn gunu, uc̲h̲oꞌbnis minn xkilbey Jesús.
Konde lëꞌ Pablo uxob ña gik minn, lëꞌ Espíritu chen Dios uyab lëd minn, lëꞌ minn uyuslo uneꞌ x̱aꞌla, x̱aꞌla diꞌdz gana uneꞌ minn guꞌn uneꞌ Dios lo minn.
Ic̲h̲ë minn knu c̲h̲ak tsiꞌpchop mgiy.
Ga dzekna sdzebda Pablo uya uyuꞌnnkluw diꞌt stseꞌd minn judío Xtiꞌdz Dios tson mëꞌ, xgu gik minn ilelëdz minn gan xkuꞌn nak diꞌt c̲h̲uꞌnnbéy Dios.
Ñala balal minn nlelëdzdu, bel lë uneꞌ lëd Xtiꞌdz Dios guꞌn xneꞌ Pablo chu nak Jesús lëꞌt lëꞌ minn nc̲h̲ëzë. Loxna gunu lëꞌ Pablo uc̲h̲aꞌ x̱id knu, lox utopgiy balal minn ulelëdzu x̱aꞌ diꞌt nak xiskwel tib mgiy lë Tiranno. Ga uyuꞌnnkluw Pablo kwzata dze.
Xka uyu Pablo ga chop is, lox gunu ic̲h̲ë minn yu xtën Asia minn nak judío gana griego uyon Xtiꞌdz Dios.
Ga lëꞌ Dios uyuꞌnn lëꞌ Pablo uyuꞌnn ndal gilndzundoꞌ.
Ga ndal minn uyiña panit gana lac̲h̲ guꞌn uzën Pablo lo minn dzaknë, xkasa lëꞌ minn c̲h̲akwen gana lëꞌ me mal xc̲h̲aꞌ lëd minn.
Gana ña balal judío sia ziꞌd lën giedz xlaꞌn ñuꞌnnstsiꞌn xkilbey Jesús ngoliaꞌ me mal xneꞌ:
―Lë xkilbey Jesús, minn c̲h̲uꞌnnkluw Pablo, xneꞌnu kwc̲h̲aꞌ.
Minn uyuꞌnn guꞌn c̲h̲eꞌn nak, gadz x̱in tib mgiy nak judío lë Esceba, tib minn c̲h̲uꞌnnbéy lo px̱oz.
Ñala me mal knu ukëb:
―C̲h̲uꞌnnbeyná chu nak Jesús, gana nanná chu nak Pablo, saꞌnda luꞌtá, ¿chu nakdá?
Ga lëꞌ mgiy nge me mal, uyas uzën iza mgiy knu, lox udeꞌdu, ga lëꞌ iza mgiy knu ux̱oꞌn kolet noꞌnda c̲h̲en.
Guꞌn c̲h̲eꞌn uyu uc̲h̲aꞌts uyon minn nak judío gana griego, minn yu giedz Éfeso, ga lëꞌ minn udzeb gana uyuꞌnn nc̲h̲oꞌb minn lë Jesús.
Xkakga ndal minn uyuꞌnn gilmal uyiña xlibr lox uzeꞌyo lëꞌt lëꞌ minn nc̲h̲ëzë xwiy. Ic̲h̲ë libr uyek non masa choꞌwtsiꞌ mil pes guꞌn nak plata.
Xka uyu uc̲h̲aꞌts Xtiꞌdz Dios gana lëꞌ minn xlelëdzu sia c̲h̲ak ndal.
Uded lo knu, lëꞌ gik Pablo uyu tsa giedz Jerusalén tselo dzeted Macedonia gana Acaya, gana or idzinn Jerusalén nkiꞌn tsa Roma, dzekna gaknan gan bekwaꞌn c̲h̲ak ga.
Ga lëꞌ Pablo uxaꞌl, Timoteo ic̲h̲op Erasto uya giedz Mecedonia, chop minn c̲h̲uꞌnn yud, lëꞌt lëꞌ Pablo uyobias sebalal dze Asia.
Lëꞌ minn giedz Éfeso c̲h̲ak ndzeꞌb
Lën dze knu uyu tib ruid giedz Éfeso lo xkwend Xtiꞌdz Jesús.
Gunu uyuꞌnn tib mgiy lë Demetrio. Mgiy knu sdzaꞌ bel guꞌn las plata guꞌn ñaꞌ x̱iꞌk nak idoꞌ chen Diana, tib unaꞌ nak ximdo minn. Ga xgoliaꞌ mgiy knu nc̲h̲oꞌb demi ic̲h̲ë sebalal minn sdzaꞌ lëꞌkga gunu.
Ga lëꞌ mgiy knu utopgiy ic̲h̲ë minn kë dziꞌn knukga, lox c̲h̲ëp:
―Bëꞌts, luꞌtá nan wen dziꞌn guꞌn c̲h̲uꞌnn‑na, ga xgoliaꞌna nc̲h̲oꞌbdoꞌ demi.
Ñala nana xwiydá gana c̲h̲ondá lëꞌ Pablo yu xkiꞌl minn xneꞌ: “Nakda ga dios guꞌn sdzaꞌ mgiy.” Guꞌn c̲h̲eꞌn nakdo noꞌnda giedz Éfeso xneꞌ Pablo, sinda mer idibla xtën Asia.
Gana guꞌn c̲h̲eꞌn nakdo noꞌnda nuw giabzi, lo tsudc̲h̲a dziꞌn, sinda ña xi‑idoꞌ Diana dios nc̲h̲oꞌb nak, gak nondac̲h̲a. Ic̲h̲ë minn Asia gana minn lo gitslyu nika guslëdzdoc̲h̲o, x̱iꞌk nak lo na.
Konde uyon minn gunu, gi bel uyak minn, ukëꞌ minn c̲h̲edz c̲h̲ëp minn:
―¡Nc̲h̲oꞌb nak Diana ximdo minn Éfeso!
Ga dzekna lëꞌ ic̲h̲ë minn giedz nanda xkuꞌn guꞌnn, ga lëꞌ minn unaꞌs Gayo gana Aristarco, xkomier Pablo minn Macedonia, lox uyiña minn diꞌt xdopgiy ndal minn.
Ga lëꞌ Pablo xlaꞌn ña nneꞌ lo ic̲h̲ë minn knu, ñala x̱in useꞌd Jesús ndeꞌdta diꞌdz.
Gana ña balal minn nak dziꞌn xtën Asia, minn nak xamig Pablo, uxaꞌl diꞌdz uya lo Pablo ibigda Pablo lo minn knu.
Ic̲h̲ë minn udopgiy ga, noꞌnda xlëꞌb c̲h̲ow, x̱aꞌla, x̱aꞌla xneꞌ, nika nanda minn xkuꞌn udopgiy minn.
Ga lëꞌ minn judío uchopña Alejandro uc̲h̲aꞌ x̱id knu. Ga lëꞌ Alejandro ulis ña gak dzeꞌ minn, dzekna lëꞌ ineꞌ bët ñuꞌnnda minn judío.
Ñana konde uwiy minn, minn judío nak Alejandro, lëꞌ uyuslola minnga ukëꞌ minn c̲h̲edz mer chop or:
―¡Nc̲h̲oꞌb nak Diana ximdo minn Éfeso!
Ga dzekna lëꞌ xiskreban minn c̲h̲uꞌnnbéy giedz knu uyuꞌnn lëꞌ minn uyak dzeꞌ, lox lëꞌ c̲h̲ëp:
―Minn giedz Éfeso, ¿chu gan nanda, nuw kenap xi‑idoꞌ ximdona Diana, dios uc̲h̲aꞌ ibaꞌ?
Ic̲h̲op mgiy c̲h̲eꞌn uyixitá nika bët guꞌn lëꞌda nneꞌda lëd ximdona.
Diꞌltsa Demetrio ic̲h̲ë xkomier minn kë dziꞌn sdzaꞌ bel guꞌn las, xlaꞌn bekwaꞌn igali, zob guxtis, ga igaliwu.
Gana diꞌltsa bekwaꞌn xlaꞌndá inabdá, gunu zak gak tib lo jund, xñaz.
Saꞌnda x̱iꞌk nak guꞌn c̲h̲ak nadze, ndzeꞌb ineꞌ ic̲h̲ë minn Roma ruid guslona, ga dzekna, ¿be lë gëpna?
Konde uyelo uneꞌ xiskreban minn c̲h̲uꞌnnbéy guꞌn c̲h̲eꞌn, lëꞌ c̲h̲ëp lo minn:
―Zak siatá na.
Lëꞌ Pablo sia giedz Macedonia gana Grecia
Konde lëꞌ ruid knu dzeꞌ uyak, lëꞌ Pablo uc̲h̲edz iza x̱in useꞌd Jesús, lox c̲h̲ëp:
―Isaꞌndadá ilelëdzdá Dios.
Lox ugeꞌdz minn knu. Ga lëꞌ uc̲h̲aꞌ sia xtën Macedonia.
Konde ulox uded Pablo idib xtën Macedonia, seyit uneꞌ ic̲h̲ë lo minn isaꞌnda minn ilelëdz minn Dios, ga lëꞌ sia udzinn xtën Grecia.
Ga uyu Pablo tson mëꞌ.
Konde lëꞌ Pablo mer sën barko sia lad xtën Siria, lëꞌ uyaknan lëꞌ minn judío xlëꞌ kë xlaꞌn gan bekwaꞌn guꞌnn Pablo, sial lëꞌ Pablo uyobic̲h̲ekga xtën Macedonia, uzën stib ñaz guꞌn siakga Siria.
Ga uzinkë Sópater, minn Berea; Aristarco ic̲h̲op Segundo, minn Tesalónica; Gayo, minn Derbe; gana Timoteo gana Tíquico ic̲h̲op Trófimo, minn Asia.
Iza minn c̲h̲eꞌn, unec̲h̲ uyobias loꞌnu giedz Troas.
Uded lni c̲h̲ow minn giatxtil xiuda lebadur lëd lëꞌnu uzën barko uc̲h̲aꞌ giedz Filipos, guꞌn nax xtën Macedonia. Konde mbidz gaꞌy lëꞌnu udopgiy izanu, giedz Troas, diꞌt uyobiaꞌsnu gadz mbidz.
Lëꞌ Pablo uya giedz Troas
Konde dze ndoming, lëꞌ ic̲h̲ëꞌnu x̱iꞌk xkuꞌn xlelëdznu Jesús, udopgiynu goꞌwnu giatxtil, dzekna guslëdznu Jesús gana guꞌn usaꞌnxi. Lëꞌ Pablo uyuꞌnnkluw. Ñana lo tsenilyu knu lëꞌ Pablo ic̲h̲aꞌ; lox gunu noꞌl uyuꞌnnkluw Pablo, axta uc̲h̲ol giaꞌl.
Lën yu lad gik diꞌt udopgiynu, zobzë ndal guꞌn xkëꞌ xni,
ñana lo xka noꞌl c̲h̲uꞌnnkluw Pablo, lëꞌ tib niꞌb lë Eutico, zob c̲h̲ow bentan uzën mkaꞌl, tibaga uc̲h̲angaꞌ niꞌb knu ga, pis tson uyab axta lyu. Konde lëꞌ minn ulis niꞌb knu ga, uyëtla niꞌb knu.
Ga dzekna lëꞌ Pablo uyetiët uyab lad x̱an, ugeꞌdz niꞌb knu, lox c̲h̲ëp:
―¡Idzebdadá! Mban niꞌb.
Ga lëꞌ minn uziña niꞌb knu mban, gunu ux̱ilc̲h̲ana minn.
Lëꞌ Pablo xc̲h̲aꞌ giedz Troas sia giedz Mileto
Ga lëꞌnu unec̲h̲, uyu barko sia giedz Asón, diꞌt udzaꞌlnu Pablo lo lëꞌ Pablo uzëniy.
Konde udzaꞌlnu Pablo ga, lëꞌnu uzën barko uyanu lad giedz Mitilene.
Konde uyenilyu udednu gax diꞌt nax Quío, konde stib dze lëꞌnu udzinn giedz diꞌt lë Samos, konde uyenilyu knu lëꞌnu udzinn giedz Mileto.
Lo xiobna Pablo xlaꞌn leꞌy xkuꞌn idzinnla giedz Jerusalén lo lni guꞌn lë Pentekostés, lox gunu ndedtanu giedz Éfeso nika stib giedz, xtën Asia.
Lëꞌ Pablo ux̱ixtiꞌdzña minn Éfeso
Konde udzinn giedz Mileto lëꞌ Pablo uxaꞌl diꞌdz Éfeso, uya minngol, minn c̲h̲uꞌnnbéy lo ic̲h̲ë minn xlelëdz Jesús.
Konde lëꞌ minn knu udzinn, lëꞌ Pablo c̲h̲ëp:
―Luꞌtá nan wen xkuꞌn nakná lal uyuná lotá, axta primer dze udedná xtën Asia.
Naꞌ ukë stsiꞌn Dios, minn c̲h̲uꞌnnbéy, uxeꞌkná uyakná x̱iꞌk nak tib minn bët nonda yu or axta c̲h̲onná lo gilnë xdedná, lo belkwaꞌn uyuꞌnn minn judíoná.
Gol bislëdz uyuꞌnnkluwná guꞌn nkiꞌn gaknandá diꞌt nc̲h̲ë ndal minn gana uyaná kadga yu,
unená lo minn nak judío gana minn nakda judío, gobic̲h̲e xkilxkab lo Dios gana ilelëdz Jesús, Dad minn c̲h̲uꞌnnbéy.
»Nana lëꞌná tsa giedz Jerusalén, lo lëꞌ Espíritu chen Dios xchaꞌlná. Nandná be wen tsaná.
Nonga guꞌn nanná, izata diꞌt sianá lëꞌ Espíritu chen Dios, xneꞌ loná lëꞌná tsu lidzgiꞌb gana lëꞌná ted gilnë.
Naꞌ bët siada ldoꞌná, nika dele loxná. Guꞌn xlaꞌndná wen iloꞌxná stsinná, guꞌn ukebey Dioꞌsná, inená Diꞌdz Ndzun lëꞌ Dios xlaꞌn ineꞌdz tib gilwen lo minn, x̱iꞌk uyuꞌnnbéy Jesús, Dad c̲h̲uꞌnnbéy loná.
»Naꞌ une gan xkuꞌn idzinn minn diꞌt c̲h̲unnbéy Dios lotá, nana xiendná, gobic̲h̲edc̲h̲adá gwiydáná.
Lox gunu xnená, nakdoc̲h̲o xtolná, sinda xtoldá naku dele lëꞌ Dios izakzitá.
Lo bët nkëꞌtsdaná lotá, or uyuꞌnnkluwnádá guꞌn xlaꞌn Dios.
»Lox gunu xnabná lotá, gol kwzu xñaz Dios, gana gol gon minn xlelëdz Jesús. Gol bislëdz Espíritu chen Dios uzutá gandá minn knu. Lo Dios uxeꞌla xchen ula minn knu lo gilgut or lëꞌ Jesús uyët.
»Nanná or lëꞌná sia, yu minn giꞌd guꞌnn chop gik minn xlelëdz Dios. Minn knu nak x̱iꞌk nak meꞌdz xgët makx̱iꞌl.
X̱idagadá ic̲h̲aꞌ balal minn, guꞌnnkluw guꞌn nlida, ga lëꞌ x̱in useꞌd Jesús sinkë x̱its knu.
»Nana lëꞌná kutá lën ña Dios, isaꞌndtá Xtiꞌdz Dios, lëꞌwu ichoꞌb ldoꞌtá, gana ikañatá guꞌn c̲h̲igial nak chendá, x̱iꞌk ikaña minn xlelëdz Jesúso.
»Naꞌ nzoblëdzdaná xtemitá, nika ic̲h̲ë lac̲h̲ c̲h̲ok minn.
Luꞌtá nan wen naꞌ ukë dziꞌn uyutsnaꞌ guꞌn ukiꞌn loná gana guꞌn ukiꞌn lo minn uzinkë x̱itsná.
Tipta uyuꞌnnkluwnádá xka ikëtá dziꞌn, dzekna zak guꞌnndá yud minn nlas yu, gana guslëdzdá xtiꞌdz Jesús, guꞌn c̲h̲ëpxi: “Wenc̲h̲a sia minn xdeꞌd tib guꞌn nikë ikañawu.”
Ulox uneꞌ Pablo guꞌn c̲h̲eꞌn lëꞌ Pablo uzex̱ib uneꞌña Dios iza minn knu.
Ga lëꞌ ic̲h̲ë minn knu ugeꞌdz Pablo, lox uyoꞌn gana udeꞌd chut lo Pablo.
Lo në uzak ic̲h̲ë minn knu c̲h̲ëp Pablo gwiydc̲h̲adá loná. Ga lëꞌ minn knu uyiña Pablo diꞌt xc̲h̲aꞌ barko.
Lëꞌ Pablo sia giedz Jerusalén
Konde lëꞌnu ubi ga, lëꞌnu uzën barko guꞌn sia lad Cos. Konde uyenilyu lëꞌnu uc̲h̲aꞌ ga, udzinn Rodas, gana uc̲h̲aꞌganu udziꞌnn‑nu Pátara.
Ga Pátara uc̲h̲aꞌga stib barko uzëꞌnnu sia xtën Fenicia.
Konde siaꞌnu ñaz uwiynu xtën Chipre nax lad mbeg, ga lëꞌnu sia uded giedz Tiro guꞌn nax xtën Siria, lo nkiꞌn ulit minn guꞌn ney barko.
Ga udzaꞌlnu balal x̱in useꞌd Jesús, sial uyobiaꞌsnu ga, gadz mbidz. Ga lëꞌ Espíritu chen Dios uneꞌ lo minn knu ic̲h̲ë guꞌn sak Pablo Jerusalén, lox lëꞌ minn knu c̲h̲ëp lo Pablo:
―Tsaꞌdlá Jerusalén.
Konde uza gadz mbidz, lëꞌ minn knu ic̲h̲ë xiwnaꞌ gana x̱in uc̲h̲aꞌ giedz uzinkë uyeñanu c̲h̲ow nisdoꞌ, ga dzekna uzex̱ibnu uneꞌñanu Dios, ic̲h̲ëꞌnu minn knu.
Ga dzekna utsulsanu, lëꞌnu uyep barko, lëꞌ iza minn knu uyobic̲h̲e lidz.
Ga uc̲h̲aꞌnu giedz Tiro udziꞌnn‑nu tib giedz lë Tolemaida. Ga uneꞌnu diux lo ic̲h̲ë minn xlelëdz Jesús ga, lox uyobiaꞌsnu ga tib dze.
Konde uyenilyu uc̲h̲aꞌnu ga udziꞌnn‑nu giedz Cesarea. Ga uyobiaꞌsnu lidz Felipe, tib mgiy xneꞌ Diꞌdz Ndzun chen Jesús. Ña Felipe knu yu x̱id gadz mgiy ugib minn, Jerusalén.
Mgiy c̲h̲eꞌn c̲h̲ap tap minndoꞌkwnaꞌ xneꞌ guꞌn xneꞌ Dios lo.
Uyakla stse yunu ga, lëꞌ tib mgiy lë Agabo, minn xneꞌ guꞌn xneꞌ Dios lo, ulan ga ziꞌd xtën Judea.
Ga lëꞌ mgiy knu ulan loꞌnu, lox uzën lac̲h̲ guꞌn ñaꞌg ldoꞌ Pablo, lox ux̱iꞌg lac̲h̲ knu niy gana ña, lox c̲h̲ëp:
―Espíritu chen Dios xneꞌ: “Diꞌt nak giedz Jerusalén, ga nak diꞌt xnu ix̱iꞌg minn judío mgiy nak guꞌn c̲h̲eꞌn chen, ga lox lëꞌ minn tsiña lo minn zit.”
Konde uyonnu gunu x̱iꞌk xkuꞌn zinkëꞌnu x̱its Pablo gana minn xlelëdz Dios giedz knu, uneꞌnu lo Pablo tsada giedz Jerusalén.
―¿Xkuꞌn c̲h̲oꞌndá?, noꞌnda xgu gilnëtá ldoꞌná. Naꞌ bët siada ldoꞌná, sianá nika nakdo noꞌnda ix̱iꞌg miꞌnn‑ná, sinda nika dele igët miꞌnn-ná lo c̲h̲unn nc̲h̲oꞌbná lë Jesús.
Ñana lo nëd Pablo ñon xtiꞌdznu, sial lëꞌnu c̲h̲ëp:
―Masda guꞌnn Dios guꞌn xlaꞌn.
Uded lo knu, lëꞌnu ux̱ixkwaꞌ chennu, ga lëꞌnu uyu ñaz sia Jerusalén.
Ga uzinkë balal minn Cesarea x̱itsnu, minn xlelëdz Jesús, udzinn Jerusalén. Ga uyiña minn knuꞌnu lidz tib mgiy lë Mnasón, minn Chipre. Mgiy knu nak x̱in useꞌd Jesús bokla. Lidz mgiy knu uyobiaꞌsnu.
Lëꞌ Pablo c̲h̲esu lo Jacobo
Konde udziꞌnn‑nu Jerusalén, c̲h̲iꞌlna x̱in useꞌd Jesús ukañanu.
Konde uyenilyu uyanu izanu Pablo lidz Jacobo, ñana udzinn‑nu lit mer ndopgiy minn zu lo minn xlelëdz Jesús.
Konde ulox uneꞌ Pablo diux ic̲h̲ë lo minn knu, lëꞌ Pablo uyuslo ugu kwend xkwaꞌ, xkwaꞌ dziꞌn guꞌn udeꞌd Dios lo, gana bekwaꞌn uyuꞌnn Dios ic̲h̲ë lo minn zit.
Konde lëꞌ ic̲h̲ë minn knu uyon gunu, uyuꞌnn nc̲h̲oꞌb minn lë Dios, ga lëꞌ minn c̲h̲ëp:
―Wen i bëꞌts, luꞌ nan ndaldoꞌ minn judío ulelëdz Xtiꞌdz Dios. Nana ic̲h̲ë minn knu xneꞌ nkiꞌn sinkëna x̱its ley guꞌn usaꞌn Moisés.
Nana ic̲h̲ë minn knu xneꞌ luꞌ c̲h̲uꞌnnkluwlá ic̲h̲ë minn judío, minn yu x̱id minn zit, guꞌnnda guꞌn xneꞌ xley Moisés gana nika ikëda sen lëd x̱in gana nika guꞌnnda ic̲h̲ë guꞌn c̲h̲uꞌnn ic̲h̲ë minn nak judío.
¿Xkuꞌn guꞌnn‑na dzekna? Zolila lëꞌ minn giꞌdzë tika gon minn lëꞌlá ulan.
Masda biꞌnn guꞌn c̲h̲eꞌn guꞌn ineꞌnu. Neꞌg x̱iꞌdnu yu tap mgiy, guꞌnn guꞌn uneꞌ lo Dios, lën dze c̲h̲eꞌn.
Kwziña idap mgiy knu, lox gol biꞌnn ic̲h̲ë guꞌn c̲h̲igial guꞌnndá dzekna lëꞌtá gak mbi, gana lox kwdix chug gik minn knu. Dzekna xka ic̲h̲ësa minn bët ineꞌda, dele bekwaꞌn uyon minn, sinda lëꞌ minn gëp ñalá c̲h̲uꞌnn guꞌn xneꞌ xley Moisés.
»Saꞌnda lëꞌ minn nakda judío minn ulelëdz Jesús, uxaꞌl‑lanu tib gits sia xneꞌ: “Nkiꞌnda gwiy minn guꞌn c̲h̲eꞌn sinda nonga gowda minn guꞌn xc̲h̲oꞌb lo mdo, gana gowda minn man c̲h̲ëtwë gana gowda minn c̲h̲en gana gapda minn knu x̱aꞌla unaꞌ, naku dele utsiꞌlñala ota zëxda.”
Lëꞌ minn xnaꞌs Pablo lën idoꞌ
Ga dzekna lëꞌ Pablo uziña iza mgiy knu. Konde uyenilyu ulox uyak mbi iza minn knu, lëꞌ Pablo uded lën idoꞌ guꞌnn bis gan bok lox gak mbi minn knu, dzekna xka lëꞌ kad minn knu igët tib man ideꞌd lo Dios.
Ñana konde lëꞌ iza gadz mbidz mer sa, lëꞌ balal minn judío minn yu xtën Asia, uwiy lëꞌ Pablo uded ga. Ga lëꞌ minn knu ukiꞌl ic̲h̲ë minn unaꞌs Pablo.
Lëꞌ minn knu ukëꞌ c̲h̲edz c̲h̲ëp:
―¡Minn Israel, gol biꞌnn yuꞌdnu inaꞌsna mgiy c̲h̲eꞌn, lo lëꞌ mgiy c̲h̲eꞌn yu dele bata c̲h̲uꞌnnkluw guꞌn lëꞌda xneꞌ lëd giedz Israel gana lëd idoꞌ, guꞌnnda minn guꞌn xneꞌ xley Moisés! Gana stibu usëꞌb mgiy ki minn griego lën idoꞌ minn nakda judío, noꞌnda xgitña mgiy ki lger c̲h̲eꞌn, ñana nc̲h̲oꞌb nak neꞌg.
Xka c̲h̲ëp minn, lo uwiy minn Pablo lën giedz ic̲h̲op Trófimo, minn Éfeso, lox gunu në minn Pablo uziña mgiy knu uded lën idoꞌ.
Ga xlaꞌn minn ngët minn Pablo, ñana tika uyon minn zu lo soldad, lëꞌ ic̲h̲ë minn Jerusalén xdil‑lsa.
Lëꞌ utopgiyla minn knu soldadga, gana ic̲h̲ë minn c̲h̲uꞌnnbéyga lo soldad uya.
Konde lëꞌ minn uwiy lëꞌ ic̲h̲ë minn knu udzinn, lëꞌ usaꞌnla minn nkëꞌdc̲h̲a minnu lëd Pabloga.
Ga dzekna lëꞌ minn zu lo soldad, ubig uzën Pablo lox uyuꞌnnbéy uyaꞌg Pablo chop kaden, ga lëꞌ unabdiꞌdz:
―¿Chu nak Pablo? ―gana― ¿bekwaꞌn uyuꞌnn Pablo?
Ñana noꞌnda nkway minn, tib minn xneꞌ tib guꞌn, stib minn xneꞌ stib guꞌn, sial lëꞌ minn zu lo soldad uyuꞌnnbéy sia Pablo diꞌt xiu soldad.
Konde udzinn diꞌt c̲h̲uslo skaler guꞌn tsaꞌ ga, lëꞌ soldad uyey Pablo lo me,
lo lëꞌ minn giedz zinkë ndzeꞌb c̲h̲ak xneꞌ:
―Gët mgiy ki.
Lëꞌ Pablo xneꞌ ic̲h̲ë lo minn giedz
Konde lëꞌ soldad mer iteꞌd Pablo lën yu knu, lëꞌ Pablo c̲h̲ëp lo minn zu lo soldad:
―¿Be zak inená tib diꞌdz loꞌlá?
Ga lëꞌ minn knu ukëb:
―¿Be c̲h̲ak xneꞌlá diꞌdz griego?
¿Be luꞌdaga nak tib minn Egipto, gichba ugib tib ruid Roma gana lox uziña tap mil ngët mnech sia dën bidz?
Ga lëꞌ Pablo c̲h̲ëp:
―Naꞌ nak judío minn Tarso, tib giedz nc̲h̲oꞌb nak xtën Cilicia. Xnabná loꞌlá giꞌt diꞌdz inená lo minn giedz.
Ga lëꞌ minn knu udeꞌd diꞌdz, lëꞌ Pablo uzuli lo skaler, lox uluw ña dzekna gak dzeꞌ minn giedz. Konde lëꞌ minn dzeꞌ uyak lëꞌ Pablo uneꞌ diꞌdz hebreo c̲h̲ëp:
―Bëꞌts gana minngol nana gol bin inená, gandá bët ñunndná.
Konde uyon minn, diꞌdz hebreo xneꞌ Pablo, dzeꞌc̲h̲a ukwaꞌ minn, ga lëꞌ Pablo c̲h̲ëp:
―Naꞌ nak judío, giedz Tarso guꞌn nax Cilicia, ga nak diꞌt uyaꞌlná, saꞌnda diꞌt uc̲h̲oꞌbná nak neꞌg Jerusalén. Gamaliel nak minn uyuꞌnnkluwná xkwaꞌ xkwaꞌ xley minngol, naꞌ uyunn ic̲h̲ë gunu idib gik ldoꞌná, x̱iꞌk c̲h̲uꞌnndá lo na.
Bokla naꞌ sdzinkë igët minn zinkë x̱its Jesús, gana xguná mgiy unaꞌ lidzgiꞌb.
Lëꞌ Pablo xgu kwend, gan xkuꞌn uzak ñaz Damasco
»Lëꞌt lëꞌná sia ñaz, mer uc̲h̲ol mbidz, lëꞌná mer idzinn giedz Damasco, lëꞌ tib xni uc̲h̲aꞌ ibaꞌ uyotsná.
Ga ubixná uyaꞌbná lyu, ga naxná lëꞌná uyon tib tsiy minn, xneꞌ: “Saulo, ¿be uyonlu? ¿Xkuꞌn xki kedilñaláná?”
»Ga dzekna lëꞌná ukëb: “¿Chu naklá?”
»Ga lëꞌ minn ukëb: “Naꞌ nak Jesús minn Nazaret, minn kedilñalá.”
»Ga lëꞌ ic̲h̲ë minn zinkë x̱itsná, or uwiy xni knu udzeb, saꞌnda lëꞌ ñon minn xneꞌ minn loná ñonda minnu.
Ga lëꞌná c̲h̲ëp: “¿Bekwaꞌn xlaꞌnlá gunn‑ná, Dad?”
»Ga lëꞌ minn ukëb: “Bische, lox gwa giedz Damasco, ga gaknanlá gan bekwaꞌn guꞌnnlá.”
»Ga lo ukal gax loná uwiyná xni knu, sial lëꞌ minn zinkë x̱itsná uziñaná udziꞌnn‑ná Damasco.
Ga dzekna lëꞌ tib mgiy lë Ananías yu ga, tib mgiy wen gana tipta c̲h̲uꞌnn guꞌn xneꞌ xley Moisés. Ic̲h̲ësa minn judío, minn yu ga wen xneꞌ lëd mgiy knu.
Ga lëꞌ mgiy knu uya diꞌt yuná, lox ubig loná xneꞌ: “Saulo, bëꞌts lëꞌlá gobic̲h̲ekga gwiy.”
»Or knu lëꞌ loná uyal, lëꞌná uwiy mgiy knu.
Ga lëꞌ mgiy knu xneꞌ loná: “XiDios pxozna ugiꞌblá, dzekna xka gaknanlá guꞌn xlaꞌnxi guꞌnnlá, gana gwiylá mgiy c̲h̲uꞌnn ic̲h̲ësa guꞌn c̲h̲uꞌnnbéy Dios gana gonlá diꞌdz guꞌn ic̲h̲aꞌ c̲h̲ow mgiy knu.
Luꞌ ineꞌ ic̲h̲ësa lo mnech gitslyu, ic̲h̲ë guꞌn c̲h̲eꞌn guꞌn uwiylá gana guꞌn uyonlá.
Nana, ¿xkuꞌn c̲h̲obiaꞌslá? Bische lox kwc̲h̲oꞌbnis, lox kwc̲h̲edz Dios dzekna xka lëꞌxi guꞌnn mbi xtol‑lá.”
Lëꞌ Pablo xia lo minn nakda judío
»Konde lëꞌná uyobic̲h̲e Jerusalén lëꞌt lëꞌná xneꞌña Dios, diꞌt nak c̲h̲ow idoꞌ, tigolpa lëꞌ Dios uluw tib guꞌn loná.
Lëꞌ Jesús, minn c̲h̲uꞌnnbéy xneꞌ loná: “Liger, kwc̲h̲aꞌ Jerusalén, nika ilelëdzda minn gëꞌplá c̲h̲u nakná.”
»Ga lëꞌná ukëb: “Dad, minn c̲h̲eꞌn nan, naꞌ uya izata diꞌt stseꞌdna Xtiꞌdz Dios xnas ic̲h̲ë minn xlelëdz chu naklá, lox sdzakziꞌná minn knu lox xguná lidzgiꞌb.
Or lëꞌ Esteban uyët, mgiy uneꞌ xtiꞌdzlá, ñana zu ga, uyaꞌnná bienn uyët mgiy knu axta ic̲h̲ë x̱ab minn ugët mgiy knu uyanná lo.”
»Ñala Dad c̲h̲uꞌnnbéy uneꞌ loná: “Kwc̲h̲aꞌ, naꞌ ixal‑lá stib kwa lo minn nakda judío.”
Lëꞌ Pablo yu lën ña minn zu lo soldad
―¡Get mgiy ki! ¡Minn xki nak c̲h̲igialda iban!
Ga gi bel c̲h̲ak minn, lëꞌ minn uyuslo xchas x̱ab, lox xlëp yu lan lo me, gana xkëꞌc̲h̲a c̲h̲edz.
Ga dzekna lëꞌ minn zu lo soldad, uyuꞌnnbéy uyu Pablo diꞌt xiu soldad. Lox kwdeꞌd minnu gow Pablo, dzekna kwaꞌ c̲h̲ow Pablo xkuꞌn xka c̲h̲akzë minn.
Konde lëꞌ minn xc̲h̲iꞌg Pablo, lëꞌ Pablo unabdiꞌdz lo minn c̲h̲uꞌnnbéy lo soldad:
―¿Be zak dzekna, izakzitá tib minn Roma, nika dele zëxda gaknandá gan bekwaꞌn uyuꞌnn minn?
Konde lëꞌ minn c̲h̲uꞌnnbéy lo soldad uyon gunu, lëꞌ uyala bis lo minn zu lo soldad ga, c̲h̲ëp:
―¿Nana bekwaꞌn guꞌnnlá? ¡Mgiy c̲h̲eꞌn nak minn Roma!
Ga dzekna lëꞌ minn zu lo soldad uya unabdiꞌdz lo Pablo, c̲h̲ëp:
―Kwneꞌ, ¿be nli minn Roma naklá?
Ga lo lëꞌ Pablo c̲h̲ëp:
―Nliwu.
Lëꞌ mgiy knu c̲h̲ëp:
―¡Naꞌ, nc̲h̲oꞌb demi uxinná, lëꞌná ugab Roma!
Lëꞌ Pablo ukëb:
―Saꞌnda naꞌ, ga uyaꞌlná.
Konde lëꞌ minn nkë ngoliaꞌ c̲h̲ow Pablo uyon gunu, sial lëꞌ uyopchelaga. Gana ña minn zu lo soldad, lo udzeb, lo lëꞌ uyuꞌnnbéy ngoliaꞌ c̲h̲ow Pablo.
Lëꞌ Pablo xbig lo guxtis
Konde uyenilyu, lëꞌ minn zu lo soldad xlaꞌn gaknan gan bekwaꞌn xkëꞌkiy minn judío Pablo, lox lëꞌ uyuꞌnnbéy uyak Pablo gana uyuꞌnnbéy udopgiy ic̲h̲ë px̱oz nak minn c̲h̲uꞌnnbéy lo xkomier. Ga lox lëꞌ uyuꞌnnbéy uc̲h̲aꞌ Pablo, lox uzu Pablo ic̲h̲ë lo minn knu.
Ga dzekna lëꞌ Pablo uwiy ic̲h̲ësa lo minn nc̲h̲ë ga, lox c̲h̲ëp:
―Bëꞌts gana minngol nana gol bin inená, lal mbaꞌnná c̲h̲unn‑ná guꞌn xlaꞌn Dios.
Ga dzekna lëꞌ Ananías, tib px̱oz nc̲h̲oꞌb nak, uyuꞌnnbéy lo minn zu gax këꞌsye c̲h̲ow Pablo.
Ga lëꞌ Pablo c̲h̲ëp:
Lëꞌ minn nc̲h̲ëzë ga, c̲h̲ëp:
―¡Be xki dzekna xneꞌlá lo px̱oz nc̲h̲oꞌb nak!
Ga dzekna lëꞌ Pablo ukëb:
―Benandá, nandná px̱ox nc̲h̲oꞌb nak, nak px̱oz ki. Guꞌn nannása, ziꞌd Xtiꞌdz Dios xneꞌ: “Ineꞌnëdlá lëd minn c̲h̲uꞌnnbéy lën xkiedzlá.”
Konde lëꞌ Pablo uyeꞌnna ic̲h̲ol minn nak saduceo siyc̲h̲ol minn nak fariseo, lëꞌ uneꞌ ndip c̲h̲ëp:
―Gol bin gandá, naꞌ nak fariseo, x̱in tib fariseo nakná. Loxna gunu zuná neꞌg, lo xlelëdzná sbanaga minn c̲h̲ët stib.
Konde uneꞌ Pablo guꞌn c̲h̲eꞌn, lëꞌ fariseo gana saduceo uyuslo sia ziꞌd xneꞌ. Ga lëꞌ minn uyak ic̲h̲ol,
lo lëꞌ saduceo xlelëdzda sban minn stib, nika xlelëdzda yu angl, nika xpe minn. Ñala fariseo xlelëdz ic̲h̲ë gunu.
Ga dzekna lëꞌ minn uyuslo xlëꞌb c̲h̲ow. Ga lëꞌ mextr ley yu x̱id fariseo c̲h̲ëp:
―Bët guꞌn lëꞌda uyuꞌnn mgiy c̲h̲eꞌn. Bitser tib xpe minn uneꞌ lo mgiy ki ota tib angl.
Ñana lo lëꞌ minn masc̲h̲a c̲h̲ak, ga lëꞌ minn zu lo soldad sdzeb tseloga lëꞌ minn igët Pablo. Sial lëꞌ uyuꞌnnbéyla lo soldadga, ugoliaꞌ Pablo x̱id knu, lox uyiñakga diꞌt xiu soldad.
Konde udze stib lyu, lëꞌ Dad minn c̲h̲uꞌnnbéy uyab lo Pablo c̲h̲ëp:
―Pablo, kwchoꞌb ldoꞌlá, x̱iꞌk xkuꞌn uneꞌlá chu nakná giedz Jerusalén, xkakga ineꞌlu Roma.
Lëꞌ minn xlaꞌn igët Pablo
Konde uyenilyu, lëꞌ judío udopgiy ux̱ixtiꞌdz gan xkuꞌn gët Pablo. Lox c̲h̲ëp minn:
―Chut gowda nika chut bekwaꞌn giada, axta gët Pablo. Diꞌltsa lëꞌ guꞌn c̲h̲eꞌn gakda, isaꞌb Dios gilzi lëdna.
Ic̲h̲ë minn ux̱ixtiꞌdz gunu, c̲h̲ak gaded chopgal.
Ga lëꞌ iza minn knu uya ic̲h̲ë lo px̱oz nak minn c̲h̲uꞌnnbéy lo xkomier gana lo minn nc̲h̲oꞌb nak lën giedz, lox c̲h̲ëp:
―Nuꞌwu, ux̱ixtiꞌdz bët goꞌwdnu axta lëꞌnu igët Pablo. Diꞌltsa lëꞌ guꞌn c̲h̲eꞌn gakda, isaꞌb Dios gilzi lëdnu.
Nana lëꞌnu xnab lotá, ineꞌtá lo minn zu lo soldad giꞌdña Pablo neꞌg ix̱e, gëpdá: “Lëꞌtá xlaꞌn gaknanc̲h̲a xkuꞌn nak xkwend Pablo.” Ga lëꞌnu ikenapla, igët Pablo ansc̲h̲a lëꞌ Pablo ilan neꞌg.
Ñala x̱in pzan Pablo tika uyon gunu, lëꞌ uyala diꞌt xiu soldadga uneꞌwu lo Pablo.
Ga lëꞌ Pablo uc̲h̲edz tib minn c̲h̲uꞌnnbéy lo soldad, lox c̲h̲ëp:
Ga dzekna lëꞌ mgiy knu uyiña niꞌb knu lo minn c̲h̲uꞌnnbéy lo, lox c̲h̲ëp:
―Pablo minn kë lidzgiꞌb, unab loná ziꞌdñaná niꞌb c̲h̲eꞌn loꞌlá. Nandná be mandad ziꞌd niꞌb c̲h̲eꞌn.
Ga dzekna lëꞌ minn zu lo soldad uziña niꞌb knu udzinn stib kwa, lox unabdiꞌdz:
―¿Bekwaꞌn xlaꞌnlá ineꞌlá loná?
Ga dzekna lëꞌ niꞌb knu ukëb:
―Lëꞌ judío ux̱ixtiꞌdz inab loꞌlá tsiñalá Pablo lo jund ix̱e, lo lëꞌ minn xlaꞌn inabdiꞌdz balal guꞌn lo Pablo.
Nonga ilelëdzdalá gunu, gaded chopgal mgiy kimbias igët Pablo. Ux̱ixtiꞌdz ic̲h̲ë minn knu bët gowda nika bët giada axta igët Pablo gana dele gëtda Pablo, unab minn knu lo Dios isaꞌb gilzi lëd. Nana nonga kimbias minn knu tsiñalá Pablo.
Ga dzekna lëꞌ minn knu, c̲h̲ëp lo niꞌb knu:
―Kigwa, nonga chut lo bët gëꞌpdalá.
Lëꞌ minn xchaꞌl Pablo lo Félix, minn c̲h̲uꞌnnbéy
Ga dzekna lëꞌ minn zu lo soldad, uc̲h̲edz chop minn c̲h̲uꞌnnbéy lo soldad, lox uyuꞌnnbéy c̲h̲ëp:
―Gol biꞌnnbéy lo chop gayoꞌw soldad sëniy, stsongalptsiꞌ soldad siña kabay gana schop gayoꞌw soldad gwey spad. Nap or kwxin, or geꞌ lëꞌ ic̲h̲ë minn knu tsu ñaz tsa giedz Cesarea.
Gana gol klu x̱ab tib kabay sob Pablo, lox xkakga wen idzinn Pablo lo Félix, minn c̲h̲uꞌnnbéy.
Ga dzekna lëꞌ minn knu ukëꞌ tib gits xnu xneꞌ:
“¡Tsin Dad Félix, luꞌ nak tib minn nc̲h̲oꞌb! Naꞌ nak Claudio Lisias, uxal gits c̲h̲eꞌn loꞌlá.
»Mgiy c̲h̲eꞌn unaꞌs minn judío lox ngët. Ñana tika uyonná minn Roma nak mgiy c̲h̲eꞌn, lëꞌ uyalanága uziña desoldaꞌdná ulanu mgiy c̲h̲eꞌn.
Ga dzekna uyiñaná mgiy c̲h̲eꞌn lo ic̲h̲ë minn c̲h̲uꞌnnbéy lo judío, lo xlaꞌndná gaknanná xkuꞌn xka xlaꞌn minn guꞌnn minn.
Ga uyendná lit xkwend guꞌn xneꞌ xley minnu. Xwiyná bët guꞌn lëꞌda uyuꞌnn mgiy c̲h̲eꞌn, nika c̲h̲igialda gët mgiy c̲h̲eꞌn nika tsu mgiy c̲h̲eꞌn lidzgiꞌb.
Nana tika uyonná lëꞌ minn tipta xka kë, lox gunu lëꞌná uxal mgiy c̲h̲eꞌn loꞌlá. Gana unená lo minn xka c̲h̲ak giꞌd loꞌlá, lox luꞌ ikeliwu.”
Ga dzekna lëꞌ soldad uyuꞌnn guꞌn ukebey. Uziña Pablo giaꞌl knu udzinn giedz Antípatris.
Konde uyenilyu lëꞌ ic̲h̲ë soldad uzëniy uyobic̲h̲e, lëꞌ soldad ziña kabay uya uyiña Pablo.
Konde lëꞌ minn udzinnña Pablo Cesarea lo Félix, lëꞌ minn udeꞌd gits knu.
lëꞌ c̲h̲ëp:
―Ix̱e or ilan minn xlëꞌ c̲h̲anlá, dzekna lëꞌná gon guꞌn ineꞌlá.
Ga dzekna lëꞌ uyuꞌnnbéy ukenap minn Pablo, lën ilëw guꞌn uzaꞌ Herodes.
Lëꞌ Pablo xneꞌ lo Félix
Konde mbidz gaꞌy, lëꞌ tib px̱oz nc̲h̲oꞌb nak lë Ananías ndzaꞌl balal minn nc̲h̲oꞌb nak lën giedz gana tib minn nan xley Roma minn lë Tértulo, uya ubig lo Félix, minn c̲h̲uꞌnnbéy xtën Judea, ixob xdemaꞌnd Pablo.
Konde lëꞌ minn uc̲h̲edz Pablo, lëꞌ Tértulo, c̲h̲ëp xneꞌg:
―Tsin dad Félix, luꞌ nak tib minn nc̲h̲oꞌb, xkixlá lo xkilc̲h̲aklá naklá minn c̲h̲uꞌnnbéy. Lox gunu lëꞌnu wen yu gana lëꞌ giedz zikëgia.
Dele bata zuꞌnu, lëꞌnu c̲h̲uslëdz guꞌn c̲h̲uꞌnnlá.
Nana xlaꞌndnu ikinc̲h̲ac̲h̲anu xtieꞌmblá, masda xnabnu loꞌlá bin, guꞌn ineꞌnu.
Mgiy c̲h̲eꞌn unaꞌsnu, nak x̱iꞌk nak tib gilgidz xiab lëd minn, dele bata sia c̲h̲uꞌnn lëꞌ minn judío xlëꞌlsa gana lëꞌ zu lo balal minn lë nazareno.
Gana xlaꞌn mgiy c̲h̲eꞌn noꞌnda ngitña xi idoꞌnu. Lox gunu lëꞌnu unaꞌs mgiy c̲h̲eꞌn, lox ngaliwu x̱iꞌk xneꞌ xleꞌynu.
Ñala Lisias, minn zu lo soldad, uyiꞌd ndzeꞌb c̲h̲ak ula Pablo loꞌnu.
Lox uyuꞌnnbéy ziꞌdnu loꞌlá. Nana lëꞌlá ikeliwu, lëꞌlá gieꞌnna nli nak guꞌn xchobnu demand.
Ga lëꞌ ic̲h̲ë judío nc̲h̲ë ga c̲h̲ëp: nli nak guꞌn ki.
Ga dzekna lëꞌ Félix, minn c̲h̲uꞌnnbéy, uluw ña lo Pablo, dzekna lëꞌ Pablo ineꞌ. Ga lëꞌ Pablo c̲h̲ëp:
―Naꞌ nan stsela zoblá c̲h̲uꞌnnbéylá xkiedznu, lox gunu xc̲h̲ildná inená gan xkuꞌn bekwaꞌn uyunn‑ná.
Nika dele x̱aꞌl‑lá inabdiꞌdz ganlá, nika zëxda gak tsiꞌpchop mbidz uyaná Jerusalén uyunn nc̲h̲oꞌbná lë Dios.
Ic̲h̲ë minn xlëꞌ c̲h̲anná, nwiyda ba naktilñaná minn lën giedz, nika lën idoꞌ, nika diꞌt stseꞌdnu Xtiꞌdz Dios.
Ic̲h̲ësa guꞌn sdziꞌb minn lëdná, gakda ineꞌ minn loꞌlá nliwu.
»Saꞌnda na, lëꞌná ineꞌ guꞌn nli loꞌlá, nika dele xneꞌ minn zu neꞌg tikwa ga sianá. Naꞌ zinkë x̱its Xtiꞌdz XiDios duwpaꞌná, x̱iꞌk xkuꞌn uyuꞌnnkluw minn knu, xlelëdzná ic̲h̲ë guꞌn xneꞌ ley gana guꞌn uzaꞌ minn uneꞌ Dios lo bokla.
Xlelëdzná sdeꞌdaga Dios gilmban lo minn uyët stib, minn wen gana minn wenda, x̱iꞌk xlelëdz minn knuwu.
Lox gunu tibaga yu gikná lëꞌná c̲h̲unn guꞌn xlaꞌn Dios gana lëꞌná c̲h̲unn guꞌn wen lo minn.
Ic̲h̲ë guꞌn c̲h̲eꞌn c̲h̲unn‑ná lën idoꞌ, ga uyan balal Judíoná, minn Asia. Uyak mbilaná or knu gana stibu x̱iy minn yu lën idoꞌ gana nika chut naktilñadná.
Ic̲h̲ë minn knu, minn uwiyná c̲h̲igial nyiꞌd nxob dedemaꞌndná loꞌlá, diꞌltsa bekwaꞌn uyunn‑ná,
ota ineꞌ ic̲h̲ë minn c̲h̲eꞌn minn zu neꞌg, or lëꞌná ubig lo jund, gan be uc̲h̲aꞌkë, bekwaꞌn lëꞌda uyunn‑ná.
Nonga or knu ukëná c̲h̲edz ndip, c̲h̲ëpná: “Luꞌtá xki c̲h̲ak lo xlelëdzná lëꞌ minn uyët sbanaga stib.”
Ñana lo wen nan Félix, minn c̲h̲uꞌnnbéy, xkuꞌn nak xñaz Jesús guꞌn c̲h̲uꞌnnkluw Pablo, lox konde lëꞌ uyon gunu lëꞌ usaꞌn, ga lëꞌ c̲h̲ëp:
―Or giꞌd Lisias, minn zu lo soldad, or knu lëꞌná gaknan wen xkuꞌn nak kwend c̲h̲eꞌn.
Ga dzekna lëꞌ uxaꞌl minn c̲h̲uꞌnnbéy lo soldad ugu Pablo lidzgiꞌb. Lox c̲h̲ëp:
―Zak dele bekwaꞌn guꞌnn Pablo gana zak dzesu minn c̲h̲uꞌnnbey Pablo lo Pablo.
Konde uyak balal dze, lëꞌ Félix ic̲h̲op xiwnaꞌ Drusila, unaꞌ judía, udzinn uc̲h̲edz Pablo, lo xlaꞌn gon chu nak Jesús.
Ñana konde lëꞌ Pablo uzëꞌt, nkiꞌn ic̲h̲ësa minn iban x̱iꞌk c̲h̲uꞌnnbéy Dios, ic̲h̲ësa minn ixeꞌk guꞌnnda guꞌn sdza ldoꞌ gana sdzinn dze lëꞌ Dios inab kwend kad lo mnech gitslyu udzeb Félix uyon gunu. Sial lëꞌ c̲h̲ëp:
―Zak siaꞌlá, masda or lëꞌná lat stib, lëꞌná ic̲h̲edzlá.
Ga lëꞌ Félix xka tipta uc̲h̲edz Pablo lo në sdeꞌd Pablo demi, dzekna lëꞌ kwaꞌ Pablo.
Konde uded chop is, lëꞌ xyis Félix uyaꞌ lëꞌ Poncio Festo uzu niy Félix. Lëꞌ Félix uc̲h̲aꞌ usaꞌnaga Pablo lidzgiꞌb, dzekna xka bët nneꞌda Judío lëd.
Lëꞌ Pablo xlaꞌn minn zob Roma ikeli xkwend
Konde uyak tson mbidz ukaña Festo gildziꞌn, lëꞌ Festo uc̲h̲aꞌ giedz Cesarea, uya Jerusalén.
Konde udzinn Jerusalén, lëꞌ ic̲h̲ë px̱oz nak minn c̲h̲uꞌnnbéy lo xkomier gana judío minn nc̲h̲oꞌb nak lën giedz, ubig uzëꞌt xkwend Pablo.
Ga dzekna unab minn ixaꞌl Festo Pablo Jerusalén. Lëꞌ gik minn c̲h̲ak, dele lëꞌ Festo ixaꞌl Pablo, lëꞌ minn igët Pablo ñaz.
Ñala Festo c̲h̲ëp:
―Gakda gunu; Pablo kë lidzgiꞌb Cesarea, x̱iysa dze xiaꞌn lëꞌná gobic̲h̲ekga ga.
Diꞌltsa c̲h̲utá xlaꞌn sinkë x̱itsná, zaku. Ga ixobdá demand loná diꞌltsa bekwaꞌn lëꞌda uyuꞌnn mgiy knu.
Ga dzekna lëꞌ Festo uyu Jerusalén sxun, stsiꞌ mbidz, ga lëꞌ uyobic̲h̲e Cesarea. Konde udzinn, uyenilyu knu lëꞌ uzob lo xmës lën ilëw, lëꞌ uyuꞌnnbéy uyigaꞌ Pablo.
Konde lëꞌ Pablo udzinn, lëꞌ judío minn ziꞌd Jerusalén, ukwaꞌ gagu Pablo. Ga lëꞌ minn knu uyuslo belkwaꞌn sdzoꞌbkiy Pablo. Ñana ñakda nluw minn nli nak guꞌn xneꞌ minn.
―Bët ñunndná, nika lëd xley judío ndedtaná, nika chut nteꞌdtaná lën idoꞌ gana nika lëd César bët nnedná, minn c̲h̲uꞌnnbéy Roma.
Ga lëꞌ Festo, lo xlaꞌn wen giaꞌn lo minn judío, lëꞌ unabdiꞌdz lo Pablo:
―¿Be xlaꞌnlá tsaꞌlá Jerusalén, ga ikeliꞌná xkwendlá?
Ga lëꞌ Pablo ukëb:
―Neꞌg diꞌt zuná ngab Roma, neꞌg c̲h̲igial igali dekwendná. Gana nan weꞌnlá, bët guꞌn lëꞌda uyunn‑ná lo judío.
Gana diꞌltsa nli uyunn‑ná guꞌn c̲h̲igial gëtná, bët siada ldoꞌná sdzeꞌbdaná gëtná. Saꞌnda dele ic̲h̲ë guꞌn sdzoꞌbkiy miꞌnn‑ná nlida, chut gakda ideꞌd diꞌdz bekwaꞌn guꞌnn judíoná. Masda xlaꞌndná x̱al minn zob Roma ikeli dekwendná.
Ga dzekna, konde lëꞌ Festo uyelo ux̱ixtiꞌdzña xkomier, lëꞌ c̲h̲ëp lo Pablo:
―Luꞌ xlaꞌn x̱al minn zob Roma ikeli xkwendlá, na bët nakda gunu ga tsaꞌlá.
Lëꞌ Festo xgu xkwend Pablo lo Agripa
Konde uded balal dze, lëꞌ Agripa, minn judío, minn nc̲h̲oꞌb nak ndzaꞌl Berenice pzan, uya Cesarea uyesu lo Festo.
Ñana lo ndal dze uyu Agripa ga ic̲h̲op pzan, lëꞌ Festo ugu xkwend Pablo, c̲h̲ëp:
―Félix usaꞌn tib mgiy lidzgiꞌb or lëꞌ uc̲h̲aꞌ.
Or lëꞌná uya Jerusalén, lëꞌ ic̲h̲ë px̱oz nak minn c̲h̲uꞌnnbéy lo xkomier gana minn c̲h̲uꞌnnbéy lo judío, ubig sdzoꞌbkiy mgiy knu belkwaꞌn, xnab loná gët mgiy knu.
Ga dzekna lëꞌná ukëb lo ic̲h̲ë minn knu, minn Roma xdeꞌdta diꞌdz gët chu minn, diꞌltsa zëxda ineꞌ minn knu tib xtiꞌdz lëꞌt lëꞌ minn sdzoꞌb demand zu.
Ga dzekna konde lëꞌ ic̲h̲ë minn knu uyiꞌd loná neꞌg, uyenigaxlyu, giꞌl, giꞌl uzobná lo demësná, uyunnbéyná uyigaꞌ mgiy knu.
Konde lëꞌ ic̲h̲ë minn knu uyuslo uneꞌ guꞌn uyuꞌnn mgiy knu, bët guꞌn c̲h̲akda gikná uyuꞌnn mgiy knu uneꞌ minn.
Sinda nonga guꞌn xneꞌ minn nak, mgiy knu xlelëdz stib guꞌn, guꞌn xlelëdzda judío gana sdzëꞌt tib mgiy lë Jesús uyëtla, nana xneꞌ mban mgiy knu.
Ga lo nandná xkuꞌn ñunn‑ná, sial lëꞌná c̲h̲ëp lo Pablo gan be sia Jerusalén ga igali xkwend.
Ga lëꞌ Pablo xneꞌ, masda x̱al minn zob Roma ikeli dekwendná. Ga dzekna lëꞌná uyunnbéy x̱iꞌk yu Pablo lidzgiꞌb, axta lëꞌná ixal Pablo Roma.
Ga dzekna lëꞌ Agripa c̲h̲ëp lo Festo:
―Ñaná, xlaꞌndná gonná ineꞌ mgiy knu.
Ga lëꞌ Festo ukëb:
Konde uyenilyu, lëꞌ Agripa ic̲h̲op Berenice uded lën ilëw, ndzaꞌl minn zu lo soldad gana ic̲h̲ë minn nc̲h̲oꞌb nak lën giedz. Ga lëꞌ Festo uyuꞌnnbéy uyigaꞌ Pablo.
Ga dzekna lëꞌ Festo c̲h̲ëp:
―Agripa, minn c̲h̲uꞌnnbéy, gana ic̲h̲ësadá x̱iꞌk xkuꞌn nc̲h̲ëtá neꞌg, ¡gol kwiy lo mgiy c̲h̲eꞌn! Neꞌg Cesarea gana Jerusalén, ndaldoꞌ Judío kë seyit xnab gët mgiy c̲h̲eꞌn.
Ñana bët ndzaldtaná uyuꞌnn mgiy c̲h̲eꞌn, guꞌn c̲h̲igial gilgut. Nana lo x̱al mgiy c̲h̲eꞌn unab minn zob Roma ikeli xkwend, lox gunu uyu gikná ixalná mgiy c̲h̲eꞌn ga.
Nana nika nandná bekwaꞌn ikëná tsa lo César, minn c̲h̲uꞌnnbéy loná, xkwend mgiy c̲h̲eꞌn. Lox gunu ziꞌdñaná mgiy c̲h̲eꞌn lotá gana loꞌlá, Agripa, minn c̲h̲uꞌnnbéy, dzekna xka zak gwiylá gan xkuꞌn nak guꞌn c̲h̲eꞌn. Dzekna xka nika naꞌ zak giendná bekwaꞌn ikëná.
Saꞌnda dele xkisa, nika xñazda nak gunu ixalná tib minn kë lidzgiꞌb, lox nika gëpdaná bekwaꞌn uyuꞌnn minn.
Lëꞌ Pablo xneꞌ xkuꞌn nak xkwend, lo Agripa
Ga dzekna lëꞌ Agripa c̲h̲ëp lo Pablo:
―Zak ineꞌlá gan xkuꞌn naku.
Ga lëꞌ Pablo ulis ña, lox lëꞌ uyuslo uneꞌ:
―Benanlá Agripa, minn c̲h̲uꞌnnbéy, xc̲h̲ildná lëꞌná zak ine loꞌlá, gan xkuꞌn nak ic̲h̲ë guꞌn sdziꞌb minn judío lëdná.
Gana lo luꞌ nan wen xkuꞌn mbanna gana bekwaꞌn x̱aꞌ xieꞌnnana. Lox gunu xnabná loꞌlá, gonlá guꞌn inená.
Lëꞌ Pablo xneꞌ xkuꞌn uyu, or zëxda ilelëdz Jesús
»Ic̲h̲ësa judío nan wen xkuꞌn uyuná degiedzná gana Jerusalén lal uyakná minndoꞌ.
Gana nan minn bokla uyuná x̱id minn lë fariseo. Minn knu c̲h̲uꞌnn ic̲h̲ësa guꞌn xneꞌ xleyna, loxna gunu zak x̱al minn nak judío diꞌltsa xlaꞌn ineꞌ nli uyakná fariseo.
»Nana xlëꞌ minn c̲h̲an miꞌnn‑ná, lo xlelëdzná lëꞌ Dios ideꞌdaga gilmban lo minn uyët x̱iꞌk c̲h̲ëp lo ic̲h̲ë pxozgolna.
Gunu nak guꞌn kimbias ic̲h̲ë minn ziꞌd iza tsiꞌpchop xediꞌy minn Israel gak, lox gunu dze giaꞌl c̲h̲uꞌnn minn knu guꞌn xlaꞌn Dios, lo xlelëdz minnu. Nana gunu lëꞌ judío uxob dedemaꞌndná loꞌlá Agripa.
¿Nana xkuꞌn xlelëdzdadá, Dios zak ideꞌdaga gilmban lo minn c̲h̲ët?
Lëꞌ Pablo xneꞌ guꞌn uyuꞌnn or uzakzi minn xlelëdz Jesús
»Bokla zakná lëꞌwuga c̲h̲unn‑ná sdzakziꞌná minn xlelëdz Jesús, minn Nazaret.
Gunu uyunn‑ná Jerusalén, or lëꞌ ic̲h̲ë pxoz nak minn c̲h̲uꞌnnbéy lo xkomier. Naꞌ ugu ndal minn xlelëdz gunu, lidzgiꞌb. Gana or lëꞌ minn c̲h̲uꞌnnbéy gët minn ñaná xiaꞌn biennu.
Ndal uyaná ic̲h̲ë diꞌt stseꞌdna Xtiꞌdz Dios, lox uzakziꞌná minn, dzekna xka isaꞌn minn guꞌn xlelëdz minn. Ga axta sdzinkëꞌná x̱its minn sdzuñaꞌzná minn, stib xkiedz stib minn.
»Guꞌn c̲h̲eꞌn yu gikná, lox tib dze lëꞌná sia tib giedz lë Damasco. Lo xka uneꞌdz ic̲h̲ë px̱oz nak minn c̲h̲uꞌnnbéy lo xkomier diꞌdz.
Agripa, luꞌ nak tib minn nc̲h̲oꞌb nak, ñana benanlá mer uc̲h̲ol mbidz sianá ñaz, lëꞌ tib xni uc̲h̲aꞌ ibaꞌ ziꞌd uyotsná gana minn zinkë x̱itsná. Xni knu masc̲h̲a ñanye nikë lo mbidz.
Konde lëꞌnu ubix uyab lyu, lëꞌná uyon tib tsiy minn xneꞌ diꞌdz hebreo loná: “Saulo, be uyonlu, ¿xkuꞌn xki naktilñaláná? Lëꞌkga lëdlá xiab guꞌn ki. X̱iꞌk nak ngon xlaꞌn ikeniy lëꞌkga lëd yag xkëꞌ minn lëd.”
»Ga dzekna lëꞌná c̲h̲ëp: “¿Chu naklá dad?”
»Ga lëꞌ tsiy minn knu ukëb xneꞌ: “Naꞌ nak Jesús, minn naktilñalá.
Nana liger bische, naꞌ une loꞌlá lo xlaꞌndná ikëꞌlá stsinná gana ineꞌlá ic̲h̲ë guꞌn uwiylá gana guꞌn nac̲h̲a guꞌnnkluwnálá.
Naꞌ inaꞌsñalá bët guꞌnnda minn xkiedzlálá, minn nak judío gana nika minn nakda judío. Naꞌ ixal‑lá tsaꞌlá lo minn knu,
kixlá xni gik minn knu, ic̲h̲aꞌ lo nkëw, lëꞌ sëꞌb lo xni. Gana isaꞌn guꞌnn guꞌn xlaꞌn Minn dzab lëꞌ guꞌnn guꞌn xlaꞌn Dios, dzekna dele ilelëdz minn knuꞌná lëꞌná guꞌnn mbi xtol minn knu gana lëꞌ minn knu ikaña guꞌn c̲h̲igial gak chen.”
Lëꞌ Pablo c̲h̲uꞌnn guꞌn uwiy
»Lox gunu Agripa, minn c̲h̲uꞌnnbéy, lëꞌ uyunnlaná guꞌn uyonná uc̲h̲aꞌ ibaꞌ uneꞌ mgiy knu loná ga.
Ganeꞌc̲h̲ Damasco uyusloꞌná ga sianá Jerusalén gana idib xtën Judea. Gana ic̲h̲ëꞌga minn nakda judío, unená ilelëdz minn Dios gana isaꞌn minn xtol minn, lox ibig gax minn lo Dios, gana iban minn x̱iꞌk c̲h̲uꞌnnbéy Dios dzekna xka nën nli lëꞌ minn usaꞌn xtol.
»¡Nana gunu lëꞌ judío unaꞌsná lën idoꞌ, lox xlaꞌn ngëtná!
Ñala Dios stsunlaꞌñadná, lox gunu axta or c̲h̲eꞌn stsandná inenu lo minndoꞌ gana lo minngol. Gana ic̲h̲ë guꞌn xnená nak guꞌn uneꞌ minn uneꞌ Dios lo bokla gana guꞌn uneꞌ Moisés or c̲h̲ëp:
“Minn ixaꞌl Dios nlas sak gët, gana lëꞌ gak minn ganeꞌc̲h̲ iban x̱id minn uyët, lo lëꞌ gak minn ikëꞌ xni lo minn Israel gana minn stib giedz.”
Lëꞌ Pablo xgu gik Agripa ilelëdzu
Gunu xneꞌ Pablo, lëꞌtse lëꞌ Festo uyatsye c̲h̲ëp:
―¡C̲h̲ak-kwxenlá i! Gil belkwaꞌn stseꞌdlá, lox gunu xki c̲h̲aklá.
Ga lëꞌ Pablo ukëb, lo Festo:
―Dad, c̲h̲ak-kwxendná. Guꞌn xnená nli nak gana xñaz nak.
Gana x̱iꞌk nak Agripa, minn nc̲h̲oꞌb nak, nanu, lox gunu bët siada ldoꞌná xnenu loxi. Zolila nanná, nanxi xkuꞌn nak guꞌn c̲h̲eꞌn, lo guꞌn c̲h̲eꞌn nakda tib guꞌn uyak diꞌt ngëꞌts.
Ga lëꞌ Pablo c̲h̲ëp lo Agripa, minn nc̲h̲oꞌb nak:
―¡Naꞌ nan xlelëdzlo! ¿Lit xlelëdzlá guꞌn uneꞌ minn uneꞌ Dios lo bokla?
―¿Be nëꞌlá nika xkasa lëꞌlá guꞌnn lëꞌná ilelëdz Jesús?
Ga lëꞌ Pablo c̲h̲ëp:
―Dios nanu, nikxa dele xkasogoꞌ ota nenc̲h̲o, nonga guꞌn inená lëꞌná xnab lo Dios nakdo noꞌnda luꞌ, sinda ic̲h̲ë minn c̲h̲onu or c̲h̲eꞌn idzinn ilelëdzu x̱iꞌk nakná, nonga lët xnuda x̱iꞌk zobná kaden.
Ga dzekna lëꞌ Agripa uzuli, gana ña Festo, Berenice gana ic̲h̲ë minn zob ga.
Ga lëꞌ ic̲h̲ë minn knu uc̲h̲aꞌ x̱aꞌ, ux̱ixtiꞌdzlsa c̲h̲ëp:
―Bët ñuꞌnnda mgiy c̲h̲eꞌn, guꞌn c̲h̲igial gilgut nika lidzgiꞌb.
Ga lëꞌ Agripa c̲h̲ëp lo Festo:
―Mgiy c̲h̲eꞌn zak nlaꞌ, diꞌltsa nnabda César minn c̲h̲uꞌnnbéy Roma nkeli xkwend.
Lëꞌ Festo xchaꞌl Pablo Roma
Konde udzinn dze lëꞌ Festo uxaꞌl Pablo xtën Italia, lëꞌ Julio, tib minn c̲h̲uꞌnnbéy lo balal soldad minn lë italiano, ugaꞌ ikenap Pablo gana sebalal minn kë lidzgiꞌb
Ga dzekna lëꞌnu sia uzën tib xbarko minn Adramitio, guꞌn sia ted idib xtën Asia. Gana zinkë tib mgiy lë Aristarco x̱itsnu, tib minn Tesalónica, giedz nax xtën Macedonia.
Konde uyenilyu udziꞌnn‑nu giedz Sidón guꞌn nax c̲h̲ow nisdoꞌ, lëꞌ Julio wen uyuꞌnn lo Pablo, udeꞌd diꞌdz lëꞌ Pablo uya uyited lo minn c̲h̲uꞌnnbey ga, gana lëꞌ minn udeꞌd guꞌn xkiꞌn lo Pablo.
Ga uc̲h̲aꞌnu udednu gax Chipre lo x̱oꞌb medoꞌ lad lo barko.
Konde siaꞌnu udednu nisdoꞌ guꞌn nax Cilicia gana Panfilia, ga lëꞌnu udzinn geꞌwbeꞌ nax giedz lë Mira guꞌn nax xtën Licia.
Ñana ga uwiy Julio tib xbarko, minn Alejandría, guꞌn sia Italia, ga uyunu gunu siaꞌnu.
Ga ndal mbidz tsëw siaꞌnu, nenc̲h̲o lëꞌnu uc̲h̲aꞌkë gax geꞌwbeꞌ nax Gnido, lo x̱oꞌbc̲h̲o me, nika xneꞌdzda me diꞌdz siaꞌnu tipta. Ga dzekna lëꞌnu uded gax geꞌwbeꞌ nax Salmón guꞌn nax xtën Creta, lo x̱oꞌb medoꞌ.
Ga tsëwdoꞌ siaꞌnu udednu c̲h̲ow geꞌwbeꞌ lo ndzeꞌbdoꞌ nakga, ga dzekna udziꞌnn‑nu diꞌt zaꞌksa nak sdzuzë barko, gax ga nax giedz lë Lasea.
Ga uyak ndal‑la dze xka yunu, gana lëꞌ iza mëꞌ xc̲h̲oꞌb medoꞌ gana c̲h̲ak nal ziꞌdgaxla lox gunu ndzeꞌbla x̱oꞌb barko lo nis. Ga dzekna lëꞌ Pablo uneꞌ tib xtiꞌdz, c̲h̲ëp:
―Gol bin gandá, diꞌltsa tipta siana ndzeꞌb sakzina, nakdo noꞌnda barko lox gana guꞌn neyo, sinda axta ñana lox.
Ñala minn c̲h̲uꞌnnbéy lo soldad nika ñonda xtiꞌdz Pablo, sinda xtiꞌdz minn stsëꞌ barko gana bixwan barko na.
Ñana lo x̱iy wen nak lger knu ñobiaꞌsnu iza mëꞌ xc̲h̲oꞌb medoꞌ gana c̲h̲ak nal, masda lëꞌ ic̲h̲ëꞌnu uyu gik sia idzinn geꞌwbeꞌ nak Fenice, guꞌn nax xtën Creta. Diꞌt uyobiaꞌsnu mëꞌ c̲h̲ak nal knu, lo ga nak tib lger wen.
Lëꞌ medoꞌ xbe
Ñana x̱iysa uyak lëꞌ tib medoꞌ lë Euroclidón uyuslo xbe.
Me knu uyuslo xchëꞌp barko lad, lad, nika xlaꞌnc̲h̲anu ñanu lad lo ñakdu, sial usaꞌnnu uyuꞌnn me guꞌn xlaꞌn.
Ga siaꞌnu udednu gax Cauda. Ga masa dele xkuꞌnda xna ulepnu lën barko tib lanc̲h̲, guꞌn ñaꞌg zinkë lad x̱its,
Konde uyelo ulepnu gunu, lëꞌ minn ziña barko ux̱iꞌg barko dziꞌts. Ga dzekna lo sdzeb minn tseloga lëꞌ barko gag diꞌt lë Sirte, lo ga nak diꞌt nc̲h̲ë yuxdoꞌ guꞌn nënda, lox gunu ugob minn lac̲h̲ guꞌn zob gik barko. Lox usaꞌn minn uyuꞌnn me guꞌn xlaꞌn.
Konde uyenilyu, lo masc̲h̲a x̱oꞌb me, sial lëꞌ minn uyuslo uniꞌt guꞌn ney barko lo nis, dzekna xka lëꞌ barko ikiꞌx.
Konde mbidz tson uyuslo uniꞌtnu ic̲h̲ë guꞌn xkiꞌn lo barko lën nis.
Ga ulox xkilxkabnu, lo uyakla ndal dze nëndc̲h̲a mbidz nika mel gana nika nëd me knu dzeꞌ gak.
Ga dzekna lo uyakla ndal dze nika bët zëxda goꞌwnu, lëꞌ Pablo uzuli ic̲h̲olda, c̲h̲ëp:
―Benandá, diꞌltsa ñondá xtidzná ñadna lad Creta, nzakdana guꞌn c̲h̲eꞌn.
Nana xnená lotá iloꞌxdadá xkilxkabdá, chut gëtda, nonga barko dele lox.
Xnenu lo loná nagiaꞌl uyiꞌd tib xangl deDioꞌsná, minn këná stsiꞌn,
xneꞌ loná: “Pablo, idzeꞌbdalá, bët sakdalá nkiꞌn idziꞌnnlá lo César, minn c̲h̲uꞌnnbéy Roma, gana luꞌ guꞌnn‑nu lëꞌ ic̲h̲ë minn ziꞌd lën barko bët sakda.”
Lox gunu xnená: “¡Gol kwchoꞌb ldoꞌtá! Dios isaꞌndna, Dios guꞌnn ic̲h̲ë guꞌn x̱iꞌk uneꞌ angl loná.
Nonga nkiꞌn idzinn‑na diꞌt yu seker nup lyu.”
Uyak tsiꞌda giaꞌl xka lad, lad siaña meꞌnu, nisdoꞌ diꞌt lë Adriático. Ñana uc̲h̲ol giaꞌl, lëꞌ minn kë dziꞌn lën barko uyeꞌnna gaxla c̲h̲ow nisdoꞌ ga uc̲h̲akëꞌnu.
Ga dzekna utiꞌx minn gan be gëtc̲h̲a nak x̱an nisdoꞌ, ñana lit galptsiꞌpxop metr c̲h̲aku, konde uyak snup utiꞌxga minnu lëꞌwu c̲h̲ak galpgadz metr.
Ga dzekna lo gilsdzeꞌb tseloga dzeke barko chu ita, lox gunu uniꞌt minn tap blë giꞌb guꞌn nëdoꞌ lad x̱its barko, lox uyaꞌgu dzekna xka sëdc̲h̲a barko. Ga zak minn leꞌy xkuꞌn ikelá xni.
Ga dzekna lëꞌ balal minn kë dziꞌn lën barko xlaꞌn nx̱oꞌn, ulit lanc̲h̲ guꞌn yu lën barko uxob lo nis, lox uyuꞌnn minn knu x̱iꞌk nak minn sia kix tib blë giꞌb lo barko.
Ñala Pablo uyeꞌnno, lox c̲h̲ëp lo minn c̲h̲uꞌnnbéy lo soldad gana ic̲h̲ë lo soldad: Diꞌltsa ni tib minn c̲h̲eꞌn giaꞌnda lën barko, ni tibna ilaꞌda.
Ga dzekna lëꞌ soldad uchug duꞌ guꞌn zën lanc̲h̲ knu, ga lëꞌ gunu uyaꞌn lo nis.
Konde lëꞌ lyu ziꞌd tsenil, lëꞌ Pablo c̲h̲ëp ic̲h̲ë lo minn:
―Gol kwchoꞌb ldoꞌtá, na uyakla tsiꞌda mbidz nika bët zëxda gowdá, lo kimbiasdá gan bekwaꞌn gak.
Konde uyelo uneꞌ Pablo guꞌn c̲h̲eꞌn, lëꞌ Pablo uzën giatxtil lox udeꞌd xkix lo Dios lëꞌt lëꞌ minn xwiy. Ga dzekna lëꞌ uyuꞌnn ic̲h̲olu lëꞌ uyuslo uyow.
Ga dzekna lëꞌ ic̲h̲ë minn uc̲h̲oꞌb ldoꞌ. Lëꞌ minn uyowzë.
Ic̲h̲ëꞌnu x̱iꞌk xkuꞌn yunu lën barko, c̲h̲aknu chop gayoꞌw tsongalptsiꞌpxop.
Konde uyelo uyoꞌwnu axta uyelnanu, lëꞌ x̱obxtil guꞌn ney barko uc̲h̲aꞌts, dzekna xka ukiꞌx barko snup.
Konde uyenilyu ñuꞌnnbeyda minn stsëꞌ barko ba ga, ñana ga uwiy minn nën tib c̲h̲ow geꞌwbeꞌ. Ga lëꞌ minn uyab gik uxoꞌn barko ga, dele xkuꞌnda xna.
Ga lëꞌ minn uchug guꞌn zën giꞌb kingaꞌ lad x̱its barko ga lëꞌ gunu sia, gana usulëꞌ minn duꞌ guꞌn ñaꞌg guꞌn xchal barko lo nis gana ulis minn lo me lac̲h̲ guꞌn kë gik barko. Ga lëꞌ barko sia ubig-gax c̲h̲ow geꞌwbeꞌ.
Ñana sia barko uyag gik lo yux guꞌn nc̲h̲ë lën nis. Ñana lo ndip nis, ga lëꞌ nis uyuslo lad, lad uyuꞌnn xke barko, uyuꞌnntlo.
Ga dzekna lëꞌ soldad xlaꞌn ngët ic̲h̲ë minn sia tsu lidzgiꞌb Roma, dzekna xka chut minn xoꞌnda.
Ñala minn c̲h̲uꞌnnbéy lo soldad lo xlaꞌnda gët Pablo. Lëꞌ utse lox uyuꞌnnbéy minn c̲h̲ak xgap nis sia ganeꞌc̲h̲ idzinn lyu diꞌt wen nak.
Gana lëꞌ sebalal minn guꞌnnstsiꞌn tabl ota dele bekwaꞌn chen barko. Xka dele xkuꞌnda xna udziꞌnn‑nu diꞌt wen nak, dzekna ñëtdanu.
Lëꞌ Pablo yu diꞌt yu nup lyu lo nisdoꞌ diꞌt lë Malta
Konde lëꞌnu uc̲h̲aꞌkë ga diꞌt wen nak, ga lëꞌnu uyaknan Malta lë ga.
Ic̲h̲ë minn yu ga wen ukañanu, lox uzoꞌl minn gi udzëꞌnu lo zu gia gana c̲h̲ak naldoꞌ.
Ga dzekna lëꞌ Pablo uya uyitop nup yag bidz gax lo gi. Ñana lëꞌt lëꞌ Pablo sdziꞌbo lo gi, lëꞌ tib maꞌl uc̲h̲aꞌ x̱id knu lo nlëꞌ lo gi, utsuw ña Pablo.
Konde lëꞌ minn yu ga uwiy lëꞌ maꞌl kingaꞌ ña Pablo, c̲h̲ëp minn lo xkomier minn:
―Mgiy c̲h̲eꞌnsa nli tib mgët mnech nak, lox gunu nika dele ulaꞌ lo nisdoꞌ, lëꞌ gilzi zinkëkga.
Ñala Pablo nonga udzib ña, lëꞌ maꞌl uyab lo gi. Nika bët nzakda Pablo.
Lëꞌ ic̲h̲ë minn kimbias gan ba or idzë gi ña Pablo ota gët Pablo, ñana konde uyak stse kimbias minn xkakga Pablo. Ga lëꞌ minn c̲h̲ëp:
―Bitser tib dios i.
Gax ga nax chen tib mgiy lë Publio, tib mgiy nc̲h̲oꞌb nak ga. Mgiy knu wen, uneꞌdz diꞌt uyobiaꞌsnu tson mbidz.
Ñana mer or knu lëꞌ pxoz Publio nax dzaknë, xlan xlëꞌ gana dzak gits c̲h̲en. Konde lëꞌ Pablo uya uyesu, lëꞌ Pablo unab lo Dios; lox uxob ña gik mgiy knu, lëꞌ mgiy knu uyakwen.
Konde lëꞌ minn uyon guꞌn uyuꞌnn Pablo, lëꞌ minn yu ga dzak x̱aꞌla, x̱aꞌla gilgidz, uya, uyakwen lo Pablo.
Lëꞌ Pablo udzinn Roma
Konde uyak tson mëꞌ uyunu Malta, ga lëꞌnu uc̲h̲aꞌ ga uyu tib barko chen minn Alejandría, minn knu uyobias ga lal uyak nal. Gik barko knu kë chop mdo, Cástor gana Pólux.
Ga siaꞌnu udziꞌnn‑nu Siracusa, ga uyobiaꞌsnu tson mbidz.
Ga uc̲h̲aꞌnu siaꞌnu udziꞌnn‑nu Regio. Konde uyenilyu lëꞌ me uyuslo xbe lad diꞌt siaꞌnu lox gunu lëꞌnu udzinn Puteoli, tib dze.
Diꞌt udzaꞌlnu balal minn xlelëdz Jesús, ga lëꞌ ic̲h̲ë minn knu unab uyobiaꞌsnu ga, gadz mbidz, ga uc̲h̲aꞌnu siaꞌnu Roma.
Konde lëꞌ minn xlelëdz Jesús giedz Roma uyaknan lëꞌnu idzinn, lëꞌ balal minn knu uc̲h̲aꞌ ukañaꞌznu axta diꞌt nax tib zec̲h̲o lë Apio gana sebalal minn knu axta diꞌt lë Tres Tabernas. Konde uwiy Pablo ic̲h̲ë minn knu, udeꞌd Pablo xkix lo Dios gana ux̱iꞌlna Pablo.
Konde udzinn Roma lëꞌ minn c̲h̲uꞌnnbéy lo soldad udeꞌd ic̲h̲ë minn sia tsu lidzgiꞌb, saꞌnda lëꞌ Pablo uyu x̱aꞌsa, lox lëꞌ tib soldad ukenap Pablo.
Lëꞌ Pablo c̲h̲uꞌnnkluw giedz Roma
Konde uded tson mbidz, lëꞌ Pablo uc̲h̲edz minn judío minn nc̲h̲oꞌb nak. Konde lëꞌ minn knu udopgiy, lëꞌ Pablo c̲h̲ëp:
―Bëꞌts, naꞌ bët ñunndná lo minn xkiedzna nika lëd xkostumbr pxozgolna. Ñana unaꞌs miꞌnn‑ná Jerusalén lox uyiña miꞌnn‑ná lo guxtis Roma, minn zob giedz Jerusalén.
Minn knu uwiy gan xkuꞌn nak dekwendná, ñana tika uwiy minn knu bët guꞌn lëꞌda uyunn-ná, guꞌn c̲h̲igial gëtná, sial lëꞌ minn knu xlaꞌn nlaꞌná.
Ñala minn judío nëd, lox sial unabná César, minn c̲h̲uꞌnnbéy Roma ikeli dekwendná. Naꞌ xlaꞌndtaná kibná xerwid minn xkiedzna.
Lox gunu uc̲h̲edznádá gwiynádá gana inená lotá, lo xlelëdzná ic̲h̲ë guꞌn xlelëdz minn xkiedzna lox gunu xnu ñaꞌgná kaden.
Ga lëꞌ ic̲h̲ë minn knu c̲h̲ëp:
―Ni tib blë gits zëxda ixaꞌl minn Judea ikañanu, diꞌt xneꞌ xkwendlá. Gana ni tib minn xkiedzna minn ulan uya ga, nneꞌ guꞌn lëꞌda uyuꞌnnlá.
Nana xlaꞌnnu ineꞌlá, gan bekwaꞌn c̲h̲ak giklá, lo nannu dele bata xc̲h̲aꞌ minn lëd minn xlelëdz x̱aꞌ guꞌn.
Ga dzekna lëꞌ minn knu uzu tib dze or udopgiy. Konde udzinn dze knu ndal minn udopgiy diꞌt c̲h̲obias Pablo. Ga lëꞌ Pablo uyuslo or sil axta udzelyu, uyuꞌnnkluw xkuꞌn idzinn minn diꞌt c̲h̲uꞌnnbéy Dios. Gana uluw Pablo chu nak Jesús, uzën Pablo guꞌn xneꞌ xley Moisés gana guꞌn uneꞌ, minn uneꞌ guꞌn uneꞌ Dios lo bokla.
Balal minn ulelëdz guꞌn uneꞌ Pablo, sebalal nlelëdzdu.
Ñana lo x̱aꞌla, x̱aꞌla xneꞌ minn, konde lëꞌ minn uc̲h̲aꞌts lëꞌ Pablo c̲h̲ëp:
―Nli c̲h̲ëp Espíritu chen Dios lo Isaías, minn uneꞌ guꞌn uneꞌ Dios lo bokla, or c̲h̲ëp:
“Gwa lox guts lo ic̲h̲ë minn giedz c̲h̲eꞌn:
Nika dele bekwaꞌnc̲h̲a gondá,
bët gieꞌndnadá.
Lo ic̲h̲ë gik minn c̲h̲eꞌn ulox,
ntse minn diag minn
gana ntse minn lo minn,
dzekna xka gwiyda minn,
gonda minn,
nika gieꞌndna minn,
dzekna xka ibig gaxda minn loná,
lox lëꞌná kob xtol minn.”
»Lox gunu xlaꞌndná gaknandá, lëꞌ xkilwen Dios, kwaꞌ Diosdá lo dol, lëꞌwu sia lo minn nakda judío, minn knusa zonu.
[Konde lëꞌ judío uyon gunu, lëꞌ ic̲h̲ë minn knu sia lidz, noꞌnda sia ziꞌd xneꞌ.]
Pablo uyu ga chop is, tib lën yu, uyak unaꞌb. Ga xia minn c̲h̲esu lo Pablo.
Ga bët gilsdzeꞌbda nika chut ntseda, lëꞌ Pablo c̲h̲uꞌnnkluw xkuꞌn idzinn minn diꞌt c̲h̲uꞌnnbéy Dios gana chu nak Jesús, Minn uxaꞌl Dios.
Gits guꞌn ukëꞌ Pablo sia lo minn yu Roma, minn zinkë x̱its Jesús
Lëꞌ Pablo xneꞌ diux lo minn yu giedz Roma
Naꞌ nak Pablo, tib minn kë stsiꞌn Jesucristo, lo Dios ugoliaꞌx̱aꞌná gana uc̲h̲eꞌdzná ukañaná gilbey, c̲h̲uꞌnn inená Xtiꞌdz Ndzun Dios ic̲h̲ësa lo minn.
Diꞌdz knu nak guꞌn uneꞌ Dios guꞌnn, guꞌn uneꞌxi lo minn uneꞌxi lo bokla, guꞌn kë lën Xtiꞌdzxi,
gan chu nak x̱in Dios, Jesucristo, Dad c̲h̲uꞌnnbéy lona, tib minn uyal x̱iꞌk c̲h̲al tib mnech gitslyu, uyiꞌd xediꞌy David.
Ga lëꞌ Dios uluw nli Jesús nak x̱in, or lëꞌ Dios ulisagaxi x̱id ndaꞌgol, lëꞌxi ubanaga stib. Guꞌn c̲h̲eꞌn uyuꞌnn xkilbey Espíritu chen Dios.
Lëꞌxi uluw xkilwenxi loꞌnu, loxna ugibxinu xkisa ukañanu gilbey ikëꞌnu stsiꞌnxi ineꞌnu xtiꞌdzxi, dzekna xka lëꞌ ic̲h̲ësa giedz nc̲h̲ë lo gitslyu ilelëdzxi gana guꞌnn guꞌn xneꞌ xtiꞌdzxi.
Gana xkakga ic̲h̲ësadá x̱iꞌk xkuꞌn yutá Roma, lo ñatá ugoliaꞌx̱aꞌ Jesús.
Nana lëꞌná xkë guꞌn c̲h̲eꞌn ziꞌd lotá, lo Dios xkë ldoꞌtá gana ugoliaꞌx̱aꞌtá nakdá noꞌnda minn xkiedz.
Lëꞌ Pablo xlaꞌn tsa dzesu Roma
Ganeꞌc̲h̲ xdedná xkix lo Dios lo ic̲h̲ë guꞌn uyuꞌnn Jesús lotá, lo dele bata lëꞌ minn wen xneꞌ lëdtá, nan minn lëꞌtá xlelëdz Dios.
X̱al Dios minn këná stsiꞌn xnená Xtiꞌdz Ndzun X̱in idib gik ldoꞌná, nan tipta lëꞌná c̲h̲uslëdzdá or lëꞌná xneꞌña.
Tipta xnabná lo Dios, diꞌltsa lëꞌ Dios ineꞌdz diꞌdz, sdzinn dze lëꞌná gid giꞌdsu lotá.
Lo xlaꞌndná leꞌy c̲h̲uꞌnn gwiynádá, dzekna ikañatá xkilnaklay Dios, dzekna xka ni nup iloꞌxdadá xkilxkabdá.
Gana xka ichoꞌblsana ldoꞌ xkomierna lo ineꞌna gan xkuꞌn xlelëdzna Jesús.
Nana ic̲h̲ësadá bëꞌts xlaꞌndná gaknandá tipta yu gikná gidná giꞌdsuná lotá sinda lëꞌla x̱aꞌla x̱aꞌla guꞌn c̲h̲ak. Lo xlaꞌndná inená Diꞌdz Ndzun nak lo minn yu i, x̱iꞌk c̲h̲unn‑ná lo sebalal minn nakda judío. Dzekna xka ña i ic̲h̲aꞌ minn ideꞌd Dios xkilnaklay lo.
Lo c̲h̲igial inená Diꞌdz Ndzun chen Jesús, naku lo minn xneꞌ diꞌdz griego ota minn xneꞌda diꞌdz griego, naku minn c̲h̲akdoꞌ ota minn gakda.
Loxna gunu xlaꞌndná gidná inená Diꞌdz Ndzun chen Jesús lotá, x̱iꞌk xkuꞌn yutá Roma.
Xkilbey Xtiꞌdz Ndzun Jesús
Naꞌ xtelëdzdaná xnená Diꞌdz Ndzun nak, lo xkilbey Dios naku, dele chuga ilelëdzu lëꞌwu kwaꞌ minn knu lo dol. Diꞌdz c̲h̲eꞌn ganeꞌc̲h̲ uyon minn nak judío, ga dzekna lëꞌ minn nakda judío uyongu.
Lo lëꞌ Diꞌdz Ndzun xluw gan xkuꞌn xiꞌlna Dios gwiy mnech, x̱iꞌk xneꞌ Xtiꞌdz Dios: “Diꞌltsa chu minn ilelëdz Dios, lëꞌ Dios xiꞌlna gwiy minn knu, ga lëꞌ minn knu tipta iban.”
Lëꞌ Dios xlëꞌ xwiy ic̲h̲ë guꞌn lëꞌda c̲h̲ak
Dios xluw xlëꞌ xwiy ic̲h̲ë guꞌn lëꞌda guꞌn c̲h̲uꞌnn mnech, loxna gunu lëꞌ Dios sdzakzi mnech. Axta ibaꞌ guꞌnnbéy Dios nlas sak minn c̲h̲uꞌnn guꞌn lëꞌda, loxna xdeꞌdta diꞌdz lëꞌ xkomier guꞌnnbey Dios mban.
Ic̲h̲ë minn knu nan wen chu nak Dios, lo Dios nak minn uluwla chu nak.
Zak guꞌnnbeyma Dios, lo xwiyma ic̲h̲ë guꞌn uzaꞌxi nika dele gakda gwiymaxi. Ic̲h̲ë guꞌn uzaꞌxi xluw lëꞌxi nak Dios gana nonga lëꞌxi nak minn c̲h̲ap nc̲h̲oꞌbdoꞌ gilbey. Loxna gunu nika ic̲h̲ë minn knu gakda ine' gakda chu izoꞌbkiy.
Nika dele nan minn knu chu nak Dios, c̲h̲uꞌnn nc̲h̲oꞌbda minn knu lë Dios, nika xkix xdeꞌdta minn knu lo Dios. Sinda noꞌnda xnusa xlox guꞌn nak xkilxkab minn knu, nika bët nonda xkilxkab minn knu, lo noꞌnda gilxkab bëtstsiꞌnda c̲h̲ak gik minn knu.
Minn knu xneꞌ nak minn c̲h̲ak, ñana minn knu udzinn nak tib minn nxen.
Gana minn knu lger guꞌnn nc̲h̲oꞌb lë Dios minn nli nak, minn ni nup loxda, lëꞌla mdo c̲h̲uꞌnn nc̲h̲oꞌb minn knu lë, guꞌn ñaꞌ x̱iꞌk ñaꞌ mnech guꞌn xlox gana guꞌn ñaꞌ x̱iꞌk ñaꞌ man xc̲h̲oꞌbnis, man tap niy gana man sdzë las lyu.
Loxna gunu lëꞌ Dios usunlaꞌña minn knu c̲h̲uꞌnn guꞌn sdzata ldoꞌ, ic̲h̲ë guꞌn ñuꞌdz nak. Gunu uyuꞌnn lëꞌ minn knu xgitña lëꞌkga xkwerp, dzakda minn knu liaꞌdz xkwerp, c̲h̲uꞌnn minn knu guꞌn ntelëdzdoꞌ nak.
Minn knu lger ilelëdz Dios minn nli nak, lëꞌ minn knu xlelëdz guꞌn nlida nak. C̲h̲uꞌnn nc̲h̲oꞌb minn knu lë ic̲h̲ë guꞌn uzaꞌ Dios, ñala lë Dios c̲h̲uꞌnn nc̲h̲oꞌbda minn knu, minn uzaꞌ ic̲h̲ëwu gana minn c̲h̲igial gak nc̲h̲oꞌb lë tipta. Nkiꞌn xka gaku.
Loxna gunu lëꞌ Dios usunlaꞌña minn knu c̲h̲uꞌnn guꞌn ntelëdzdoꞌ nak. Axta ic̲h̲ë unaꞌ yu x̱id minn knu xlaꞌndc̲h̲a tsuña tib mgiy, sinda lëꞌla lëꞌkga seunaꞌ.
Lo nzakda minn knu liaꞌdz Dios, loxna gunu lëꞌ Dios usunlaꞌña minn knu, loxna gunu lëꞌ minn knu c̲h̲uꞌnn ic̲h̲ë xkilxkab kwxen, guꞌn nika c̲h̲igialda guꞌnn.
Noꞌnda guꞌn lëꞌda c̲h̲uꞌnn minn knu, nika yuñada minn knu tibaga unaꞌ gana noꞌnda guꞌn wenda c̲h̲ak gik minn knu, gana sdzoblëdzc̲h̲a minn knu gap chen, gana lëꞌda nak xkilxkab minn knu, gana xlëꞌ minn knu c̲h̲an xkomier, gana xgët minn knu xkomier, gana c̲h̲uꞌnn minn knu lëꞌ xkomier xdil‑lsa, gana c̲h̲usgeꞌ minn knu, gana bel guꞌn lëꞌda c̲h̲ak gik minn knu
Gana wenda xneꞌ minn knu lëd xkomier, gana dzakda minn knu liaꞌdz xkilxkab stib minn, gana xc̲h̲aꞌ minn knu lëd Dios, gana dzakda minn knu liaꞌdz xkomier, gana ñats c̲h̲ak minn knu, gana nc̲h̲oꞌb c̲h̲ak minn knu, gana xiab gik minn knu gan xkuꞌn guꞌnn guꞌn lëꞌda, gana dzakda minn knu liaꞌdz xtiꞌdz pxoz.
Nika bët xieꞌndna minn knu noꞌnda lëꞌ minn knu c̲h̲uꞌnn dele bekwaꞌn, nika c̲h̲uꞌnnda minn knu guꞌn xneꞌ, nika dzakda minn knu gilnë xwiy xkomier, nad nak ldoꞌ minn knu, gana nika bët siada ldoꞌ minn knu xwiy lëꞌ xkomier xkuꞌn sdzak.
Nika dele nan minn knu guꞌn c̲h̲uꞌnnbéy Dios, c̲h̲igial gët ic̲h̲ë minn c̲h̲uꞌnn ic̲h̲ë guꞌn c̲h̲eꞌn, ñala minn knu c̲h̲uꞌnnago gana nakda noꞌnda c̲h̲uꞌnn minn gunu sinda xc̲h̲iꞌlna minn knu lëꞌ stib minn c̲h̲uꞌnno.
Dios xkeli ic̲h̲ësu x̱iꞌk nakbo
Nana chut gakda tsu kosiuw bekwaꞌn c̲h̲uꞌnn minn knu. Lo or lëꞌtá xiu kosiuw stib minn lëꞌkga lëdtá xiab gunu, lo ñatá lëꞌkga bel guꞌn lëꞌda c̲h̲uꞌnn. Loxna gunu gakda ineꞌtá chut gakda izoꞌbkiydá.
Ic̲h̲ësana nan lëꞌ Dios ikeli ic̲h̲ë xkwend minn x̱iꞌk nakbo, loxna izakzi Dios ic̲h̲ësa minn c̲h̲uꞌnn gunu.
Nana yutá kosiuw stib minn ñana lëꞌkga bel guꞌn lëꞌda c̲h̲uꞌnndá, ¿be c̲h̲uꞌnndá gilxkab slaꞌtá or lëꞌ Dios ikeli ic̲h̲ëwu x̱iꞌk xkuꞌn naku?
Be xieꞌndnadá, wendoꞌ Dios, xcheꞌk Dios xwiy ic̲h̲ë guꞌn c̲h̲uꞌnndá gana pasensdoꞌ Dios lotá. Bay be nc̲h̲oꞌbda xwiydá xkilwen Dios, be xieꞌndnadá gunu c̲h̲uꞌnn Dios dzekna gieꞌnnadá xkuꞌn ted nak guꞌn lëꞌda, ga dzekna lëꞌtá isaꞌn guꞌnn ic̲h̲ë guꞌn lëꞌda.
Ñala luꞌtá xkilnad nak ldoꞌtá nëdtá ilelëdzdá Dios gana isaꞌndá xtoldá. Sinda guꞌn c̲h̲uꞌnndá nak lëꞌtá xgibc̲h̲a xtoldá, ñana gunu guꞌnn lëꞌ Dios izakzidoꞌtá or idzinn dze lëꞌ Dios ikeli ic̲h̲ësu x̱iꞌk xkuꞌn nakbo.
Or knu lëꞌ Dios ikeli ic̲h̲ë guꞌn uyuꞌnn ic̲h̲ësa minn.
Lëꞌ Dios ideꞌd gilmban loxdac̲h̲a lo minn su iloꞌxda xkilxkab, guꞌnn guꞌn wen lo xkomier, lo minn knu xgib ideꞌd Dios guꞌn nc̲h̲oꞌbdoꞌ nak lo, gana guꞌn nondoꞌ gana xgib lëꞌ Dios ideꞌd gilmban loxdac̲h̲a lo.
Saꞌnda lëꞌ minn xlaꞌnda guꞌnn guꞌn nli nak, minn knu noꞌnda xkilxkab c̲h̲uꞌnn gana xgib gan xkuꞌn guꞌnn guꞌn lëꞌda guꞌn sdzata ldoꞌ, Dios izakzidoꞌ minn knu.
Ic̲h̲ë minn knu, minn c̲h̲uꞌnn guꞌn lëꞌda gan gilnë gana guꞌn nlas nak. Guꞌn c̲h̲eꞌn sak minn nak judío gana ña minn nakda judío.
Saꞌnda lëꞌ minn c̲h̲uꞌnn guꞌn wen, Dios ideꞌd guꞌn nc̲h̲oꞌbdoꞌ nak lo minn knu gana guꞌn nondoꞌ gana guꞌnn lëꞌ minn knu iban bët siada ldoꞌ, naku lo minn nak judío gana minn nakda judío.
Lo Dios tibaga xwiy ic̲h̲ësa minn, loxna gunu lëꞌxi ikeli ic̲h̲ësu xñaz.
Ic̲h̲ë minn nakda judío, minn xgib xtol, minn knu gët, nika dele ni nup ñaknanda minn knu ley. Saꞌnda lëꞌ minn nak judío, minn xgib xtol, izakzi Dios x̱iꞌk xkuꞌn xneꞌ ley, lo nan minn knu xkuꞌn xneꞌ ley ñana lëꞌ siakga c̲h̲uꞌnn guꞌn lëꞌda.
Lo Dios xiꞌldna gwiy minn noꞌnda c̲h̲on guꞌn xneꞌ ley sinda minn c̲h̲onu loxna c̲h̲uꞌnno.
Lo or lëꞌ minn nanda ley c̲h̲uꞌnn guꞌn xneꞌ ley, or knu minn knukga xieꞌnna bekwaꞌn nak guꞌn wen gana guꞌn wenda nika dele nanda minn knu ley.
Xka lëꞌ minn knu xluw yu guꞌn xneꞌ ley gik, lo nan minn knu bekwaꞌn nak guꞌn wen gana guꞌn wenda gana or c̲h̲uꞌnn minn knu gilxkab or knu xieꞌnna minn knu be guꞌn wen nak guꞌn c̲h̲uꞌnn, ota nakda guꞌn wen.
Or idzinn dze lëꞌ Dios ixaꞌl Jesucristo ikeli ic̲h̲ë guꞌn uyuꞌnn kad tib minn, or knu axta ic̲h̲ë guꞌn ngëꞌts yu gik minn ikelixi. Gunu xneꞌ Xtiꞌdz Ndzun Jesús, guꞌn c̲h̲uꞌnnkluwná.
Nana xneꞌtá judío nakdá, gana nc̲h̲oꞌb c̲h̲akdá lo lëꞌ Dios uneꞌdz xley lotá, gana lo nandá chu nak Dios.
Gana nandá bekwaꞌn xlaꞌnba Dios guꞌnndá gana xiutá kosiuw gan bekwaꞌn nak guꞌn wen lo useꞌdtá bekwaꞌn nak guꞌn xneꞌ ley.
Gana gikdá c̲h̲ak luꞌtá nnec̲h̲ lo ic̲h̲ësa minn nkal lo, gana luꞌtá nak xni lo ic̲h̲ësa minn yu lo nkëw.
Gana luꞌtá xneꞌ c̲h̲uꞌnnkluw minn bët xieꞌndna gana minn bët nanda, lo zëndá ley diꞌt ziꞌd guꞌn nli nak gana guꞌn nc̲h̲oꞌb nak.
Nana lo c̲h̲uꞌnnkluwdá stib minn, ¿xkuꞌn lo stseꞌdgaꞌxdadá? Gana c̲h̲uꞌnnkluwdá wenda pann minn, ¿xkuꞌn lo xbanndá dzekna?
Gana xneꞌtá wenda tsuña minn stib minn diꞌltsa utsiꞌlñala minn, ñana ¿xkuꞌn lo ñatá c̲h̲uꞌnn gunu dzekna? Gana xneꞌtá xlëꞌtá xwiydá mdo, ñana ¿xkuꞌn lo xbanndá guꞌn yu lën idoꞌ?
Xlëla c̲h̲ak nc̲h̲oꞌbdá xneꞌtá luꞌtá nan ley, ñana ¿xkuꞌn lo c̲h̲uꞌnndtá guꞌn xneꞌwu? loxna gunu lëꞌ minn c̲h̲uꞌnn nc̲h̲oꞌbda lë Dios.
Nlikga ziꞌd Xtiꞌdz Dios xneꞌ: “Xtoldá c̲h̲uꞌnno, loxna gunu lëꞌ minn nakda judío bel lë xneꞌ lëd Dios.”
Diꞌltsa c̲h̲uꞌnndtá guꞌn xneꞌ ley, non xlë ukë sen lëdtá uc̲h̲ug nup biaꞌl lëdtá. Saꞌnda dele c̲h̲uꞌnndá guꞌn xneꞌ ley, non gunu.
Loxna gunu, diꞌltsa tib minn nkëda sen lëd, ñana c̲h̲uꞌnn guꞌn c̲h̲uꞌnnbéy ley, minn knu nak x̱iꞌk nak minn ukë sen lëd nika dele nkëda sen lëd.
Minn xka nkëda sen lëd, ñana c̲h̲uꞌnn guꞌn xneꞌ ley, minn knu tsu kosiuw gan bekwaꞌn uyuꞌnndá lo c̲h̲uꞌnndtá guꞌn xneꞌ ley, nika dele nakdá minn nan ley gana luꞌtá nak minn kë sen lëd.
Nakdo lo gak guꞌn zak gwiy minn, x̱iꞌk nak ikë sen lëd minn, xkasa lëꞌ idzinnla minnga gak minn judío.
Minn nli nak judío nakda minn c̲h̲uꞌnn guꞌn xneꞌ ley, xkë sen lëd, sinda minn nli nak judío nak minn stsaꞌn lëꞌ Espíritu chen Dios stsëꞌ xkilxkab. Dios xkaña minn knu, nika dele dzakda minn liaꞌdz minn knu.
Nana, ¿be non nakma judío? gana ¿be non kë sen lëdma nc̲h̲ug nup biaꞌl lëdma?
Naꞌ xne nc̲h̲oꞌb non gunu, lo ndal guꞌn xluw nc̲h̲oꞌb nonu, lo Dios ganeꞌc̲h̲ udeꞌd diꞌdz lëꞌ minn nak judío uyon Xtiꞌdz Dios.
Nana diꞌltsa balal minn knu nzakda liaꞌdz Xtiꞌdz Dios, nakdo gunu guꞌnn lëꞌ Dios nsaꞌn ñuꞌnn ic̲h̲ë guꞌn uneꞌ.
Sinda Dios ni nup c̲h̲usgeꞌda, nika dele ic̲h̲ë mnech gitslyu c̲h̲eꞌn c̲h̲usgeꞌ. X̱iꞌk xneꞌ Xtiꞌdz Dios:
“Sien luꞌ xneꞌ guꞌn nli,
loxna gunu or lëꞌ minn ikeli xkwendlá,
luꞌ ic̲h̲akë nak tib minn bët ñuꞌnnda.”
Nana or lëꞌ Dios sdzakdzina lëꞌxi xluw xkelixi ic̲h̲ësa xkwend minn x̱iꞌk xkuꞌn naku lo c̲h̲uꞌnn-na guꞌn lëꞌda, ¿xkuꞌn dzekna yu balal minn xneꞌ wenda c̲h̲uꞌnn Dios or lëꞌ Dios sdzakzina? Or xnená guꞌn c̲h̲eꞌn xnená x̱iꞌk nak tib mnech gitslyu.
Nana nakdo xka, lo diꞌltsa Dios tsuda kosiuw wen, xkuꞌn dzekna ikelixi ic̲h̲ë guꞌn uyuꞌnn mnech gitslyu.
Nana diꞌltsa xka naku tib minn zak ineꞌ: ‘Masda guꞌnn‑na guꞌn lëꞌda dzekna lëꞌ guꞌn wen giꞌd.’ Balal minn xneꞌ gunu nak guꞌn c̲h̲uꞌnnkluwná, ñana nakdo xka. Nana sdzinn dze lëꞌ Dios izakzi ic̲h̲ë minn xka xneꞌ.
Ic̲h̲ësa minn nak ngopxtol
Nana ¿be nc̲h̲oꞌbc̲h̲a nonnu lo naknu judío nikë lo minn nakda judío? Nakdo xka. X̱iꞌk xkuꞌn uwiyna, naku minn nak judío gana minn nakda judío, ic̲h̲ësana gakda isaꞌn dol, lo nakna x̱iꞌk nak minn ñaꞌg lo dol.
X̱iꞌk xneꞌ Xtiꞌdz Dios:
“Axta ni tib minn giend c̲h̲uꞌnnda guꞌn lëꞌda.”
Chut giend xieꞌnna,
chut giend xlaꞌn guꞌnnbey Dios.
Ic̲h̲ësa minn uzën ñaz wenda nak,
ic̲h̲ësa minn c̲h̲uꞌnn guꞌn lëꞌda nak,
chut giend c̲h̲uꞌnn guꞌn wen, axta ni tib minnxi.
C̲h̲ow minn knu xc̲h̲aꞌ bel guꞌn lëꞌda nak,
x̱iꞌk nak tib geꞌc̲h̲baꞌ guꞌn ñal
xc̲h̲aꞌ bel guꞌn nguts nlaꞌ lën.
Gana ña guꞌn xneꞌ minn knu nlida nak,
xtiꞌdz minn knu nak x̱iꞌk nak xbenen maꞌl.
Noꞌnda diꞌdznë xc̲h̲aꞌ c̲h̲ow minn knu
gana noꞌnda gilnë nge minn knu xwiy lo xkomier.
Ngiaꞌl c̲h̲ak minn knu sia xgët xkomier.
Gana noꞌnda sdzakzi minn knu ic̲h̲ë xkomier,
gana noꞌnda stsaꞌb gilnë minn knu ic̲h̲ë xkomier.
Gana nanda minn knu xkuꞌn iban kaꞌlda xkomier.
Gana nika sdzebda minn sdzinn dze lëꞌ Dios izakzi minn knu.”
Lo chut gakda guꞌnn lëꞌ Dios xiꞌlna gwiy, lo c̲h̲uꞌnn guꞌn xneꞌ ley, sinda lëꞌ ley nak noꞌnda gieꞌnnama lëꞌma nak tib ngopxtol.
Lo xlelëdzna Jesús loxna gunu lëꞌ Dios xc̲h̲iꞌlna xwiyna
Saꞌnda nana lëꞌ Dios uluw xkuꞌn bekwaꞌn guꞌnn mnech, dzekna lëꞌ Dios xiꞌlna gwiy mnech, nkiꞌndac̲h̲a ley. Gunu nak guꞌn xneꞌ ley gana guꞌn uneꞌ minn uneꞌ Dios lo.
Guꞌn guꞌnn mnech nak ilelëdz mnech Jesucristo, dzekna xka lëꞌ Dios xiꞌlna gwiy mnech, neꞌg c̲h̲akda kiy chu nak judío ota chu nakda judío.
Lo ic̲h̲ësa mnech nak tib ngopxtol loxna gunu gakda idzinngax mnech lo Dios.
Nana lo xkilnzaꞌk Dios, nonga ulelëdz minn Dios lëꞌ Dios xc̲h̲iꞌlna xwiy minn. Lo Jesús, minn uxaꞌl Dios, uyiꞌd ugix ic̲h̲ësa xtol mnech.
Dios uxaꞌl Jesús uyët uxeꞌ xchen, lo xtol ic̲h̲ësa mnech, dzekna xka dele chuga ilelëdz guꞌn uyuꞌnn Jesús lëꞌ Dios xiꞌlna gwiy minn knu. Guꞌn c̲h̲eꞌn uyuꞌnn Dios uluw xlaꞌnda Dios nzakzi minn uyuꞌnn guꞌn lëꞌda bokla, or ansc̲h̲a giꞌd Jesús gët, sinda lëꞌ Dios uyap pasens dzekna Jesús nak minn nlas uzak lo ic̲h̲ë dol knu or lëꞌ Jesús uyët.
Dios uxaꞌl Jesús, dzekna xka uluwxi lëꞌxi xkeli ic̲h̲ësu x̱iꞌk xkuꞌn naku, lo nonga lëꞌxi nak minn c̲h̲apda xtol gana xc̲h̲iꞌlnaxi xwiyxi minn xlelëdz Jesús.
¿Xkuꞌn lo giendc̲h̲a gilnc̲h̲oꞌb dzekna? ¿Be zak lo c̲h̲uꞌnn‑na ic̲h̲ë guꞌn xneꞌ leyo? Lit nakdo xka, sinda lo xlelëdzna Jesús.
Loxna gunu giaꞌn gikna ic̲h̲ësa minn xlelëdz Jesús, Dios c̲h̲iꞌlna xwiy minn knu, nakdo lo guꞌnn minn guꞌn xneꞌ ley.
Nana ¿be noꞌnda xiDios minn nak judío nak Dios? Lit nakdo xka, sinda ña xiDios minn nakda judío nak Dios.
Lo tibaga Dios yu, loxna gunu lëꞌxi xiꞌlna gwiy ic̲h̲ë minn xlelëdz Jesús, naku minn kë sen lëd ota minn këda sen lëd.
Nana lo xlelëdzna Jesús, nakdo gunu guꞌnn lëꞌna isaꞌn ley tikwa, sinda lëꞌna xneꞌ nli nak guꞌn xneꞌ ley.
Guꞌn uyuꞌnn Abrahán
Nana bekwaꞌn ineꞌna uzak Abrahán, minn uyiꞌd xediꞌynu, x̱iꞌk xkuꞌn naknu judío.
Diꞌltsa lo ic̲h̲ë guꞌn uyuꞌnn Abrahán Dios nx̱iꞌlna nwiy Abrahán, zolila zak ñak nc̲h̲oꞌb Abrahán, saꞌnda lo Dios ñakdu.
X̱iꞌk xneꞌ Xtiꞌdz Dios: “Abrahán ulelëdz Dios, loxna gunu lëꞌ Dios ux̱iꞌlna uwiy Abrahán.”
Nana izoꞌbna diꞌltsa tib minn kë dziꞌn loxna c̲h̲ax xkaꞌ, demi guꞌn xkaꞌ minn knu nakda guꞌn c̲h̲ad, sinda lo ukë minn knu dziꞌn, loxna gunu c̲h̲igial c̲h̲ax xkaꞌ minn knu.
Saꞌnda lëꞌ tib minn xlelëdz Dios, Dios xc̲h̲iꞌlna xwiy minn knu lo zak xlelëdz minn knu Dios, nika dele bët ñuꞌnnda minn knu, dzekna lëꞌ Dios nx̱iꞌlna nwiy.
Davidna uzëꞌt xkilx̱il minn ux̱iꞌlna Dios uwiy, nika dele ic̲h̲ë minn knu bët ñuꞌnnda dzekna lëꞌ Dios nx̱iꞌlna nwiy.
Xnu uneꞌ David:
“Wen sia minn ugob Dios xtol
Wen sia minn nika uyuꞌnn dol
ñana nika ndziꞌbkiyda Dios.”
Nana, ¿be noꞌnda minn kë sen lëd wen sia ota ña minn këda sen lëd? Uyonladá xnená, lo ulelëdz Abrahán Dios, loxna gunu lëꞌ Dios ux̱iꞌlna uwiy Abrahán.
Gana guꞌn c̲h̲eꞌn uyak ansc̲h̲a lëꞌ Abrahán ikë sen, nakdo or lëꞌ Abrahán ukëla sen.
Sinda axta uded lo knu dzekna lëꞌ Abrahán ukë sen uc̲h̲ug nup biaꞌl lëd, gunu uyuꞌnn Abrahán uluw lëꞌ Dios ux̱iꞌlna uwiy Abrahán lo nonga ulelëdz Abrahán Dios. Xka lëꞌ Abrahán udzinn nak pxoz ic̲h̲ë minn këda sen lëd, dele ulelëdz minn knu Dios, x̱iꞌk ulelëdz Abrahán Dios. Gana xka lëꞌ Dios ux̱iꞌlna uwiy minn knu x̱iꞌk ux̱iꞌlna Dios uwiy Abrahán.
Gana Abrahánaga nak pxoz minn kë sen lëd, dele lëꞌ minn xlelëdz Dios x̱iꞌk ulelëdz Abrahán Dios ansc̲h̲a ikë sen lëd Abrahán.
Guꞌn udeꞌd Dios lo minn ulelëdz Dios
Gana Dios c̲h̲ëp lo Abrahán gana ic̲h̲ë lo minn uyiꞌd xediꞌy Abrahán, lëꞌ Dios guꞌnnlay ic̲h̲ë minn knu ideꞌd ic̲h̲ësa lyu lo minn knu. Guꞌn c̲h̲eꞌn uyuꞌnn Dios nakdo lo uyuꞌnn Abrahán ic̲h̲ë guꞌn xneꞌ ley sinda lo Dios ux̱iꞌlna uwiy Abrahán, lo lëꞌ Abrahán ulelëdz Dios.
Diꞌltsa noꞌnda minn c̲h̲uꞌnn guꞌn xneꞌ ley ikaña ic̲h̲ë guꞌn uneꞌ Dios, non xlë ilelëdzma Dios dzekna, gana nonda ic̲h̲ë guꞌn uneꞌ Dios ideꞌd lo minn.
Lo diꞌt zën minn ley, ley c̲h̲uꞌnnbéy izakzi minn, minn c̲h̲uꞌnnda guꞌn xneꞌ ley, saꞌnda lëꞌ diꞌt giend ley gakda chu bekwaꞌn izoꞌbkiy minn ineꞌ, minn ki ñuꞌnnda guꞌn xneꞌ ley.
Loxna gunu lëꞌ Dios c̲h̲ëp lo Abrahán ideꞌd tib guꞌn lo lëꞌ Abrahán ulelëdz Dios, gunu xluw lëꞌ guꞌn ideꞌd Dios nak tib guꞌn xkisa c̲h̲ad ic̲h̲ësa lo minn giꞌd xediꞌy Abrahán. Loxna gunu nakdo noꞌnda lo minn ziꞌd xediꞌy Abrahán, minn c̲h̲uꞌnn guꞌn xneꞌ xley minn judío sinda ña ic̲h̲ësa minn xlelëdz Dios, x̱iꞌk ulelëdz Abrahán Dios. Loxna gunu Abrahán nak pxoz ic̲h̲ësa mnech xlelëdz Dios, naku judío ota nakda judío.
X̱iꞌk xneꞌ Xtiꞌdz Dios: “Naꞌ gunn lëꞌlá gak pxoz minn idzinn gak ndaldoꞌ giedz.” Lo Dios, Abrahán nak x̱iꞌk nak pxozna, lo Abrahán ulelëdz Dios, minn zak guꞌnn lëꞌ ndaꞌgol gobic̲h̲ekga iban gana nonga xneꞌ lëꞌ ic̲h̲ë guꞌn xwiydma c̲h̲ixkwaꞌ.
Dios c̲h̲ëp lo Abrahán, lëꞌ minn giꞌd xediꞌy Abrahán idaꞌldoꞌ, ga dzekna Abrahán tibaga uyu gik ulelëdz idzinn gak pxoz ndaldoꞌ mnech gitslyu, nika dele zakla xna gakda gunu lo gol‑la Abrahán.
Ñana nloꞌxda Abrahán xkilxkab nika dele x̱iꞌkx̱ela zu Abrahán lo mer tib gayoꞌw is c̲h̲ap Abrahán, gana nika nan Abrahán ñakda nkëlo mëꞌd ldoꞌ Sara.
Gana ñak chopda gik Abrahán lo c̲h̲ëp Dios lëꞌ Dios ideꞌd tib mëꞌd, sinda idib gik ldoꞌ Abrahán ulelëdz ic̲h̲ë guꞌn c̲h̲ëp Dios gana axta udeꞌd Abrahán xkix lo Dios or uyon gunu,
lo tibaga uyu gik Abrahán. Nan Abrahán, Dios nak tib minn nc̲h̲oꞌb nak zak guꞌnn ic̲h̲ë guꞌn uneꞌ lo Abrahán.
Loxna gunu lëꞌ Dios ux̱iꞌlna uwiy Abrahán, lo ulelëdz Abrahán guꞌn uneꞌ Dios.
Nana or xneꞌ Xtiꞌdz Dios lëꞌ Dios ux̱iꞌlna uwiy Abrahán, nakdo noꞌnda Abrahán ux̱iꞌlna Dios uwiy,
sinda ñana xc̲h̲iꞌlna Dios xwiyna, x̱iꞌk xkuꞌn ulelëdzna Dios, minn uyuꞌnn lëꞌ Jesús, Dad c̲h̲uꞌnnbéy lona, uyusche x̱id ndaꞌgol uyobic̲h̲ekga uban.
Jesús uyiꞌd uyët lo ñuꞌnndna guꞌn c̲h̲uꞌnnbéy ley gana uyobic̲h̲ekgaxi ubanagaxi stib, dzekna xka lëꞌ Dios xiꞌlna gwiyna.
X̱aꞌla mban minn xlelëdz Jesucristo
Nana lëꞌ Dios xc̲h̲iꞌlna xwiyna lo xlelëdzna Jesús, nuw nakdac̲h̲ana minn xlëꞌ c̲h̲an Dios.
Gana nakdo noꞌnda guꞌn c̲h̲eꞌn xc̲h̲ilnana, sinda ña xc̲h̲ilnana lo ic̲h̲ë gilnë guꞌn sdzakna, lo nanna xka stseꞌdna iloꞌxdana xkilxkabna.
Diꞌltsa ikedzna iloꞌxdana xkilxkabna, lëꞌna gak tib minn bët siada ldoꞌ, ga dzekna diꞌltsa xka bët siada ldoꞌna, zolila ic̲h̲ësa guꞌn tibaga yu gikna.
Nana xtelëdzdana lëꞌna kimbias, lo tibaga yu gikna zak guꞌn c̲h̲eꞌn, lo lëꞌ Dios uneꞌdz xkilwen lona or lëꞌna ukaña Espíritu chen Dios.
Bokla or nika xna ilaꞌdna lo dol, lëꞌ Jesús uyiꞌd uyët lo xtol ic̲h̲ë ngopxtol. Guꞌn c̲h̲eꞌn uyak mer dze uyu gik Dios gaku.
Nakdo nika xnusa ikëb tib minn gët lger xkomier, nika dele nak minn tib minn c̲h̲uꞌnn guꞌn wen; nika dele bitser siu tib minn tsu gik gët lger tib minn nli uyuꞌnn tib guꞌn wendoꞌ nak.
Saꞌnda Dios uluw xkë ldoꞌna, lox nika dele beꞌ nakna tib ngopxtol lëꞌ Jesús uyiꞌd uyët lo xtolna.
Nana lo lëꞌ Dios xc̲h̲il‑lana xwiyna lo lëꞌ Jesús uyiꞌd uyët uxeꞌ xchen, masc̲h̲a zolila slaꞌna lo giluzakzi guꞌn loxdac̲h̲a, guꞌn ixaꞌl Dios.
Lo bokla or lëꞌna beꞌ nak minn xlëꞌ lo Dios, or knu lëꞌ Jesús uyiꞌd uyët, dzekna xka lëꞌna udzinn wenla lo Dios. Nana lo lëꞌna wenla lo Dios, zolila slaꞌna lo giluzakzi lo lëꞌ Jesús mban.
Gana nakdo noꞌnda guꞌn c̲h̲eꞌn, sinda ña lo lëꞌ Dios c̲h̲uꞌnn xc̲h̲iꞌlnana lo ic̲h̲ë guꞌn uyuꞌnn Jesús, minn uyuꞌnn lëꞌna wenla lo Dios.
Adán gana Cristo
Nana tib mgiy nak minn uyuꞌnn lëꞌ dol ulan lo gitslyu, loxna gunu lëꞌ dol ulanña gilgut lo gitslyu. Xka uyaꞌn ic̲h̲ësa mnech gitslyu nkiꞌn gët lo ic̲h̲ësa mnech ugib xtol.
Ansc̲h̲a tsu ley, yula dol lo gitslyu, sinda lo giend ley loxna gunu ñakda chu nzoꞌbkiy minn.
Ñana nika xkawu axta Adán lëꞌ minn uyuslo nkiꞌn gët lo xkwend dol axta Moisés, nika dele nakda xtol minn knu x̱iꞌk uyak xtol Adán. Yu guꞌn Adán uyak x̱iꞌk nak minn uxaꞌl Dios, yuga guꞌn x̱aꞌ uyak Adán.
Nana guꞌn lëꞌda guꞌn uyuꞌnn Adán gakda ineꞌna nak gunu x̱iꞌk nak guꞌn ugad Dios. Lo xtol tib mgiy knu uyuꞌnn lëꞌ ic̲h̲ësa mnech gitslyu uyaꞌn gët. Saꞌnda nana lëꞌ Dios uxaꞌl tibaga mgiy nak Jesús, dzekna Jesús uyët lo xtol ic̲h̲ësa mnech, gunu nak guꞌn ugad Dios.
Guꞌn ugad Dios nakda x̱iꞌk nak dol guꞌn uyuꞌnn Adán, lo tibaga dol knu uyuꞌnn lëꞌ Dios uzakzi ic̲h̲ësa mnech, saꞌnda lëꞌ guꞌn ugad Dios, guꞌn c̲h̲uꞌnn lëꞌ Dios sdzoꞌbkiydac̲h̲a mnech, gunu uyuslo uyak or lëꞌ mnech ugibdoꞌla xtol.
Lo tib guꞌn lëꞌda uyuꞌnn tib mgiy lëꞌ gilgut ulan uyuꞌnnbéy lo gitslyu. Nana lo na ic̲h̲ësa mnech xkaña guꞌn xgad Dios, Dios xc̲h̲iꞌlna xwiy minn knu. Nana ic̲h̲ë minn knu zak iban x̱iꞌk xlaꞌnba Dios, lo Jesús nak minn c̲h̲uꞌnn yud minn knu lo na.
Nana lo zak ñonda tib mgiy Xtiꞌdz Dios, loxna gunu lëꞌ Dios c̲h̲igial izakzi ic̲h̲ësa mnech, nana xkakga lo zak uyon tib mgiy Xtiꞌdz Dios, loxna gunu lëꞌ Dios zak xiꞌlna gwiy ic̲h̲ësa mnech gana lëꞌ mnech zak gap gilmban.
Lo zak ñonda Adán diꞌdz, gunu uyuꞌnn lëꞌ ndaldoꞌ minn ugib xtol. Nana xkakga lo uyon Jesús diꞌdz loxna gunu ndal minn ux̱iꞌlna Dios uwiy.
Uyaꞌn ley dzekna xka lëꞌ mnech masc̲h̲a xnusa xgib xtol. Nana konde lëꞌ dol sia c̲h̲ak nc̲h̲oꞌb xkakga sia c̲h̲ak nc̲h̲oꞌbdoꞌ xkilwen Dios.
Nana lo lëꞌ dol uyuꞌnnstsiꞌn gilgut, dzekna xka lëꞌ uluw gilbey guꞌn c̲h̲ap, nana xkakga lëꞌ xkilwen Dios uluw xkilbey or lëꞌ uxaꞌl Jesús, minn c̲h̲uꞌnnbéy lona, gana lo lëꞌ Jesús uyuꞌnn lëꞌ Dios zak xiꞌlna gwiyna gana lëꞌ Dios ineꞌdz gilmban loxdac̲h̲a lona.
Mbanna lo Jesús xneꞌdz gilmban lona
Nana, ¿be sgibc̲h̲ana xtolna, dzekna xka lëꞌ guꞌn ugad Dios siac̲h̲a gak nc̲h̲oꞌbc̲h̲a?
Luꞌtá nan wen or lëꞌna uc̲h̲oꞌbnis, or knu lëꞌna uluw naktipsana ic̲h̲ëna Jesús, minn uxaꞌl Dios, gana or knu uyakna x̱iꞌk nak minn uyët x̱iꞌk uyët Jesús.
X̱iꞌk xkuꞌn uyugeꞌc̲h̲ Jesús or uyët, xkakga nuw or lëꞌna uc̲h̲oꞌbnis lëꞌna nak x̱iꞌk nak tib minn uyët lox uyugeꞌc̲h̲, dzekna xka x̱iꞌk xkuꞌn uyuꞌnn Dios minn nak pxozna, minn c̲h̲ap gilbey uyuꞌnn lëꞌ Jesús ubanaga stib, xkakga uyuꞌnnxi loxna gunu lëꞌna mban c̲h̲apna tib gilmban wen nak.
Nana lo lëꞌna naktipsala ic̲h̲ëna Jesús, lo lëꞌna uyak x̱iꞌk nak minn uyët or lëꞌ Jesús uyët, zolila lëꞌ Dios ineꞌdz gilmban lona, x̱iꞌk udeꞌd Dios gilmban lo Jesús or lëꞌ Dios uyuꞌnn lëꞌ Jesús uyobic̲h̲ekga uban.
Nana nanná or lëꞌ Jesús ukë lo krus, or knu ña guꞌn c̲h̲uꞌnn lëꞌna sdzoblëdz guꞌnn guꞌn lëꞌda uyak x̱iꞌk nak guꞌn ukë lo krus, dzekna xka, ga ulox gunu gana ibandc̲h̲ana guꞌnn‑na guꞌn lëꞌda.
Nana nuw nakna x̱iꞌk nak minn uyët, loxna gunu nkiꞌndac̲h̲a dol guꞌnnbéy lona.
Loxna gunu diꞌltsa nakna x̱iꞌk nak minn uyët or lëꞌ Jesús uyëtaga, zolila sdzinn dze lëꞌna iban x̱iꞌk ubanagaxi, loxna lëꞌna tsu ic̲h̲ënaxi.
Nuw nan Cristo uyobic̲h̲e ubanaga stib gana ni snup gobic̲h̲edc̲h̲a gët, lo bëtc̲h̲a ic̲h̲eꞌloda guꞌnn gilgut Cristo.
Or lëꞌ Jesús uyët, or knu uloxgax xkilbey dol, saꞌnda tika lëꞌxi uyobic̲h̲e ubanaga stib lëꞌxi mban c̲h̲uꞌnn nc̲h̲oꞌb lë Dios.
Nana xkakga gakda dol guꞌnn lëꞌtá kib xtol, sinda nana lëꞌtá mban guꞌnn nc̲h̲oꞌb lë Dios, lo ic̲h̲ë guꞌn uyuꞌnn Jesucristo, Dad c̲h̲uꞌnnbéy lona.
Loxna gunu ideꞌdtadá diꞌdz dol guꞌnnbéy lotá, guꞌnndá guꞌn sata ldoꞌtá, lëꞌt lëꞌtá mban lo gitslyu c̲h̲eꞌn.
Ideꞌdtadá diꞌdz sëꞌb guꞌn lëꞌda gikdá, guꞌnndá guꞌn lëꞌda. Sinda masda gol kwnab lo Dios gakñatá, lox gol biꞌnn guꞌn xlaꞌn Dios, lo lëꞌtá nak x̱iꞌk nak tib minn uyët nana lëꞌ ubanaga.
Luꞌtá mbandc̲h̲adá x̱iꞌk nak minn ñaꞌg lo dol, lo nakdoc̲h̲a guꞌn xneꞌ ley c̲h̲uꞌnnbéy lotá, sinda xkilwen Dios nak guꞌn c̲h̲uꞌnnbéy lona.
Nuw nak minn kë stsiꞌn Dios
Tib minn zolila gakda ineꞌ nasa zakla kibná xtolná lo nkiꞌndc̲h̲a gunn‑ná ic̲h̲ë guꞌn xneꞌ ley, lo lëꞌná mbanla lo xkilwen Dios.
Luꞌtá nan wen, diꞌltsa luꞌtá udo ikë dziꞌn tib lo minn, luꞌtá nkiꞌn gon xtiꞌdz minn knu. Nana xkakga diꞌltsa ideꞌdtá diꞌdz dol guꞌnnbéy lotá, sdzinn dze lëꞌtá lox lo lëꞌtá gon xtiꞌdz dol saꞌnda diꞌltsa lëꞌtá c̲h̲on Xtiꞌdz Dios lëꞌtá nkiꞌn guꞌnn guꞌn xlaꞌnba Dios.
Bokla lëꞌtá yu lo guꞌn lëꞌda, x̱iꞌk nak tib minn udo ikë dziꞌn stib lo minn. Saꞌnda nana xkix Dios idibla gik ldoꞌtá uyuslotá c̲h̲uꞌnndá guꞌn useꞌdtá
Nana tika lëꞌtá ulaꞌ lo ic̲h̲ë guꞌn lëꞌda, lëꞌtá uyuslo mban x̱iꞌk xlaꞌnba Dios.
Nana lo xieꞌndnadá wen xkuꞌn nak guꞌn c̲h̲eꞌn, loxna gunu xgibná gan xkuꞌn gieꞌnnadu lo nakdo xnusa gieꞌnna mnech gitslyu guꞌn c̲h̲eꞌn. Bokla lëꞌtá uzëꞌb uyu lo guꞌn lëꞌda, uyuꞌnndá guꞌn uzata ldoꞌtá, nana xkakga gol kwzëꞌb guꞌnndá guꞌn xlaꞌnba Dios, dzekna lëꞌtá iban kibdadá xtoldá.
Or lëꞌtá beꞌ nak x̱iꞌk nak minn ñaꞌg lo guꞌn lëꞌda, or knu lëꞌtá uyuꞌnn guꞌn xlaꞌnda Dios, lo c̲h̲igialda ñuꞌnndá guꞌn xlaꞌnba Dios.
Bay bekwaꞌn nak guꞌn uyuꞌnndá or knu gan. Nana lit xtelëdzdá lo ic̲h̲ë guꞌn uyuꞌnndá, lo noꞌnda gilgut nak guꞌn ineꞌdz gunu.
Saꞌnda nana lëꞌtá ulaꞌla lo ic̲h̲ë dol, lëꞌtá uzëꞌb kë stsiꞌn Dios. Guꞌn c̲h̲eꞌn c̲h̲uꞌnn lëꞌtá xgibdac̲h̲a xtol gana idzinn dze lëꞌtá gap gilmban loxdac̲h̲a.
Guꞌn xneꞌdz dol nak gilgut, saꞌnda lëꞌ guꞌn xgad Dios nak gilmban loxdac̲h̲a lo ic̲h̲ë guꞌn uyuꞌnn Jesús or uyiꞌd, minn nak Dad c̲h̲uꞌnnbéy lona.
Nanná ic̲h̲ëtá x̱iꞌk xkuꞌn xnená lotá nandá xkuꞌn nak tib ley, gana nandá noꞌnda or lëꞌ minn mban or knusa lëꞌ minn c̲h̲igial guꞌnn guꞌn xneꞌ ley.
X̱iꞌk nak tib unaꞌ nkiꞌn nonga ximgiy tsuña lëꞌt lëꞌ mgiy mban, xka xneꞌ ley. Saꞌnda tika lëꞌ mgiy uyët, unaꞌ knula nan bekwaꞌn guꞌnn.
Loxna gunu diꞌltsa lëꞌ mgiy beꞌ mban lëꞌ unaꞌ yuña stib mgiy, dol nak gunu. Saꞌnda diꞌltsa uyëtla mgiy, unaꞌ knula nan bekwaꞌn guꞌnn; diꞌltsa lëꞌ unaꞌ knu kib stib mgiy ikaꞌ, nakdaga dol.
Xkakga ic̲h̲ësadá, lëꞌtá nanla bekwaꞌn guꞌnndá lo lëꞌ Jesús uyët gana nana lox gunu lëꞌtá ngab lo Jesús, dzekna xka zakla guꞌnndá guꞌn xlaꞌnba Dios.
Lo bokla uyuna ubanna x̱iꞌk ulaꞌnna, gana uyuꞌnn‑na guꞌn uzata ldoꞌna, lo x̱iꞌk xkuꞌn sia c̲h̲aknanna guꞌn xneꞌ ley xkakga sia xlaꞌnc̲h̲ana guꞌnn-na guꞌn lëꞌda, ga lëꞌ gunu c̲h̲eyna lad lo gilgut.
Saꞌnda nana lëꞌ Dios ugoliaꞌlana lo ley, loxna gunu lëꞌna kë stsiꞌn Dios, gana c̲h̲ak c̲h̲uꞌnn-na gunu lo lëꞌna c̲h̲ap Espíritu chen Dios, nakdoc̲h̲o ley guꞌn uyu bokla c̲h̲uꞌnnbéy lona.
Guꞌn lëꞌda guꞌn yu gikná
Nana nakdo ineꞌna, lëꞌda nak guꞌn xneꞌ ley dzekxi. Sinda ley uyuꞌnn lëꞌná uyendná bekwaꞌn nak guꞌn lëꞌda, x̱iꞌk nak diꞌltsa xneꞌda ley: ‘izoblëdzdalá gaplá guꞌn c̲h̲ap xkomieꞌrlá’, ñaknandná dol nak gunu.
Nana or lëꞌná xieꞌndná guꞌn xneꞌ ley, lëꞌ guꞌn lëꞌda guꞌn yu gikná c̲h̲uꞌnn lëꞌná sdzoblëdz guꞌnn guꞌn lëꞌda.
Bokla or nandaná yu ley, nika bët siada ldoꞌná bekwaꞌn c̲h̲uꞌnn-ná, ñana tika lëꞌná uyaknan yu ley, or knu lëꞌná uyusloc̲h̲a uzoblëdz gunn‑ná guꞌn lëꞌda.
Ga dzekna uyendná lëꞌ ley guꞌn c̲h̲igial nneꞌdz gilmban loná, lëꞌla lad lo gilgut uyeyná.
Lo lëꞌ dol uyuꞌnn lëꞌná ñeꞌndtaná xkuꞌn gunn‑ná guꞌn xneꞌ ley, loxna gunu ugitñaná, ga lëꞌná uyunnc̲h̲a guꞌn lëꞌda, ga dzekna lëꞌ gunu uyeyná lo gilgut.
Nana zak ineꞌna ic̲h̲ë guꞌn xneꞌ xley Dios nli nak gana wen xneꞌwu gana Dios nak minn uneꞌwu.
Nana nakdo xnená guꞌn wen uyeyná lad lo gilgut, sinda dol, gunu nak guꞌn uyeyná lo gilgut. Dol uyuꞌnnstsiꞌn guꞌn wen dzekna xka sia uloꞌxná, ga nën ndzabdoꞌ nak guꞌn lëꞌda.
Nuw nan Dios nak minn uyuꞌnnbéy bekwaꞌn ukë lo ley. Saꞌnda naꞌ noꞌnda tib mnech gitslyu nakná gana nakná x̱iꞌk nak tib minn ñaꞌg lo guꞌn lëꞌda.
Lo nika xieꞌndtaná bekwaꞌn sdzakná, lo lger gunn‑ná guꞌn wen, guꞌn xlaꞌndná gunn‑ná, lëꞌla guꞌn lëꞌda, guꞌn xlaꞌndtaná gunn‑ná, c̲h̲uꞌnn‑ná.
Nana diꞌltsa c̲h̲unn‑ná ic̲h̲ë guꞌn xlaꞌndtaná gunn‑ná, ga xiendná nli wen nak guꞌn xneꞌ ley.
Loxna gunu nakdo gilxkab naku loná loxna lëꞌná c̲h̲unn guꞌn lëꞌda, sinda zak lo c̲h̲ats guꞌn lëꞌda gikná.
Gana nanná yuda guꞌn wen gikná, loxna gunu gakda gunn‑ná guꞌn wen, nika dele xlaꞌndná gunnu.
Lo nika c̲h̲unndná ic̲h̲ë guꞌn wen guꞌn xlaꞌndná, sinda lëꞌná c̲h̲unn ic̲h̲ë guꞌn lëꞌda, guꞌn xlaꞌndtaná gunn‑ná.
Diꞌltsa c̲h̲unn‑ná guꞌn xlaꞌndtaná gunn‑ná, ga nën nakdo gilxkab naku loná, sinda zak lo c̲h̲ats guꞌn lëꞌda gikná.
Loxna gunu nika dele xlaꞌndná gunn‑ná guꞌn wen, xiendná noꞌnda guꞌn lëꞌda yu gikná, nakná x̱iꞌk nak minn nge guꞌn lëꞌda.
Sinda yu tib guꞌn stse loná dzekna gunndná guꞌn sdzaꞌl ldoꞌná gunn‑ná, gunu xkinc̲h̲aná lëꞌná sia c̲h̲ak x̱iꞌk nak tib minn ñaꞌg lo guꞌn lëꞌda.
¡Nlas xnaná! ¿Chu kwaꞌná lo dol c̲h̲eꞌn guꞌn gweyná lad lo gilgut?
Xkix Dios lo ic̲h̲ë guꞌn uyuꞌnn Jesús. Loxna gunu xiendná gana yu gikná, wen nak gunn‑ná guꞌn xneꞌ ley, sinda lo nakná tib mnech gitslyu, loxna xloxga lëꞌná yukga c̲h̲unn guꞌn lëꞌda.
Ibanna x̱iꞌk xkuꞌn xlaꞌn Espíritu chen Dios
Loxna gunu ic̲h̲ësana x̱iꞌk xkuꞌn ngabna lo Jesús, chut gakda izoꞌbkiyna nlas sakna. [Lo zekyotsdana guꞌn gitslyu c̲h̲eꞌn, sinda guꞌn c̲h̲ak gikna nak guꞌn xneꞌ Espíritu chen Dios].
Or lëꞌna udzinn ugab lo Cristo Jesús, lëꞌ Espíritu uneꞌdz gilmban nli lona gana ulana lo xkilbey dol gana lo xkilbey gilgut.
Guꞌn uyuꞌnn Dios nak tib guꞌn nc̲h̲oꞌbdoꞌ nak, gunu ñakda ñuꞌnn ley, lo tib mnech gitslyu nakna xnusa xiabna lo guꞌn lëꞌda. Nana lo nkiꞌn idoꞌb ic̲h̲ë xtolna loxna gunu lëꞌ Dios uxaꞌl mer x̱in lo gitslyu, uyak x̱iꞌk nak tib mnech gitslyu, nonga guꞌn naku Jesús ni nup xtol ngibda. Nana loxna gunu lëꞌ xtolna udoꞌb.
Nana lo uyuꞌnn Jesús guꞌn c̲h̲eꞌn, loxna nana lëꞌna zak guꞌnn ic̲h̲ë guꞌn c̲h̲uꞌnnbéy ley. Mbandc̲h̲ana x̱iꞌk mban mnech gitslyu c̲h̲eꞌn, sinda lo na lëꞌna mban x̱iꞌk xlaꞌn Espíritu chen Dios.
Ic̲h̲ë mnech gitslyu c̲h̲eꞌn noꞌnda guꞌn lo gitslyu c̲h̲eꞌn zekyots, saꞌnda lëꞌ minn nnaꞌsña Espíritu chen Dios, noꞌnda guꞌn xneꞌ Espíritu chen Dios c̲h̲ak gik minn knu.
Lo dele noꞌnda guꞌn lo gitslyu c̲h̲eꞌn zekyotsma, lëꞌ gunu giꞌdña gilgut, saꞌnda dele noꞌnda guꞌn xneꞌ Espíritu chen Dios gak gikma guꞌnn‑ma lëꞌ gunu giꞌdña gilmban guꞌn nli nak gana gilx̱il.
Ic̲h̲ësa minn c̲h̲ak guꞌn gitslyu c̲h̲eꞌn gik, minn knu nak minn xc̲h̲aꞌ lëd Dios. Lo minn knu gakda guꞌnn guꞌn c̲h̲uꞌnnbéy Dios gana nika xlaꞌnda minn knu guꞌnn gunu.
Gana stibu, minn knu gakda guꞌnn guꞌn idzaꞌl ldoꞌ Dios.
Saꞌnda luꞌtá diꞌltsa nnaꞌsña Espíritu chen Diosdá, mbandc̲h̲adá x̱iꞌk mban mnech gitslyu c̲h̲eꞌn, sinda lëꞌtá c̲h̲uꞌnn guꞌn c̲h̲uꞌnnbéy Espíritu chen Dios. Diꞌltsa chuga nnaꞌsñada Espíritu guꞌn uneꞌdz Cristo, ngabda minn knu lo Cristo.
Diꞌltsa luꞌtá ngab lo Cristo, nika idoꞌb xkilmban xkwerpdá lo xtol guꞌn lëꞌda, lëꞌ Espíritu chen Dios xneꞌdz gilmban nli nak lotá, lo lëꞌ Dios xc̲h̲il‑lana xwiy lotá.
Diꞌltsa lëꞌ Espíritu chen Dios nnaꞌsñatá, Espíritu knu ineꞌdz gilmban lotá or lëꞌtá lox. Lo Espíritu knu nak guꞌn udeꞌd gilmban lo Jesús stib or lëꞌ Jesús uyusche x̱id ndaꞌgol.
Loxna gunu c̲h̲igial guꞌnn-na guꞌn guꞌnn-na, nana nakdo guꞌnn-na guꞌn sata ldoꞌna.
Lo Diꞌltsa yutá c̲h̲uꞌnn guꞌn sdzata ldoꞌtá, sdzinn dze lëꞌtá lox. Saꞌnda dele xdeꞌdtá diꞌdz lëꞌ Espíritu chen Dios c̲h̲uꞌnn yudtá nupga nupga lëꞌtá sia isaꞌn ic̲h̲ë guꞌn lëꞌda, lëꞌtá gap gilmban loxdac̲h̲a.
Lo ic̲h̲ësa minn c̲h̲uꞌnn guꞌn c̲h̲uꞌnnbéy Espíritu chen Dios, minn knu xluw nli nak x̱in Dios.
Dios nneꞌdzdá Espíritu chen lotá, dzekna xka gakdá x̱iꞌk nak minn ñaꞌg, ga lëꞌtá tsu lo gilsdzeꞌb, sinda lëꞌ Dios uneꞌdz Espíritu chen lotá, dzekna xka lëꞌtá gak x̱inxi, gana xka lëꞌna zak ineꞌ lo Dios: ¡Pa'a!
Espíritu knukga c̲h̲uꞌnn lëꞌna xieꞌnna nli naklana x̱in Dios.
Nana lo nakna x̱in Dios, lëꞌxi ineꞌdz ic̲h̲ë guꞌn uneꞌxi ideꞌdxi lo x̱inxi. Diꞌltsa nlas sakna x̱iꞌk uzakxi, zolila ñana nc̲h̲oꞌb gak x̱iꞌk nc̲h̲oꞌb nakxi.
Naꞌ c̲h̲ak chopda gikná, x̱iy xwiyná nak ic̲h̲ë gilnë guꞌn sdzakna lo na nikë lo guꞌn ndzundoꞌ nak, guꞌn nac̲h̲a ziꞌd gwiyna.
Ic̲h̲ësa guꞌn uzaꞌ Dios xlox, nana nakdo x̱alo xlox, sinda Dios xka uyu gik gaku. Nana nika xka xloxu, sdzinn dze lëꞌwu loxdac̲h̲a.
Lo sdzinn dze lëꞌ ic̲h̲ësa guꞌn uzaꞌ Dios ilaꞌ loxdac̲h̲a, ga lëꞌwu gak nkub x̱iꞌk gakna lo nakna x̱in Dios.
Lo nanna axta lo na, ic̲h̲ësa guꞌn uzaꞌ Dios nlasdoꞌ c̲h̲ak lo gilnë, x̱iꞌk nak tib unaꞌ or yu lo gilnë lëꞌ xkë yoꞌb lëꞌ gap mëꞌd.
Gana nakdo noꞌnda gitslyu, sinda ñana nlas c̲h̲ak ldoꞌ lo x̱iꞌk xkuꞌn ukañalana guꞌn ganeꞌc̲h̲ guꞌn uneꞌdz Dios lona, guꞌn nak Espíritu chen Dios, nana kimbiasna idzinn dze lëꞌ Dios ineꞌdz ic̲h̲ë guꞌn xgaꞌna lo nakna x̱in, gana ineꞌdz stib kwerp nkub lona.
Lo or lëꞌ Dios ulana lo dol, or knu lëꞌna ulelëdz idzinn dze lëꞌ gunu gak, gana gunu lox kimbiasnu. Saꞌnda lëꞌ ic̲h̲ë guꞌn xwiyna nakdaga tib guꞌn nkiꞌn kwasna lo xwiylono.
Nana dele sdzoblëdzna gwiyna guꞌn zëxda gwiyna, nkiꞌn iloꞌxdana xkilxkabna, sinda kwasnu tsëw.
Gana or nlas c̲h̲akna, nandna xkuꞌn inabna lo Dios, lëꞌ Espíritu chen Dios xguna lën ña Dios. Lëꞌ Espíritu chen Dios xnab lo Dios, axta nika chut giend gieꞌnna guꞌn xnab Espíritu chen Dios.
Nonga Dios nak minn xieꞌnna bekwaꞌn nak guꞌn c̲h̲ak gikna gana bekwaꞌn xnab Espíritu chen Dios, lo lëꞌ Espíritu chen Dios xgu ic̲h̲ësa minn ugoliaꞌx̱aꞌ Dios nak minn xkiedz, lën ña Dios, x̱iꞌk xkuꞌn xlaꞌnba Dios.
Dios c̲h̲uꞌnn yudna lëꞌna xded ic̲h̲ë lo guꞌn
Gana nanna lëꞌ Dios c̲h̲uꞌnn lëꞌ ic̲h̲ësa guꞌn dzak minn xkë ldoꞌxi, ic̲h̲ësa gunu c̲h̲uꞌnn lëꞌ minn knu wen sia, lo Dios ugib ic̲h̲ësa minn knu guꞌnn guꞌn xlaꞌnxi.
Lo bokla Dios c̲h̲uꞌnnbey minn knu gana axta or knu uyu gik gak minn knu x̱iꞌk nak X̱in, dzekna xka lëꞌ X̱in gak tib minn nc̲h̲oꞌbc̲h̲a nak nikë ic̲h̲ësa lo minn ngab lo Dios, minn nakla x̱in Dios.
Gana Dios ugib minn knu gana lox ugob ic̲h̲ë xtol minn knu gana lox udeꞌd tib lger nc̲h̲oꞌb nak lo minn knu, gax diꞌt zob.
Nana nonga guꞌn gak xtiꞌdzna dzekxi nak: Chutc̲h̲a gakda bekwaꞌn guꞌnn‑na, Dios nak minn nnaꞌsñana.
Lëꞌxi udeꞌdxi diꞌdz uyiꞌd x̱inxi uyët lo xtolna. Nana xkakga zolila Dios sneꞌdz ic̲h̲ësa guꞌn inabna xkisa, lo nika x̱inxina usaꞌnxi uyiꞌd uyët lo xtolna.
Chut gakda izoꞌbkiy minn ugib Dios, lo nika Dios sdzoꞌbkiyda minn knu.
Chut gakda isaꞌbzi minn knu nlas sak, lo Jesús nak minn uyët lo xtolna gana uyobic̲h̲e ubanaga stib. Nana lëꞌxi zob kwa Dios xguna lën ña Dios.
Bët guꞌn gakda kob xkilwen Minn uxaꞌl Dios lona. Nika dele nlas dzakna, nika dele yuna lo gilnë, nika dele sdzakzi minn‑na, nika dele giend guꞌn gowna, nika dele giend guꞌn gokna, nika dele yuna lo gilsdzeꞌb gana nika dele xlaꞌn minn igët minn‑na.
X̱iꞌk xneꞌ Xtiꞌdz Dios:
“Lo zak c̲h̲uꞌnn nc̲h̲oꞌbnu lëlá,
loxna gunu tipta yusdzeꞌbnu lo gilgut,
xlaꞌn minn igët miꞌnn‑nu x̱iꞌk nak tib makx̱iꞌl.”
Nana bët siada ldoꞌna, lo lëꞌ mgiy xkë ldoꞌna tipta c̲h̲uꞌnn yudna xdedna ic̲h̲ësa lo guꞌn.
Nika guꞌn yu ibaꞌwu, nika guꞌn yu lo gitslyuwu nika ic̲h̲ësa guꞌn uzaꞌ Dios, bët ic̲h̲eꞌloda kob xkilwen Dios lona guꞌn uluw Jesús, Dad c̲h̲uꞌnnbéy lona.
Dios ugoliaꞌx̱aꞌ minn gak minn xkiedz
Lo ngabná lo Jesús, gana lo Espíritu chen Dios nan bekwaꞌn c̲h̲ak gikná, loxna gunu nli nak guꞌn inená:
Nlas c̲h̲ak ldoꞌná gana tipta dzakná gilnë,
lo xlaꞌndná ilelëdz minn degiedzná Jesús. Bët siada ldoꞌná nika dele isaꞌb Dios gilzi lëdná ota nika dele isaꞌn Minn uxaꞌl Dioꞌsná tib kwa, dzekna xka lëꞌ minn degiedzná ilelëdzxi, nana gakdo.
Minn knu nak minn Israel, minn nak minn degiedzná. Dios ugib minn knu uyak x̱in gana Dios uyu x̱id minn knu uluw xkilndzun. Gana Dios usaꞌn ndal diꞌdzbey gana usaꞌn ley lo minn knu. Gana Dios uneꞌ lo minn knu gan xkuꞌn nkiꞌn guꞌnn nc̲h̲oꞌb minn knu lë gana c̲h̲ëp lëꞌ ideꞌd ndal gilnzaꞌk lo minn knu.
Gana minn uyiꞌd xediꞌy xminngol minn Israel uyak minn nc̲h̲oꞌb nak. Gana lo diꞌy knu uyiꞌd Minn Uxaꞌl Dios, gunu nak guꞌn nc̲h̲oꞌbc̲h̲a nak. Lëxi nkiꞌn gak nc̲h̲oꞌb tipta lo lëꞌxi nak Dios, minn c̲h̲uꞌnnbéy lo ic̲h̲ësa guꞌn. Nkiꞌn xka gaku.
Nakdu ñuꞌnnda Dios guꞌn uneꞌ guꞌnn lo minn Israel, sinda guꞌn naku lët ic̲h̲ëda minn ziꞌd xediꞌy Israel nli ngab giedz Israel.
Gana nakdo ic̲h̲ë minn ziꞌd xediꞌy Abrahán nak x̱in Abrahán. Lo Dios c̲h̲ëp lo Abrahán: “Nonga minn giꞌd xediꞌy Isaac, guꞌnn lëꞌ xediꞌylá gak nc̲h̲oꞌb.”
Nakdo nonga ziꞌd minn xediꞌy dele chu x̱in Abrahán, lëꞌ nakla minn x̱in Diosga. Sinda noꞌnda minn uyal xediꞌy minn x̱al Dios uneꞌ gal.
Lo xnu nak guꞌn c̲h̲ëp Dios lo Abrahán guꞌnn: “Xna stib is or lëꞌná gobic̲h̲e giꞌdsu loꞌlá, or knu lëꞌ xiwnaꞌlá c̲h̲aplá tib mëꞌd.”
Gana nakdo gac̲h̲aga uyu gik Dios ugib tibaga minn, sinda ña or lëꞌ Rebeca uyap chop x̱in Isaac, pxozgolna.
11-12 Nika dele zëxda gal ic̲h̲op minndoꞌ c̲h̲eꞌn, nika ni tib minndoꞌ c̲h̲eꞌn zëxda guꞌnn guꞌn wen nika guꞌn wenda, ñala Dios c̲h̲ëpla lo Rebeca: “Minndoꞌ gol nkiꞌn gon xtiꞌdz minndoꞌ ñab.” Ga uluw Dios nakdo dele bekwaꞌn guꞌnn minn, sinda dele chu xlaꞌn Dios ic̲h̲edz.
Gana xneꞌ Xtiꞌdz Dios: “Ukë ldoꞌná Jacob, saꞌnda lëꞌ Esaú nzakdaná liaꞌdz.”
Nana nakdo gunu lox ineꞌna wenda c̲h̲uꞌnn Dios.
Dios, c̲h̲ëp lo Moisés: “Lo minn xlaꞌndná iluwná degilweꞌnná, lo minn knu xluwná degilweꞌnná gana xlas ldoꞌná xwiyná minn xlaꞌndná.”
Loxna gunu nakdo dele chu xlaꞌn gana c̲h̲uꞌnn bekwaꞌn dzekna lëꞌ Dios ilas ldoꞌ gwiy, sinda Dios nak minn xiab ldoꞌ gan chuwu.
Gana xneꞌ Xtiꞌdz Dios lo Faraón, minn uyuꞌnnbéy Egipto: “Naꞌ uzoblá gaklá minn guꞌnnbéy, dzekna xka iluwná degilbeyná, gana xka lëꞌ ic̲h̲ësa mnech gitslyu gaknan chu nakná.”
Loxna gunu, ga nën Dios xlas ldoꞌ xwiy minn xlaꞌn gana Dios c̲h̲uꞌnn nad ldoꞌ minn xlaꞌn.
Nana yutá ineꞌ: “Gakda izoꞌbkiy Diosna dzekxi, lo Dios c̲h̲uꞌnn guꞌn xlaꞌn.”
Nana kwiy gandá dele xka ineꞌtá: Chu nakdá tilñatá Dios. Be zak gan gëp tib gis lo minn uzaꞌ, xkuꞌn nika xnu xna uzaꞌláná.
Lit minn sdzaꞌ gis zak izaꞌ tib gis zaꞌksa ñaꞌ gana izaꞌ tib guꞌn ikiꞌn dele bata, nika dele lëꞌkga bën knu guꞌnnstsiꞌn.
Dios uyuꞌnn guꞌn c̲h̲eꞌn dzekna xka uluwxi xkilbeyxi gana xkilwenxi ic̲h̲ë lo minn uyu gikxi ilas ldoꞌxi gwiyxi, dzekna xka lëꞌ minn idzinn loxi gwiy xkilbeyxi gana xkilwenxi.
Ic̲h̲ë minn knu nakna, lo uc̲h̲edz Diosna, nakdo noꞌnda minn nak judío sinda ña minn nakda judío.
Gana xka xneꞌ lën libr lë Oseas, c̲h̲ëp Dios:
“Ic̲h̲ë minn ngabda degiedzná inená lo na nak minn degiedzná.
Gana ic̲h̲ë minn nzakdaná liaꞌdz, lo na lëꞌná xkë ldoꞌ minn knu.”
Gana stib lger uneꞌ Dios:
“Ansc̲h̲a unená: Luꞌtá ngabdadá degiedzná.
Nana lëꞌná xne lotá ‘xina’ lo naꞌ nak minn xded gilmban.”
Gana ña Isaías uzëꞌt minn Israel or c̲h̲ëp: “Nika dele ndaldoꞌ minn Israel, x̱iꞌk nak yux guꞌn nc̲h̲ë c̲h̲ow nisdoꞌ, x̱iy minn Israel ilaꞌ lo gilgut.”
Lo merla lëꞌ Dad c̲h̲uꞌnnbéy izakzi ic̲h̲ësa minn nc̲h̲ë lo gitslyu, x̱iꞌk xkuꞌn nak xtol minn.
Gana lëꞌkga Isaías c̲h̲ëp:
“Diꞌltsa lëꞌ Dad, minn c̲h̲ap nc̲h̲oꞌbdoꞌ gilbey, nloꞌx ic̲h̲ë minn uyiꞌd xediꞌyna,
lo na giendlana x̱iꞌk nak minn giedz Sodoma gana minn giedz Gomorra ulox.”
Minn ilelëdz Dios
Nana Dios ukaña minn nakda judío, lo lëꞌ minn knu ulelëdz Jesús nika dele bët ñuꞌnnda minn knu, dzekna lëꞌ Dios xc̲h̲iꞌlna xwiy.
Saꞌnda lëꞌ minn Israel nika dele uzinkë xlaꞌn ñuꞌnn guꞌn xneꞌ ley, ñana nika nx̱iꞌldna Dios nwiy minn knu.
Dios nx̱iꞌldna nwiy minn knu lo nika nlelëdzda minn knu Dios sinda noꞌnda lëꞌ minn sia c̲h̲uꞌnn guꞌn xneꞌ ley. Loxna gunu lëꞌ minn knu uc̲h̲al niy lëd ita uyab.
X̱iꞌk xneꞌ Xtiꞌdz Dios:
“Naꞌ ixal tib minn Jerusalén gak x̱iꞌk nak tib ita, diꞌt ic̲h̲alzë niy minn lëꞌ minn giab.
Saꞌnda lëꞌ minn ilelëdz minn knu, ni nup giaꞌn ntelëdzda.”
Nana xnená lotá, guꞌn sdzoblëdzná gana xnabná lo Dios nak, ic̲h̲ë minn Israel ilaꞌ lo dol.
Lo nanná ic̲h̲ë minn Israel sdzoblëdz ikë stsiꞌn Dios, sinda xieꞌndna minn wen xkuꞌn guꞌnn minn guꞌn xlaꞌnba Dios.
Or uyiꞌd Minn uxaꞌl Dios, or knu lëꞌ uyuꞌnn ic̲h̲ësa guꞌn xneꞌ ley, dzekna ic̲h̲ësa minn ilelëdzxi, xiꞌlna Dios gwiy.
Xnu uneꞌ Moisés xkwend minn guꞌnn guꞌn xneꞌ ley lëꞌ Dios xiꞌlna gwiy: “Mgiy guꞌnn guꞌn xneꞌ ley, ilaꞌ lo gilgut.”
Saꞌnda lëꞌ xkwend minn xlelëdz Jesús c̲h̲uꞌnn lëꞌ Dios xc̲h̲iꞌlna xwiy, xneꞌ xneꞌg: “Giabda giklá ineꞌlá: “¿Chu tsëp tsa ibaꞌ gan?” (dzekna dzexi Minn uxaꞌl Dios, ilan lo gitslyu)
ota, “¿Chu sëꞌb x̱an gitslyu?” (dzekna kwaꞌ Minn uxaꞌl Dios, x̱id ndaꞌgol)”.
Masda xnu kwneꞌ:
“Diꞌdz guꞌn uneꞌ Dios, guꞌn c̲h̲igial nonga ilelëdzma Dios,
gunu xnusa ineꞌma gana ilelëdzma”
Diꞌdz knu nak guꞌn c̲h̲uꞌnnkluwnu.
Diꞌltsa c̲h̲owlá xc̲h̲aꞌ xneꞌlá: ‘Jesús nak Dad c̲h̲uꞌnnbéy loná, gana xlelëdzná idib gik ldoꞌná Dios nak minn udeꞌdaga gilmban lo Jesús.’ Zolila sgob Dios xtol‑lá.
Lo dele chu minn ilelëdz Dios idib gik ldoꞌ gana ic̲h̲aꞌ c̲h̲ow ineꞌ: “Jesús nak Dad c̲h̲uꞌnnbéy loná” lëꞌ Dios xiꞌlna gwiy minn knu gana kob xtol minn knu.
Xtiꞌdz Dios xneꞌ: “Ic̲h̲ësa minn ilelëdz Dios, ni nup giaꞌn ntelëdzda.”
Lo neꞌg c̲h̲akda kiy chu nak judío ota chu nakda judío, lo tibaga Dad nak minn c̲h̲uꞌnnbéy lo ic̲h̲ësa minn, gana Dios xluw xkilwen lo ic̲h̲ësa minn xgibxi.
Gana xneꞌ Xtiꞌdz Dios: “Ic̲h̲ësa minn inab lo Dad c̲h̲uꞌnnbéy, gëp kwlaná lo gilgut, lëꞌxi sla minn knu.”
Xkuꞌn inab minn bekwaꞌn loxi dele zëxda ilelëdz minnxi. Gana xkuꞌn ilelëdz minnxi, diꞌltsa zëxda gaknan minn xkuꞌn nak Xtiꞌdz Ndzunxi. Gana xkuꞌn gaknan minn xkuꞌn nak Xtiꞌdz Ndzunxi, diꞌltsa giend chu ineꞌwu.
Gana xkuꞌn ineꞌ minnu, diꞌltsa chut nxaꞌlda minn. X̱iꞌk xneꞌ Xtiꞌdz Dios: “Ndzun nak gwiyma ilan tib minn xneꞌ Diꞌdz Ndzun nak.”
Nana lët ic̲h̲ëda minn ulelëdz Diꞌdz Ndzun nak. Isaías minn uneꞌ guꞌn uneꞌ Dios lo bokla, c̲h̲ëp lo Dios: “Bay be yu chu ulelëdz guꞌn uneꞌna gan.”
Loxna gunu, lëꞌ minn sdzinn xlelëdz Jesús or lëꞌ minn c̲h̲on Xtiꞌdz Ndzun Jesús.
Nana xnená: Lit uyon minn Israel Xtiꞌdz Ndzun Jesús, x̱iꞌk xneꞌ Xtiꞌdz Dios:
“Idibsa lo gitslyu uyu uc̲h̲aꞌts Xtiꞌdz Dios,
gana idibsa lo gitslyu udzinn xtiꞌdzxi.”
Gana xnená: Lit uyeꞌnna minn Israel guꞌn c̲h̲eꞌn. X̱iꞌk uneꞌ Dios lo Moisés:
“Naꞌ gunn lëꞌ minn degiedzná ilëꞌ gwiy minn nakda minn degiedzná.
guꞌnn lëꞌ gik minn degiedzná ilëꞌ.”
Gana Isaías sdzebda uneꞌ guꞌn c̲h̲ëp Dios lo:
“Udzalná lo minn ngiꞌbdaná
gana uluwloꞌná lo minn nnabdiꞌdzdaná.”
Saꞌnda lëꞌ xkwend minn Israel xnu uzëꞌt Isaías: “Naꞌ stse ukimbiaꞌsná ñobic̲h̲e ic̲h̲ë minn ñonda diꞌdz loná gana ic̲h̲ë minn nika bet xieꞌndna.”
Xkilwen Dios lo minn Israel
Nana xnená: ¿Be nzakda Dios liaꞌdz xkiedz dzekna? Lit nakdo xka. Lëꞌxaná neꞌg‑ga, minn Israel nakná, Abrahán nak duwpagoꞌlná gana xediꞌy Benjamín zidná.
Nsaꞌnda Dios minn xkiedz, minn uyu gik Dios bokla gak minn xkiedz. Luꞌtá nan xkwend Elías guꞌn ziꞌd lën Xtiꞌdz Dios, or lëꞌ Elías xnu c̲h̲ëp lo Dios xkwend minn Israel:
“Dad c̲h̲uꞌnnbéy loná, ic̲h̲ësa minn uxaꞌl‑lá xneꞌ guꞌn xneꞌlá lo, ugët minn Israel gana uloꞌx minn knu ic̲h̲ësa pkuꞌg diꞌt c̲h̲ët man, nana nonga naꞌ xiaꞌn gana lëꞌ minn kë gan xkuꞌn gëtganá.”
Ñala Dios c̲h̲ëp: “Beyu gadz mil mgiy ugibná, minn zëxda izex̱ib guꞌnn nc̲h̲oꞌb lë mdo lë Baal.”
Gana xkakga lo na x̱iysana x̱iꞌk xkuꞌn nakna minn Israel xlelëdzna Dios, lo Dios ugibna. Gana lo xkë ldoꞌ Diosna loxna gunu lëꞌ Dios ugibna.
Nana lo xkilwendoꞌ Dios loxna ugib Diosna, nakdo nuw bekwaꞌn guꞌn wen uyuꞌnn, saꞌnda dele xka ñako, xkilwen Dios bët ñaknonda.
Loxna gunu x̱iy minn ugib Dios Israel udzinn Dios ux̱iꞌlna uwiy, lëꞌ sebalal minn Israel uyuꞌnn nad Dios ldoꞌ. Nika ic̲h̲ë minn Israel xlaꞌn nx̱iꞌlna Dios nwiy ñana ñakdo.
X̱iꞌk xneꞌ Xtiꞌdz Dios: “Dios uyuꞌnn nad ldoꞌ minn knu, loxna gunu axta lo na, c̲h̲ap minn knu lo, ñana nika xwiyda, c̲h̲ap minn knu diag ñana nika c̲h̲onda.”
Gana xneꞌ David:
“Biꞌnn lëꞌkga guꞌn gow minn knu lo xelni guꞌnn lëꞌ minn knu bekwaꞌn sak,
x̱iꞌk nak tib mginn c̲h̲ow guꞌn xgu minn lo ikoꞌ.
Ikëw lo minn knu dzekna gwiyda minn knu.
Gana iraꞌk x̱its minn knu dele baloꞌta iban.”
Ña minn nakda judío ilaꞌ lo dol
Nana xnená, dele uyab minn Israel nakdo gakdac̲h̲a gusche minn knu. Nana zak lo ñonda minn knu diꞌdz loxna gunu lëꞌ minn nakda judío zak ilaꞌ lo gilgut, dzekna xka lëꞌ minn Israel izoblëdz ña ilaꞌ lo gilgut, loxna lëꞌ inab ilaꞌ lo gilgut.
Nana lo zak ñonda minn nak judío diꞌdz, loxna gunu lëꞌ ic̲h̲ësa mnech gitslyu xgaꞌ xkilnzaꞌk Dios. Yorxa diꞌltsa lëꞌ ic̲h̲ë minn nak judío ilelëdz Dios, nc̲h̲oꞌbdoꞌc̲h̲a gak xkilnzaꞌk Dios.
Nana xlaꞌndná leꞌy dziꞌn c̲h̲unn‑ná, guꞌnn lëꞌ minn degiedzná izoblëdz guꞌn xnená lotá, dzekna xka lëꞌ balal minn ilelëdzu, loxna lëꞌ ilaꞌ lo gilgut.
Lo diꞌltsa lo zak tikwa uyak minn judío, loxna lëꞌ Dios wen uwiy ic̲h̲ë minn zit, nlëꞌdc̲h̲a minn knu lo Dios. Gol biꞌnn gilxkab bekwaꞌn gak or lëꞌ minn judío ibig‑gax lo Dios, minn knu gak x̱iꞌk nak tib minn uyët lox iban.
Gana ic̲h̲ë minn knu nak x̱iꞌk nak or lëꞌ tib minn c̲h̲ixkwaꞌ tib giatxtil ideꞌd lo Dios, nkob guꞌn uc̲h̲aꞌx̱aꞌ nak chen Dios, zolila ic̲h̲ë giatxtil tsaꞌ nkob knu gak chen Dios. Gana x̱iꞌk nak dele lu tib yag naklay, zolila idibla yag‑ga.
Gana minn Israel nak x̱iꞌk nak yag olivo guꞌn tsëw, nana lëꞌ balal ña yag knu uc̲h̲ug, ga dzekna lëꞌtá nak x̱iꞌk nak ña yag olivo guꞌn dën guꞌn ugiꞌdga. Loxna gunu lëꞌ gunu ngë.
Loxna gunu nkiꞌnda gak nc̲h̲oꞌbdá gwiydá, ña yag guꞌn uc̲h̲ug. Diꞌltsa c̲h̲uꞌnndá gunu, gol bislëdz luꞌ yag knu c̲h̲uꞌnn loxna lëꞌ guꞌn dën guꞌn ugiꞌdga xgë.
Nana ineꞌtá: Dios xka uyuꞌnn minn Israel, dzekna xka lëꞌnu uzu xilger minn knu.
Benandá lëꞌwuga, minn knu ntsëꞌda xkilxkab nlelëdz Dios, loxna gunu lëꞌ Dios usaꞌn minn knu tikwa, saꞌnda luꞌtá lo ulelëdzdá Dios loxna lëꞌtá zu. Loxna gunu nkiꞌnda gak nc̲h̲oꞌbdá sinda gol gop kwidad bekwaꞌn c̲h̲uꞌnndá.
Diꞌltsa Dios xka uyuꞌnn ña yag guꞌn tsëw, xkakga gunn Dios lotá, lo luꞌtá nak x̱iꞌk nak ña yag guꞌn dën, guꞌn ugiꞌdaga.
Nana gol kwiy Dios xluw xkilwen gana lëꞌkga ndzeꞌb Dios. Dios xluw ndzeꞌb nak lo minn usaꞌn tikwa, minn nak judío, saꞌnda lëꞌ lotá, minn nakda judío lëꞌ Dios xluw xkilwen. Loxna gunu nkiꞌn tipta ilelëdzdá Dios lo lëꞌxi zak isaꞌndá tikwa.
Nana diꞌltsa lëꞌ minn Israel itsëꞌ xkilxkab ilelëdz Dios, lëꞌ ña yag guꞌn uc̲h̲ug igiꞌdaga. Lo Dios c̲h̲ap gilbey, zak guꞌnn lëꞌwu igiꞌdaga.
Luꞌtá nakla x̱iꞌk nak ña yag olivo dën, ga dzekna lëꞌ gunu ugiꞌdga lëd yag olivo guꞌn tsëw. Yorxa minn Israel nak mer ña yag olivo guꞌn tsëw xnusa igiꞌd.
Dios xluw xkilwen ic̲h̲ësa lo minn
Xlaꞌndná gieꞌnnadá guꞌn ngëꞌts c̲h̲eꞌn, dzekna ineꞌdtá luꞌtá nak minn c̲h̲ak. Balal minn Israel nad nak ldoꞌ axta sa minn nakda judío xlaꞌn Dios idzinngax lo.
Ga dzekna ic̲h̲ësa minn Israel ilaꞌ lo dol. Xnu uneꞌ Dios bokla:
“Sión nak diꞌt giꞌd minn kwaꞌ minn lo dol
gana minn knu kwaꞌ ic̲h̲ësa minn ziꞌd xediꞌy Israel lo dol.
Or lëꞌ ic̲h̲ë guꞌn unená gunn‑ná gak,
or knu lëꞌná kob xtol minn knu.”
Nana lëꞌ minn nak judío minn dzakda liaꞌdz chu nak Minn uxaꞌl Dios, nak minn x̱iꞌk nak minn xlëꞌ lo Dios, lo xka uyuꞌnn minn knu loxna gunu lëꞌtá wen sia. Nana nika xkawu Dios beꞌ xkë ldoꞌ minn nak judío, lo xka uneꞌ Dios bokla gana Dios ugib minn knu ganeꞌc̲h̲ gak minn xkiedz.
Lo Dios xgobda guꞌn xgad gana nika c̲h̲uꞌnntlëdzda guꞌn xneꞌ.
Bokla ñatá ñonda Xtiꞌdz Dios, saꞌnda nana lëꞌtá ugaꞌla xkilwen Dios, lo lëꞌ minn Israel c̲h̲onda Xtiꞌdz Dios.
Nana c̲h̲onda minn knu Xtiꞌdz Dios, dzekna x̱iꞌk xkuꞌn uluw Dios xkilwen lotá xkakga guꞌnn Dios lo minn knu.
¡Nc̲h̲oꞌbdoꞌ nak xkilc̲h̲ak Dios gana nc̲h̲oꞌbdoꞌ nak xkilxieꞌnna Dios! ¡Nc̲h̲oꞌbdoꞌ nak guꞌn xiu gik Dios c̲h̲uꞌnn, or xkeli bekwaꞌn, gana nc̲h̲oꞌbdoꞌ nak guꞌn c̲h̲uꞌnn Dios, guꞌn nika gakda giennana!
X̱iꞌk xneꞌ Xtiꞌdz Dios:
“¿Chu gan nan xkuꞌn nak xkilxkab Dios?
ota ¿Chu gan zak ineꞌ lo Dios gan bekwaꞌn guꞌnn Dios?
Ota ¿Chu gan ansc̲h̲a ugad lo Dios
loxna gunu lëꞌ Dios nkiꞌn gobic̲h̲e igad lo?”
Chen Dios nak ic̲h̲ësu, lo lëꞌxi uzaꞌ ic̲h̲ësu gana Dios c̲h̲uꞌnn lëꞌ ic̲h̲ësu xñaz nak lo gitslyu. Loxna gunu lëxi nkiꞌn gak nc̲h̲oꞌb tipta. Nkiꞌn xka gaku.
Guꞌn nkiꞌn guꞌnn tib minn zinkë x̱its Minn uxaꞌl Dios
Xnabná lotá, lo lëꞌ Dios uluw xkilwen lotá: Nkiꞌn lo na gol kwdeꞌd xkilmbandá ikëtá stsiꞌn Dios, guꞌnndá guꞌn xlaꞌnba Dios, gunu dzekna iluw lëꞌtá uc̲h̲aꞌx̱aꞌ guꞌnn guꞌn xlaꞌn Dios gana xka nkiꞌn gak nc̲h̲oꞌb lëxi.
Nkiꞌnda guꞌnndá guꞌn c̲h̲uꞌnn minn gitslyu c̲h̲eꞌn, sinda masda gol kwdeꞌd diꞌdz lëꞌ Dios itsëꞌ xkilxkabdá, dzekna xka gieꞌnnadá bekwaꞌn nak guꞌn wen guꞌnndá, guꞌn sdzaꞌl Dios guꞌnndá gana guꞌn xlaꞌnba Dios guꞌnndá.
Nana lo xkilwen Dios ugiꞌbná nakná minn ukaña gilbey xne Xtiꞌdz Dios lotá, loxna gunu xnená nkiꞌnda guꞌnndá gilxkab nc̲h̲oꞌb nakdá, sinda ndoꞌ gol gok x̱iꞌk xkuꞌn sia xlelëdzdá Dios.
Lo x̱iꞌk nak xkwerpna nika ney ndal guꞌn, kad gunu x̱aꞌla x̱aꞌla guꞌn c̲h̲uꞌnn.
Nana xkakga nuw, nika dele ndal c̲h̲akna xlelëdzna Jesús, tibaga nakna. Ic̲h̲ëna nkiꞌn guꞌnn‑na yudlsa.
Nkiꞌn tsu gikna guꞌnn‑na dziꞌn ugad Dios lona x̱iꞌk xkuꞌn xlelëdzna Dios, x̱iꞌk nak minn xneꞌ Dios lo, nkiꞌn ineꞌ minn knuwu, x̱iꞌk xkuꞌn uneꞌ Diosu lo,
ota x̱iꞌk nak chu c̲h̲uꞌnn yud xkomier, nkiꞌn guꞌnnu wen; ota dele chu c̲h̲uꞌnnkluw, nkiꞌn guꞌnnkluw wen.
Dele chu xchoꞌb ldoꞌ minn, nkiꞌnda isaꞌn guꞌnnu; dele chu xgad lo minn, nkiꞌnda ikë ldoꞌ. Gana dele chu minn zu lo minn xlelëdz Xtiꞌdz Dios, nkiꞌn guꞌnnu xñaz; dele chu xlas ldoꞌ c̲h̲uꞌnn yud minn nlas yu, nkiꞌn tipta nle tsu ldoꞌ lëꞌ guꞌnnu.
Ikë ldoꞌna xkomierna idib gik ldoꞌna, nkiꞌnda kwasna bekwaꞌn ikañana. Isaꞌnna guꞌn lëꞌda, guꞌnn‑na guꞌn wen.
Ikë ldoꞌna xkomierna x̱iꞌk nak tib minn lidzna. Nc̲h̲oꞌb gwiyna xkomierna nkiꞌnda sakdana liaꞌdz xkomierna.
Nkiꞌn gak ngiaꞌlna nkiꞌnda gak tsaꞌbna; ikëna stsiꞌn Dios idib gik ldoꞌna.
Xilnana lo nanna ndal guꞌn wen xneꞌdz Dios, ikedzna tedna dele ba gilnë gana isaꞌndna ineꞌñana Dios.
Guꞌnn‑na yud ic̲h̲ë xkomierna minn yu x̱idna, minn nlas yu. Ideꞌdna diꞌt gobias dele chu minn xlan lidzna.
Inabna lo Dios guꞌnnlay ic̲h̲ë minn xlaꞌn bekwaꞌn guꞌnn‑na, nkiꞌnda ineꞌnëna lëd minn knu.
Nkiꞌn ic̲h̲ësa lo minn guꞌnn-na wen. Nkiꞌnda noꞌnda balalsa xkomierna ikë ldoꞌna, gana nkiꞌnda gak nc̲h̲oꞌbna, sinda ña lo minn nlas xna guꞌnn-na wen. Nika nkiꞌnda ineꞌna ic̲h̲ëlo nanna.
Dele chu c̲h̲uꞌnn bekwaꞌn guꞌn lëꞌda lona nkiꞌnda gobic̲h̲ena guꞌnn‑nu lo minn knu. Sinda masda kibna gan xkuꞌn guꞌnn‑na guꞌn wen, lo ic̲h̲ë minn.
Ideꞌdna fwers ibanna wen ic̲h̲ëna xkomierna, axta guꞌn zakda guꞌnn‑na.
Bëꞌts, Dios xkë ldoꞌtá, dele bekwaꞌnu nkiꞌnda ikeligaxnu sinda masda isaꞌnna Dios izakzi minn dele bekwaꞌn c̲h̲uꞌnn, lo Dios sc̲h̲eꞌbey izakzi minn knu, x̱iꞌk xneꞌ Xtiꞌdz Dios:
“Naꞌ nak minn ikeli, naꞌ izakzi dele chu bekwaꞌn c̲h̲uꞌnn,
xka xneꞌ Dad c̲h̲uꞌnnbéy.”
Loxna gunu diꞌltsa xlaꞌnna minn xlëꞌ c̲h̲anna, ideꞌdna guꞌn gow minn knu gana diꞌltsa sdzeꞌy ldoꞌ minn knu ideꞌdna guꞌn gia minn knu. Diꞌltsa xka guꞌnn‑na, ganna lëꞌkga minn knu itelëdz.
Ideꞌdtana diꞌdz guꞌn lëꞌda, guꞌn c̲h̲uꞌnn minn lona, guꞌnn lëꞌná guꞌnn guꞌn lëꞌda, sinda masda guꞌnn‑na wen lo minn, dzekna xka tikwa giaꞌn guꞌn lëꞌda.
Nkiꞌn gonna xtiꞌdz minn nak dziꞌn
Ic̲h̲ësa minn nak dziꞌn, Dios nak minn uzoꞌb minn knu ga, nakdo nika xkisa udzinn minn knu ga. Loxna gunu ic̲h̲ësana nkiꞌn gon xtiꞌdz minn nak dziꞌn.
Ic̲h̲ësa minn c̲h̲onda xtiꞌdz minn nak dziꞌn, lo Diosga c̲h̲uꞌnn minn knu gunu. Minn nak dziꞌn sc̲h̲eꞌbey izakzi minn knu.
Lo zobda minn nak dziꞌn ga, itseb minn c̲h̲uꞌnn guꞌn wen sinda minn c̲h̲uꞌnn guꞌn lëꞌda. Diꞌltsa xlaꞌndá izakzida minn nak dziꞌndá, gol biꞌnn guꞌn wen xka lëꞌ minn knu wen gwiydá.
Lo Dios uzoꞌb minn knu ga, guꞌnn guꞌn wen lotá. Sinda diꞌltsa lëꞌtá c̲h̲uꞌnn guꞌn lëꞌda, masda gol kwdzeb lo lët non xlëda zob minn knu ga, sinda lëꞌ minn knu zob ga izakzi minn c̲h̲uꞌnn guꞌn lëꞌda.
Loxna gunu nkiꞌn gonna xtiꞌdz minn nak dziꞌn, nakdo noꞌnda lo zak izakzi minn knuna sinda lo nanna gunu nak guꞌn c̲h̲igial guꞌnn‑na.
Loxna gunu luꞌtá gol kwdix demi guꞌn xtop minn, lo Dios nak minn uzoꞌb minn nak dziꞌn gana minn knu c̲h̲uꞌnn guꞌn c̲h̲igial guꞌnn.
Gol biꞌnn guꞌn c̲h̲igial guꞌnndá kad lo minn, naku kixdá demi guꞌn xtop minn ota naku gondá xtiꞌdz minn, ota naku nc̲h̲oꞌb gwiydá minn.
Nkiꞌnda ikëtá kiy chu lo minn, sinda nkiꞌn gol kë ldoꞌ xkomierdá. Lo diꞌltsa chuga xkë ldoꞌ xkomier, lëꞌ ic̲h̲ëla guꞌn xneꞌ ley ga c̲h̲uꞌnnla minn knu.
Nika dele ndal guꞌn c̲h̲uꞌnnbéy Dios guꞌnnma, x̱iꞌk nak: “Tsuñadlá stib minn, igëtdalá mnech, pandlá, ineꞌdlá gilgusgeꞌ lëd stib minn, izoblëdzdalá gaplá guꞌn c̲h̲ap xkomieꞌrlá.” Lo ic̲h̲ë guꞌn c̲h̲eꞌn gana sebalal guꞌn c̲h̲uꞌnnbéy Dios, tibaga naku: ‘Kë ldoꞌ xkomieꞌrlá x̱iꞌk xkë ldoꞌlá luꞌ.’
Lo minn xkë ldoꞌ xkomier sdzakzida minn knu xkomier, loxna gunu nonga ikë ldoꞌlá xkomieꞌrlá lëꞌ ic̲h̲ëla guꞌn xneꞌ ley ga c̲h̲uꞌnnlá.
Gol biꞌnnaga ic̲h̲ë guꞌn c̲h̲eꞌn, x̱iꞌk xkuꞌn ziꞌdtá c̲h̲uꞌnndu or lëꞌtá ulelëdz Jesús, lo ziꞌdgaxla ilaꞌna ic̲h̲ë lo guꞌn lëꞌda, guꞌn yu lo gitslyu c̲h̲eꞌn, nikë or lëꞌna ulelëdz Jesús. Loxna gunu nkiꞌndc̲h̲a gakna x̱iꞌk nak minn naxkes, sinda gakna x̱iꞌk nak minn uc̲h̲aꞌla mkaꞌl lo,
lo merla ikë xni, loxna gunu isaꞌnna guꞌnn‑na guꞌn lëꞌda, ic̲h̲ë guꞌn nak x̱iꞌk nak guꞌn c̲h̲ak lo nkëw guꞌn chut xwiyda, sinda masda guꞌnn‑na ic̲h̲ë guꞌn wen, x̱iꞌk nak guꞌn c̲h̲ak lo xni gana nak gunu x̱iꞌk nak lac̲h̲ c̲h̲ok minn or tsa lo ruid.
Xñaz ibanna, dzekna xka ic̲h̲ësa minn gwiy wen mbanna, x̱iꞌk nak xexniꞌna mbidz ic̲h̲ësa minn xwiy, nkiꞌnda noꞌnda gilgow tsu gikna gana noꞌnda lni gak gikna diꞌt c̲h̲ak guꞌn lëꞌda, gana x̱aꞌla, x̱aꞌla unaꞌ tsuñana, gana guꞌnntá belkwaꞌn guꞌn lëꞌda, gana tsudtá noꞌnda ruid gana noꞌnda ilëꞌna ganna xkomierna.
Tsudtá kosiuw stib minn
Wen gol kaña minn c̲h̲ak chop gik lo xñaz Dios, nkiꞌnda noꞌnda gia giꞌd ineꞌtá xkuꞌn nkiꞌn iban minn.
Lo yu minn bët siada ldoꞌ c̲h̲ow ic̲h̲ësa guꞌn, gana yuga minn zëxda gieꞌnna wen xkuꞌn naku, loxna c̲h̲ow noꞌnda lëꞌ berdur.
Minn c̲h̲ow ic̲h̲ësa guꞌn, nkiꞌnda sakda liaꞌdz minn c̲h̲owda ic̲h̲ëwu. Gana minn c̲h̲owda ic̲h̲ëwu nkiꞌnda tsu kosiuw minn c̲h̲ow ic̲h̲ëwu, lo tibaga nak minn knu lo Dios.
¿Be zak gan tsulá kosiuw dziꞌn guꞌn c̲h̲uꞌnn tib minn stsiꞌn stib minn? Nonga minn naku stsiꞌn zak ineꞌ gan be wen nak dziꞌn ota wenda nak dziꞌn. Nana xkakga nonga Dios nak minn zak ineꞌ gan be lëꞌwu c̲h̲uꞌnn-na ota lëꞌdu. Nkiꞌn guslëdzlá nonga Dios nak minn c̲h̲uꞌnn lëꞌ minn zu xñaz Dios.
Gana yuga minn xneꞌ yu dze nc̲h̲oꞌb nak, gana yuga minn xneꞌ tibaga nak ic̲h̲ësa dze. Ic̲h̲ësa minn nkiꞌn gieꞌnna bekwaꞌn c̲h̲uꞌnn gilxkab.
X̱iꞌk nak yu minn xneꞌ: Yu dze nc̲h̲oꞌb nak, lëꞌ minn knu c̲h̲uꞌnno lo Dios gana yuga minn xneꞌ tibaga nak ic̲h̲ësa dze lëꞌkga lo Diosga c̲h̲uꞌnn minn knuwu. Gana xkakga minn c̲h̲ow ic̲h̲ësa guꞌn, lo xdeꞌd minn knu xkix lo Dios gana minn c̲h̲ow noꞌnda berdur lo ña minn knu xdeꞌd xkix lo Dios.
Chut mbanda dzekna gustnaꞌ bekwaꞌn guꞌn wen, gana xkakga dele chu c̲h̲ët nakdo bekwaꞌn gutsnaꞌ.
Nuw mban guꞌnn nc̲h̲oꞌbna lë Dios gana xkakga diꞌltsa gëtna lëꞌna guꞌnn nc̲h̲oꞌbaga lë Dios.
Jesús uyiꞌd uyët lox ubanaga stib, dzekna xka gak minn guꞌnnbéy lo minn mban gana minn uyët.
Loxna gunu nkiꞌnda tsutá kosiuw xkomierdá minn xlelëdz Jesús gana nkiꞌnda sakdadá liaꞌdz minn knu. Gana nanna ic̲h̲ësana idzinn lo Dios, ga lëꞌ Dios ikeli xkwendna.
X̱iꞌk xneꞌ Xtiꞌdz Dios:
Dad c̲h̲uꞌnnbéy xneꞌ:
“Nli xnená sdzinn dze ic̲h̲ësa minn ikiꞌts x̱ib loná”
gana ic̲h̲ësa c̲h̲ow minn ic̲h̲aꞌ ineꞌ: “Luꞌ nak Dios.”
Ga dzekna ic̲h̲ësana ideꞌd kwend lo Dios gan bekwaꞌn uyuꞌnn‑na.
Loxna gunu tsudc̲h̲ana kosiuw xkomierna. Sinda masda tsu gikna guꞌnndna lëꞌ xkomierna giab lo dol gana isaꞌn xñaz Dios.
Naꞌ xlelëdzná Jesús gana nanná bët nakda gowma ic̲h̲ësa guꞌn. Nana diꞌltsa yu tib minn xneꞌ yu guꞌn nkiꞌnda idoꞌw lo gakdo, minn knu ga xka zak, nonga gowda minn knu gunu.
Nana diꞌltsa lo zak guꞌn c̲h̲owdá lëꞌ xkomierdá wenda c̲h̲uꞌnn gilxkab, masda kwsaꞌn gowdá gunu, dzekna xka lëꞌtá xluw xkë ldoꞌtá xkomierdá. Gana nandá ña lo xtol minn knu uyët Jesús, Minn uxaꞌl Dios, lox gunu guꞌnndtá lëꞌ guꞌn c̲h̲owdá guꞌnn lëꞌ xkomierdá gak chop gik, ga lëꞌ gunu guꞌnn lëꞌ minn knu isaꞌn Jesús tikwa.
Loxna gunu nonga luꞌtá gol kwzoꞌb kwidad, dzekna xka chut ineꞌda guꞌn lëꞌda c̲h̲uꞌnndá ñana lëꞌtá c̲h̲uꞌnn guꞌn wen.
Diꞌltsa Dios nak minn c̲h̲uꞌnnbéy lotá, loxna gunu nkiꞌnda gan bekwaꞌn c̲h̲oꞌwlá gana bekwaꞌn c̲h̲alá, sinda guꞌn nkiꞌn guꞌnn‑na nak guꞌn wen, gana ibanna tibaga, gana gapna gilx̱il guꞌn xneꞌdz Espíritu chen Dios.
Diꞌltsa chuga kë stsiꞌn Minn uxaꞌl Dios c̲h̲uꞌnn ic̲h̲ë guꞌn c̲h̲eꞌn, Dios sdzaꞌl ldoꞌ gunu gana lëꞌ ic̲h̲ë minn wen ineꞌ lëd minn knu.
Lo or lëꞌlá nc̲h̲oꞌbc̲h̲a xwiy gan bekwaꞌn xdoꞌw, or knu lëꞌlá c̲h̲uꞌnn lëꞌ stib minn xgib xtol. Nli ic̲h̲ësa guꞌn xdoꞌw bët c̲h̲uꞌnnda, sinda guꞌn wenda nak, nap tseloga nika guꞌn c̲h̲owna guꞌnn lëꞌ stib minn giab lo dol.
Mas wen nak idoꞌwda biaꞌl gana giadma bin, gana nika bëtkwaꞌn guꞌnndma diꞌltsa nanma gunu guꞌnn lëꞌ tib xkomierma giab lo dol.
Guꞌn c̲h̲uꞌnndá gilxkab gan bekwaꞌn guꞌnndá gana bekwaꞌn guꞌnndtá, nonga Dios gana luꞌtá nan gunu, nkiꞌnda luꞌtá guꞌnn fwers minn guꞌnn minn guꞌn zëxda gieꞌnna minn. Wen sia minn bët siada ldoꞌ dele bekwaꞌn c̲h̲uꞌnn lo lëꞌ xieꞌnna wen bekwaꞌn nak guꞌn c̲h̲uꞌnn.
Saꞌnda lëꞌ minn c̲h̲ak chop gik or c̲h̲ow dele bekwaꞌn, dol nak gunu, lo c̲h̲uꞌnndu idib gik ldoꞌ. Gana nanna minn nika yulida ldoꞌ or c̲h̲uꞌnn tib guꞌn, dol nak gunu.
Loxna gunu x̱iꞌk xkuꞌn nakna minn xienlana wen Xtiꞌdz Dios, nkiꞌn guꞌnn‑na yud minn zëxda gieꞌnna wen, nkiꞌnda noꞌnda xkilxkabna guꞌnn‑na gan bekwaꞌn sdzaꞌl ldoꞌna.
Sinda nkiꞌn guꞌnn‑na wen lo xkomierna, dzekna xka lëꞌ xkomierna xiꞌlna gana lëꞌ siac̲h̲a ilelëdz Dios.
Lo nika Jesús ñuꞌnnda noꞌnda xkilxkab ngib noꞌnda guꞌn ndzaꞌl ldoꞌ. Sinda x̱iꞌk xneꞌ Xtiꞌdz Dios: “Or lëꞌ minn bel xneꞌ lëdlá, lëdnága xneꞌ minn.”
Ic̲h̲ësa guꞌn ziꞌd lën Xtiꞌdz Dios, uyaꞌn iseꞌdna, dzekna xka iloꞌxdana xkilxkabna gana ichoꞌbna ldoꞌna dzekna xka tibaga tsu gikná nanna Dios c̲h̲uꞌnn guꞌn xneꞌ guꞌnn.
Dios minn c̲h̲uꞌnn yudna xloꞌxdana xkilxkabna gana xchoꞌb ldoꞌna, guꞌnn lëꞌtá tibaga wen iban, x̱iꞌk xkuꞌn uyuꞌnnkluw Jesús, minn uxaꞌl Dios.
Dzekna xka tipsa gana tibaga guꞌnn nc̲h̲oꞌbdá lë Dios, minn nak pxoz Jesús, Dad c̲h̲uꞌnnbéy lona.
Lëꞌ minn nakda judío uyon Xtiꞌdz Ndzun Jesús
Nana gol kaña xkomierdá x̱iꞌk ukaña Jesúsdá, minn uxaꞌl Dios, dzekna xka lëꞌ minn gieꞌnna nc̲h̲oꞌbdoꞌ nak Dios.
Jesús uyiꞌd uyuꞌnn guꞌn wen lo judío, dzekna xka uluw, Dios c̲h̲uꞌnn ic̲h̲ësa guꞌn xneꞌ, guꞌn uneꞌ Dios lo pxozgolna, x̱iꞌk xkuꞌn nakna judío.
Gana uyiꞌdxi dzekna xka uyuꞌnnxi lëꞌ minn nakda judío guꞌnn nc̲h̲oꞌb lë Dios lo ic̲h̲ë xkilwen Dios, x̱iꞌk xneꞌ Xtiꞌdz Dios:
“Loxna gunu lëꞌná gunn nc̲h̲oꞌb lëlá
gana golná labans loꞌlá or yuná x̱id minn nakda minn xkiedzlá.”
Gana stib diꞌt xneꞌ:
“Ic̲h̲ësadá mnech gitslyu,
gol kwx̱iꞌlna ic̲h̲ëtá minn xkiedz Dios.”
Gana stib lger xneꞌ:
“Ic̲h̲ësadá minn yu idib lo gitslyu
gol biꞌnn nc̲h̲oꞌb lë Dad c̲h̲uꞌnnbéy.”
“Xediꞌy Yesé giꞌd tib minn guꞌnnbéy lo ic̲h̲ë mnech gitslyu
gana ic̲h̲ësa minn ilelëdz minn knu lo nan zuꞌnn minn knu guꞌn xneꞌ.”
Xnabná lo Dios, minn c̲h̲uꞌnn guꞌn xneꞌ, guꞌnn lëꞌtá xiꞌlna gana bët tsada ldoꞌtá lo lëꞌtá xlelëdz Dios. Gana xka lëꞌ Espíritu chen Dios guꞌnn lëꞌtá ilelëdzc̲h̲a Dios, lo nandá Dios c̲h̲uꞌnn guꞌn xneꞌ.
Naꞌ nan ic̲h̲ësadá bëꞌts, luꞌtá c̲h̲ap nc̲h̲oꞌbdoꞌ gilwen gana nanladá wen bekwaꞌn nkiꞌn guꞌnndá, loxna gunu zak guꞌnnkluwlsatá xkomierdá.
Nana lëꞌná xkë gits c̲h̲eꞌn idib gik ldoꞌná ziꞌd lotá, dzekna xka lëꞌtá guslëdzu. Lo xkilwen Dios xkisa ugiꞌbná,
nana naꞌ uxaꞌl Dios zid ine Diꞌdz Ndzun nak lo minn nakda judío gana naꞌ kë dziꞌn knu nakná x̱iꞌk nak tib px̱oz, dzekna xka lëꞌ minn knu gak x̱iꞌk nak tib guꞌn nexlan nlaꞌ lo Dios gana lëꞌ Espíritu chen Dios koliꞌax̱aꞌ minn knu, gak minn xkiedz Dios.
Xc̲h̲ildná këná stsiꞌn Dios, gana nanná Jesús c̲h̲uꞌnn yuꞌdná c̲h̲unn-ná ic̲h̲ë guꞌn.
Naꞌ nakda nika noꞌnda suná inená bekwaꞌn, sinda Jesús uyuꞌnn yuꞌdná uyunn-ná ndal guꞌn, dzekna xka lëꞌ ic̲h̲ë guꞌn uyunn-ná uyuꞌnn lëꞌ minn nakda judío uyon Xtiꞌdz Dios.
Gunu uyak uyunn‑ná, lo lëꞌ Espíritu chen Dios c̲h̲uꞌnn yuꞌdná lëꞌná c̲h̲unn ndal gilnzaꞌk gana guꞌn ni zëxda gwiy minn. Xka lëꞌná une Xtiꞌdz Ndzun Jesús, uc̲h̲aná Jerusalén gana idib xtën minn Ilírico.
Xka uyuná unená Xtiꞌdz Ndzun Jesús, ic̲h̲ë diꞌt zëxda idzinnu. Saꞌnda diꞌltsa ñaná diꞌt udzinnlu lo stsiꞌn stib minnga ndedná,
sinda lëꞌná c̲h̲unn guꞌn xneꞌ Xtiꞌdz Dios:
“Ic̲h̲ë minn zëxda gon chu nakxi, guꞌnnbeyxi
gana ic̲h̲ë minn zëxda gon xtiꞌdzxi, gieꞌnna xkuꞌn nak xtiꞌdzxi.”
Lëꞌ Pablo xlaꞌn tsa Roma
Guꞌn c̲h̲eꞌn c̲h̲unn‑ná loxna gunu nika dele c̲h̲unn‑ná gilxkab giꞌdsuná lotá nika xiobdo.
Saꞌnda nana uyelola uyunn-ná guꞌn c̲h̲igial gunn-ná neꞌg gana lo bokla xlaꞌndná giꞌdsuná lotá,
loxna gunu or lëꞌná tsa España xlaꞌndná gwiynádá or lëꞌná ted i. Ga kwasná lotá balal tiemb, ga dzekna xlaꞌndná gan be zuꞌnndá yuꞌdná sianá lad España.
Lëꞌ nana lëꞌná tsa Jerusalén gunn yud minn ugoliaꞌx̱aꞌ Dios nak minn xkiedz.
Lo lëꞌ minn xlelëdz Jesús xtën Macedonia gana Acaya uyab ldoꞌ utop nup demi tsa lo minn dzak liaꞌdz yu x̱id minn Jerusalén.
Minn yu xtën Macedonia gana Acaya uyuꞌnn gilxkab uyuꞌnn gunu, lo nak minn x̱iꞌk nak minn nzëꞌb lo minn judío. Lo diꞌltsa ña minn nakda judío ugaꞌ guꞌn xgaꞌ minn nak judío, guꞌn nakda guꞌn gitslyu, nana seker guꞌn gitslyu guꞌnn minn yud minn knu.
Nana or tselo tsiña guꞌn c̲h̲eꞌn, lëꞌná ic̲h̲a ga sia España lëꞌ ñaz giꞌdtedlaná lotá ga.
Nanná zolila or lëꞌná giꞌdted lotá, lëꞌ Jesús, minn uxaꞌl Dios, guꞌnnlayna nc̲h̲oꞌbdoꞌ.
Dzekna xka bët guꞌnnda minn xlelëdzda Jesúꞌsná yu Judea gana xiꞌlna minn xlelëdz Jesús Jerusalén or ikaña demi guꞌn tsiñaná.
Dzekna xka xc̲h̲ildná lëꞌná ilan lotá, loxna kwasná lotá, diꞌltsa lëꞌ Dios ineꞌdz diꞌdz.
Dios minn xneꞌdz gilwen su ic̲h̲ësa lotá. Xnabná lo Dios xka gaku.
Lëꞌ Pablo xchaꞌl diux lo minn
Nana xlaꞌndná guꞌnnbéydá Febe, c̲h̲uꞌnnbeyná nay c̲h̲eꞌn wen. Ña nay c̲h̲eꞌn xlelëdz Jesús yu x̱id minn xlelëdz Jesús Cencrea gana c̲h̲uꞌnn nay c̲h̲eꞌn yud minn dzak liaꞌdz x̱id minn xlelëdz Jesús Cencrea.
Nana xnabná lotá wen gol kaña nay c̲h̲eꞌn x̱iꞌk nkiꞌn ikañama tib minn nak minn xkiedz Dios. Gana guꞌnndá yud nay c̲h̲eꞌn dele bekwaꞌnda, lo ndal minn uyuꞌnn nay c̲h̲eꞌn yud gana naꞌná uyuꞌnn nay c̲h̲eꞌn yud.
Gol kwdeꞌd diux lo Priscila ic̲h̲op Aquila. Minn ukëñaná stsiꞌn Jesús, Dad c̲h̲uꞌnnbéy.
Ic̲h̲op minn c̲h̲eꞌn udeꞌd xkilmban uyuꞌnn yuꞌdná lëꞌná ulaꞌ lo gilgut. Loxna gunu nakdo noꞌnda naꞌ xded xkix lo minn c̲h̲eꞌn, sinda ña ic̲h̲ësa minn nakda judío, minn xlelëdz Jesús.
Gana gol kwdeꞌd diux ic̲h̲ë lo minn xlelëdz Jesús, minn xdopgiy lidz Priscila ic̲h̲op Aquila.
Gana gol kwdeꞌd diux lo Epeneto, minn nc̲h̲oꞌb xwiyná. Mgiy knu nak minn ganeꞌc̲h̲ ulelëdz Jesús xtën Acaya.
Gana gol kwdeꞌd diux lo María, unaꞌ knu këdoꞌ dziꞌn c̲h̲uꞌnn yudtá.
Gana gol kwdeꞌd diux lo Adrónico ic̲h̲op lo Junias minn degiedzná, izanu minn c̲h̲eꞌn uyu lidzgiꞌb. Nc̲h̲oꞌb nak ic̲h̲op minn c̲h̲eꞌn x̱id minn ukaña xkilbey Jesús ineꞌ xtiꞌdzxi gana ganeꞌc̲h̲ ic̲h̲op minn c̲h̲eꞌn ulelëdz Jesús nikë loná.
Gana gol kwdeꞌd diux lo Aplias, deamiꞌgná tib minn nc̲h̲oꞌb xwiyná gana nak tib minn xlelëdz Dad c̲h̲uꞌnnbéy.
Gana gol kwdeꞌd diux lo Urbano, minn ukëñaná stsiꞌn Jesús, Dad c̲h̲uꞌnnbéy. Gana Estaquis deamiꞌgná, minn nc̲h̲oꞌb xwiyná.
Gana gol kwdeꞌd diux lo Apeles, tib minn xluw nli zu xñaz Minn uxaꞌl Dios.
Gana gol kwdeꞌd diux lo minn lidz Aristóbulo.
Gana gol kwdeꞌd diux lo Herodión, minn degiedzná.
Gana gol kwdeꞌd diux lo minn lidz Narciso, minn zu xñaz Dad c̲h̲uꞌnnbéy.
Gana gol kwdeꞌd diux lo Trifena gana lo Trifosa, ic̲h̲op unaꞌ c̲h̲eꞌn xdeꞌd fwers kë stsiꞌn Dad c̲h̲uꞌnnbéy.
Gana gol kwdeꞌd diux lo Pérsida, unaꞌ c̲h̲eꞌn këc̲h̲o stsiꞌn Dad c̲h̲uꞌnnbéy.
Gana gol kwdeꞌd diux lo Rufo, Dad c̲h̲uꞌnnbéy ugib minn c̲h̲eꞌn gak minn xkiedz gana gol kwdeꞌd diux lo xnaꞌ Rufo, minn nak x̱iꞌk nak duwmaꞌná.
Gana gol kwdeꞌd diux lo Asíncrito, Flegonte, Hermas, Patrobas, Hermes gana lo ic̲h̲ë minn xlelëdz Jesús yu x̱id ic̲h̲ë minn c̲h̲eꞌn.
Gana or idzaꞌlda xkomierdá gol kwdeꞌd tib chut kwas xkomierdá, guꞌn iluw xc̲h̲iꞌlnadá xwiydá xkomierdá.
Gana ic̲h̲ësa minn xlelëdz Jesús dele bata, xchaꞌl diux lotá.
Nana xnabná lotá gol gonga, masda gol goꞌpche lo minn xiaꞌnda bienn guꞌn c̲h̲uꞌnnkluwdá, sinda lëꞌ c̲h̲uꞌnnkluw x̱aꞌ guꞌn, lo xlaꞌn dzekna gak ic̲h̲oldá.
Ic̲h̲ë minn knu nika këda stsiꞌn Jesús, Dad c̲h̲uꞌnnbéy, sinda lëꞌ minn knu c̲h̲uꞌnn guꞌn sdzata ldoꞌ. Gana ndzun xneꞌ minn knu, dzekna xka xgitña minn knu minn xieꞌndna wen.
Lad lad yu diꞌdz lëꞌtá c̲h̲uꞌnn guꞌn xlaꞌn Dios, loxna gunu xc̲h̲ildná. Nana xlaꞌndná nlëts gol gok lo guꞌn wen, saꞌnda lëꞌ guꞌn wenda gol kwsaꞌn.
Diꞌltsa guꞌnndá guꞌn c̲h̲eꞌn, lëꞌ Dios, minn c̲h̲uꞌnn bët siada ldoꞌtá, guꞌnn lëꞌ Minn Dzab bët guꞌnndadá. Xnabná lo Jesús, minn nak Dad c̲h̲uꞌnnbéy ineꞌdz xkilwen lotá.
Lëꞌ Timoteo, minn këñaná dziꞌn, gana Lucio, Jasón, Sosípater minn nak minn degiedzná, xchaꞌl diux lotá.
Gana naꞌ, Tercio, minn uzaꞌ guꞌn c̲h̲eꞌn guꞌn uneꞌ Pablo, xchaꞌl diux lotá.
Gana Gayo, minn xneꞌdz lidz c̲h̲obiaꞌsná, gana ic̲h̲ë minn xlelëdz Jesús, minn xdopgiy neꞌg, xchaꞌl diux lotá. Gana xchaꞌl Erasto diux lotá, tib mgiy zën xtemi giedz c̲h̲eꞌn, gana Cuarto, stib minn xlelëdz Jesús neꞌg.
[Jesús, Dad c̲h̲uꞌnnbéy, ineꞌdz xkilwen ic̲h̲ësa lotá. Xnabná lo Dios xka gaku.]
Nkiꞌn gak nc̲h̲oꞌb lë Dios
Gol biꞌnn nc̲h̲oꞌb lë Dios lo lëꞌxi zak guꞌnn lëꞌtá isaꞌnda Xtiꞌdz Ndzun Jesús. Guꞌn c̲h̲eꞌn nak diꞌdz guꞌn xnená gana bokla ngëꞌts yu guꞌn c̲h̲eꞌn gik Dios chut ñakda ñonu sinda axta lo na.
Saꞌnda nana lëꞌna nanla xkuꞌn nak guꞌn c̲h̲eꞌn, lo ic̲h̲ë guꞌn ukëꞌ minn uneꞌ guꞌn uneꞌ Dios lo. Dios minn nc̲h̲oꞌbdoꞌ nak uluwo xka, dzekna xka ic̲h̲ësa mnech gitslyu gonu lox ilelëdz Jesús.
Nkiꞌn guꞌnn nc̲h̲oꞌbna lë Dios tipta lo ic̲h̲ë guꞌn uyuꞌnn Jesús, lo nonga Dios nak Dios gana xieꞌnna ic̲h̲ësa guꞌn. Nkiꞌn xka gaku.
Gits guꞌn ukëꞌ Pablo sia lo minn yu Galacia, minn zinkë x̱its Jesús
Lëꞌ Pablo xneꞌ diux lo minn yu xtën Galacia
1-2 Naꞌ nak Pablo, tib minn ukaña gilbey ineꞌ Xtiꞌdz Ndzun Jesucristo. Gilbey c̲h̲eꞌn nneꞌdzda tib mnech gitslyu, sinda x̱al Jesús uneꞌdzu loná gana Dios, minn nak pxozna, minn udeꞌdaga gilmban lo Jesús stib. Nana naꞌ gana ic̲h̲ë minn xlelëdz Jesús neꞌg, lëꞌnu xchaꞌl diux lotá minn xlelëdz Jesús, minn xdopgiy i xtën Galacia.
Xnabná lo Dios, minn nak pxozna, gana Jesucristo, Dad c̲h̲uꞌnnbéy lona, ineꞌdz xkilwen gana xkilx̱il lotá.
Luꞌtá nan Jesús uyu gik uyiꞌd uyët lo xtolna, loxna gunu lëꞌxi ulana lo ic̲h̲ë guꞌn lëꞌda, guꞌn c̲h̲uꞌnn mnech gitslyu lo na. Jesús uyuꞌnn guꞌn c̲h̲eꞌn, dzekna xka lëꞌ uyuꞌnn guꞌn xlaꞌn Dios, minn nak pxozna.
¡Nkiꞌn ic̲h̲ësa minn guꞌnn nc̲h̲oꞌb lëxi lo na gana tipta! Nkiꞌn xka gaku.
Nonga Xtiꞌdz Ndzun Jesús nak guꞌn nli
Nika nandná be c̲h̲ak ldoꞌná, lo lëꞌtá nika xnusa sia stsaꞌn Dios, minn uc̲h̲edzdá ikañatá guꞌn ndzun nak xneꞌdz Jesús; lox lëꞌtá zinkë x̱its stib useꞌd, guꞌn x̱aꞌ nak lo guꞌn nak Xtiꞌdz Ndzun Jesús.
Ñana nika diꞌltsa chu tibna ota nika diꞌltsa tib angl ineꞌ stib useꞌd guꞌn x̱aꞌ nak lo Diꞌdz Ndzun guꞌn uyuꞌnnkluwnudá, Dios izakzi minn knu diꞌt sdzë bel tipta.
Nana lëꞌná gobic̲h̲ekga ine guꞌn c̲h̲eꞌn lotá stib: Diꞌltsa chu guꞌnnkluwdá stib useꞌd guꞌn x̱aꞌ nak lo Diꞌdz Ndzun guꞌn ulelëdzdá, Dios isaꞌb gilzi lëd minn knu.
Naꞌ xgibdaná wen ineꞌ minn lëdná, nika xgibdaná wen giaꞌnná lo minn, sinda lëꞌná xgib wen giaꞌnná lo Dios. Saꞌnda diꞌltsa guꞌn xlaꞌndná nak wen giaꞌnná lo minn, nakdaná tib minn kë stsiꞌn Minn uxaꞌl Dios.
Dziꞌn guꞌn udeꞌd Dios lo Pablo
Nana xnená lotá, minn xlelëdz Jesús, Diꞌdz Ndzun guꞌn unená lotá nakda gunu guꞌn uyab gik tib mnech gitslyu.
Nakdo chu usaꞌnu loná nika nakdo chu lo usednu, sinda x̱al Jesucristo uluwo loná.
Luꞌtá nanladá xkuꞌn uyuná, bekwaꞌn uyunn‑ná bokla or lëꞌná uyunn ic̲h̲ë guꞌn nc̲h̲oꞌb xwiy ic̲h̲ë judío. Or knu lëꞌná uya uzakzi minn xlelëdz Jesús, axta xlaꞌndná nloꞌxná ic̲h̲ë minn knu.
Ga x̱aꞌlná uyunn ic̲h̲ë guꞌn nc̲h̲oꞌb xwiy ic̲h̲ë judío. Or knu naꞌ nak minn nnec̲h̲ ic̲h̲ë lo judío, lo naꞌ nak minn uyunn ic̲h̲ë guꞌn uyuꞌnn pxozgolna bokla idib gik ldoꞌná.
15-16 Ñana nika xkawu, Dios ulas ldoꞌ ugiꞌbná ansc̲h̲a gaꞌlná, gana lo xkilwenxi lëꞌxi uc̲h̲edzná. Loxna uluwxi chu nak x̱inxi loná, dzekna xka lëꞌná ine Xtiꞌdz Ndzun x̱inxi lo minn nakda judío.
Or uyak guꞌn c̲h̲eꞌn chut lo ñadná nnabdiꞌdzná.
Nika ñadná Jerusalén nx̱ixtiꞌdzñaná minn ukaña gilbey ineꞌ Xtiꞌdz Dios, sinda lëꞌná uya Arabia, ga uyobic̲h̲eꞌkganá lëꞌná udzinn Damasco stib.
Konde udedsu tson is lëꞌná uya Jerusalén, uyunnbey Pedro, ga uyobiaꞌsná tsiꞌn mbidz lo Pedro.
Gana uwiyná Jacobo bëts Jesús. Ga ni stib chutc̲h̲a minn ukaña xkilbey Jesús nwiydná.
Guꞌn c̲h̲eꞌn guꞌn xkëná nli nak. X̱al Dios nak minn xwiy, c̲h̲usgeꞌdná.
Ga dzekna lëꞌná sia uya xtën Siria gana xtën Cilicia.
Loxna gunu lëꞌ ic̲h̲ë minn xlelëdz Jesús xtën Judea ñuꞌnnbeydná.
Nonga guꞌn uyon minn knu nak, lëꞌná usanla zinkë iloꞌx minn xlelëdz Jesús, nana lëꞌná c̲h̲uꞌnnkluw chu nak Jesús.
Lo ic̲h̲ë guꞌn uyuꞌnn Dios loná, loxna gunu lëꞌ ic̲h̲ë minn knu c̲h̲uꞌnn nc̲h̲oꞌb lë Dios.
Konde udedsu tsiꞌda is, lëꞌná uyobic̲h̲ekga Jerusalén stib ic̲h̲opnu Bernabé gana uziñaná Tito.
Ga dzekna or lëꞌná yu Jerusalén, lëꞌná une gan xkuꞌn lo xnená Xtiꞌdz Ndzun Jesús lo minn nakda judío. Guꞌn c̲h̲eꞌn unená x̱aꞌsa noꞌnda lo minn nc̲h̲oꞌb nak zu lo minn xlelëdz Jesús, dzekna xka lët non xlëda nak ic̲h̲ë guꞌn c̲h̲unn‑ná.
Ga ñuꞌnnda ic̲h̲ë minn knu fwers nkë sen nc̲h̲ug nup biaꞌl lëd Tito, nika minn griego nak Tito.
Sinda guꞌn naku yu balal minn nika nlida xlelëdz Jesús. Minn knu dzekna yu x̱id minn xlelëdz Jesús xlaꞌn iloꞌx gilx̱il guꞌn uneꞌdz Jesús, minn uxaꞌl Dios lona, dzekna lëꞌna gunnaga guꞌn xneꞌ xley Moisés, ga lëꞌna gak x̱iꞌk nak minn giaꞌgaga stib.
6-7 Gana ic̲h̲ë minn nc̲h̲oꞌb nak, bëtkwaꞌn nsëꞌbda x̱id guꞌn uyuꞌnnkluwná. Sinda uyeꞌnna minn knu Dios ugiꞌbná inená Xtiꞌdz Ndzun Jesús lo minn nakda judío, x̱iꞌk xkuꞌn ugib Dios Pedro ineꞌwu lo minn nak judío. Gana naꞌ dzakdaná liaꞌdz be nc̲h̲oꞌb nak minn knu, lo Dios xwiyda noꞌnda guꞌn nën.
Dios uxaꞌl Pedro ineꞌ Xtiꞌdz Jesús lo minn nak judío, nana Dios knukga uxaꞌlná inenu lo minn nakda judío.
Gana lo uyeꞌnna minn knu Dios uneꞌdz gilnaklay loná, loxna gunu lëꞌ Jacobo, Cefas gana Juan, minn nc̲h̲oꞌb nak c̲h̲uꞌnnbéy lo minn xlelëdz Jesús, uzën ñanu ic̲h̲opnu Bernabé. Loxna uyaꞌnnu diꞌdz izanu, guꞌn guꞌnn‑nu nak: Ic̲h̲opnu Bernabé ineꞌ lo minn nakda judío, lëꞌ iza minn knu ineꞌ lo minn nak judío.
Nonga guꞌn unab minn knu nak: Isaꞌndnu guꞌnn‑nu yud minn dzak liaꞌdz Jerusalén, ñana lëꞌkga gunu nak guꞌn xdedná fwers c̲h̲unn‑ná.
Lëꞌ Pablo ukex̱uꞌ Pedro
Ñana tib bueld or lëꞌ Pedro uya Antioquía, ukex̱uꞌná Pedro lëꞌt lëꞌ sebalal minn nc̲h̲ëzë lo c̲h̲igial idenx̱uꞌ Pedro.
Lo or ulan Pedro c̲h̲owña Pedro ic̲h̲ë minn nakda judío, ñana konde lëꞌ balal minn uxaꞌl Jacobo ulan, minn nak judío, or knu lëꞌ Pedro usaꞌn nëdc̲h̲a gowña minn nakda judío, lo udzeb Pedro lo minn uxaꞌl Jacobo.
Ga dzekna lo lëꞌ Pedro uyuslo c̲h̲uꞌnn x̱aꞌga guꞌn, loxna gunu ña judío minn yu Antioquía uyuꞌnn guꞌn c̲h̲uꞌnn Pedro, gana axta ña Bernabé uzinkë x̱its knu.
Ñana tika uwiyná nika c̲h̲uꞌnnda minn knu ic̲h̲ësu xñaz x̱iꞌk xkuꞌn nak Xtiꞌdz Ndzun Jesús, guꞌn nli nak, lëꞌná ukex̱uꞌ Pedro lëꞌt lëꞌ minn nc̲h̲ëzë, c̲h̲ëpná: “Diꞌltsa luꞌ lo naklá judío mbaꞌndlá x̱iꞌk nkiꞌn iban tib judío, sinda lëꞌlá mban x̱iꞌk mban tib minn nakda judío; ¿xkuꞌn dzekna c̲h̲uꞌnnlá fwers minn nakda judío gak judío?”
Gana nanlá mer judío nakna, lëdna ngopxtol x̱iꞌk c̲h̲uslë minn xkiedzna minn zinkëda c̲h̲uꞌnn guꞌn xneꞌ xley Moisés.
Gana stibu nanlá chut gakda guꞌnn lëꞌ Dios izoꞌbkiyda, lo c̲h̲uꞌnn guꞌn xneꞌ xley Moisés; sinda nonga minn ilelëdz Jesucristo izoꞌbkiyda Dios. Gana ñana lo ulelëdzna Jesús loxna gunu izoꞌbkiydac̲h̲a Diosna; lët nakdo lo guꞌnn‑na guꞌn xneꞌ ley. Lo nanna chut gakda guꞌnn lëꞌ Dios gëp lo: “Luꞌ c̲h̲apdac̲h̲alá xtol‑lá.”
Nana lëꞌna xlelëdz Jesús lo xlaꞌnna izoꞌbkiydac̲h̲a Diosna. Nika dele yu balal minn xneꞌ: Cristo c̲h̲usgeꞌña minn, dzekna xka lëꞌ Dios idziꞌbkiy minn lo c̲h̲uꞌnnda minn guꞌn xneꞌ xley Moisés. Lëꞌduga xneꞌ ic̲h̲ë minn xneꞌ gunu. Lo guꞌn xlaꞌnba Minn uxaꞌl Dios nak, guꞌnndna guꞌn lëꞌda.
Xtolnága xgibná diꞌltsa lëꞌná gobic̲h̲ekga ilelëdz lo zak guꞌnn minn guꞌn xneꞌ ley lëꞌ Dios gëp lo minn: “C̲h̲apdac̲h̲alá xtol‑lá.”
Lo or usanná c̲h̲unn‑ná guꞌn xneꞌ ley, or knu lëꞌná uyak x̱iꞌk nak minn uyët; saꞌnda lo na lëꞌná mban lëꞌná c̲h̲unn guꞌn xlaꞌn Dios.
Lo or lëꞌ Jesús, minn uxaꞌl Dios, ukë lo krus, or knu ñaná uyak x̱iꞌk nak minn ukë lo krus. Naꞌ nbaꞌndc̲h̲aná x̱iꞌk xlaꞌndná, sinda lëꞌná mban x̱iꞌk xlaꞌn Jesús ibaꞌnná. Gana xlelëdzná Minn uxaꞌl Dios, minn xkë ldoꞌná gana uyiꞌd uyët lo xtolná.
Naꞌ isandná tikwa xkilwen Dios lo non guꞌn uzak Jesús lo krus or uyët. Lo ni tib lo minn gakda gëp Dios: “C̲h̲apdac̲h̲alá xtol‑lá lo c̲h̲uꞌnnlá guꞌn xneꞌ ley.”
Nkiꞌn ilelëdzma Jesús
Be axta xkiꞌta nxen xkilxkabdá minn Galacia, chu uyuꞌnn chop gikdá lox usaꞌndá c̲h̲uꞌnndá guꞌn nli nak. Gana lit x̱aꞌlná uyuꞌnnkluwdá gan xkuꞌn lo uyët Jesucristo, Minn uxaꞌl Dios, lo krus.
Bay gol kwneꞌ gan, ¿be zak uyuꞌnndá guꞌn xneꞌ ley, loxna lëꞌtá ukaña Espíritu chen Dios, ota lo zak ulelëdzdá Jesús?
Be axta xkiꞌta nxen xkilxkabdá. Gol kwiy, luꞌtá uyuslo c̲h̲uꞌnn guꞌn xneꞌ Espíritu chen Dios, nana lëꞌtá c̲h̲uꞌnn noꞌnda guꞌn xiab gikdá.
¿Be nika noꞌnda xlë nak ic̲h̲ë guꞌn nlas uzakdá dzekna?
Gana nakdo lo c̲h̲uꞌnndá guꞌn xneꞌ ley, loxna gunu lëꞌ Dios uneꞌdz Espíritu chen lotá gana uyuꞌnn gilndzun lotá, sinda lo ulelëdzdá Jesús or lëꞌtá uyon xtiꞌdzxi.
Gana Abrahán xkakga ulelëdz Dios, loxna gunu lëꞌ Dios c̲h̲ëp lo Abrahán: “Luꞌ c̲h̲apdac̲h̲alá xtol‑lá.”
Loxna gunu nkiꞌn gieꞌnnadá, diꞌltsa chu nli xlelëdz Dios, x̱iꞌk ulelëdz Abrahán Dios, minn knu nak mer minn xkiedz Dios.
Gana bokla uneꞌ Dios ic̲h̲ë minn nakda judío gapdac̲h̲a xtol, or idzinn dze lëꞌ minn knu ilelëdz Dios. Diꞌdz Ndzun c̲h̲eꞌnga c̲h̲ëp Dios, or lëꞌ Dios c̲h̲ëp lo Abrahán: “Luꞌ guꞌnnu lëꞌ ic̲h̲ësa minn yu lo gitslyu gaklay.”
Loxna gunu ic̲h̲ësa minn xlelëdz Dios xkaña gilnaklay knu, guꞌn ukaña Abrahán lo ulelëdz Dios.
Saꞌnda lëꞌ ic̲h̲ë minn nonga guꞌn xneꞌ ley xlaꞌn guꞌnn, Dios isaꞌb gilzi lëd minn knu, lo Xtiꞌdz Dios xneꞌ: “Dios tipta isaꞌb gilzi lëd ic̲h̲ë minn nika c̲h̲uꞌnnda guꞌn xneꞌ ley x̱iꞌk xneꞌpu.”
Gana ni tib lo minn c̲h̲uꞌnn guꞌn xneꞌ ley, gakda gëp Dios: “Luꞌ c̲h̲apdac̲h̲alá xtol‑lá”, lo xneꞌ Xtiꞌdz Dios: “Diꞌltsa chu minn ilelëdz Dios, lëꞌ Dios gëp lo minn knu: ‘Luꞌ c̲h̲apdac̲h̲alá xtol‑lá’, ga lëꞌ minn knu tipta iban.”
Saꞌnda lëꞌ minn guꞌnn guꞌn xneꞌpa ley, nkiꞌnda ilelëdz Dios, lo Xtiꞌdz Dios xneꞌ: “Minn c̲h̲uꞌnnba ic̲h̲ësa guꞌn xneꞌpa ley, minn knu tipta iban.”
Ic̲h̲ë guꞌn xneꞌ ley sak minn c̲h̲uꞌnnda guꞌn xneꞌ ley, ic̲h̲ë gunu uzak Cristo lger nuw, loxna gunu lëꞌna ulaꞌ lo ic̲h̲ë gunu. Lo Xtiꞌdz Dios xneꞌ: “Dios tipta isaꞌb gilzi lëd tib minn uyët kingaꞌ lëd tib yag.”
Lo xka uzak Minn uxaꞌl Dios, loxna gunu ña minn nakda judío xgaꞌ gilnaklay guꞌn ugaꞌ Abrahán, dzekna xka dele ilelëdzna Jesús, lëꞌna ikaña Espíritu chen Dios, guꞌn uneꞌxi ineꞌdzxi.
Ic̲h̲ësadá nan, diꞌltsa lo gitslyu c̲h̲eꞌn ix̱ixtiꞌdz chop minn dele bekwaꞌn, lox tsaꞌ tib gits, lit chut gakda inë nonda gits ki ota ikëꞌc̲h̲a snup guꞌn lo gits knu.
Nana xkakga Dios usaꞌn xtiꞌdz guꞌn guꞌnn lo Abrahán gana lo xediꞌy Abrahán. Xneꞌda Xtiꞌdz Dios ic̲h̲ësa xediꞌy Abrahán, sinda tibaga lo xediꞌy Abrahán, ga dzekna lo diꞌy knu uyiꞌd Jesús, minn uxaꞌl Dios.
Guꞌn yu gikná inená nak: Guꞌn uneꞌ Dios lo Abrahán guꞌnn, gakda guꞌnn ley lëꞌ gunu gakda. Lo axta uyak stap gayoꞌw galptsiꞌ is lëꞌ Dios udeꞌd ley knu lo Moisés.
Nana diꞌltsa Dios xdeꞌd xkilnaklay lo minn c̲h̲uꞌnnba guꞌn xneꞌ ley, gunu nak Dios xdeꞌdtu lo zak uneꞌwu, sinda lo zak c̲h̲uꞌnn minn guꞌn xneꞌ ley.
Xkuꞌn lo udeꞌd Dios ley lo Moisés
Nana, xkuꞌn dzekna udeꞌd Dios ley lo Moisés. Dios udeꞌd ley dzekna xka gieꞌnna minn bekwaꞌn lëꞌda c̲h̲uꞌnn minn, gana ley ukiꞌn axta udzinn dze lëꞌ minn giꞌd xediꞌy Abrahán uyiꞌd. Dios uxaꞌl xangl udeꞌd ley lo Moisés, ga dzekna lëꞌ Moisés uneꞌ bekwaꞌn xneꞌ ley knu lo minn.
Saꞌnda Dios chut lo nneꞌda guꞌn xlaꞌn guꞌnn lo Abrahán, sinda x̱al Dios nak minn uneꞌwu lo Abrahán.
Nakdo x̱aꞌ xneꞌ ley lo guꞌn uneꞌ Dios guꞌnn lo Abrahán. Diꞌltsa ley zak ideꞌd gilmban lo minn, nonga guꞌnn minn guꞌn xneꞌwu, zak dzekxi guꞌnn ley minn knu tib minn bët xtolda.
Saꞌnda nana xneꞌ Xtiꞌdz Dios: “Dol nx̱iꞌg ic̲h̲ësa mnech gitslyu, dzekna xka lëꞌ Dios ideꞌd xkilnaklay lo ic̲h̲ësa minn ilelëdz Jesucristo.”
Ansc̲h̲a nuw nak x̱iꞌk nak tib minn kë lidzgiꞌb, lo nkiꞌn uyuꞌnn‑na guꞌn xneꞌ ley, axta udzinn dze lëꞌ Jesús uyiꞌd, ga lëꞌna uyaknan guꞌn nkiꞌn guꞌnn‑na nak ilelëdzna Jesús.
Loxna gunu ley uyak x̱iꞌk nak tib guꞌn unec̲h̲ lona axta udzinn dze uyiꞌd Jesús, minn uxaꞌl Dios. Ga dzekna nonga ilelëdzna minn knu, lëꞌ Dios ine: “C̲h̲apdac̲h̲ana xtol‑na.”
Nana tika lëꞌna ulelëdz Jesús, nkiꞌndc̲h̲a ley nec̲h̲ lona.
Ic̲h̲ësadá nak x̱in Dios, lo xlelëdzdá Minn uxaꞌl Dios.
Gana c̲h̲akdac̲h̲a kiy chu nak judío ota chu nakda judío, chu nak mos ota chu nakda mos, chu nak mgiy ota chu nak unaꞌ. Sinda tibaga nakdá lo ulelëdzdá Jesús, minn uxaꞌl Dios.
Gana diꞌltsa lëꞌtá ubig‑gax lo Minn uxaꞌl Dios, gunu nak ñatá ziꞌd xediꞌy Abrahán, loxna gunu ñatá c̲h̲igial igaꞌ gilnaklay guꞌn uneꞌ Dios lo Abrahán.
Gana xnená: Lëꞌt lëꞌ tib minndoꞌ, win lo pxoz, or knu lëꞌ minndoꞌ nak x̱iꞌk nak tib mos. Nika dele idzinn dze ic̲h̲ësa chen pxoz minndoꞌ gak chen minndoꞌ.
Nonga yu minn c̲h̲an minndoꞌ knu, axta sdzinn dze lëꞌ pxoz minndoꞌ xdeꞌd ic̲h̲ëwu.
Nana nuw xka uyakna x̱iꞌk nak minndoꞌ knu; or zëxda giꞌd Minn uxaꞌl Dios, lëꞌna yu lën ña ic̲h̲ë guꞌn c̲h̲uꞌnnbéy lo gitslyu c̲h̲eꞌn.
Ñana konde udzinn dze, lëꞌ Dios uxaꞌl X̱in uyal x̱iꞌk c̲h̲al tib mnech gitslyu c̲h̲eꞌn, gana uyuꞌnnba guꞌn xneꞌ xley Moisés.
Dzekna xka lëꞌxi ugix, lëꞌna ulaꞌ guꞌnnda guꞌn xneꞌ ley. Ga dzekna lo ugix‑xi loxna gunu lëꞌna udzinn nak x̱inxi.
Nana lo ñatá nakla x̱in Dios, loxna gunu lëꞌxi uxaꞌl Espíritu chen x̱inxi ukañatá, loxna gunu lëꞌtá c̲h̲ak xneꞌ lo Dios: “¡Pa!”
Nana lo na chutc̲h̲a lën ña yudna. Nakdac̲h̲ana tib minn kë stsiꞌn stib minn, sinda lëꞌna nak x̱in Dios. Nana lo nakna x̱in Dios, lëꞌxi ineꞌdz ic̲h̲ë guꞌn uneꞌxi ideꞌdxi lo x̱inxi, [lo ic̲h̲ë guꞌn uyuꞌnn Minn uxaꞌlxi].
Lëꞌ Pablo c̲h̲uꞌnn xkilxkab minn Galacia
Bokla or lëꞌtá zëxda gieꞌnna chu nak Dios, or knu lëꞌtá nak x̱iꞌk nak minn ñaꞌg, lo lëꞌtá zinkë c̲h̲uꞌnn ic̲h̲ë guꞌn c̲h̲uꞌnnbéy guꞌn xneꞌ minn nak dios, ñana nika nlida nak ic̲h̲ë gunu, nakdaga Dios.
Nana lo lëꞌtá uyenlana chu nak Dios ota mas lëꞌwu nak Dios uyuꞌnn lëꞌtá uyeꞌnna chu nakxi, ¿xkuꞌn lo xlaꞌndá gobic̲h̲etá guꞌnndá ic̲h̲ë guꞌn uyuꞌnndá bokla, guꞌn nika bët nonda? ¿Xkuꞌn lo xlaꞌndá gobic̲h̲etá ix̱iꞌg gunutá stib?
Xnená guꞌn c̲h̲eꞌn lo uyonná be yu dze xkëdtá dziꞌn, gana xkakga yu mëꞌ gana yu is nc̲h̲oꞌb xwiydá, lëꞌtá c̲h̲uꞌnn lni c̲h̲ak or knu.
Sdzeꞌbná lo lëꞌtá c̲h̲uꞌnn gunu, xnená tseloga nika noꞌnda xlë nak guꞌn uyunn‑ná x̱idtá.
Xnabná lotá gol gok x̱iꞌk nakná, na ñaná uyak x̱iꞌk nakdá.
Nakdo xnená guꞌn c̲h̲eꞌn lo luꞌtá bekwaꞌn uyuꞌnn loná; luꞌtá bët ñuꞌnnda loná.
Luꞌtá nan dzaknëná, loxna gunu lëꞌná uyobias lotá or gac̲h̲a unená Xtiꞌdz Ndzun Jesús lotá.
Ñana nika xka sdzakná, luꞌtá nakdo nzakdadá liaꞌdzná, sinda lëꞌtá ukañaná x̱iꞌk nak tib xangl Dios ota zakla x̱al Jesúsga ulan lotá.
Nana xkuꞌn go gilx̱il knu, xkuꞌn nika c̲h̲akdac̲h̲adá x̱iꞌk c̲h̲akdá or knu. Or knu zakná axta lotá sgoliaꞌtá ngadtá loná, diꞌltsa xka ñaku.
Bay nana, ¿be xlëꞌtá loná, lo zak unená guꞌn nli nak lotá?
Nana yu minn c̲h̲uꞌnn chop gikdá stsëꞌ Xtiꞌdz Ndzun Jesús. Ic̲h̲ë minn knu noꞌnda guꞌn xlaꞌn nak, leꞌy xkuꞌn siatá sinkëtá x̱its minn knu. Loxna lëꞌtá isaꞌnná tikwa, sakdadá liaꞌdzná.
Lëꞌwuga dele chu xlaꞌn guꞌnn yudtá, nonga guꞌnnda minnu lo xlëꞌ minn c̲h̲an miꞌnn‑ná. Gana stibu tiptana lët noꞌnda or lëꞌná zu lotá.
Zakná leꞌy xkuꞌn lotá neꞌg zuná, dzekna xka xñazc̲h̲a ix̱ixtiꞌdzna, lo nika nandná bekwaꞌn c̲h̲uꞌnndá.
Ic̲h̲op x̱in Abrahán
Ic̲h̲ësadá, dele chutága xlaꞌn guꞌnn guꞌn xneꞌ xley Moisés, xkuꞌn be zëxda gondá guꞌn xneꞌ ley:
Abrahán uyap chop minndoꞌ. Tib unaꞌ kë dziꞌn lo xiwnaꞌ Abrahán uyap tib minndoꞌ, gana xiwnaꞌ Abrahán uyap stib minndoꞌ.
X̱in unaꞌ kë dziꞌn lo xiwnaꞌ Abrahán uyal x̱iꞌk c̲h̲al tib mnech gitslyu c̲h̲eꞌn; saꞌnda lëꞌ x̱in xiwnaꞌ Abrahán uyal, lo zak Dios uneꞌ lo Abrahán, lëꞌ guslëdz tib mëꞌd.
Ic̲h̲op unaꞌ c̲h̲eꞌn nak x̱iꞌk nak chop guꞌn uneꞌ Dios: Agar nak x̱iꞌk nak giy Sinaí, diꞌt udeꞌd Dios ley, loxna gunu ic̲h̲ësa x̱in Agar c̲h̲al nak x̱iꞌk nak minn ñaꞌg lo ley.
Gana lo na Jerusalén nak x̱iꞌk nak giy Sinaí, guꞌn nax Arabia, gana Jerusalén nakaga x̱iꞌk nak Agar, lo ic̲h̲ë minn c̲h̲alga nkiꞌn guꞌnn guꞌn xneꞌ ley.
Saꞌnda xiwnaꞌ Abrahán nak x̱iꞌk nak Jerusalén guꞌn nax ibaꞌ. Gana ic̲h̲ësa minn yu giedz knu nakda x̱iꞌk nak minn ñaꞌg lo ley, gana nika nuw lo ñana ngab giedz knu.
Lo xneꞌ Xtiꞌdz Dios:
Kwx̱iꞌlna lo gakda gaplá mëꞌd.
Këꞌ c̲h̲edz lo gilx̱il,
lo xkëꞌdlá yoꞌb xkë minn c̲h̲ap mëꞌd.
Lo unaꞌ uyaꞌn tib, lo lëꞌ ximgiy usaꞌn,
gapc̲h̲a ndaldoꞌ minndoꞌ.
Loxna gunu ic̲h̲ësadá uyal x̱iꞌk c̲h̲al Isaac x̱in Sara gana Abrahán, lo ic̲h̲op minn knu ñakda ñap mëꞌd, sinda axta stsela lëꞌ Dios uyuꞌnn lëꞌ minn knu uyak uyap mëꞌd, x̱iꞌk nak diꞌdz uneꞌxi.
Nana x̱iꞌk nak or knu, minndoꞌ xkisa uyal uzinkë udilña minndoꞌ x̱al Dios uneꞌ gal. Nana xkakga nak lo na, x̱iꞌk uyak or knu.
Ñana be lë xneꞌ Xtiꞌdz Dios, c̲h̲ëp Dios lo Abrahán: Kluñaz unaꞌ kë dziꞌn lo xiwnaꞌlá ic̲h̲op x̱in, lo nkiꞌnda ña x̱in unaꞌ ki ikaña guꞌn ikaña x̱in xiwnaꞌlá.
Loxna gunu nakdana x̱iꞌk nak x̱in unaꞌ ukë dziꞌn lo xiwnaꞌ Abrahán, sinda lëꞌna nak x̱iꞌk nak x̱in xiwnaꞌ Abrahán.
Gol kwzu xilgerdá
Minn uxaꞌl Dios uyuꞌnn lëꞌtá ulaꞌ guꞌnnda guꞌn xneꞌ ley, loxna gunu nkiꞌn gol kwzu xilgerdá, nkiꞌnda gobic̲h̲etá giabdá lo gunu stib.
¡Gol kediag guꞌn xnená! Diꞌltsa lëꞌtá ikë sen chug nup biaꞌl lëdtá, dzekna xka inëtá chutc̲h̲a gakda izoꞌbkiydá, gunu xluw nika noꞌnda xlë nak guꞌn uyuꞌnn Minn uxaꞌl Dios.
Nana xlaꞌndná inekganá guꞌn c̲h̲eꞌn ic̲h̲ësa lotá stib, dele chuga xlaꞌn ikë sen chug nup biaꞌl lëd, nkiꞌn guꞌnn minn knu ic̲h̲ësa guꞌn xneꞌ ley.
Saꞌnda nuw lo c̲h̲apna Espíritu chen Dios, loxna gunu nanna lo xlelëdzna Minn uxaꞌl Dios, loxna gunu Dios xneꞌ lona: “Luꞌ c̲h̲apdac̲h̲alá xtol‑lá.”
Lo ic̲h̲ë guꞌn uyuꞌnn Jesús, minn uxaꞌl Dios, loxna gunu xlë nak guꞌn uyuꞌnn minn ukë sen uc̲h̲ug nup biaꞌl lëd. Lo guꞌn non nak ilelëdzna Minn uxaꞌl Dios, gana ikë ldoꞌna ic̲h̲ësa minn.
Lit wenla zutá xñaz Dios, ñana chu uyuꞌnn chop gikdá guꞌnndc̲h̲adá guꞌn nli nak. Luꞌtá nak x̱iꞌk nak tib minn xkëꞌ karrel, ñana yu chu utse dzekna ikëꞌdc̲h̲adá karrel.
Nana dele chuga uyuꞌnn chop gikdá, gaknandá nakdaga Dios, lo Dios uc̲h̲edzdá gakdá x̱in.
Gol bislëdz, nika nupaga lebadur, zak guꞌnn lëꞌ nkob giats. Xkakga nika nupaga guꞌn lëꞌda iseꞌdtá, gunu guꞌnn lëꞌ ic̲h̲ëwu ic̲h̲akëda.
Naꞌ tibaga yu gikná gana xlelëdzná Dad c̲h̲uꞌnnbéy guꞌnn yudtá itsëꞌdadá xkilxkabdá. Lëꞌ ic̲h̲ë minn kë xlaꞌn guꞌnn chop gikdá, Dios izakzi minn knu, lëꞌtdo non chuwu.
Benandá, diꞌltsa c̲h̲uꞌnnkluwná nkiꞌn ikë sen chug nup biaꞌl lëd minn, zolila bët guꞌnnda miꞌnn‑ná, lo nan minn c̲h̲uꞌnnkluwdná guꞌn uzak Minn uxaꞌl Dios lo krus. Saꞌnda nana lo nakdo xka, loxna gunu lëꞌ minn zinkë inaꞌsná.
Xlaꞌndná leꞌy xkuꞌn ic̲h̲ë minn xka c̲h̲uꞌnn chop gikdá, ichug idib lëd.
Dios uc̲h̲edzdá lo xlaꞌnda Dios gakdá x̱iꞌk nak minn ñaꞌg lo ley. Nana lo c̲h̲ondá guꞌn c̲h̲eꞌn, nkiꞌnda cho ldoꞌtá inëtá zak guꞌnndá guꞌn lëꞌda. Sinda masda gol biꞌnn yudlsa, lo xkë ldoꞌtá xkomierdá.
Lo ic̲h̲ësa guꞌn xneꞌ ley, c̲h̲ak tibaga, lëꞌ gunu nak: “Kë ldoꞌ ic̲h̲ësa xkomieꞌrlá x̱iꞌk xkëkga ldoꞌlá luꞌ.”
¡Gol gonga, lo diꞌltsa noꞌnda xdil‑lsatá ic̲h̲ë xkomierdá, ndzeꞌb tseloga loxdá ic̲h̲ëtá!
Ibanma x̱iꞌk xlaꞌn Espíritu chen Dios
Loxna gunu xnená: Gol ban x̱iꞌk xkuꞌn xlaꞌn Espíritu chen Dios. Nkiꞌnda guꞌnndá guꞌn sata ldoꞌtá, sinda lëꞌtá nkiꞌn guꞌnn guꞌn xlaꞌn Espíritu chen Dios.
Ic̲h̲ë guꞌn sdzata ldoꞌ minn lëꞌda nak; saꞌnda lëꞌ guꞌn xlaꞌn Espíritu chen Dios guꞌnnma wen nak. Ic̲h̲op guꞌn c̲h̲eꞌn nak x̱iꞌk nak guꞌn xdil‑lsa. Loxna gunu gakda guꞌnndá guꞌn sdzata ldoꞌtá.
Nana diꞌltsa luꞌtá c̲h̲uꞌnn guꞌn xneꞌ Espíritu chen Dios, luꞌtá nkiꞌnda gak fwers guꞌnn guꞌn xneꞌ ley.
Luꞌtá nan ic̲h̲ë guꞌn lëꞌda guꞌn sdzata ldoꞌ minn nak: Yuña minn x̱aꞌla x̱aꞌla minn, gana xgitña minn lëꞌkga xkwerp minn lo tipta xlaꞌn minn tsuña minn stib unaꞌ gana xta sdzinn minn c̲h̲uꞌnn minn guꞌn ntelëdzdoꞌ nak lo tipta xlaꞌn minn tsuña minn stib minn.
C̲h̲uꞌnn nc̲h̲oꞌb minn lë mdo, c̲h̲uꞌnn minn gilmal, xlëꞌlsa minn lo xkomier minn, xdil‑lsa minn, xlëꞌ minn c̲h̲an minn xkomier minn, yu gilulëꞌ ldoꞌ minn, zak minn lëꞌ minn nonc̲h̲a, gana belkwaꞌn xneꞌ minn, noꞌnda c̲h̲uꞌnn chop minn gik xkomier minn.
Yu gilulëꞌ ldoꞌ minn, xlaꞌn minn gap minn guꞌn c̲h̲ap xkomier minn, xgëtlsa minn knu xkomier, xkë minn knu gilgow, gana noꞌnda lo lni yu minn knu, diꞌt c̲h̲ak belkwaꞌn. Ic̲h̲ë minn c̲h̲uꞌnn ic̲h̲ë guꞌn uzëtná, ic̲h̲ë minn knu gakda idzinn diꞌt c̲h̲uꞌnnbéy Dios.
Saꞌnda lëꞌ Espíritu chen Dios c̲h̲uꞌnn: Xkë ldoꞌ minn xkomier minn, tipta xc̲h̲iꞌlna minn, wen mban minn ic̲h̲ë xkomier minn, c̲h̲ap minn pasens, c̲h̲uꞌnn minn yud xkomier minn, gana ni nup xlëꞌda minn, gana tipta c̲h̲uꞌnn minn knu guꞌn nan nak guꞌn nli,
gana ndoꞌ minn, gana sdzu minn xilger minn, c̲h̲uꞌnnda minn guꞌn lëꞌda. Ic̲h̲ë minn c̲h̲uꞌnn guꞌn c̲h̲eꞌn, nan giend stib ley isaꞌbzi.
Ic̲h̲ëna x̱iꞌk xkuꞌn xlelëdzna Jesús yudc̲h̲a gikna guꞌnn‑na guꞌn lëꞌda.
Nana lo Espíritu chen Dios xneꞌdz gilmban lona, loxna gunu ibanna x̱iꞌk xkuꞌn xlaꞌn Espíritu chen Dios.
Benandá, luꞌtá c̲h̲ap Espíritu chen Dios, loxna diꞌltsa chu tib xkomierdá guꞌnn guꞌn lëꞌda, luꞌtá nkiꞌn guꞌnn yud minn knu. Dzekna lëꞌ minn knu ikeli xkilxkab, nonga or lëꞌtá guꞌnn gunu nkiꞌn guꞌnndo xñaz. Gana lox gol gonga ndzeꞌb ñatá giab lo dol.
Gol biꞌnnlsa yud xkomierdá dele bekwaꞌnda, dzekna xka lëꞌtá c̲h̲uꞌnn guꞌn xlaꞌnba Minn uxaꞌl Dios.
Diꞌltsa chu c̲h̲uꞌnn gilxkab lëꞌ nc̲h̲oꞌb nak, ñana x̱iy nak, minn knukgaga xgitña.
Loxna gunu kad tibna gwiy gan be lëꞌwu ota lëꞌdu c̲h̲uꞌnn‑na, ga dzekna diꞌltsa guꞌn wen c̲h̲uꞌnn‑na zak gak nlena. Nkiꞌnda gwiyna bekwaꞌn c̲h̲uꞌnn stib minn, dzekna xka gwiyna gan be lëꞌwu c̲h̲uꞌnn‑na ota lëꞌdu.
Kad tibna nkiꞌn gwiy gan bekwaꞌn c̲h̲uꞌnn.
Ic̲h̲ësa minn stseꞌd Xtiꞌdz Dios stib lo minn, nkiꞌn guꞌnn yud ideꞌd guꞌn ideꞌd lo minn c̲h̲uꞌnnkluw.
Nkiꞌnda kitñakgadadá, luꞌtá nan Dios chut gakda kitña. Loxna gunu gol bislëdz dele bekwaꞌn guꞌnnpnitá gunukga ikañatá.
X̱iꞌk nak or lëꞌ tib minn c̲h̲uꞌnnpni x̱obxtil, x̱obxtil nak guꞌn xkaña minn knu. Nana xkakga or lëꞌ tib minn c̲h̲uꞌnn guꞌn sdzata ldoꞌ, lëꞌ minn knu lox. Saꞌnda lëꞌ minn c̲h̲uꞌnn guꞌn xlaꞌnba Espíritu chen Dios, lëꞌ minn knu ikaña gilmban loxdac̲h̲a.
Nkiꞌnda idzagnana guꞌnn‑na guꞌn wen, lo sdzinn dze lëꞌ Dios kix ikaꞌna, diꞌltsa ni nup iloꞌxdana xkilxkabna.
Loxna gunu or xwiyna zak guꞌnn‑na wen, guꞌnn-nu lo ic̲h̲ësa minn. Gana yorxa dele xlelëdz minn Jesús.
Guꞌn x̱al Pablo ukëꞌ
Naꞌ x̱aꞌlná ukë snup guꞌn c̲h̲eꞌn, loxna gunu nën mbeꞌ gik deleꞌtrná.
Ic̲h̲ësa minn xlaꞌn ikë sendá chug nup biaꞌl lëdtá, guꞌn zolila xlaꞌn minn nak ic̲h̲ësa minn wen ineꞌ lëd minn knu. Gana dzekna xka chut izinkëda izakzi minn knu, x̱iꞌk dzak ic̲h̲ë minn c̲h̲uꞌnnkluw nonga ilelëdzma Minn uxaꞌl Dios, lëꞌma ilaꞌ lo gilgut.
Naꞌ xne nika axta ic̲h̲ë minn ukë sen uc̲h̲ug biaꞌl lëd, c̲h̲uꞌnnda guꞌn xneꞌ ley. Sinda xlaꞌn minn knu ikëtá sen chug biaꞌl lëdtá, dzekna xka gak nc̲h̲oꞌb minn knu inë lëꞌ uyuꞌnn gan.
Saꞌnda naꞌ diꞌltsa idzinn dze gak nc̲h̲oꞌbná, lëꞌná gunnu lo guꞌn uzak Minn uxaꞌl Dios, lo krus, lo ic̲h̲ë xtolna. Lo ic̲h̲ë gunu, loxna gunu mbaꞌndc̲h̲aná x̱iꞌk mban mnech gitslyu c̲h̲eꞌn.
Minn xlelëdz Minn uxaꞌl Dios nkiꞌnda be ukë sen lëd ota nkëda sen lëd, sinda lëꞌ Dios c̲h̲uꞌnn lëꞌ minn knu sdzëꞌ, loxna gunu lëꞌ minn knu x̱aꞌla nak, lo lëꞌ minn knu zak guꞌnn guꞌn xlaꞌnba Dios.
Nana ic̲h̲ësa minn c̲h̲uꞌnn ic̲h̲ë guꞌn uyelo unená, Dios ideꞌd gilwen lo minn knu gana guꞌnnlay minn knu, minn nli nak minn giedz Israel.
Xlaꞌndc̲h̲adaná chu itsiꞌltoꞌlná, lo nc̲h̲oꞌbc̲h̲ola bey kë lëdná, guꞌn xluw nën sdzakzi miꞌnn‑ná, lo lëꞌná kë stsiꞌn Jesús, Dad c̲h̲uꞌnnbéy.
Jesucristo, Dad c̲h̲uꞌnnbéy, ineꞌdz xkilwen ic̲h̲ësa lotá. Xnabná lo Dios xka gaku.
Gits guꞌn ukëꞌ Pablo sia lo minn yu Éfeso, minn zinkë x̱its Jesús
Lëꞌ Pablo xneꞌ diux lo minn yu giedz Éfeso
Naꞌ nak Pablo, tib minn ukaña gilbey ineꞌ Xtiꞌdz Ndzun Jesucristo, lo xka uyu gik Dios. Nana lëꞌná xchal gits c̲h̲eꞌn ziꞌd lotá, minn yu giedz Éfeso: minn nak minn xkiedz Dios gana minn xlelëdz Jesús, minn uxaꞌl Dios.
Lëꞌ Pablo xdeꞌd xkix lo Dios
Nc̲h̲oꞌb nak Dios, pxoz Jesucristo, minn nak Dad c̲h̲uꞌnnbéy lona. Dios c̲h̲uꞌnnlayna guꞌn nakda guꞌn gitslyu c̲h̲eꞌn, sinda guꞌn ziꞌd ibaꞌ. Dios uyuꞌnn gunu lo lëꞌna ubig‑gax lo Jesucristo, minn uxaꞌlxi.
Dios uyuꞌnn gunu, lo ugibna ansc̲h̲a izaꞌ gitslyu, dzekna xka lo ic̲h̲ë guꞌn uyuꞌnn Cristo, lëꞌna gak minn xkiedzxi. Gana xka zak suna loxi, x̱iꞌk nak tib minn bët xtolda, gana lëꞌxi gwiyna x̱iꞌk nak tib minn wen.
Lo xkë ldoꞌ Diosna, loxna gunu bokla uyu gikxi ugibxina gakna x̱inxi, gana gunu uxaꞌlxi Jesús, lo xka uyu gikxi guꞌnnxi.
Loxna gunu ineꞌna, ¡nc̲h̲oꞌb nak Dios, lo uluw xkuꞌn xkëdoꞌ ldoꞌna! Gunu uluwxi lo ic̲h̲ë guꞌn uyuꞌnn Jesús, minn xkë ldoꞌxi.
Ga dzekna konde lëꞌ Jesús uxeꞌ xchen, lëꞌ xtolna udoꞌb gana lëꞌxi ugoliaꞌna ic̲h̲ë lo dol, lo nc̲h̲oꞌbdoꞌ nak xkilwenxi.
Xka uluwxi nc̲h̲oꞌbdoꞌ nak xkilwenxi, gana uneꞌdzxi gilc̲h̲ak lona gana gilxieꞌnna.
Lo lëꞌxi uluw bekwaꞌnba uyu gikxi guꞌnnxi lona, x̱iꞌk xlaꞌnbaxi, guꞌn ngëꞌts ic̲h̲ë lo mnech bokla.
Dzekna konde idzinn dze, lëꞌ Dios guꞌnn tipsa ic̲h̲ësa guꞌn yu ibaꞌ gana ic̲h̲ësa guꞌn yu lo gitslyu. Ga dzekna konde lëꞌ ic̲h̲ësa gunu uyak tibaga, lëꞌxi ideꞌd diꞌdz lo Minn uxaꞌlxi gak minn guꞌnnbéy lo gunu.
Bokla Dios ugibna gakna minn xkiedzxi or ibig‑gaxna lo Minn uxaꞌlxi, lo lëꞌxi xka uyu gik guꞌnn, gana lo ic̲h̲ësa guꞌn xneꞌxi c̲h̲ak x̱iꞌk xlaꞌnxi.
Dzekna xka x̱iꞌk xkuꞌn nakna judío, uyakna minn ganeꞌc̲h̲ ukimbias Minn uxaꞌlxi, guꞌnn nc̲h̲oꞌbna lëxi.
Gana ñatá minn nakda judío, x̱iꞌk xkuꞌn uyondá guꞌn nli, guꞌn nak Diꞌdz Ndzun, guꞌn ugoliaꞌtá lo dol, gana konde lëꞌtá ulelëdzu, lëꞌ Dios uneꞌdz Espíritu chen lotá, x̱iꞌk xkuꞌn uneꞌ, dzekna gunu xluw lëꞌtá nak minn xkiedzxi.
Loxna gunu nanna nli tib dze lëꞌxi ineꞌdz guꞌn c̲h̲igialna, or idzinn dze lëꞌxi tselo kwaꞌna lo guꞌn lëꞌda. Gana gunu nkiꞌn ineꞌna: ¡Nc̲h̲oꞌb nak Dios!
Lëꞌ Pablo xgu minn giedz Éfeso lën ña Dios
Lo ic̲h̲ë guꞌn c̲h̲eꞌn, guꞌn uyuꞌnn Dios, gana lo uyonná lëꞌtá xlelëdz Jesús, Dad c̲h̲uꞌnnbéy lona, gana xkë ldoꞌtá ic̲h̲ë minn xlelëdz Dios,
stsandná idedná xkix lo Dios lo ic̲h̲ë guꞌn c̲h̲uꞌnndá or lëꞌná xneꞌña Dios.
Gana xnabná lo Dios, minn nak Pxoz Jesús, Dad c̲h̲uꞌnnbéy lona, ineꞌdz gilc̲h̲ak gana gilxieꞌnna lotá, guꞌn giꞌd ibaꞌ, dzekna gieꞌnnadá xkuꞌn nak Dios.
Gana xnabná lo Dios kix xni gikdá, dzekna gieꞌnnadá, lëꞌ Dios uc̲h̲edzdá gakdá minn xkiedz gana gieꞌnnadá nc̲h̲oꞌb nak guꞌn xdeꞌd Dios lo minn xkiedz,
gana nc̲h̲oꞌbdoꞌ nak xkilbeyxi guꞌn c̲h̲uꞌnn yudna, x̱iꞌk xkuꞌn xlelëdznaxi. Gana nkiꞌn gieꞌnnadá gilbey knukga
uyuꞌnnstsiꞌnxi, lëꞌ Minn uxaꞌlxi uyobic̲h̲ekga uban, lox uzoꞌbxi minn knu kwaxi diꞌt nak ibaꞌ.
Gilbey knu nak guꞌn udeꞌd Dios lo Minn uxaꞌl, loxna gunu lëꞌ Minn uxaꞌlxi nak minn c̲h̲uꞌnnbéy ic̲h̲ë lo guꞌn yu lo na gana guꞌn nac̲h̲a ziꞌd.
Dios udeꞌd ic̲h̲ë gilbey lo Minn uxaꞌl gana udeꞌd diꞌdz c̲h̲uꞌnnbéyxi lo minn xlelëdzxi, x̱iꞌk nak tib gik minn, nak guꞌn nc̲h̲oꞌbc̲h̲a nak lo idib xkwerp minn,
Dios uneꞌdz gilmban lona
Luꞌtá ukaña gilmban uneꞌdz Dios, lo lëꞌtá nak x̱iꞌk nak tib minn uyët lo ndaldoꞌ dol, guꞌn uyutá lo.
Or knu ubandá x̱iꞌk mban mnech gitslyu c̲h̲eꞌn, uyuꞌnndá guꞌn xlaꞌn Minn Dzab, minn c̲h̲uꞌnnbéy ic̲h̲ë lo me mal, nana Minn Dzab nak me mal guꞌn zën minn c̲h̲uꞌnnda guꞌn xlaꞌn Dios.
Bokla ñana uyak minn uyu x̱id knu, zinkëna c̲h̲uꞌnn‑na guꞌn xiaꞌbda ldoꞌna gana guꞌn c̲h̲akda gikna. Ñana xgaꞌ nzakzi Diosna, x̱iꞌk izakzi Dios ic̲h̲ë minn knu.
Ñana nika xkawu, Dios lo xkilwendoꞌ ukë ldoꞌna,
uneꞌdz gilmban lona, lo ic̲h̲ë guꞌn uyuꞌnn Cristo, minn uxaꞌl. Lo lëꞌna nak x̱iꞌk nak tib minn uyët lo ic̲h̲ë dol guꞌn uyuna lo. (Nana lo xkilwenxi lëꞌxi ugoliaꞌtá lo dol).
Gana konde lëꞌ Dios udeꞌdaga gilmban lo Jesús stib, ñana uyak x̱iꞌk nak minn ubanaga stib, gana uzobna kwa Jesús diꞌt nak ibaꞌ.
Xka uyuꞌnnxi dzekna ted lo c̲h̲eꞌn iluwxi lo minn nac̲h̲a tsu lo gitslyu, nli nën nc̲h̲oꞌbdoꞌ nak xkilwenxi, xkë ldoꞌxina lox uyuꞌnnxi lëꞌna ubig‑gax lo Minn uxaꞌlxi.
Lo xkilwen Dios gana lo xlelëdzdá Minn uxaꞌlxi loxna lëꞌtá uc̲h̲aꞌ lo dol, guꞌn c̲h̲eꞌn nak tib guꞌn ugad Dios, nakdo luꞌtá uyutsnaꞌwu,
loxna gunu gakda chu gak nc̲h̲oꞌb ineꞌ, lëꞌ c̲h̲uꞌnn guꞌn wen loxna gunu lëꞌ ulaꞌ lo dol.
Nuw ngablana lo Dios, lo lëꞌxi nak minn uzaꞌna x̱iꞌk nakna lo na. Gunu uyuꞌnnxi lo ic̲h̲ë guꞌn uyuꞌnn Minn uxaꞌlxi, dzekna xka lëꞌna guꞌnn guꞌn xlaꞌnxi, lo bokla xka uyu gikxi.
Lëꞌ Dios uyuꞌnn lëꞌ minn nak judío gana minn nakda judío tibaga uyak
Nana gol bislëdz lëꞌ minn judío c̲h̲uslëtá, ic̲h̲ëtá minn nakda judío axta uyal, “Minn c̲h̲uꞌnnbeyda Dios”. Minn knu xneꞌ guꞌn c̲h̲eꞌn lo kë sen nc̲h̲ug nup biaꞌl lëd, dzekna xka xluw minn knu nak minn xkiedz Dios. Nika noꞌnda lëꞌkga tib mnech gitslyu ukëꞌ sen knu.
Or knu nika nandadá chu nak Minn uxaꞌl Dios, gana nika ngabdadá giedz Israel, gana gunu lo nakdá minn zit, loxna gunu c̲h̲igialda igaꞌtá guꞌn uneꞌ Dios ideꞌd lo minn xkiedz. Or knu lëꞌtá mban lo gitslyu c̲h̲eꞌn nika c̲h̲uꞌnnbeyda Dios gana nika kimbiasdadá idzinn dze lëꞌtá wen tsu.
Ñana nika xka naku, bokla zugaxdadá lo Dios, saꞌnda nana lëꞌ Jesús, minn uxaꞌl Dios, uyuꞌnn lëꞌtá ubig‑gax lo Dios, lëꞌ guꞌn c̲h̲eꞌn uyak lo lëꞌ Jesús uxeꞌ xchen.
Lëꞌsaxi uyuꞌnn nlëꞌlsadac̲h̲a ic̲h̲ë minn knu. Sinda ugobxi ic̲h̲ë gilulëꞌ guꞌn yu, dzekna xka lëꞌ ic̲h̲ë minn knu uyak tibaga giedz.
Or lëꞌxi uyët, or knu lëꞌxi uyuꞌnn gaknondc̲h̲a ley, dzekna xka lëꞌ ic̲h̲op giedz knu tibaga uyak.
Gana or lëꞌxi uyët lo krus, or knu lëꞌxi ugob gilulëꞌ guꞌn c̲h̲ap minn knu, lëꞌxi uyuꞌnn minn knu tibaga gana uyuꞌnnxi lëꞌ minn knu ubig‑gax lo Dios.
Lëꞌxi uyiꞌd uneꞌ Diꞌdz Ndzun nak lotá, guꞌn ney gilwen, x̱iꞌk xkuꞌn nakdadá minn judío, minn fwer uzu loxi gana xkakga lo minn nak judío, minn gax uzu loxi.
Lo guꞌn uyuꞌnnxi loxna gunu ic̲h̲ësa minn zak ibig‑gax lo Dios, naku minn nak judío ota minn nakda judío lo ic̲h̲ëna c̲h̲ap lëꞌkga Espíritu chen Dios.
Loxna gunu luꞌtá minn nakda judío, nakdac̲h̲adá tikwa, sinda lëꞌtá ngabla x̱id minn xkiedz Dios, minn ugoliaꞌx̱aꞌ Dios gana x̱id minn nak x̱iꞌk nak minn lidz Dios.
Loxna gunu ic̲h̲ësa minn xlelëdz Jesús nak x̱iꞌk nak ita guꞌn xiaꞌ yu chen Dios. Lëꞌ guꞌn xneꞌ minn ukaña gilbey ineꞌ Xtiꞌdz Dios gana guꞌn uneꞌ minn uneꞌ Dios lo, nak x̱iꞌk nak simiend. Ber Minn uxaꞌl Dios nak x̱iꞌk nak ita guꞌn nnaꞌs simiend knu.
Nana ñatá, minn nakda judío, lëꞌ Minn uxaꞌl Dios uyuꞌnn ñatá nak yu knu, dzekna xka lëꞌ Espíritu chen Dios tsuga.
Lëꞌ Dios xchaꞌl Pablo ineꞌ Diꞌdz Ndzun nak, lo minn nakda judío
Loxna gunu, naꞌ Pablo, këná lidzgiꞌb lo xnená Xtiꞌdz Minn uxaꞌl Dios lotá, minn nakda judío.
Zolila nandá lëꞌ Dios uneꞌdz dziꞌn c̲h̲eꞌn loná, dzekna xka lëꞌná iluw xkuꞌn nak xkilwen Dios lotá, x̱iꞌk xkuꞌn nakdadá judío.
Guꞌn xnená nak guꞌn uluw Dios loná, guꞌn ngëꞌts ic̲h̲ë lo mnech bokla, x̱iꞌk xkuꞌn xneꞌ guꞌn ukëlaná.
Zolila or lëꞌtá ilabu lëꞌtá gieꞌnna nli nanná guꞌn ngëꞌts yu gik Dios guꞌnn, gunu uyuꞌnn Jesús, minn uxaꞌlxi or uyiꞌd.
Guꞌn ngëꞌts c̲h̲eꞌn guꞌn yu gik Dios guꞌnn, nluwda Diosu lo minn uyu bokla, saꞌnda nana lëꞌ Espíritu chen Dios uluwo lo minn ugib Dios ukaña gilbey xneꞌ Xtiꞌdz gana lo minn xneꞌ guꞌn xneꞌ Dios lo.
Lëꞌ guꞌn ngëꞌts yu gik Dios guꞌnn nak: Ic̲h̲ësa minn, naku judío ota nakdo judío, diꞌltsa lëꞌ minn ilelëdz Xtiꞌdz Ndzun Jesús, lëꞌ minn knu c̲h̲igial igaꞌ guꞌn uneꞌ Dios, lo lëꞌ ic̲h̲ë minn knu gak tibaga.
Naꞌ c̲h̲igialda ikëná stsiꞌn Dios, ñala Dios lo xkilwen uneꞌdz dziꞌn c̲h̲eꞌn loná gana c̲h̲ak c̲h̲unn-ná dziꞌn c̲h̲eꞌn lo ukañaná xkilbeyxi.
Nika dele x̱iy nakná lo ic̲h̲ë xminnxi, lëꞌxi uneꞌdz diꞌdz c̲h̲ak xnená Xtiꞌdz Ndzun Jesús, guꞌn nc̲h̲oꞌb nak, guꞌn xlaꞌn Dios ideꞌd lo minn nakda judío.
Gana Dios, minn uzaꞌ ic̲h̲ësa guꞌn, ña uxaꞌlná inená lo minn xkuꞌn guꞌnn Dios ic̲h̲ë guꞌn uneꞌ, guꞌn ni nup nneꞌdaxi ic̲h̲ë lo minn bokla.
Dzekna xka lo na, lëꞌ minn xlelëdz Jesús iluw nc̲h̲oꞌbdoꞌ nak xkilc̲h̲ak Dios lo ic̲h̲ë minn udeꞌd Dios gilbey lo ibaꞌ, minn chut gakda gwiy.
Guꞌn c̲h̲eꞌn uyuꞌnn Dios x̱iꞌk yu gik Dios bokla, guꞌn c̲h̲eꞌn uyak or lëꞌ Minn uxaꞌlxi uyiꞌd, minn nak Jesús, Dad c̲h̲uꞌnnbéy lona.
Nana lo tibaga nakna lo xlelëdzna Jesús, loxna gunu nlë zak ibig‑gaxna lo Dios.
Nana xnabná lotá iloꞌxdadá xkilxkabdá lo xnu sdzakná lëꞌná xne Xtiꞌdz Ndzun Jesús lotá. Gana lo ic̲h̲ë guꞌn sdzakná, luꞌtá nak minn xkaña xkilnaklay Dios.
Xkilwen Minn uxaꞌl Dios, guꞌn nika ikedzda gikma guꞌnnma gilxkab
Loxna gunu xkiꞌtsná x̱ibná, xnabná lo Pxoz Jesús, Dad c̲h̲uꞌnnbéy lona.
Nonga lëꞌxi nak minn uzaꞌ ic̲h̲ësa guꞌn yu ibaꞌ gana ic̲h̲ësa guꞌn yu lo gitslyu.
Nana lo lëꞌxi nak minn c̲h̲ap ic̲h̲ë guꞌn nc̲h̲oꞌb nak, loxna gunu xnabná loxi lëꞌ Espíritu chenxi guꞌnn yudtá sutá iloꞌxdadá xkilxkabdá.
Gana ibandá x̱iꞌk xlaꞌnba Jesús, minn uxaꞌl Dios, lo ulelëdzdáxi. Dzekna xka lëꞌtá ikë ldoꞌ Dios gana ikë ldoꞌtá ic̲h̲ë xkomierdá. Xka lëꞌtá gak x̱iꞌk nak tib yag gët yu lu.
Gana xka lëꞌtá idzinn gieꞌnnadá, ic̲h̲ëtá minn xlelëdz Dios, blak xkëdoꞌ ldoꞌ Diosdá.
Gieꞌnnadá nc̲h̲oꞌbdoꞌ nak xkilwen Dios, guꞌn nika ikedzda gikma guꞌnnma gilxkab, gana gien nli c̲h̲uꞌnnbeydá Dios.
Nkiꞌn guꞌnn nc̲h̲oꞌbna lëxi tipta, lo ic̲h̲ë guꞌn c̲h̲uꞌnnxi lo minn xlelëdz Minn uxaꞌlxi, nkiꞌn tipta xka gaku.
Xkuꞌn iban minn xlelëdz Jesús
Lëꞌná kë lidzgiꞌb lo këná stsiꞌn Jesús, Dad c̲h̲uꞌnnbéy lona, loxna gunu xnabná lotá, gol kwzu, gol ban x̱iꞌk xkuꞌn xlaꞌn Dios ibandá, lo Dios nak minn uc̲h̲edzdá.
Gak nc̲h̲oꞌbdadá gana ndoꞌ gol gok. Gol gop pasens gana ilëꞌlsadtá lo xkomierdá dele x̱aꞌ c̲h̲uꞌnn xkomierdá guꞌn c̲h̲uꞌnndá, sinda masda gol kluw gilwen.
Espíritu chen Dios uyuꞌnndá tibaga, loxna gunu gol kwdeꞌd fwers ibandá wen ic̲h̲ëtá xkomierdá, dzekna xka tipta tibaga gakdá.
Lo ic̲h̲ësana, x̱iꞌk xkuꞌn xlelëdzna Jesús, nakna x̱iꞌk nak tib kwerp ney ndal guꞌn, gana ña ukañana Espíritu chen Dios. Gana xkakga kimbiaꞌsnu x̱iꞌk kimbiasdá guꞌn ineꞌdz Dios lotá.
Yu tibaga Dad c̲h̲uꞌnnbéy lona, yu tibaga minn xlelëdzna ic̲h̲ëna gana ic̲h̲ëna xc̲h̲oꞌbnis.
Gana yu tibaga Dios, minn nak pxozna. Lëꞌxi nak minn c̲h̲uꞌnnbéy ic̲h̲ë lona, gana lëꞌna c̲h̲uꞌnn stsiꞌnxi, gana lëꞌxi tipta zu lona.
Nana kad tib lona uneꞌdz Minn uxaꞌl Dios gilxieꞌnna gan xkuꞌn guꞌnn‑na stsiꞌnxi.
Loxna gunu xneꞌ Xtiꞌdz Dios:
Uyep diꞌt gia nak uziña minn unaꞌs minn xlëꞌ,
lox ga ugad gilnzaꞌk lo minn.
Nana, ¿xkuꞌn lo xneꞌwu uyep diꞌt gia nak? ¿Lit ga gieꞌnnama ganeꞌc̲h̲ uyët uyab lo gitslyu, loxna ga dzekna uyep diꞌt gia nak?
Minn uyët uyab lo gitslyu, minn knukga uyep diꞌt gia nak ibaꞌ, dzekna xka lëꞌ ic̲h̲ëwu gak x̱iꞌk c̲h̲igial gaku.
Nana yu lo minn udeꞌdxi gilbey ineꞌ xtiꞌdzxi, sebalal minn ineꞌ guꞌn ineꞌ Dios lo, sebalal minn ineꞌ Diꞌdz Ndzun nak, sebalal minn gak minn gan ic̲h̲ë minn xlelëdz chu nakxi, gana sebalal minn guꞌnnkluw minn knu.
Ugibxi ic̲h̲ë minn c̲h̲eꞌn dzekna xka lëꞌ ic̲h̲ë minn xlelëdz chu nakxi iseꞌd ikë stsiꞌnxi. Dzekna xka guꞌnn yudlsa xkomier; x̱iꞌk nak tib xkwerp minn ney ndal guꞌn, ñana tibaga nak.
Gana xka lëꞌ ic̲h̲ëna idzinn gak tibaga x̱iꞌk xkuꞌn xlelëdzna gana siana c̲h̲uꞌnnbeyc̲h̲ana x̱in Dios; gana idzinn‑na gakna x̱iꞌk xlaꞌnba Dios, x̱iꞌk nak Minn uxaꞌl Dios, ni bët xtol ngibda.
Dzekna xka ni chut ic̲h̲aꞌda kitñana, guꞌnnkluwna guꞌn ni nlida, x̱iꞌk nak tib minndoꞌ win nika bët nanda ota x̱iꞌk nak tib barko win xchëꞌp me lad, lad.
Sinda ineꞌna guꞌn nli nak, gana nakdo noꞌnda guꞌn nli nak ineꞌna, sinda ikë ldoꞌna xkomierna, gana guꞌnn‑na ic̲h̲ëwu x̱iꞌk uyuꞌnn Minn uxaꞌl Dios. Nonga lëꞌxi c̲h̲uꞌnnbéy lo ic̲h̲ësa minn xlelëdzxi, x̱iꞌk nak tib xkwerp minn, c̲h̲ap tibaga gik minn.
Lox gunu lëꞌ ic̲h̲ëna nak x̱iꞌk nak xkwerpxi. Tib xkwerp minn c̲h̲ap ndal guꞌn; diꞌltsa ic̲h̲ë gunu ndaꞌn xkakga ndaꞌn xkwerp minn knu. Xkakga nuw diꞌltsa ikë ldoꞌna xkomierna gana guꞌnn‑na guꞌn xlaꞌnba Minn uxaꞌl Dios. Nuw gak tib minn tipta su iloꞌxda xkilxkab.
Nkiꞌn ibanna x̱iꞌk xlaꞌn Minn uxaꞌl Dios
Nana lo uneꞌdz Jesús xkilbey loná loxna xnená lotá: Nkiꞌndc̲h̲a ibandá x̱iꞌk mban minn c̲h̲uꞌnnbeyda Dios, lo ic̲h̲ë minn knu mban noꞌnda c̲h̲ak chop gik, nanda bekwaꞌn guꞌnn.
Minn knu noꞌnda zula nika bëtc̲h̲a siada ldoꞌ lëꞌ c̲h̲uꞌnn ic̲h̲ë dol, guꞌn sdzata ldoꞌ, guꞌn ntelëdzdoꞌ nak.
Saꞌnda luꞌtá nseꞌdtadá ibandá xka, or lëꞌtá ulelëdz Minn uxal Dios.
Zolila nanná or uyondá Xtiꞌdzxi lëꞌtá useꞌd Xtiꞌdzxi x̱iꞌk xkuꞌn nakbo.
Useꞌdtá isaꞌndá ic̲h̲ë xkuꞌn ubandá bokla, guꞌn ñuꞌdz nak. X̱iꞌk nak tib minn ugoliaꞌ tib lac̲h̲ yox. Lo or knu lëꞌtá sia ulox lo lëꞌtá uyuꞌnn guꞌn lëꞌda guꞌn uzoblëdzdá.
Useꞌdtá ideꞌdtá diꞌdz lëꞌ Dios guꞌnn nani gikdá.
Nana lëꞌtá nak x̱iꞌk nak tib minn uyok tib lac̲h̲ kub; lëꞌtá nkiꞌn iban x̱iꞌk xkuꞌn xlaꞌnba Dios, kibdac̲h̲adá xtoldá, sinda guꞌnndá guꞌn wen.
Loxna gunu nkiꞌndc̲h̲a gusgeꞌtá, sinda nkiꞌn ineꞌtá diꞌdz nli lo ic̲h̲ë xkomierdá; lo tibaga nakna ic̲h̲ëna, x̱iꞌk nak tib xkwerp minn, ney ndal guꞌn ñana tibaga nak.
Diꞌltsa ilëꞌtá, gol gonga kibdá xtoldá, ideꞌdtadá diꞌdz ilëꞌtá axta lëꞌ mbidz sob giy.
Lo diꞌltsa guꞌnndo, lëꞌ Minn Dzab zak ikiꞌldá.
Diꞌltsa chu uyak mbaꞌn, nkiꞌndc̲h̲a pann; sinda masda ikë minn knu gutsnaꞌ guꞌn gow, gana xka zak gap nup guꞌn guꞌnn yud minn nlas yu.
Nkiꞌnda sutá kwëts ineꞌtá, sinda masda gol kwneꞌ diꞌdz guꞌn guꞌnn dziꞌn, dzekna xka lëꞌ stib minn zak choꞌb xkilxkab lo Xtiꞌdz Dios.
Guꞌnndtá lëꞌ Espíritu chen Dios gak nlas, guꞌn uneꞌdz Dios lotá, guꞌn xluw minn xkiedzxi nakdá; gol beyo axta idzinn dze lëꞌxi tselo kwaꞌtá lo guꞌn lëꞌda.
Gol goliaꞌ gilulëꞌdoꞌ guꞌn yu ldoꞌtá gana nika itseꞌlxiandtá, tildtá, ineꞌ nëdtá lëd xkomierdá gana gol goliaꞌ ic̲h̲ë guꞌn lëꞌda yu ldoꞌtá. Gol gopche lo ic̲h̲ë gunu.
Masda gol biꞌnn wen lo xkomierdá, gol kë ldoꞌ xkomierdá, gana gol biꞌnntlëdz ic̲h̲ë guꞌn lëꞌda c̲h̲uꞌnn xkomierdá lotá, lo uyuꞌnn mbila Dios xtoldá lo ic̲h̲ë guꞌn uyuꞌnn Minn uxaꞌlxi.
Gol ban x̱iꞌk mban minn yu lo xni
X̱iꞌk nak tib minndoꞌ or lëꞌ pxoz xkë ldoꞌ, xlaꞌn guꞌnn guꞌn c̲h̲uꞌnn pxoz. Nana luꞌtá xkakga nkiꞌn guꞌnndá, lo xkë ldoꞌ Diosdá gana luꞌtá nak x̱inxi.
Tipta lal ibandá gol kë ldoꞌ xkomierdá, x̱iꞌk xkë ldoꞌ Minn uxaꞌl Diosna, lo uyu gik uyët lo xtolna. Guꞌn uyuꞌnnxi nak x̱iꞌk nak or xgët minn tib man loxna sdzeꞌy minn xdeꞌd minn lo Dios, ga lëꞌ gux knu nexlan nlaꞌ xiep ibaꞌ.
Luꞌtá lo ngabdá xkiedz Dios, gapdadá x̱aꞌla x̱aꞌla unaꞌ ansc̲h̲a itsiꞌlñatá, gana xkakga dele utsiꞌlñaladá, gana xkakga ic̲h̲ë unaꞌ, gana gol kwsaꞌn ic̲h̲ë guꞌn ntelëdz nak, gana nika izoblëdzdadá gapdá chen xkomierdá.
Gana nika nkiꞌnda kwëts ineꞌtá, nika ix̱ixtiꞌdzdá guꞌn nika ni xnada, lo nika bët nonda gunu; sinda masda gol kwdeꞌd xkix lo Dios.
Luꞌtá nan ni tib minn c̲h̲uꞌnn guꞌn lëꞌda, guꞌn ntelëdz nak gana guꞌn ñuꞌdz nak, gakda idzinn diꞌt c̲h̲uꞌnnbéy Dios, gana xkakga minn noꞌnda sdzoblëdz gapc̲h̲a chen (minn nak x̱iꞌk nak minn c̲h̲uꞌnn nc̲h̲oꞌb lë mdo).
Ziꞌdgaxla dze lëꞌ Dios izakzi minn c̲h̲onda guꞌn c̲h̲eꞌn. Luꞌtá ideꞌdtadá diꞌdz ikidia minndá ilelëdzdá xkilgusgeꞌ minn.
Loxna gunu guꞌnndadá x̱iꞌk c̲h̲uꞌnn ic̲h̲ë minn knu.
Guꞌn c̲h̲eꞌn xnená, lo lëꞌ xni c̲h̲uꞌnn lëꞌ minn c̲h̲ap gilwen gana c̲h̲uꞌnn minn guꞌn xlaꞌn Dios gana ic̲h̲ësa guꞌn xñaz c̲h̲uꞌnn minn.
Gol kieꞌnna wen bekwaꞌn nak guꞌn xlaꞌn Dad c̲h̲uꞌnnbéy guꞌnndá.
Dios xlaꞌnda guꞌnndá guꞌn c̲h̲uꞌnn minn nak x̱iꞌk nak minn yu lo nkëw, guꞌn nika bët nonda. Sinda lëꞌ Dios xlaꞌn guꞌnndá yud gieꞌnna minn knu lëꞌda nak guꞌn c̲h̲uꞌnn.
Lo ntelëdz nak ineꞌma ic̲h̲ë guꞌn c̲h̲uꞌnn minn knu ngëꞌts.
Tika lëꞌ ic̲h̲ë guꞌn c̲h̲uꞌnn minn knu xc̲h̲aꞌ lo xni, ic̲h̲ëwu xien, lo lëꞌ xni c̲h̲uꞌnn xien ic̲h̲ësu x̱iꞌk xkuꞌn naku.
Lox gunu c̲h̲ëp tib diꞌdz:
Goliaꞌ mkaꞌl loꞌlá.
¡Bische!
Kwc̲h̲aꞌ x̱id ndaꞌgol.
Ga lëꞌ Minn uxaꞌl Dios ikëꞌ xni loꞌlá.
Loxna gunu, ¡gol gonga! Ibandtá x̱iꞌk nak minn bët xieꞌndna, sinda x̱iꞌk nak tib minn nlëts.
Gol biꞌnn guꞌn wen lëꞌt lëꞌtá mban, lo nandna xkuꞌn nak kad dze.
Loxna gunu gakdadá x̱iꞌk nak minn bët xieꞌndna, sinda gol kieꞌnna bekwaꞌn nak guꞌn xlaꞌn Dad c̲h̲uꞌnnbéy guꞌnndá.
Ikëdtá gilgow, lo gunu c̲h̲uꞌnn xnit gik minn, nika nanda minn bekwaꞌn c̲h̲uꞌnn minn; sinda masda gol kwsaꞌn lëꞌ Espíritu chen Dios gakñatá.
Gol kwchoꞌblsa ldoꞌ xkomierdá, gol biꞌl salmo, idib gik ldoꞌtá gol biꞌnn nc̲h̲oꞌb lë Dios.
Gana tipta gol kwdeꞌd xkix lo Dios, minn nak pxozna, lo ic̲h̲ë guꞌn c̲h̲uꞌnn Jesús, Dad c̲h̲uꞌnnbéy lona.
Gol binlsa xtiꞌdz xkomierdá
Luꞌtá minn c̲h̲uꞌnn nc̲h̲oꞌb lë Dios, gol binlsa xtiꞌdz xkomierdá.
Luꞌtá unaꞌ, gol bin xtiꞌdz ximgiydá, x̱iꞌk xkuꞌn c̲h̲ondá xtiꞌdz Dad c̲h̲uꞌnnbéy.
Lo x̱iꞌk nak ic̲h̲ësa minn c̲h̲ap tibaga gik gana tib kwerp, ga dzekna nonga gik minn c̲h̲uꞌnnbéy lo nter xkwerp minn. Nana xkakga nonga mgiy nak minn c̲h̲uꞌnnbéy lo xiwnaꞌ. Gana xkakga nonga Minn uxaꞌl Dios nak minn c̲h̲uꞌnnbéy ic̲h̲ësa lo minn xlelëdzxi, lo lëꞌxi nak minn ugoliaꞌna lo xtolna.
Loxna gunu iza unaꞌ nkiꞌn gon xtiꞌdz ximgiy, x̱iꞌk xkuꞌn c̲h̲on minn xlelëdz Jesús Xtiꞌdz Dios.
Nana luꞌtá mgiy, gol gon xiwnaꞌtá, x̱iꞌk nak Minn uxaꞌl Dios xkë ldoꞌna, loxna gunu uyu gik uyët lo xtolna.
Dzekna xka konde idzinn-na suna loxi, itelëdzdana lo gokdana tib lac̲h̲ guꞌn nxud gana nika tib guꞌn beꞌd, sinda lëꞌ Dios igokna tib lac̲h̲ mbi.
Nana xkakga mgiy nkiꞌn gan xiwnaꞌ, x̱iꞌk c̲h̲an xkwerp. Dele chuga c̲h̲an xiwnaꞌ, minn knu xluw xkë ldoꞌ lëꞌkga lëꞌ.
Chut minn dzakda liaꞌdz xkwerp, sinda lëꞌ minn c̲h̲an xkwerp. X̱iꞌk nak Minn uxaꞌl Dios, c̲h̲an minn c̲h̲uꞌnn nc̲h̲oꞌb lë Dios.
Lo ic̲h̲ësana x̱iꞌk xkuꞌn xlelëdzna Jesús, nakna x̱iꞌk nak xkwerp Minn uxaꞌl Dios.
Loxna gunu “lëꞌ mgiy stsaꞌn pxoz gana xnaꞌ, ga lëꞌ c̲h̲akic̲h̲op xiwnaꞌ.” Ga lëꞌ ic̲h̲op minn knu c̲h̲ak tibaga.
Guꞌn c̲h̲eꞌn, guꞌn unená, nak guꞌn ngan nak gieꞌnnama, lëꞌ guꞌn c̲h̲eꞌn nak xkwend Cristo gana minn xlelëdzxi. Guꞌn c̲h̲eꞌn nak tibaga nak Cristo ic̲h̲ë minn xlelëdz Cristo.
Nana kad tibdá gol gon xiwnaꞌtá, x̱iꞌk c̲h̲anagadadá, gana luꞌtá unaꞌ nc̲h̲oꞌb gol gwiy ximgiydá.
Guꞌn nkiꞌn guꞌnn tib minndoꞌ gana tib upa
Luꞌtá minndoꞌ, lo nakdá x̱in Dad c̲h̲uꞌnnbéy, nkiꞌn gol bin xtiꞌdz pxozdá gana xtiꞌdz xnaꞌtá, lo guꞌn c̲h̲eꞌn nak guꞌn wen.
Lo xnu nak guꞌn usaꞌn Dios: Nc̲h̲oꞌb gwiy pxoꞌzlá gana xnaꞌlá. Guꞌn c̲h̲eꞌn nak diꞌdz ganeꞌc̲h̲ ukebéy Dios ney xkilnaklay Dios, dele chu guꞌnnu ikaña xkilnaklay Dios.
C̲h̲ëp Dios: Lëꞌlá sia wen gana gaplá tib gilmban noꞌl lo gitslyu c̲h̲eꞌn.
Nana luꞌtá pxoz minndoꞌ, guꞌnndtá ilëꞌ gik x̱indá, sinda masda gol gon x̱indá, gol kwzu x̱indá xñaz Dios gana gol biꞌnnkluw x̱indá guꞌn xlaꞌn Dios.
Guꞌn nkiꞌn guꞌnn tib minn xia stsiꞌn minn
Luꞌtá, minn ndo kë stsiꞌn minn, gol bin xtiꞌdz minn këtá stsiꞌn, nkiꞌnda ikëbc̲h̲owdá gana nika xoꞌb lotá lëꞌtá guꞌnn tib guꞌn. Sinda gol biꞌnnu x̱iꞌk nak minn c̲h̲uꞌnno lo Minn uxaꞌl Dios.
Nkiꞌnda noꞌnda or lëꞌ minn këtá stsiꞌn zu, lëꞌtá ngiaꞌlye gak ikë dziꞌn, x̱iꞌk nak minn c̲h̲uꞌnno, dzekna gwiy minn knu ngiaꞌldá. Sinda gol biꞌnn stsiꞌndá x̱iꞌk nak minn c̲h̲uꞌnno lo Dios, lo luꞌtá kë stsiꞌn Minn uxaꞌl Dios.
Or lëꞌtá guꞌnn tib dziꞌn, xoꞌbda lotá sinda nle gol biꞌnnu. Nakdo noꞌnda lo mnech gitslyuga c̲h̲uꞌnndu sinda axta lo Dad c̲h̲uꞌnnbéy lonaga.
Gol bislëdz diꞌltsa c̲h̲uꞌnn‑na wen, ic̲h̲ëna kix Dad c̲h̲uꞌnnbéy ikaꞌ, naku minn kë chen minn naku minn këda chen minn.
Nana luꞌtá minn c̲h̲ap dziꞌn, xkakga wen gol biꞌnn lo minn xkë stsiꞌndá. Nkiꞌnda izakzitá minn knu. Gol bislëdz tibaga nak Dad zob ibaꞌ këtá stsiꞌn, lëꞌxi tibaga xwiy ic̲h̲ë minn.
Bekwaꞌn nkiꞌn dzekna zak tilñana Minn Dzab
Nana xnená lotá bëꞌts, gol gib Dad c̲h̲uꞌnnbéy, dzekna xka lëꞌtá ikaña xkilndipxi, lo xkilndipxi nak guꞌn nc̲h̲oꞌbdoꞌ nak.
Ic̲h̲ësa Xtiꞌdz Dios guꞌn xkañatá guꞌnn yudtá, dzekna xka kitñada Minn Dzabdá. Gol kwzën dziꞌtsu tipta. Naku x̱iꞌk nak tib soldad c̲h̲ixkwaꞌ c̲h̲ok lac̲h̲ guꞌn ñaꞌ giꞌb gana c̲h̲ey xigiꞌb, dzekna xka zak til.
Nuw yu tib lo ruid, ber nakdo xdilñana mnech gitslyu c̲h̲eꞌn, sinda lëꞌna xdilña Minn Dzab, minn c̲h̲uꞌnnbéy gitslyu c̲h̲eꞌn gana ic̲h̲ë me mal, guꞌn yu lo gitslyu c̲h̲eꞌn.
Gana Xtiꞌdz Dios nak guꞌn nli nak, loxna gunu gol ban x̱iꞌk xlaꞌn Dios ibandá. Guꞌn c̲h̲eꞌn nak x̱iꞌk nak or lëꞌ soldad c̲h̲ok lac̲h̲ ñaꞌ noꞌnda giꞌb gana xiu gidbiy ldoꞌ, dzekna xka zak til gana skedz ted dele bekwaꞌnda.
Ngiaꞌl gol gok ineꞌtá Diꞌdz Ndzun nak, gan xkuꞌn iban minn wen gana ibig‑gax minn lo Dios. X̱iꞌk nak tib soldad tipta kë gilgid niy dzekna xka zak xnusa së gana bat chudzda.
Gana ni nup isaꞌndtá ilelëdzdá Jesús, dzekna nika dele bekwaꞌn ixaꞌl Minn Dzab xnusa tedtá lo gunu. X̱iꞌk nak tib soldad sdzën guꞌn ntse idib xkwerp, dzekna gata xgaꞌ guꞌn xkëꞌ minn xlëꞌ c̲h̲an.
Gol klu gikdá nli lëꞌ Dios ugoliaꞌtá lo gilgut, x̱iꞌk nak tib soldad zob tib pchog ntse gik. Gana lëꞌ Xtiꞌdz Dios gak lotá x̱iꞌk nak tib spad guꞌn uneꞌdz Espíritu chen Dios lotá.
Tipta gol kwnab lo Dios guꞌnn yudtá lo ic̲h̲ëwu. Gol kwneꞌña Dios x̱iꞌk xkuꞌn stsaꞌb Espíritu chen Dios gikdá. Gana nkiꞌnda sak nendá or inabdá lo Dios, sinda nle gol gok gana gol klu minn xkiedz Dios lën ña Dios.
Gana gol kwnab lo Dios ineꞌdz diꞌdz inená, dzekna xka bët gilsdzeꞌbda inená xkuꞌn nak Diꞌdz Ndzun nak, guꞌn ngëꞌts nak lo mnech bokla.
Nana lëꞌná kë lidzgiꞌb, lo xlëꞌ minn lo lëꞌ Jesús ugiꞌbná inená Diꞌdz Ndzun nak, loxna gunu gol kwnab lo Dios, dzekna bët gilsdzeꞌbda lëꞌná inewu x̱iꞌk xkuꞌn naku.
Guꞌn uneꞌ Pablo or ulox ukëꞌ guꞌn c̲h̲eꞌn
21-22 Lëꞌná xchal Tíquico lotá, tib minn xkë ldoꞌnu gana tib minn kë stsiꞌn Dad c̲h̲uꞌnnbéy, x̱iꞌk xkuꞌn naku. Tíquico ku kwend gan bekwaꞌn c̲h̲unn‑ná gana xkuꞌn yunu neꞌg gana ichoꞌb ldoꞌtá.
Xnabná lo Dios, minn nak pxozna, minn c̲h̲uꞌnnbéy lona, ineꞌdz gilx̱il lotá gana guꞌnn tipta lëꞌtá gap gilwen gana guꞌnn isaꞌndtá ilelëdzdáxi.
Dios ideꞌd xkilwen lo ic̲h̲ë minn idib gik ldoꞌ xkë ldoꞌ Jesús, Dad minn c̲h̲uꞌnnbéy lona.
Gits guꞌn ukëꞌ Pablo sia lo minn yu Filipos, minn zinkë x̱its Jesús
Lëꞌ Pablo xneꞌ diux lo minn yu giedz Filipos
Naꞌ, Pablo, gana Timoteo, nuꞌwu nak minn kë stsiꞌn Jesús, Minn uxaꞌl Dios. Nana lëꞌnu xchaꞌl gits c̲h̲eꞌn lotá, minn yu Filipos, minn uyuꞌnn mbi Dios xtol lo ulelëdz Jesús, gana iza lo minn zu lotá gana iza lo minn c̲h̲uꞌnn yud x̱idtá dele bekwaꞌn.
Gana Dios, minn nak pxozna, gana Jesús, minn c̲h̲uꞌnnbéy lona, ineꞌdz xkilwen gana xkilx̱il lotá.
Lëꞌ Pablo xgu minn Filipos lën ña Dios
Or lëꞌná c̲h̲unn xkilxkabdá lëꞌná xded xkix lo Dios.
Tipta or lëꞌná xneꞌña Dios, c̲h̲ildná lëꞌná xgutá lën ña Dios.
Xkix Dios lo lëꞌna kë dziꞌn tipsa xneꞌ Xtiꞌdz Ndzun Jesús, dzekna xka lëꞌ minn c̲h̲onu. Guꞌn c̲h̲eꞌn uyuslotá c̲h̲uꞌnndá or lëꞌtá ulelëdzu gana axta lo na lëꞌtá bezu.
Nanná zolila Dios, minn uyuꞌnn lëꞌtá uyuslo c̲h̲uꞌnn guꞌn wen, lëꞌxi guꞌnn lëꞌtá tsëw sia guꞌnnba guꞌn xlaꞌnxi, axta idzinn dze lëꞌ Jesús gobic̲h̲e.
Xnená ic̲h̲ë guꞌn c̲h̲eꞌn lo xkë ldoꞌnádá. Gana xkixdá lëꞌtá c̲h̲uꞌnn yuꞌdná tipta, loxna gunu, naku lën lidzgiꞌb gana naku lo guxtis, lëꞌná xluw nli nak Diꞌdz Ndzun chen Jesús.
Dios nan nli xnená xkë ldoꞌnádá, x̱iꞌk xkë ldoꞌ Jesúsdá.
Dzekna xka lëꞌtá tsu kosiuw gan bekwaꞌn nak guꞌn wenc̲h̲a. Dzekna konde lëꞌ dze idzinn lëꞌ Jesús gobic̲h̲e lëꞌtá nak tib minn bët xtolda gana chut gakda ineꞌ luꞌtá c̲h̲ap xtol.
Nana Jesús nak minn guꞌnn yudtá dzekna lëꞌtá iban wen, dzekna xka lëꞌ minn guꞌnn nc̲h̲oꞌb lë Dios.
Guꞌn nak xkilxkab Pablo diꞌltsa iban ota diꞌltsa gët
Nana xlaꞌndná gieꞌnnadá bëꞌts, ic̲h̲ë guꞌn dzakná, gunu c̲h̲uꞌnn lëꞌ ndalc̲h̲a minn xlelëdz Diꞌdz Ndzun chen Jesús.
X̱iꞌk nak minn xkenap ilëw gana sebalal minn nan lëꞌná kë lidzgiꞌb lo zak këná stsiꞌn Minn uxaꞌl Dios.
Gana mer ic̲h̲ë minn xlelëdz Jesús xchoꞌb ldoꞌ gana sdzebda siac̲h̲a xneꞌ Diꞌdz Ndzun chen Jesús, lo xwiy lëꞌ Dios c̲h̲uꞌnn yuꞌdná nika këná lidzgiꞌb.
Nli yu balal minn xneꞌ chu nak Minn uxaꞌl Dios lo xlëꞌ c̲h̲anná gana yuga minn c̲h̲uꞌnno idib gik ldoꞌ lo xlaꞌn guꞌnnu x̱iꞌk naku.
16-17 Ic̲h̲ë minn c̲h̲eꞌn c̲h̲uꞌnno lo c̲h̲ap tib gilwen gana lo nan Dios uneꞌdz diꞌdz lëꞌná kë lidzgiꞌb, dzekna xka iluwná lo minn, nli nak Xtiꞌdz Minn uxaꞌl Dios. Lëꞌ sebalal minn c̲h̲uꞌnno, dzekna xka tsepgia lëꞌná giaꞌn lad x̱its, gana në minn knu xka lëꞌná sakc̲h̲a gilnë.
Ñala naꞌ bët siada ldoꞌná, nika dele xkuꞌn c̲h̲uꞌnn minnu, naku c̲h̲uꞌnn minnu kon tib gilwen ota c̲h̲uꞌnnda minnu. Guꞌn xc̲h̲ildná nak: Diꞌdz Ndzun chen Jesúsga nak guꞌn xneꞌ minn.
Naꞌ nan lo ic̲h̲ë guꞌn c̲h̲ak merla ic̲h̲aná lo ic̲h̲ë guꞌn dzakná, lo lëꞌtá xnab lo Dios gana lëꞌ Espíritu chen Dios guꞌnn yuꞌdná.
Xlaꞌndná gunn-ná ic̲h̲ë guꞌn xlaꞌn Dios, x̱iꞌk zidná c̲h̲unno, dzekna chut guꞌnn ntelëdzdaná sinda lëꞌ minn guꞌnn nc̲h̲oꞌb lëꞌ Minn uxaꞌl Dios, naku mbaꞌnná ota uyëtná lëꞌ minn tipta guꞌnnu.
Xnu nak degilxkabná: Diꞌltsa ibaꞌnná lëꞌná sukga gunn nc̲h̲oꞌb lëꞌ Minn uxaꞌl Dios ota diꞌltsa uyëtná masc̲h̲a wenoga ganlaga uyunn-ná.
22-23 Nana yu chop guꞌn loná, nika nandná bekwaꞌn lëꞌ nak. Xwiyná diꞌltsa ibaꞌnná, skëc̲h̲aná stsiꞌn Dios guꞌn c̲h̲unn-ná. Gana stibu xlaꞌndná gëtná, dzekna xka c̲h̲uꞌnn idziꞌnn-ná lo Jesús. Gunu xwiyná ndzunc̲h̲a nak.
Nana lo nkiꞌnná lotá, loxna gunu mas wen leꞌy gëtdaná.
Lo nanná gunu nak guꞌn nc̲h̲oꞌbc̲h̲a nak, zolila nanná sbanc̲h̲aná, stsec̲h̲a suná lotá. Dzekna xka lëꞌná gunn yudtá iloꞌxdadá xkilxkabdá ilelëdzdá chu nak Jesús, ga lëꞌtá xiꞌlna.
Dzekna or lëtá gwiyná stib lëꞌtá ineꞌ: “Jesús, minn uxaꞌl Dios nak minn nc̲h̲oꞌbdoꞌ nak.”
Nana nika giꞌd guꞌn giꞌd gol ban wen, x̱iꞌk nak Xtiꞌdz Ndzun Minn uxaꞌl Dios. Dzekna xka nika dele giꞌdsuná lotá ota giꞌdsudná lotá, nanná lëꞌtá zu gana tibaga nak xkilxkabdá lëꞌtá stsaꞌnda ineꞌ nli nak Diꞌdz Ndzun chen Jesús, dzekna xka lëꞌ minn ilelëdz Jesús.
Idzebdadá lo minn xc̲h̲aꞌ lëd guꞌn xneꞌtá, xka gien Dios nnaꞌsñatá gana lëꞌ Dios iloꞌx ic̲h̲ë minn knu. Lo Dios nak minn c̲h̲uꞌnn ic̲h̲ë guꞌn.
Xnená guꞌn c̲h̲eꞌn, lo x̱iꞌk xkuꞌn uneꞌdz Dios diꞌdz lëꞌtá ulelëdz Minn uxaꞌl Dios nana xkakga sdedtá bel gilnë.
Guꞌn dzakdá lo na nak, guꞌn uzakná or lëꞌná uyu i Filipos, nana lo na xkakga sdzakná yuná neꞌg.
Nkiꞌn gakdá x̱iꞌk uyak Jesús or uyiꞌd lo gitslyu
Loxna gunu diꞌltsa nli Jesús, minn uxaꞌl Dios, xchoꞌb ic̲h̲ë ldoꞌna gana xkëꞌ ldoꞌna, gana xlas ldoꞌ xwiyna gana xneꞌdz gilwen lona. Gana diꞌltsa Espíritu chen Dios nnaꞌsñana.
Nkiꞌnda bekwaꞌn guꞌnndá, ilaꞌndá lëꞌ minn gwiydá nc̲h̲oꞌb gana nika gak ñatsdadá ndzeꞌb ineꞌtá. Sinda masda ndoꞌ gol gok gana gol gok x̱iꞌk nak tib minn x̱iy nak lëꞌ xkomierdá nc̲h̲oꞌb gol kwiy.
Nkiꞌnda noꞌnda xkilxkabdá tsutá, sinda ña gol biꞌnn gilxkab gan xkuꞌn guꞌnndá yud xkomierdá.
Nkiꞌn gakdá x̱iꞌk uyak Jesús, Minn uxaꞌl Dios.
Nika Jesús tipta uyak x̱iꞌk nakba Dios
ñana nzakdaxi liaꞌdz, nika dele usaꞌnxi gilbey chenxi
Sinda x̱alxi uyu gik uyak x̱iꞌk nak tib minn bët nonda,
gana uyalxi x̱iꞌk c̲h̲al tib mnech gitslyu c̲h̲eꞌn
gana uluwxi uyakxi mnech gitslyu c̲h̲eꞌn.
Or lëꞌxi uyu lo gitslyu c̲h̲eꞌn nlaꞌndaxi ñak nc̲h̲oꞌbxi,
sinda ndoꞌ uyakxi uyonxi diꞌdz axta uyëtxi
gana nakdo noꞌnda ñëtxi,
sinda axta uyuꞌnn ntelëdz minnxi ukëꞌ minnxi lo krus.
Loxna gunu Dios uyuꞌnnxi tib mgiy nc̲h̲oꞌbdoꞌc̲h̲a nak lo gitslyu gana ibaꞌ
gana udeꞌd tib gilbey nc̲h̲oꞌbdoꞌc̲h̲a nak loxi nikë stib lo minn.
Dzekna konde lëꞌ lë Jesús gakyët
lëꞌ ic̲h̲ësa minn izex̱ib guꞌnn nc̲h̲oꞌb lë Jesús,
ic̲h̲ësa minn yu ibaꞌ gana ic̲h̲ësa minn yu lo gitslyu
gana minn yu x̱an gitslyu.
Gana ic̲h̲ësa c̲h̲ow minn ic̲h̲aꞌ ineꞌ:
“Jesucristo c̲h̲uꞌnnbéy ic̲h̲ësa lo mnech.”
Dzekna xka lëꞌ minn guꞌnn nc̲h̲oꞌb lë Dios, minn nak pxozxi.
Ic̲h̲ësa minn xlelëdz Jesús gak x̱iꞌk nak tib xni
Lo Dios nak minn xgu gikdá izoblëdzdá guꞌnndá guꞌn xlaꞌnxi, gana lëꞌxi c̲h̲uꞌnn yudtá dzekna lëꞌtá c̲h̲uꞌnno x̱iꞌk xlaꞌnxi.
Dzeꞌga, dzeꞌga gol biꞌnn ic̲h̲ësa guꞌn c̲h̲uꞌnndá, nkiꞌnda noꞌnda gia giꞌd ineꞌtá.
Dzekna xka kibdadá xtoldá gana chut gakda belë ineꞌ lëdtá lo lëꞌtá nak x̱in Dios. Lëꞌt lëꞌtá mban x̱id ngopxtol gol gok tib xni ic̲h̲ë lo minn knu, x̱iꞌk nak mel xgëꞌs c̲h̲ol zob ibaꞌ or nkëw.
Nana nkiꞌn xka gakdá ic̲h̲ë lo minn knu gana ineꞌtá Diꞌdz Ndzun nak, guꞌn ney gilmban loxdac̲h̲a, ic̲h̲ë lo minn knu. Dzekna xka konde lëꞌ dze idzinn lëꞌ Jesús gobic̲h̲e, lëꞌná xildná gwiynádá. Or knu gwiyná lët noꞌnda xlëda xnu këná x̱idtá.
Nika dele gëtná lo xnená Diꞌdz Ndzun nak, gunu gak x̱iꞌk nak tib guꞌn igadná lo Dios gana ic̲h̲ë guꞌn c̲h̲uꞌnndá yuꞌdná, gunu nak x̱iꞌk nak guꞌn xgadtá lo Dios, loxna gunu xc̲h̲ildná.
Nana luꞌtá xkakga gol kwx̱iꞌlna x̱iꞌk xc̲h̲ildná.
Timoteo gana Epafrodito
Diꞌltsa lëꞌ Jesús, Dad c̲h̲uꞌnnbéy, ineꞌdz diꞌdz lëꞌná ixal Timoteo giꞌdsu lotá. Dzekna xka axta naꞌ sc̲h̲oꞌb ldoꞌná lëꞌná gon gan xkuꞌn yutá.
Lo nonga Timoteo yu x̱id ic̲h̲ë minn yuñaná, nak minn xdeꞌd gilxkab gan gotá, x̱iꞌk c̲h̲unn-ná.
Saꞌnda lëꞌ sebalal minn nika siada ldoꞌ guꞌnn guꞌn xlaꞌn Jesús, Minn uxaꞌl Dios, sinda noꞌnda guꞌn sdzoblëdz minn knu c̲h̲ak gik minn knu.
Luꞌtá nanla xkuꞌn nak Timoteo. Gana nandá Timoteo c̲h̲uꞌnn yuꞌdná xneꞌnu Diꞌdz Ndzun nak, x̱iꞌk c̲h̲uꞌnn tib minndoꞌ yud pxoz.
Nana nonga kimbiaꞌsná gan xkuꞌn gak dekwendná loxna lëꞌná ixal Timoteo.
Gana Dad, minn c̲h̲uꞌnnbéy, c̲h̲uꞌnn yuꞌdná lëꞌná xlelëdz merla lëꞌná ic̲h̲a neꞌg, lëꞌná gobic̲h̲e giꞌdsu lotá.
Nana xwiyná mas wen ganeꞌc̲h̲ ixalná Epafrodito, minn uxaꞌldá uyuꞌnn yuꞌdná lo ic̲h̲ë deliaꞌdzná. Epafrodito nak x̱iꞌk nak tib bëtsná gana ic̲h̲opnu nlas dzak lo kë stsiꞌn Dios.
Gana lëꞌ Epafrodito xlaꞌn gwiydá lo c̲h̲uslëdzdá axta baloꞌta gana nlas c̲h̲ak ldoꞌ lo lëꞌ uyon lëꞌtá uyaknan lëꞌ uzaknë.
Nana lëꞌná xne nli uzaknë Epafrodito, lola gilgut ulaꞌ Epafrodito. Xkix Dios ulas ldoꞌ uwiy Epafrodito gana naꞌná. Lo diꞌltsa ñët Epafrodito ñaná nzak gilnëdoꞌ ñana xnula sdzakná.
Loxna gunu xiobdná ixalná Epafrodito, dzekna xka lëꞌtá xiꞌlna gwiy Epafrodito stib, gana axta naꞌ bët gilxkab idedtaná.
Nana or lëꞌ Epafrodito ilan x̱idtá stib, gol kwx̱iꞌlna x̱iꞌk xkuꞌn xlaꞌn Dios. Gana gol kelëdz Epafrodito gana ic̲h̲ë minn nak x̱iꞌk nak Epafrodito.
Lo mgiy c̲h̲eꞌn kë stsiꞌn Jesús nika dele nan ndzeꞌbu. Gana mer nlox mgiy c̲h̲eꞌn uyuꞌnn yuꞌdná lo ic̲h̲ë guꞌn ukebeydá, guꞌn ñakda ñuꞌnndá x̱aldá.
Lëꞌná xded fwers zu
Nana xnená lotá, gol kwx̱iꞌlna lo ic̲h̲ë guꞌn c̲h̲uꞌnn Dios lotá. Naꞌ xieꞌdtaná ikëná guꞌn nika dele seyitla unená, gana dzekna xka lëꞌtá tipta guslëdzu.
Gol gonga lo minn ndzab nak, minn knu xneꞌ diꞌltsa chu xlaꞌn gak minn xkiedz Dios, nkiꞌn ikë sen lëd, chug nup biaꞌl lëd.
Diꞌltsa gunu nak guꞌn guꞌnn lëꞌma igab xkiedz Dios, naꞌ dzekxi gak minn nlec̲h̲a gak nikë stib lo minn.
Lo uyak mbidz xun uyaꞌlná lëꞌ sen ukë lëdná, gana giedz Israel ngabná, lo xediꞌy Benjamín zidná; naꞌsa mer minn hebreo nakná gana uyuná x̱id fariseo minn c̲h̲uꞌnn ic̲h̲ësa guꞌn xneꞌ xley minn Israel.
Loxna gunu uzinkëꞌná uzakziꞌná minn xlelëdz Jesús, lo xlaꞌndná guꞌnn minn knu ic̲h̲ësa guꞌn xneꞌ xley Moisés. Naꞌ chut ñakda nzoꞌbkiyná lo ni nup ndedtaná lëd guꞌn xneꞌ ley.
Or knu zakná nc̲h̲oꞌb non ic̲h̲ë gunu, saꞌnda nana xwiyná bëtc̲h̲a nonda gunu lo lëꞌná uyenladaná ic̲h̲ë guꞌn uyuꞌnn Jesús lo xtolna.
Nli xnená bëtc̲h̲a nonda ic̲h̲ë gunu loná sinda guꞌn nonc̲h̲a nak guꞌn xwiyná lo na, lo c̲h̲uꞌnnbeyc̲h̲aná Jesús, Minn uxaꞌl Dios, Dad c̲h̲uꞌnnbéy loná. Loxna gunu lëꞌná usan ic̲h̲ë guꞌn ulelëdzná bokla, usëbná gunu x̱iꞌk stsëꞌbma tib guꞌn xkiꞌndac̲h̲a, lo guꞌn ndzunc̲h̲a nak idzinnma gunnbeyma Jesús wen.
Gana xlaꞌndná nakdo lo zak uyunn-ná guꞌn xneꞌ ley, lëꞌ Dios wen gwiyná sinda lo xlelëdzná Jesús.
Xlaꞌndná gunnbeyná Jesús gana giendná gilbey guꞌn udeꞌd Dios loxi or lëꞌxi ubanaga gana tedná ic̲h̲ë gilnë guꞌn udedxi gana nika axta gëtná lo xtiꞌdzxi, lo uyëtlaxi lo ic̲h̲ë xtolná.
Dzekna xka konde lëꞌná ulox, lëꞌxi ineꞌdzaga gilmban loná.
Nakdo xnená udedlaná ic̲h̲ë lo guꞌn c̲h̲eꞌn nika xnedná naklaná x̱iꞌk nak Jesús. Sinda lëꞌná kë xded fwers, c̲h̲unn ic̲h̲ë guꞌn xlaꞌn Jesús, Minn uxaꞌl Dios, gunn-ná or ugiꞌbná.
Nana xlaꞌndná gaknandá bëꞌts, nakdo xnená uyunnlaná ic̲h̲ëwu, nonga guꞌn inená yu tib guꞌn c̲h̲unn-ná, xwiydc̲h̲aná gan bekwaꞌn nak guꞌn uyunn-ná sinda lëꞌná xwiy gan bekwaꞌn nak guꞌn nac̲h̲a ziꞌd gunn-ná.
Lëꞌná xded fwers zu axta idziꞌnn-ná ibaꞌ gan bekwaꞌn ineꞌdz Dios loná, lo ngablaná lo Jesús, minn uxaꞌl Dios.
Loxna gunu ic̲h̲ësana x̱iꞌk xkuꞌn uyak ndiplana lo Xtiꞌdz Dios, nkiꞌn ic̲h̲ësa gikna tsu guꞌn c̲h̲eꞌn. Diꞌltsa x̱aꞌ c̲h̲ak gikdá, Dios nak minn guꞌnn yudtá lëꞌtá gieꞌnna guꞌn c̲h̲eꞌn.
Guꞌn nc̲h̲oꞌb nak, nkiꞌn guꞌnn-na ic̲h̲ë guꞌn xluwla Dios kad tib lona gana tibaga gak xkilxkabna.
Nana xnená lotá bëꞌts, gol gok x̱iꞌk nakná, gol biꞌnn ic̲h̲ëkga guꞌn c̲h̲unn-ná gana ic̲h̲ë minn mban x̱iꞌk xkuꞌn uyuꞌnnkluwnádá.
Lo yu ndal minn xneꞌ bët nonda xka uyët Jesús, Minn uxaꞌl Dios, lo krus. Xkwend minn c̲h̲eꞌn seyitla xnená lotá, nana axta c̲h̲onná lëꞌná xnewu stib.
Lo noꞌnda guꞌn lo gitslyu c̲h̲eꞌn c̲h̲ak gik minn knu. Gana noꞌnda ic̲h̲ë guꞌn lëꞌda guꞌn sdzata ldoꞌ minn knu c̲h̲uꞌnn gana lger itelëdz minn knu lo ic̲h̲ë guꞌn c̲h̲uꞌnn lëꞌla nc̲h̲oꞌb c̲h̲ak minn knu. Lox gunu lëꞌ Dios izakzi minn knu
Saꞌnda nuw diꞌt nak mer diꞌt ngabna nak ibaꞌ. Gana kimbiasna leꞌy xkuꞌn gobic̲h̲ela Jesús ibaꞌ, Dad c̲h̲uꞌnnbéy lona minn uguliaꞌna lo dol.
Lëꞌxi c̲h̲ap ic̲h̲ësa gilbey, guꞌn c̲h̲uꞌnnbéyxi lo ic̲h̲ësa guꞌn. Lox gunu lëꞌxi nak minn itsëꞌ xkwerpna guꞌn c̲h̲apna guꞌn slox, lëꞌxi guꞌnnu x̱iꞌk nak xkwerpxi guꞌn loxdac̲h̲a.
Tipta gol kwx̱iꞌlna
Nana lo ic̲h̲ë guꞌn unená gana lo c̲h̲uslëdznádá gana xkë ldoꞌnádá, loxna xnabná lotá gol kwzu, isaꞌndtá ilelëdzdá Dad c̲h̲uꞌnnbéy. Or xwiyná xkuꞌn mbandá, xc̲h̲ildná lo nanná zolila xlëda nak dziꞌn guꞌn uyunn-ná.
Gana xnabná lo Evodia gana lo Síntique, wen ix̱ixtiꞌdzlsa, nkiꞌnda x̱aꞌ x̱aꞌ gak gik, lo ic̲h̲op unaꞌ c̲h̲eꞌn zinkë x̱its Xtiꞌdz Dad c̲h̲uꞌnnbéy.
Gana xnabná loꞌlá bëꞌts, lo ñalá nli kë stsiꞌn Dios, biꞌnn yud ic̲h̲op unaꞌ c̲h̲eꞌn igali xkwend. Lo ic̲h̲op unaꞌ c̲h̲eꞌn ndzaꞌl Clemente gana sebalal minn ukë uyuꞌnn yuꞌdná tipsa uneꞌnu Diꞌdz Ndzun chen Jesús lo minn, nika dele yu minn ñaꞌnda bienn guꞌn uyuꞌnn-nu. Dios nkëꞌla ic̲h̲ë lë minn c̲h̲eꞌn lën xlibr, diꞌt kë ic̲h̲ë lë minn gap gilmban loxdac̲h̲a.
Gana ndoꞌ gol gok lo ic̲h̲ë minn, dzekna xka lëꞌ ic̲h̲ë minn gieꞌnna wendá. Guꞌnntlëdzdadá merla gobic̲h̲e Jesús, Dad c̲h̲uꞌnnbéy.
Guꞌnndadá gilxkab nc̲h̲oꞌb, sinda masda gol klu guꞌn sdzakdá lën ña Dios lox gol kwnab lo Dios guꞌnn yudtá gana gol kwdeꞌd xkix lo Dios.
Ga lëꞌ Dios guꞌnn bët tsada ldoꞌtá gana guꞌnn itsëꞌdadá xkilxkabdá dzekna xka lëꞌ ic̲h̲ë guꞌn dzakdá tedsu lo lëꞌtá xlelëdz Jesús, Minn uxaꞌl Dios. Noꞌnda Dios zak guꞌnn guꞌn c̲h̲eꞌn, ni tib mnech gitslyu c̲h̲eꞌn ic̲h̲eloda gieꞌnna guꞌn c̲h̲eꞌn.
Guꞌn c̲h̲eꞌn nak guꞌn tsu gikdá
Nana xlaꞌndná ic̲h̲ësadá nkiꞌn guꞌn c̲h̲eꞌn nak guꞌn tsu gikdá: Ic̲h̲ë guꞌn nli nak, ic̲h̲ë guꞌn wen guꞌn lëꞌ nak, ic̲h̲ë guꞌn xlaꞌn Dios, ic̲h̲ë guꞌn xñaz gwiy minn, ic̲h̲ë guꞌn nc̲h̲oꞌb gwiy minn. Diꞌltsa ic̲h̲ë guꞌn wen c̲h̲uꞌnndá guꞌn xkelëdz minn, gunu nak guꞌn gol biꞌnn gilxkab guꞌnndá.
Gol biꞌnn ic̲h̲ë guꞌn uyuꞌnnkluwnádá gana guꞌn useꞌdtá loná gana ic̲h̲ë guꞌn uyondá unená gana guꞌn uyandá uyunn‑ná; dzekna xka lëꞌ Dios guꞌnn bët tsada ldoꞌtá.
Lëꞌ Pablo xdeꞌd xkix lo minn Filipos
Nc̲h̲oꞌb xc̲h̲ildná lo ic̲h̲ë guꞌn c̲h̲uꞌnn Dad c̲h̲uꞌnnbéy loná, lo lëꞌtá uyuslëdzaganá, lëꞌtá uyuꞌnn yuꞌdná. Nanná tipta c̲h̲uslëdzdáná sinda sdzalda gan xkuꞌn lad guꞌnndá yuꞌdná.
Guꞌn c̲h̲eꞌn nakdo xnenu lo xche guꞌn xche loná, sinda naꞌ used nle gakná or dele bekwaꞌn xdedná.
Nanná xkuꞌn nak or bët giend gana nanná xkuꞌn nak or lëꞌ ic̲h̲ëwu yu. Ic̲h̲ësu usedná, naku c̲h̲apná guꞌn gowná axta gieldná ota naku giend guꞌn gowná noꞌnda gët ubinná. Xkakga dele c̲h̲apná guꞌn igadná stib lo minn ota dele bët giend.
Ic̲h̲ësa guꞌn c̲h̲eꞌn zak tedná, lo Minn uxaꞌl Dios nak minn c̲h̲uꞌnn yuꞌdná lëꞌná c̲h̲ak c̲h̲unn ic̲h̲ësa guꞌn.
Nana xkixdá lo lëꞌtá uxaꞌl guꞌn uyuꞌnn yuꞌdná lo ic̲h̲ë deliaꞌdzná.
Nonga luꞌtá, minn Filipos, nak minn uyuꞌnn yuꞌdná lo deliaꞌdzná or uyusloꞌná unená Diꞌdz Ndzun nak lo minn, or lëꞌná ubi Macedonia.
Gana nika or lëꞌná be yu Tesalónica giedz nax xtën Macedonia, lëꞌtá seyit uxaꞌl guꞌn uyuꞌnn yuꞌdná lo deliaꞌdzná.
Nakdo xnená guꞌn c̲h̲eꞌn dzekna xka lëꞌtá ineꞌdzc̲h̲a gan bekwaꞌn loná. Sinda xlaꞌndná lëꞌ Dios guꞌnnlayc̲h̲atá.
Ic̲h̲ë guꞌn uxaꞌldá uyiꞌdña Epafrodito loná, nc̲h̲oꞌb uyuꞌnn gunu yuꞌdná axta c̲h̲apc̲h̲ano. Gunu nak x̱iꞌk nak tib guꞌn nexlan nlaꞌ ukaña Dios lo udzaꞌl ldoꞌ Diosu.
Loxna gunu Dios, minn c̲h̲unn nc̲h̲oꞌbná lë gana c̲h̲ap ic̲h̲ësu, ineꞌdz ic̲h̲ë guꞌn nkiꞌn lotá, lo lëꞌtá ngab lo Jesús, minn uxaꞌl Dios.
Nkiꞌn isaꞌndna guꞌnn nc̲h̲oꞌbna lë Dios, minn nak pxozna, sinda tipta guꞌnn nc̲h̲oꞌbna lëxi. Nkiꞌn xka gaku.
Xnu nak guꞌn ulox uneꞌ Pablo lo minn Filipos
Gol kwneꞌ diux lo ic̲h̲ësa minn xlelëdz Jesús, minn uxaꞌl Dios. Gana ic̲h̲ë minn yu neꞌg loná, minn xlelëdz Jesús, xchaꞌl diux lotá.
Gana sebalal minn xlelëdz Dios neꞌg, minn kë dziꞌn lidz César, minn c̲h̲uꞌnnbéy Roma, xchaꞌl diux lotá.
Jesús, Dad c̲h̲uꞌnnbéy, guꞌnnlaydá ic̲h̲ësadá. Xnabná lo Dios xka gaku.
Lëꞌ Pablo xneꞌ diux lo minn yu giedz Colosas
Naꞌ nak Pablo, tib minn ukaña gilbey ineꞌ Xtiꞌdz Ndzun Jesucristo, lo xka uyu gik Dios. Nana naꞌ gana Timoteo, tib xkomierna minn xlelëdz Jesús,
lëꞌnu xchaꞌl gits c̲h̲eꞌn lotá, minn nak minn xkiedz Dios gana minn xluw nli idib gik ldoꞌ xlelëdz Jesús, yu giedz Colosas.
Xnabná lo Dios, minn nak pxozna, gana lo Jesús, Dad c̲h̲uꞌnnbéy lona, ineꞌdz xkilwen gana xkilx̱il lotá.
Lëꞌ Pablo xnab lo Dios ideꞌd gilxieꞌnna lo minn Colosas
Tipta or lëꞌnu xgutá lën ña Dios, lëꞌnu xdeꞌd xkix lo Dios, minn nak pxoz Jesús, Dad c̲h̲uꞌnnbéy lona.
Lo uyonnu lëꞌtá xlelëdz Jesús, minn uxaꞌl Dios, gana uyonnu xkë ldoꞌtá ic̲h̲ë minn xlelëdz Jesús.
Luꞌtá c̲h̲uꞌnn guꞌn c̲h̲eꞌn lo nandá sdzinn dze lëꞌ Dios ineꞌdz guꞌn c̲h̲ap lotá ibaꞌ. Guꞌn c̲h̲eꞌn uyaknandá or lëꞌtá uyon Xtiꞌdz Ndzun Jesús, minn uxaꞌl Dios, guꞌn nak guꞌn nli.
Diꞌdz Ndzun c̲h̲eꞌn ulan lotá, x̱iꞌk udzinnu ic̲h̲ë lo mnech gitslyu. Gana ndal minn uyuslola c̲h̲uꞌnn guꞌn xlaꞌnba Dios, x̱iꞌk xkuꞌn uyuslotá c̲h̲uꞌnndu or lëꞌtá uyonu gana uyeꞌnnadá xkuꞌn naku gana uyeꞌnnadá xkilwen Dios.
Guꞌn c̲h̲eꞌn nak guꞌn useꞌdtá lo Epafras. Epafras tibaga yu gik stsaꞌnda stsiꞌn Jesús, minn uxaꞌl Dios, gana xka lëꞌ c̲h̲uꞌnn yudtá. Nuꞌwu xkë ldoꞌnu Epafras, lo Epafras nak tib xkomieꞌrnu, minn kë stsiꞌn Minn uxaꞌl Dios.
Epafras ugu kwend loꞌnu, xkuꞌn lëꞌ Espíritu chen Dios c̲h̲uꞌnn lëꞌtá xkë ldoꞌ ic̲h̲ë minn xlelëdz Jesús.
Loxna gunu tika lëꞌnu uyon gunu ni nup stsaꞌndnu kunudá lën ña Dios, gana xnabnu lo Dios ineꞌdz gilc̲h̲ak lotá gana lëꞌ Espíritu chen Dios ineꞌdz gilxieꞌnna lotá, dzekna xka gieꞌnnadá bekwaꞌn xlaꞌn Dios guꞌnndá.
Gana xka lëꞌtá iban x̱iꞌk xlaꞌnba Dios, ga lëꞌ Dios idzaꞌl ldoꞌ guꞌn guꞌnndá gana lëꞌtá gieꞌnna wen xkuꞌn ted nak Dios.
Gana ña xnabnu ineꞌdz Dios xkilbey lotá, dzekna iloꞌxdadá xkilxkabdá, lo xkilbeyxi nak guꞌn nc̲h̲oꞌbdoꞌ nak, dzekna diꞌltsa bata gilnë sakdá lëꞌtá gap pasens lëꞌwu tsëw tedsu gana tipta lëꞌtá xiꞌlna.
Gol kwdeꞌd xkix lo Dios, minn nak Pxozna, lo lëꞌxi uyuꞌnn ñana ikaña guꞌn ikaña minn xkiedzxi, minn yu lo xni ndzundoꞌ nak.
Lo lëꞌkgaxi ugoliaꞌna lo xkilbey Minn Dzab, diꞌt nak lo nkëw. Nana lëꞌxi uyeyna tsuna diꞌt c̲h̲uꞌnnbéy x̱inxi.
Guꞌn c̲h̲eꞌn uyuꞌnnxi lo guꞌn uyuꞌnn x̱inxi Jesús, minn uxeꞌ xchen, dzekna xka ugoliaꞌna ic̲h̲ë lo dol gana lëꞌ xtolna udoꞌb.
Guꞌn uyuꞌnn Minn uxaꞌl Dios
Jesús, minn uxaꞌl Dios, nakba x̱iꞌk nak Dios,
loxna gunu diꞌltsa chu xwiy lo Jesús xwiy lo Dios;
bokla yu Jesús ansc̲h̲a tsaꞌ ic̲h̲ësa guꞌn,
loxna gunu lëꞌxi c̲h̲ap ic̲h̲ësa gilbey.
lëꞌxi uzaꞌ guꞌn xwiyna gana guꞌn xwiydna,
gana x̱iꞌk nak ic̲h̲ë angl c̲h̲ap nc̲h̲oꞌb gilbey,
gana xkakga ic̲h̲ë angl c̲h̲ap x̱iysa gilbey;
ic̲h̲ësu uzaꞌxi gana ic̲h̲ëkga gunu xkiꞌn loxi c̲h̲uꞌnnxi dele bekwaꞌn xlaꞌnxi.
Jesús yula or ansc̲h̲a tsaꞌ ic̲h̲ësa guꞌn,
lëꞌxi uyuꞌnn lëꞌ ic̲h̲ësu xkwaꞌ xkwaꞌ nak.
Gana nonga lëꞌxi nak minn c̲h̲uꞌnnbéy lo ic̲h̲ësa minn ngab lo Dios,
ic̲h̲ësa minn knu tibaga nak.
Lo nonga lëꞌxi yula bokla
gana nonga lëꞌxi zak guꞌnn lëꞌ minn iban stib,
lo lëꞌxi nak minn ganeꞌc̲h̲ uyobic̲h̲e ubanaga stib,
dzekna nonga lëꞌxi gak minn nc̲h̲oꞌbdoꞌc̲h̲a nak.
Lo Dios uyu gik lëꞌ Minn uxaꞌlxi gakba x̱iꞌk nakxi.
Gana uyuꞌnn Dios lëꞌ x̱in uyuꞌnn lëꞌ ic̲h̲ë guꞌn yu lo gitslyu gana guꞌn yu ibaꞌ uyak tipsa stib, x̱iꞌk xlaꞌn Dios.
Guꞌn c̲h̲eꞌn uyak or lëꞌ Jesús x̱inxi, uxeꞌ xchen uyët lo krus,
dzekna lëꞌ ic̲h̲ësa guꞌn uyaꞌn xkwaꞌ xkwaꞌ.
Gana ñatá bokla zugaxdadá lo Dios gana xc̲h̲aꞌtá lëd Dios lo lëꞌtá c̲h̲uꞌnn gilxkab c̲h̲uꞌnn guꞌn lëꞌda, saꞌnda nana lëꞌ Dios uyuꞌnn lëꞌtá uyak ubig-gax loxi.
Guꞌn c̲h̲eꞌn uyak or lëꞌ Dios uxaꞌl x̱in uyak tib mnech gitslyu lox uyët. Dzekna xka or lëꞌtá idzinn loxi lëꞌtá igab loxi, gana gakdá tib minn bët xtolda, gana chut idziꞌbkiydadá lo Dios.
Loxna gunu isaꞌndtá ilelëdzdá Jesús, gana iloꞌxdadá xkilxkabdá sdzinn dze lëꞌ guꞌn uneꞌ Dios lën Xtiꞌdz Ndzun gak, guꞌn uyondá, gana guꞌn uyu uc̲h̲aꞌts idib lo gitslyu. Nana naꞌ, Dios uc̲h̲eꞌdzná ikëná stsiꞌn, inená Xtiꞌdz Ndzun.
Lëꞌ Dios ugib Pablo ineꞌ lo minn nakda judío
Nana xc̲h̲ildná, nika nlas dzakná dzekna xka c̲h̲unn-ná yudtá gana xnu dzakná gilnë lger Jesús, lo giend x̱alxi neꞌg, dzekna xka lëꞌ ic̲h̲ësa minn xlelëdzxi wen sia, minn nak x̱iꞌk nak xkwerpxi.
Naꞌ c̲h̲unn yud minn knu, lo Dios uc̲h̲eꞌdzná loxna usaꞌn diꞌdz inená xkuꞌn ted nak Xtiꞌdzxi.
Lo lëꞌ Dios ulaꞌn lëꞌ minn xkiedz gaknan guꞌn non gana ndzundoꞌ nak, lëꞌ gunu nak: Lëꞌ Jesús, minn uxaꞌl Dios zugax lotá, minn nakda Judío gana dzekna xka lëꞌtá tibaga tsu gik idzinn dze lëꞌ Dios guꞌnnlaydá ibaꞌ.
Nuꞌwu xneꞌ Xtiꞌdz Ndzun Jesús lo ic̲h̲ësa minn, c̲h̲uꞌnnkluwnu minnu xñaz, x̱iꞌk xkuꞌn xneꞌdz Dios gilxieꞌnna loꞌnu, dzekna gaknan minn bekwaꞌn guꞌnn minn. Dzekna xka ic̲h̲ësa minn ilelëdzu, gana or idzinn lo Dios gak tib minn uzu ni nup nloꞌxda xkilxkab.
Loxna gunu lëꞌná xded fwers kë dziꞌn c̲h̲eꞌn lo ukañaná gilbey, guꞌn uneꞌdz Minn uxaꞌl Dios loná.
Xlaꞌndná gaknandá, lëꞌná xded fwers c̲h̲unn guꞌn zakda gunn‑ná, dzekna gak yudtá ic̲h̲ësadá minn Colosas, gana ic̲h̲ë minn yu giedz Laodicea, gana ic̲h̲ë minn zëxda guꞌnnbeyná.
C̲h̲unn‑ná guꞌn c̲h̲eꞌn lo xlaꞌndná ichoꞌbná ldoꞌtá tsu gikdá ikë ldoꞌtá xkomierdá gana tibaga gakdá. Gana c̲h̲unn‑ná guꞌn c̲h̲eꞌn dzekna gieꞌnnadá wen Xtiꞌdz Dios, guꞌn ngëꞌts nak bokla, dzekna xka tibaga tsu gikdá nli naku. Gana xka lëꞌtá guꞌnnbey chu nak Minn uxaꞌl Dios.
Nonga lëꞌxi zak ineꞌdz gilxieꞌnna dzekna lëꞌtá gieꞌnna Xtiꞌdz Dios, guꞌn nak tib guꞌn nondoꞌ.
Xnená guꞌn c̲h̲eꞌn lotá, dzekna xka chut kitñadatá, lo yu minn ndzundoꞌ xneꞌ ñana nika nlida ic̲h̲ë gunu.
Lo nika dele zudná lotá, tipta xdeꞌdná xkilxkabdá. Gana xc̲h̲ildná lo c̲h̲onná lëꞌtá tibaga mban gana lo stsaꞌndtá ilelëdzdá Jesús, minn uxaꞌl Dios.
Guꞌn xlaꞌn Jesús guꞌnndá
Nana lo lëꞌtá xlelëdzla Jesús, minn nak minn c̲h̲uꞌnnbéyla lotá, loxna gunu gol ban x̱iꞌk xlaꞌnxi, nkiꞌnda goꞌpchetá loxi.
Isaꞌndtá ilelëdzdáxi gana nkiꞌn siatá gaknanc̲h̲adá xkuꞌn nakxi, x̱iꞌk xkuꞌn useꞌdtá gana tipta gol kwdeꞌd xkix lo Dios.
Gol gonga chu kitñatá gakdá x̱in useꞌd, lo minn knu c̲h̲uꞌnnstsiꞌn noꞌnda xkilxkab gana gilxkab yu lo gitslyu c̲h̲eꞌn, dzekna xka ikiꞌdiatá, guꞌn nika bët nonda gana x̱aꞌ nak gunu lo Xtiꞌdz Jesús, minn uxaꞌl Dios.
Lo Jesús or uyu lo gitslyu uyakba x̱iꞌk nak Dios.
Gana luꞌtá, lo zak ulelëdzdá Minn uxaꞌl Dios, minn nak nonga minn c̲h̲uꞌnnbéy lo ic̲h̲ësa minn c̲h̲ap gilbey, loxna gunu bët xcheda lotá.
Gana lo ulelëdzdá Jesús loxna gunu lëꞌ Jesús ugob ic̲h̲ë guꞌn lëꞌda guꞌn c̲h̲uꞌnndá, guꞌn c̲h̲eꞌn nak x̱iꞌk nak or lëꞌ tib minn xchug nup biaꞌl lëd, dzekna xka giaꞌn sen lëd.
Guꞌn c̲h̲eꞌn uyen or lëꞌtá uc̲h̲oꞌbnis, lëꞌtá uyak x̱iꞌk nak minn uyët lox uyugeꞌc̲h̲, x̱iꞌk uyugeꞌc̲h̲ Minn uxaꞌl Dios. Ga dzekna lëꞌtá uyak x̱iꞌk nak minn uyobic̲h̲ekga uban, x̱iꞌk ubanaga Minn uxaꞌl Dios. Lo ulelëdzdá Dios c̲h̲ap nc̲h̲oꞌb gilbey uyuꞌnn lëꞌ Minn uxaꞌl ubanaga stib.
Nika dele nakdá x̱iꞌk nak minn uyët, lo ñondadá Xtiꞌdz Dios gana lo yutá lo dol, nika xkawu Dios uneꞌdz gilmban lotá, lo ic̲h̲ë guꞌn uyuꞌnn Jesús, minn uxaꞌlxi gana uyuꞌnntlëdzxi ic̲h̲ë dol guꞌn uyuꞌnndá.
Guꞌn c̲h̲eꞌn uyak or lëꞌ Jesús uyiꞌd ukë lo krus, lox uyët, or knu lëꞌ Dios uyuꞌnn x̱iꞌk nak minn uchas tib gits diꞌt xneꞌ lëꞌna nak ngopxtol.
Or uyuꞌnn Jesús ic̲h̲ë guꞌn c̲h̲eꞌn, Dios uyuꞌnn ntelëdz ic̲h̲ë minn c̲h̲ap gilbey, minn gakda gwiyna, lëꞌxi ugob gilbey knu lo ic̲h̲ë minn knu xka uluwxi lo ic̲h̲ë minn c̲h̲apdac̲h̲a minn knu gilbey.
Loxna gunu nkiꞌnda chu tsu kosiuwdá, ine luꞌtá c̲h̲ow guꞌn c̲h̲eꞌn gana c̲h̲a guꞌn c̲h̲eꞌn, guꞌn nika c̲h̲igialda. Ota ine luꞌtá nika c̲h̲uꞌnnda lni c̲h̲eꞌn gana nika dzakdadá liaꞌdz or nak mëꞌ yeꞌn gana nika dze sabd;
ic̲h̲ë guꞌn c̲h̲eꞌn nak x̱iꞌk nak tib mblë, guꞌn xluw guꞌn uneꞌ Dios guꞌnn, nana tika lëꞌ Minn uxaꞌl Dios uyiꞌd nanna lëꞌ mblë ga. Lëꞌ Minn uxaꞌl Dios nak minn nc̲h̲oꞌbc̲h̲a nak, nakdo ximblëxi.
Nkiꞌnda chu tsu kosiuwdá, sakdadá liaꞌdz ic̲h̲ë guꞌn xneꞌ minn c̲h̲uꞌnn nc̲h̲oꞌb lë angl gana zakla ndoꞌ nak ñana nika nlida. Ic̲h̲ë minn knu xneꞌ Dios xluw guꞌn xluw lo, ñana nika nlida gunu gana c̲h̲ak nc̲h̲oꞌb minn knu lo ic̲h̲ë guꞌn c̲h̲ats gik.
Lo or ulelëdzdá Jesús, or knu lëꞌtá uyak x̱iꞌk nak minn uyët lo ic̲h̲ë dol, ga lëꞌtá usaꞌn ic̲h̲ë guꞌn c̲h̲ak lo gitslyu c̲h̲eꞌn tikwa. Ñana nana xkuꞌn guꞌn gitslyu c̲h̲eꞌn xlaꞌn guꞌnnbéy lotá, xlaꞌndá guꞌnndá guꞌn xneꞌ minn c̲h̲uꞌnnda guꞌn xneꞌ Dios, x̱iꞌk nak xneꞌ minn:
Sëꞌndlá guꞌn ki, goꞌwdlá guꞌn ki, nika kaꞌldlá lëd guꞌn ki.
Ic̲h̲ë guꞌn c̲h̲eꞌn, guꞌn c̲h̲uꞌnnbéy minn, noꞌnda gik minn xiabo gana sdzinn dze ic̲h̲ë guꞌn c̲h̲eꞌn lox.
Zolila ic̲h̲ë guꞌn c̲h̲eꞌn zakla nc̲h̲oꞌbdoꞌ nak, lo c̲h̲uꞌnnbéy minn gak guꞌn nc̲h̲oꞌb xwiyma, gana xluw minn ndoꞌ minn gana sdzakzi minn xkwerp minn dzekna xka gak nc̲h̲oꞌb lë Dios. Ñana nika gakda guꞌnn minn lëꞌ xkomier minn kibdac̲h̲a xtol, lo ñakga minn c̲h̲obic̲h̲ekga c̲h̲uꞌnn guꞌn lëꞌda.
Nana or lëꞌtá ulelëdz Jesús, minn uxaꞌl Dios, or knu lëꞌtá uyak x̱iꞌk nak minn uyobic̲h̲ekga uban, x̱iꞌk ubanaga Minn uxaꞌl Dios, loxna gunu nkiꞌn tipta gol kwzoꞌblëdz guꞌn ibaꞌ, lo ibaꞌ nak diꞌt zob Minn uxaꞌl Dios, kwa Dios diꞌt nc̲h̲oꞌb nak.
Tipta gol biꞌnn gilxkab guꞌn nak guꞌn ibaꞌ, nkiꞌnda guꞌnndá gilxkab guꞌn gitslyu c̲h̲eꞌn, guꞌn lëꞌda nak,
lo or usaꞌndá gunu uyakdá x̱iꞌk nak minn uyët. Nana lëꞌtá c̲h̲ap tib gilmban guꞌn ineꞌdz Dios ibaꞌ, lox gunu lëꞌ Jesús uyuꞌnn lëꞌtá ubig‑gax lo Dios. Guꞌn c̲h̲eꞌn chut minn gakda gwiy.
Saꞌnda or lëꞌ Minn uxaꞌl Dios, minn uneꞌdz gilmban lotá, gobic̲h̲e lo gitslyu stib or knu lëꞌxi iluw gilbey nc̲h̲oꞌb, guꞌn c̲h̲apxi, gana ñatá nc̲h̲oꞌb gwiy minn lo lëꞌtá sugax loxi.
Xkuꞌn ubandá bokla, nana xkuꞌn nkiꞌn ibandá
Loxna gunu gol kwsaꞌn ic̲h̲ë guꞌn lëꞌda, guꞌn gitslyu c̲h̲eꞌn, x̱iꞌk nak: Tsuñadtá stib minn dele utsiꞌlñaladá gana nika dele zëxdo, guꞌnndtá guꞌn sdzata ldoꞌtá guꞌn ntelëdz nak, gana izoblëdzdadá guꞌnndá guꞌn lëꞌda, izoblëdzdadá gapdá nc̲h̲oꞌbc̲h̲a guꞌn, diꞌltsa c̲h̲apladá guꞌn nkiꞌn, lo diꞌltsa guꞌnndá gunu ga lëꞌtá c̲h̲uꞌnn nc̲h̲oꞌbc̲h̲a guꞌn gitslyu c̲h̲eꞌn, x̱iꞌk nak minn c̲h̲uꞌnn nc̲h̲oꞌb lë mdo, lger guꞌnn nc̲h̲oꞌb lë Dios.
Nana lëꞌ Dios izakzi minn c̲h̲onda diꞌdz c̲h̲uꞌnn ic̲h̲ë guꞌn c̲h̲eꞌn.
Boka ñatá uyu uyuꞌnn ic̲h̲ë guꞌn ki.
Saꞌnda nana lëꞌtá usaꞌnla ic̲h̲ë guꞌn ki, nana lëꞌtá nkiꞌn isaꞌn gilulëꞌ gana sobda gilnë ldoꞌtá gwiydá stib minn, gana itseꞌlxiandtá gwiydá stib minn, gana nkiꞌnda bel ineꞌtá lëd stib minn, nika nkiꞌnda ic̲h̲aꞌ diꞌdz në c̲h̲owdá.
Gana nkiꞌnda ikidialsatá xkomierdá, lo usaꞌnladá xkuꞌn ubandá bokla, x̱iꞌk nak tib minn ugoliaꞌ tib lac̲h̲ yox.
Nana lëꞌtá nak x̱iꞌk nak tib minn uyok tib lac̲h̲ kub, lëꞌ xkilxkabdá udzëꞌ, nana tipta lëꞌ Dios sia stsëꞌtá dzekna idzinndá gakdá x̱iꞌk nak Dios gana xkakga lëꞌtá sia guꞌnnbeyc̲h̲a chu nakxi.
Neꞌg c̲h̲akda kiy chu nak judío ota chu nakda judío, chu ukë sen lëd ota chu nkëda sen lëd, nika c̲h̲akda kiy chu uya skwel ota chu ñada skwel, nika c̲h̲akda kiy chu nak mos ota chu nakda mos, sinda Jesús, minn uxaꞌl Dios, nak minn nc̲h̲oꞌbdoꞌ nak gana lëꞌxi c̲h̲uꞌnn lëꞌna c̲h̲ak tibaga ic̲h̲ëna.
Dios xkë ldoꞌtá, gana ugibdá nakdá minn xkiedz, minn bët dol c̲h̲apda. Loxna gunu nkiꞌn gol kwlas ldoꞌtá gol kwiy xkomierdá, gana gol gok tib minn wen gana tib minn ndoꞌ, nkiꞌnda gak nc̲h̲oꞌbdá gana tipta gol gop pasens.
Gana ilëꞌlsadtá lo xkomierdá, gana diꞌltsa chu bekwaꞌn uyuꞌnn lotá, gol biꞌnntlëdz gunu. Gol bislëdz Minn uxaꞌl Dios uyuꞌnntlëdzla ic̲h̲ë guꞌn uyuꞌnndá lo, nana luꞌtá xkakga gol biꞌnn.
Nana guꞌn nkiꞌn guꞌnndá nak: Gol kë ldoꞌtá xkomierdá, lo gunu nak guꞌn c̲h̲uꞌnn lëꞌ mnech wen xban.
Gana lo Jesús uyuꞌnn tipsadá loxna gunu nkiꞌn tipta gol ban wen, nkiꞌnda tildá, lo Dios uc̲h̲edzdá ibandá wen. Gana tipta gol kwdeꞌd xkix lo Dios.
Gana tipta gol biꞌnn gilxkab Xtiꞌdz Jesús, guꞌn nc̲h̲oꞌbdoꞌ nak. Gol biꞌnnkluwu xkomierdá x̱iꞌk xkuꞌn uneꞌdz Dios gilxieꞌnna lotá gana xñaz gol kwchoꞌblsa ldoꞌ xkomierdá. Gana idib gik ldoꞌtá gol biꞌl salmo lo Dios gana dele ba labans xneꞌdzxi lotá.
Gana ic̲h̲ësa dele bekwaꞌn ineꞌtá gana dele bekwaꞌn guꞌnndá, gol biꞌnnu x̱iꞌk xkuꞌn naku, dzekna xka iluwdá nli Jesús nak minn c̲h̲uꞌnnbéy lotá. Gana tipta gol kwdeꞌd xkix lo Dios, minn nak Pxozna, lo ic̲h̲ë guꞌn c̲h̲uꞌnn Jesús, Dad c̲h̲uꞌnnbéy lona.
Luꞌtá unaꞌ, gol bin xtiꞌdz ximgiydá, lo gunu nak guꞌn xlaꞌn Dad c̲h̲uꞌnnbéy guꞌnndá lo nakdá x̱inxi.
Nana luꞌtá mgiy, gol kë ldoꞌtá xiwnaꞌtá, gana izakzidadá xiwnaꞌtá.
Gana luꞌtá minndoꞌ, gol bin xtiꞌdz pxozdá gana xtiꞌdz xnaꞌtá, dele bekwaꞌnda. Lo guꞌn c̲h̲eꞌn nak guꞌn xlaꞌn Dad c̲h̲uꞌnnbéy guꞌnndá.
Nana luꞌtá pxoz minndoꞌ, guꞌnndtá ilëꞌ gik x̱indá, tseloga lëꞌla isu ldoꞌ x̱indá.
Luꞌtá minn ndo kë dziꞌn, gol bin xtiꞌdz minn këtá stsiꞌn, nkiꞌnda noꞌnda or lëꞌ minn knu zu, lëꞌtá ngiaꞌlye gak ikë dziꞌn, x̱iꞌk nak minn c̲h̲uꞌnno dzekna gwiy minn knu ngiaꞌldá. Sinda gol biꞌnnu x̱iꞌk xkuꞌn naku lo nkiꞌn idzebdá lo Dad c̲h̲uꞌnnbéy.
Gana tipta gol gok nle or dele bekwaꞌnda guꞌnndá, x̱iꞌk nak minn c̲h̲uꞌnno lo Dad c̲h̲uꞌnnbéy, lët nakdu noꞌnda lo tib mnech gitslyu c̲h̲eꞌn,
lo nanladá Dad c̲h̲uꞌnnbéy kix ikaꞌtá. Gana gol bislëdz Minn uxaꞌl Dios nak minn c̲h̲uꞌnnbéy lotá.
Saꞌnda lëꞌ minn c̲h̲uꞌnn guꞌn lëꞌda, lëꞌ Dios izakzi minn knu dele bekwaꞌn uyuꞌnn. Lo lëꞌxi ikeli ic̲h̲ësu xñaz lo tibaga xwiyxi ic̲h̲ë minn.
Nana luꞌtá minn c̲h̲ap dziꞌn, izakzidadá minn kë stsiꞌndá sinda wen gol biꞌnn lo minn knu. Gol bislëdz ñatá kë stsiꞌn Dad zob ibaꞌ.
Isaꞌndtá ineꞌñatá Dios, gana tipta gol kwdeꞌd xkix lo Dios.
Gana gol kwnab lo Dios, dzekna guꞌnn yuꞌdnu ineꞌnu Xtiꞌdz Jesús, guꞌn ngëꞌts nak lo minn bokla. Gunu nak guꞌn unená loxna lëꞌná xnu kë lidzgiꞌb.
Loxna gunu gol kwnab lo Dios, dzekna xka isandná inenu, x̱iꞌk xkuꞌn naku.
Ic̲h̲ësu xñaz gol biꞌnn lo minn xlelëdzda Jesús. Gol biꞌnn guꞌn wen lëꞌt lëꞌtá mban.
Or lëꞌtá ix̱ixtiꞌdzña minn xlelëdzda Jesús, wen gol biꞌnnu gana xñaz gol kwx̱ixtiꞌdz, dzekna xka ic̲h̲ësa guꞌn zak ikëbdá dele lëꞌ minn inabdiꞌdz.
Guꞌn uloꞌx Pablo uneꞌ
Naꞌ uxal Tíquico ineꞌ gan xkuꞌn yuná neꞌg. Tíquico nak tib xkomieꞌrnu, tib minn xkë ldoꞌná gana tib minn c̲h̲uꞌnn yuꞌdná gana stsaꞌnda ikë stsiꞌn Jesús, dad c̲h̲uꞌnnbéy.
Lëꞌ Tíquico ku kwend gan xkuꞌn uyunu neꞌg gana lëꞌ Tíquico ichoꞌb ldoꞌtá.
Gana ña Onésimo zinkë, minn nak tib minn xkiedzdá. Naꞌ xkë ldoꞌná Onésimo, nanná Onésimo xluw nli idib gik ldoꞌ xlelëdz Jesús. Onésimo ic̲h̲op Tíquico ku kwend gan bekwaꞌn c̲h̲ak neꞌg.
Aristarco, tib minn këꞌnu lidzgiꞌb tipsa, gana Marcos, bëtsyeꞌn Bernabé, xchaꞌl diux lotá. Nanná luꞌtá nanla chu nak Marcos, loxna gunu xnegaꞌxná wen gol kaña Marcos, diꞌltsa lëꞌ Marcos ilan i.
Gana ña Jesús, minn xneꞌ minn lo Justo, xchaꞌl diux lotá. Nonga gion minn c̲h̲eꞌn nak minn nak judío c̲h̲uꞌnn yuꞌdná neꞌg, c̲h̲uꞌnnkluwnu gan xkuꞌn c̲h̲uꞌnnbéy Dios iban minn, gana iza minn c̲h̲eꞌn xchoꞌb ldoꞌná.
Gana ña Epafras xchaꞌl diux lotá, tib minn xkiedzdá, tib minn stsaꞌnda ikë stsiꞌn Jesús, dad c̲h̲uꞌnnbéy. Epafras tipta xnab lo Dios, dzekna xka sutá iloꞌxdadá xkilxkabdá guꞌnndá guꞌn xlaꞌn Dios.
Epafras tipta c̲h̲uꞌnn xkilxkabdá gana xkilxkab minn Laodicea gana minn Hierápolis. Xnená guꞌn c̲h̲eꞌn lo x̱aꞌlná xwiyu.
Xlaꞌndná ideꞌdtá diux lo ic̲h̲ë minn xlelëdz Jesús giedz Laodicea, gana ideꞌdtá diux lo Ninfas gana ic̲h̲ë minn xdopgiy lidz Ninfas.
Or tselo ilabdá gits c̲h̲eꞌn, xlaꞌndná ixaꞌldo lo minn xlelëdz Jesús, giedz Laodicea, dzekna xka ña minn knu ilabu. Gana xlaꞌndná ilabdá guꞌn uxalná lo minn knu.
Gana xlaꞌndná gëpdá lo Arquipo, isaꞌnda guꞌnn dziꞌn guꞌn udeꞌd Dad c̲h̲uꞌnnbéy lo.
Naꞌ, x̱aꞌlná xkë schop stson baꞌl guꞌn c̲h̲eꞌn: “Gol bislëdz lidzgiꞌb yuná, xnabná lo Dios idib gik ldoꞌná ineꞌdz xkilwen lotá.”
Gits guꞌn ganeꞌc̲h̲ ukëꞌ Pablo sia lo minn zinkë x̱its Minn uxaꞌl Dios, giedz Tesalónica
Lëꞌ Pablo xneꞌ diux lo minn yu giedz Tesalónica
Nuꞌwu nak Pablo, <sup>a</sup>Silvano gana Timoteo, lëꞌnu xchaꞌl gits c̲h̲eꞌn ziꞌd lotá, minn xlelëdz Jesús giedz Tesalónica. Xnabnu lo Dios ineꞌdz xkilx̱il gana xkilwen ic̲h̲ë lotá, x̱iꞌk xkuꞌn c̲h̲uꞌnn nc̲h̲oꞌbdá lë Dios, minn nak pxozna, gana Jesús, Dad c̲h̲uꞌnnbéy lona.
Lëꞌ minn Tesalónica c̲h̲uꞌnn guꞌn c̲h̲igial guꞌnn minn xlelëdz Jesús
Or lëꞌnu c̲h̲uꞌnn xkilxkabdá lëꞌnu xdeꞌd xkix lo Dios.
Kwzasa or lëꞌnu xneꞌña Dios, minn nak pxozna, lëꞌnu c̲h̲uslëdzdá lo ic̲h̲ë guꞌn c̲h̲uꞌnndá lo lëꞌtá xlelëdz Jesús; lëꞌtá kë c̲h̲uꞌnn yud xkomierdá lo xkë ldoꞌtá xkomierdá. Gana xloꞌxdadá xkilxkabdá lëꞌtá kimbias idzinn dze lëꞌ Jesús, Dad c̲h̲uꞌnnbéy, gobic̲h̲e.
Lo nannu, ic̲h̲ësadá bëts, Dios xkë ldoꞌtá gana lëꞌxi nak minn ugibdá gakdá minn xkiedzxi.
Lo or lëꞌnu uneꞌ Xtiꞌdz Ndzun Jesús lotá, nakdo noꞌnda lëꞌnu uneꞌ Diꞌdz knu, sinda lëꞌ Espíritu chen Dios uyuꞌnn lëꞌtá uyeꞌnna nli nak guꞌn uneꞌnu, gana uwiydá tipta ugiꞌbnu gan xkuꞌn uyuꞌnn‑nu yudtá.
Luꞌtá ux̱iꞌlnadá or lëꞌtá ukaña Xtiꞌdz Ndzun Jesús, lo lëꞌ Espíritu chen Dios uneꞌdz gilx̱il lotá, nika mer or knu lëꞌtá xded lo gilnëdoꞌ. Gana udzinndá uyakdá x̱iꞌk naknu gana uyakdá x̱iꞌk nak Jesús, minn c̲h̲uꞌnnbéy loꞌnu.
Xka lëꞌ minn Macedonia gana minn Acaya uyu gik guꞌnn guꞌn c̲h̲uꞌnndá lo uwiy ic̲h̲ë minn knu lëꞌtá udzinn c̲h̲uꞌnn guꞌn c̲h̲igial guꞌnn tib minn xlelëdz Jesús.
Loxna gunu luꞌtá uyuꞌnn lëꞌ Xtiꞌdz Ndzun Jesús uyu uc̲h̲aꞌts, nakdo noꞌnda xtën Macedonia gana Acaya sinda ndalc̲h̲a lger lëꞌ minn xgu xkwendtá, xkuꞌn xlelëdzdá Jesús. Nika nkiꞌndc̲h̲a nuꞌwu ngu xkwendtá.
Lo x̱al minn knu xgu xkwendtá, wen ukañatánu or lëꞌnu uyiꞌd i. Gana xgu minn knu kwend xkuꞌn uyuslotá c̲h̲uꞌnn nc̲h̲oꞌbdá lë Dios, minn mban, minn nc̲h̲oꞌbdoꞌ nak; lëꞌtá usaꞌn uyuꞌnn nc̲h̲oꞌb lë mdo.
Gana xgu minn kwend xloꞌxdadá xkilxkabdá kimbiasdá lëꞌ Jesús, x̱in Dios, gobic̲h̲e ziꞌd ibaꞌ. Jesús nak minn uyët, ga lëꞌ Dios udeꞌdaga gilmban loxi, gana lëꞌxi nak minn lana or lëꞌ Dios izakzi minn uyuꞌnn guꞌn lëꞌda.
Guꞌn uyuꞌnn Pablo giedz Tesalónica
Ic̲h̲ësadá bëꞌts, luꞌtá nan wen lët non xlëda uyunu lotá balal tiemb.
Gana nandá nika dele bel guꞌn lëꞌda uyuꞌnn minn loꞌnu giedz Filipos, Dios uyuꞌnn yuꞌdnu bët gilsdzeꞌbda lëꞌnu uneꞌ Xtiꞌdz Ndzun Dios, nika dele yu minn ulëꞌdoꞌ nzakda liaꞌdz guꞌn uneꞌnu.
Lo ic̲h̲ë guꞌn c̲h̲uꞌnnkluwnu nakdo guꞌn nlida, nika dele c̲h̲uꞌnn minn gilxkab guꞌn lëꞌda yu giknu guꞌnn‑nu gana nika nakdo ngitñanu chu minn.
Sinda lëꞌnu c̲h̲uꞌnnkluw, lo Dios nak minn ugiꞌbnu, uneꞌdz diꞌdz lëꞌnu xneꞌ Xtiꞌdz Ndzun Dios. Nuꞌwu xgiꞌbdanu gan bekwaꞌn idzaꞌl ldoꞌ minn, sinda lëꞌnu xgib guꞌnn guꞌn sdzaꞌl ldoꞌ Dios, minn c̲h̲uꞌnnbey xkilxkabnu.
Gana nika xlaꞌndnu nc̲h̲oꞌb nwiydánu gana nika stib minn, loxna gunu ndoꞌ uyaknu lotá. Nika dele c̲h̲igial nnabnu ñuꞌnndá yuꞌdnu lo naknu minn ukaña xkilbey Minn uxaꞌl Dios.
Saꞌnda nana ndoꞌ uyaknu lotá, x̱iꞌk nak tib unaꞌ xkë ldoꞌ x̱in gana c̲h̲an x̱in.
Xka xkë ldoꞌnudá nc̲h̲oꞌbdoꞌ. C̲h̲iꞌlnanu lëꞌnu uneꞌ Xtiꞌdz Ndzun Dios lotá gana nakdo noꞌnda gunu, sinda axta xkilmbaꞌnnu ndeꞌdnu lger luꞌtá. ¡Axta gunu ñuꞌnn‑nu lo xkë ldoꞌnudá!
Luꞌtá zak guslëdzdá or uyunu lotá ukëꞌnu dziꞌn uyutsnaꞌnu guꞌn uyoꞌwnu. Dze giaꞌl xka ukëꞌnu, dzekna xka chut ñuꞌnnda xkilxkabnu nwiy ba nc̲h̲aꞌ demi nkiꞌn loꞌnu lëꞌt lëꞌnu uneꞌ Xtiꞌdz Ndzun Dios.
Dios nan nli guꞌn c̲h̲eꞌn gana x̱aldá uwiy guꞌn c̲h̲eꞌn, or uyunu x̱idtá bët guꞌn lëꞌda ñuꞌnndnu gana uyuꞌnn‑nu ic̲h̲ëwu xñaz loxna gunu chut ñakda nzoꞌbkiynu.
Gana nandá uneꞌnu lotá gana uchoꞌbnu ldoꞌtá, x̱iꞌk c̲h̲an tib upa x̱in.
Gana uneꞌnu idib gik ldoꞌnu nkiꞌn ibandá x̱iꞌk xlaꞌn Dios ibandá, lo lëꞌxi uc̲h̲edzdá tedtá diꞌt c̲h̲uꞌnnbéyxi, diꞌt ndzundoꞌ nak.
Loxna gunu ñanu tipta xdeꞌdnu xkix lo Dios, lo or uyondá Xtiꞌdz Dios guꞌn uneꞌnu lotá, lëꞌtá ulelëdz Xtiꞌdz Dios naku, nakdo nneꞌtá xtiꞌdz mgiy naku, lo lëꞌ diꞌdz c̲h̲eꞌn c̲h̲uꞌnn lëꞌ minn xlelëdzu xban x̱iꞌk xlaꞌn Dios.
Ga dzekna lëꞌtá nli ulelëdzu lo lëꞌtá udzinn uyuꞌnn guꞌn uyuꞌnn minn xlelëdz Jesús, minn uxaꞌl Dios, xtën Judea or lëꞌ minn xkiedzdá uzakzitá, x̱iꞌk uzakaga minn Judea: lëꞌ minn xkiedz, minn nak judío, uzakzi.
Minn knu, minn nak judío, ugët Jesús, Dad c̲h̲uꞌnnbéy; gana ugët minn knu ic̲h̲ë minn uneꞌ guꞌn uneꞌ Dios lo, minn uyu bokla; gana uguñaz minn knuꞌnu diꞌt nak xtën. Ic̲h̲ë minn knu c̲h̲uꞌnnda guꞌn xlaꞌn Dios gana xc̲h̲aꞌ minn knu ic̲h̲ë lëd minn.
Gana stse minn knu or xlaꞌnnu ineꞌnu lo minn nakda judío gan xkuꞌn xla Dios minn lo gilgut, dzekna ña minn knu ilaꞌ lo gilgut. Nana sdzinn dze lëꞌ Dios izakzidoꞌ minn knu gana lo xka yu minn knu loxna lëꞌ xtol minn knu sia c̲h̲ak nc̲h̲oꞌbc̲h̲a.
Lëꞌ Pablo xlaꞌn dzesu lo minn Tesalónica
Benandá bëꞌts, nika dele tigolpa utsulsana gana stsela zëxda gwiydánu, tipta c̲h̲uslëdznudá. Loxna gunu ugiꞌbnu laboen gan xkuꞌn ñiꞌdsunu lotá.
Ñala Minn Dzab ukë gan xkuꞌn bekwaꞌn uyak lëꞌnu ñiꞌdta. Naꞌ ndal xlaꞌndná ñidná, ñana ñakdu, naꞌ nak Pablo.
19-20 Benandá nuꞌwu xloꞌxdanu xkilxkabnu gana nle yu ldoꞌnu xc̲h̲iꞌlnanu, lo nannu or idzinn dze lëꞌ Jesús, Dad c̲h̲uꞌnnbéy, ziꞌd, lëꞌxi gwiy guꞌn uyuꞌnndá, ga gien lët xlëda nak dziꞌn uyuꞌnn‑nu.
Lëꞌ Timoteo xia c̲h̲esu lo minn xlelëdz Jesús Tesalónica
Ga dzekna lo nandc̲h̲anu xkuꞌn guꞌnn‑nu lo zëxda giꞌdsunu lotá, sial laboen uyu giknu uyobiaꞌsnu giedz Atenas.
Nana lo lëꞌ Timoteo nak tib minn xlelëdz Jesús gana nak tib minn kë stsiꞌn Dios, xneꞌ Xtiꞌdz Ndzun Minn uxaꞌl Dios, lox gunu lëꞌnu uxaꞌl Timoteo uyiꞌdsu lotá. Dzekna xka lëꞌ Timoteo ineꞌ lotá gana ichoꞌb ldoꞌtá dzekna isaꞌndtá ilelëdzdá Dios,
nika dele ba gilnë xdedtá lo zak xlelëdzdá Jesús. Luꞌtá nan nkiꞌn tedna dele bata gilnë lo zak xlelëdzna Jesús.
Luꞌtá slëdz or lëꞌnu zu lotá, uneꞌnu zolila ic̲h̲ësana x̱iꞌk xkuꞌn xlelëdzna Jesús, sdedna dele bata gilnë, ñana nli xka uyaku.
Loxna gunu or nandc̲h̲aná xkuꞌn gunn‑ná lo zëxda gwiynádá, lëꞌná uxal Timoteo uyiꞌdsu lotá, gwiy gan be tipta stsaꞌndtá ilelëdzdá Jesús, lo sdzeꞌbná xnená tseloga lëꞌ Minn Dzab ikiꞌldá lëꞌtá isaꞌn ilelëdz Jesús, ga dzekna xlë ñak ic̲h̲ë guꞌn uyuꞌnn‑nu.
Nana lëꞌ Timoteo uyobic̲h̲e ulan loꞌnu lo uyiꞌdsu lotá, lëꞌ ugu kwend lëꞌtá stsaꞌnda ilelëdz Jesús gana stsaꞌndtá ikë ldoꞌtá xkomierdá. Gana xneꞌ Timoteo tipta lëꞌtá c̲h̲uslëdznu idib gik ldoꞌtá, gana xlaꞌndá gwiydánu, x̱iꞌk naknu xkakga xlaꞌnnu gwiynudá.
Nc̲h̲oꞌbdoꞌ xkix xdeꞌdnu lo Dios, lo ic̲h̲ë guꞌn c̲h̲uꞌnndá, gunu c̲h̲uꞌnn lëꞌnu xc̲h̲iꞌlna.
Naku or dze ota or giaꞌl lëꞌnu xnab lo Dios idib gik ldoꞌnu idzinn dze lëꞌnu gobic̲h̲e giꞌdsu lotá, dzekna xka zak guꞌnnkluwnudá guꞌn xche, dzekna xka lëꞌtá gienc̲h̲ana xkuꞌn sia ilelëdzc̲h̲a Jesús.
Nana xnabnu lo Dios, minn nak pxozna, gana Jesús, Dad c̲h̲uꞌnnbéy lona, guꞌnn yuꞌdnu idzinn dze lëꞌnu giꞌdsu lotá.
Gana xnabnu lo Dad c̲h̲uꞌnnbéy tipta gapdá gilwen, ikë ldoꞌtá xkomierdá gana ic̲h̲ë minn, x̱iꞌk naknu xkë ldoꞌnudá.
Gana xnabnu lo Dad c̲h̲uꞌnnbéy, gak chopda gikdá. Dzekna xka konde lëꞌ Jesús, Dad c̲h̲uꞌnnbéy, gobic̲h̲e ic̲h̲ë xangl, lëꞌtá nak tib minn xgibda xtol lo Dios, minn nak pxozna, gana gakda chu izoꞌbkiydá dele bekwaꞌn.
Xkuꞌn xlaꞌn Dios ibanma
Nana idib gik ldoꞌnu xnabnu lotá, lo lëꞌtá xlelëdz Jesús, Dad c̲h̲uꞌnnbéy, nkiꞌn kwzata dze siatá ibanc̲h̲adá x̱iꞌk xlaꞌn Dios, x̱iꞌk xkuꞌn useꞌdtá loꞌnu.
Lo nanladá xkuꞌn nak guꞌn uyuꞌnnkluwnudá, guꞌn uneꞌdz Jesús, Dad c̲h̲uꞌnnbéy, diꞌdz uyuꞌnnkluwnudá.
Dios xlaꞌn kwzasa dze kibdac̲h̲adá xtoldá. Ic̲h̲ë mgiy gapda x̱aꞌla, x̱aꞌla unaꞌ gana unaꞌ xkakga ansc̲h̲a itsiꞌlña gana xkakga dele utsiꞌlñala.
Kad tibdá iseꞌd gap kwidad xkwerp, guꞌnnda guꞌn lëꞌda, guꞌn ntelëdz nak. Lo xkwerpdá nak tib guꞌn nc̲h̲oꞌb nak.
Nkiꞌnda izoblëdzdá guꞌnndá guꞌn sata ldoꞌtá, x̱iꞌk c̲h̲uꞌnn minn xlelëdzda Dios.
Chut nkiꞌnda guꞌnn bekwaꞌn guꞌn lëꞌda lo xkomier gana nika ikidia xkomier, lo lëꞌ Dad c̲h̲uꞌnnbéy izakzidoꞌ minn c̲h̲uꞌnn guꞌn c̲h̲eꞌn, x̱iꞌk xkuꞌn uneꞌlanu lotá.
Dios ngibdana tsuna lo dol, sinda lëꞌ Dios ugibna ibanna x̱iꞌk xlaꞌn.
Loxna gunu minn sdzakda liaꞌdz guꞌn c̲h̲eꞌn, nakda ga tib lo mgiy c̲h̲uꞌnn minn gunu, sinda lo Diosga minn uneꞌdz Espíritu chen lona.
Saꞌnda lëꞌ ikë ldoꞌtá ic̲h̲ë xkomierdá minn xlelëdz Jesús, nkiꞌndc̲h̲a ineꞌnu gunu, lo useꞌdladá gunu lo guꞌn usaꞌn Dios, nkiꞌn ikë ldoꞌma xkomierma.
Nana xwiynu gunu nak guꞌn c̲h̲uꞌnndá lo minn xlelëdz Jesús xtën Macedonia. Nana xnabnu lotá isaꞌndtá gilwen knu sinda xnu sia choꞌbu.
Gol kwdeꞌd fwers ibandá wen ic̲h̲ëtá xkomierdá gana kad tibdá gol biꞌnn guꞌn c̲h̲igial guꞌnndá. Gana kad tibdá gol kë dziꞌn gutsnaꞌtá guꞌn gowdá, x̱iꞌk uyuꞌnnbéynu lotá.
Dzekna xka konde lëꞌ minn bët nanda gwiy guꞌn c̲h̲eꞌn, nc̲h̲oꞌb gwiy minndá. Gana dzekna xka nkiꞌnda chu lo inabdá guꞌnn yudtá lo xiliaꞌdzdá.
Lëꞌ Dad c̲h̲uꞌnnbéy gobic̲h̲e
Ic̲h̲ësadá bëꞌts, xlaꞌnnu gaknandá xkuꞌn ba sia minn c̲h̲ët, minn xlelëdz Jesús, dzekna xka nkiꞌnda nlas gakdá, x̱iꞌk c̲h̲ak minn nika bët kimbiasda sinda nan lëꞌloga dele ulan gilgut.
Nuw xlelëdz Jesús uyët lox uyobic̲h̲e ubanaga stib, nana xkakga minn xlelëdz Jesús dele uyët Dios guꞌnn ibanaga minn knu stib, gana Dios guꞌnn lëꞌ Jesús siña minn uyëtla minn ulelëdzxi, or giꞌd.
Nana lëꞌnu xneꞌ guꞌn c̲h̲uꞌnnkluw Dad c̲h̲uꞌnnbéy: Dele chuna beꞌ mban or lëꞌ Dad c̲h̲uꞌnnbéy gobic̲h̲e, nakdo ganeꞌc̲h̲na sia ikaꞌñaz Dad c̲h̲uꞌnnbéy, sinda ganeꞌc̲h̲ minn uyët, ga dzekna sia minn mban.
Axta ga dzekna dele chuna beꞌ mban, lëꞌna sia ic̲h̲ëna minn knu, idzaꞌlna Jesús lo xkëw, ga dzekna tsuna ic̲h̲ënaxi tipta.
Nana gol kwchoꞌblsa ldoꞌtá, lo ic̲h̲ë guꞌn uyondá ukëꞌnu.
Saꞌnda lëꞌ inená gan bok gana ba dze gak guꞌn c̲h̲eꞌn, nkiꞌnda ikëná bekwaꞌn.
Lo luꞌtá nan wen, tigolpa gobic̲h̲e Dad c̲h̲uꞌnnbéy, x̱iꞌk nak tib mbaꞌn or xded xbann tib lidz minn or giaꞌl.
Or lëꞌ minn ineꞌ: “Dzeꞌ nak nlë yuna gana bët gilsdzeꞌb giend,” or knu lëꞌ gilzidoꞌ tigolpa giab lëd minn knu, nika gakda xoꞌn minn knu, x̱iꞌk nak tib unaꞌ tigolpa sdzib xkë yoꞌb ldoꞌ lëꞌ gap mëꞌd.
Saꞌnda luꞌtá bëꞌts yudc̲h̲adá lo dol x̱iꞌk nak minn yu lo nkëw, loxna gunu nakdac̲h̲adá minn gieꞌndna lëꞌ Dad c̲h̲uꞌnnbéy giꞌd, x̱iꞌk xded tib mbaꞌn xbann.
Lo ic̲h̲ësadá c̲h̲uꞌnn guꞌn xlaꞌn Dios, x̱iꞌk nak minn yu lo x̱exniꞌna dze. Nuw nakdana minn c̲h̲uꞌnnda guꞌn xlaꞌn Dios, x̱iꞌk nak minn yu lo nkëw.
Loxna gunu nkiꞌnda igësna x̱iꞌk nak minn bët siada ldoꞌ, sinda nkiꞌn gak nlëtsna, gana ni gak gikna.
Lo minn xgës, or kwxin nak or xgës minn, gana minn xkë gilgow lëꞌkga or kwxin nak or xkë minn gilgow.
Saꞌnda nuw lo c̲h̲uꞌnnlana guꞌn xlaꞌn Dios, nakna x̱iꞌk nak minn yu lo xni, nkiꞌn tipta nlëts gakna. Lo noklana lac̲h̲ x̱iꞌk, nak tib soldad c̲h̲ok lac̲h̲ ñaꞌ noꞌnda giꞌb gana xiu gidbiy ldoꞌ, gunu nak xlelëdzna Dad c̲h̲uꞌnnbéy gana c̲h̲apna xkilwenxi. Gana yula gikdá nli Dios ugoliaꞌtá lo dol, x̱iꞌk nak tib soldad zob tib pchog ntse gik.
Lo ngibda Diosna tedna giluzakzi guꞌn ixaꞌl Dios, sinda lëꞌ Dios ugibna ilaꞌna lo dol, lo ic̲h̲ë guꞌn uzak Jesús, Dad c̲h̲uꞌnnbéy or uyiꞌd.
Jesús uyët lo xtolna, dzekna xka naku mbanna ota naku uyëtlana or lëꞌxi gobic̲h̲e lëꞌna sia tsuna ic̲h̲ënaxi.
Loxna gunu gol kwchoꞌblsa ldoꞌtá gana gol biꞌnn yud xkomierdá guꞌnn guꞌn xlaꞌn Dios, x̱iꞌk xkuꞌn ziꞌdladá c̲h̲uꞌnndu.
Lëꞌ Pablo xneꞌ lo minn xlelëdz Jesús
Nana idib gik ldoꞌnu xnabnu lotá bëꞌts, nc̲h̲oꞌb gol kwiy minn xdeꞌd fwers tipta zu lotá. Minn knu zu c̲h̲uꞌnnkluwdá guꞌn xlaꞌn Dios guꞌnndá.
Gol gon minn knu gana gol kë ldoꞌ minn knu lo ic̲h̲ë guꞌn c̲h̲uꞌnn minn knu. Gana wen gol ban ic̲h̲ëtá xkomierdá.
Gana xnabnu idib gik ldoꞌnu gol kwdux lo minn nen dzak ikë dziꞌn, gana gol kwchoꞌb ldoꞌ minn nika giend gan ldoꞌ. Gana gol biꞌnn yud minn zëxda gieꞌnna Xtiꞌdz Dios wen, gana gol gop pasens ic̲h̲ë lo minn.
Gol gonga dele chu bekwaꞌn c̲h̲uꞌnn lotá, nkiꞌnda guꞌnnagadá gunu. Sinda gol kwzoblëdz guꞌnndá wen lo xkomierdá minn xlelëdz Jesús gana ic̲h̲ë lo minn.
Tipta gol kwx̱iꞌlna.
Tipta gol kwx̱ixtiꞌdzña Dios.
Tipta gol kwdeꞌd xkix lo Dios, naku wen yutá ota wenda yutá, lo guꞌn c̲h̲eꞌn nak guꞌn xlaꞌn Dios guꞌnndá, lo lëꞌtá xlelëdz Jesús, minn uxaꞌl Dios.
Nkiꞌnda itsetá or lëꞌ Espíritu chen Dios xlaꞌn bekwaꞌn guꞌnn.
Sinda nonga gol kwiy gan be nli Espíritu chen Dios uneꞌ lo minn knu ota nakda.
Gol gopche ic̲h̲ë lo guꞌn lëꞌda.
Gana xnabná lo Dios minn xneꞌdz gilwen, guꞌnn yudtá lëꞌtá guꞌnn guꞌn xlaꞌnxi, gana guꞌnn lëꞌtá guꞌnnstsiꞌndc̲h̲a xkilmbandá, xkilxkabdá gana xkwerpdá guꞌnndá guꞌn lëꞌda, axta or idzinn dze lëꞌ Jesús, Dad c̲h̲uꞌnnbéy, gobic̲h̲e.
Dios minn ugibdá nakda minn c̲h̲usgeꞌ, lëꞌxi zuꞌnn guꞌn c̲h̲eꞌn.
Guꞌn ulox ukëꞌ Pablo
Xnabnu lotá bëꞌts, gol klunu lën ña Dios.
Gana or idzaꞌlda xkomierdá gol kwdeꞌd tib chut kwas xkomierdá.
Gana lo uneꞌdz Jesús xkilbey loná, loxna gunu xlaꞌndná ic̲h̲ësa minn xlelëdz Jesús gon guꞌn xneꞌ lo gits c̲h̲eꞌn uxalná.
Jesús, Dad c̲h̲uꞌnnbéy, guꞌnnlaydá ic̲h̲ësadá. Xnabná lo Dios xka gaku.
Gits guꞌn uc̲h̲op guꞌn ukëꞌ Pablo sia lo minn zinkë x̱its Minn uxaꞌl Dios, giedz Tesalónica
Lëꞌ Pablo xneꞌ diux lo minn yu giedz Tesalónica
1-2 Nuꞌwu nak Pablo, Silvano gana Timoteo, lëꞌnu xchaꞌl gits c̲h̲eꞌn ziꞌd lotá, minn xlelëdz Jesús giedz Tesalónica. Xnabnu lo Dios ineꞌdz xkilx̱il gana xkilwen ic̲h̲ë lotá, x̱iꞌk xkuꞌn c̲h̲uꞌnn nc̲h̲oꞌbdá lë Dios, minn nak pxozna, gana Jesús, Dad c̲h̲uꞌnnbéy lona.
Lëꞌ Dios ikeli ic̲h̲ësu or lëꞌ Jesús gobic̲h̲e
Benandá bëꞌts c̲h̲igial tipta ideꞌdnu xkix lo Dios, lo lëꞌtá sia xlelëdzc̲h̲a Jesús gana lo lëꞌtá xkë ldoꞌ xkomierdá gana lëꞌ gilwen c̲h̲eꞌn sia zic̲h̲oꞌb.
Dele bata xc̲h̲iꞌlnanu lëꞌnu sdzëꞌtdá or xdopgiy ic̲h̲ë minn xlelëdz Jesús, lo xwiynu nika dele bel gilnë dzakdá nika dele bel guꞌn lëꞌda c̲h̲uꞌnn minn lotá lëꞌtá zu xloꞌxda xkilxkab, stsaꞌnda ilelëdz Jesús.
Guꞌn c̲h̲eꞌn guꞌn c̲h̲uꞌnndá xluw Dios xkeli ic̲h̲ësu x̱iꞌk xkuꞌn naku. Gana lo lëꞌtá xki nlas dzak, guꞌn c̲h̲eꞌn xluw lëꞌtá c̲h̲igial idzinn diꞌt c̲h̲uꞌnnbéyxi.
Guꞌn nli nak Dios xkeli ic̲h̲ësu x̱iꞌk xkuꞌn naku, lëꞌxi izakzi ic̲h̲ë minn c̲h̲uꞌnn bel guꞌn lëꞌda lotá lo na.
Saꞌnda luꞌtá x̱iꞌk xkuꞌn nlas dzakdá lëꞌxi guꞌnn lëꞌtá ñal giaꞌn gana xkakga nuꞌwu. Guꞌn c̲h̲eꞌn gak or lëꞌ Jesús, Dad c̲h̲uꞌnnbéy, gobic̲h̲e ziꞌd ibaꞌ ic̲h̲ë xangl nc̲h̲oꞌbdoꞌ nak,
x̱id bel, ga lëꞌ Dios izakzi ic̲h̲ë minn nzakda liaꞌdz Dios gana ñuꞌnnda guꞌn xneꞌ Xtiꞌdz Ndzun Jesús, Dad c̲h̲uꞌnnbéy lona.
Ic̲h̲ë minn knu nlas sak, ni nup ilaꞌdc̲h̲a minn knu gana gakda ibig‑gax minn knu lo Jesús nika gwiy minn knu xkilnabey Jesús guꞌn ndzundoꞌ nak.
Guꞌn c̲h̲eꞌn gak or lëꞌxi gobic̲h̲e, or knu lëꞌ ic̲h̲ë minn xkiedzxi guꞌnn nc̲h̲oꞌb lëxi gana lëꞌ ic̲h̲ë minn ulelëdzxi nc̲h̲oꞌb gwiyxi. Nana ñatá yu x̱id minn c̲h̲eꞌn, lo ulelëdzdá Xtiꞌdzxi guꞌn uneꞌnu lotá.
Loxna gunu tipta xgunudá lën ña Dios, dzekna lëꞌ Dios guꞌnn yudtá ibandá x̱iꞌk xkuꞌn xlaꞌn, dzekna gien lët non xlëda ugib Diosdá. Gana xnabnu lo Dios ineꞌdz xkilbey lotá, dzekna zak guꞌnndá ic̲h̲ë guꞌn wen nak gana guꞌnndá stsiꞌnxi lo lëꞌtá xlelëdz Jesús.
Bekwaꞌn gak ansc̲h̲a or lëꞌ Jesús, Dad c̲h̲uꞌnnbéy, gobic̲h̲e
Nana xkwend or lëꞌ Jesús, Dad c̲h̲uꞌnnbéy, gobic̲h̲e gana or lëꞌna idopgiy ic̲h̲ënaxi, idib gik ldoꞌnu xnabnu lotá bëꞌts,
nkiꞌnda xnusa itsëꞌtá xkilxkabdá, gana idzebdá dele chu ineꞌ lëꞌ dze udzinn lëꞌ Jesús, Dad c̲h̲uꞌnnbéy ziꞌdla. Nika dele ineꞌ minn Dios uneꞌwu loꞌnu, ota ineꞌ minn nuꞌwu c̲h̲uꞌnnkluwu ota ixaꞌl minn tib gits ineꞌ minn nuꞌwu xneꞌwu.
Ideꞌdtadá diꞌdz chu ikidiañatá. Idzinngada dze knu sinda axta giꞌdgax ic̲h̲ë minn ic̲h̲aꞌ lëd Dios gana giꞌdgax mgiy xlëꞌ c̲h̲an Dios, mgiy axta uyal uyaꞌn lox.
Mgiy knu ineꞌ lëꞌ nc̲h̲oꞌbc̲h̲a nak nikë lo ic̲h̲ë guꞌn c̲h̲uꞌnn nc̲h̲oꞌb minn lë. Ga axta idzinn mgiy knu sob lën idoꞌ, diꞌt c̲h̲uꞌnn nc̲h̲oꞌb minn lë Dios, lox ineꞌ lëꞌ nak Dios.
Gol bislëdz unelaná guꞌn c̲h̲eꞌn lotá, or lëꞌná beꞌ zu lotá.
Luꞌtá nan wen yu guꞌn xgag mgiy knu, dzekna iluwlogada mgiy knu sinda axta idzinn stse.
Ic̲h̲ë guꞌn lëꞌda guꞌn guꞌnn mgiy knu ziꞌdgaxla ngëꞌts, sinda nonga gopche minn xdeꞌdta diꞌdz guꞌnn mgiy knu ic̲h̲ë gunu.
Ga dzekna lëꞌ mgiy knu iluwlo. Nana konde lëꞌ Jesús gobic̲h̲e nonga ilib Jesús lo mgiy knu lëꞌ mgiy knu gët gana nonga gwiy mgiy knu Jesús lëꞌ mgiy knu lox.
Mgiy knu giꞌd lo lëꞌ Minn Dzab ideꞌd gilbey guꞌnn mgiy knu guꞌn xlaꞌn Minn Dzab, konde lëꞌ mgiy knu iluwlo lëꞌ mgiy knu guꞌnn bel gilndzun gana ic̲h̲ë guꞌn ni zëxda gwiy minn, guꞌn nika nlida nak.
Ga dzekna noꞌnda bel gilgusgeꞌ kitña mgiy knu ic̲h̲ë minn siala lad lo gilgut, lo zak nëd minn knu nlelëdz diꞌdz nak guꞌn nli, guꞌn nguliaꞌ minn knu lo gilgut.
Loxna gunu lëꞌ Dios ideꞌd diꞌdz ilelëdz minn knu ic̲h̲ë gunu, guꞌn nika nlida nak.
Dzekna xka lëꞌ ic̲h̲ë minn knu sia lox, lo zak nlelëdzda guꞌn nli nak, sinda lëꞌla c̲h̲iꞌlna uyuꞌnn guꞌn lëꞌda.
Dios ugibdá ilaꞌtá lo gilgut
Ic̲h̲ësadá bëꞌts, Dios xkë ldoꞌtá. Loxna gunu lëꞌnu tipta xdeꞌd xkix lo Dios, lo axta or uyaꞌ gitslyu lëꞌ Dios ugibdá ilaꞌtá. Lëꞌtá uc̲h̲aꞌ lo dol, lo lëꞌtá udeꞌd diꞌdz lëꞌ Espíritu chen Dios ugoliaꞌx̱aꞌtá gakdá minn xkiedz Dios, dzekna xka lëꞌ Dios guꞌnn yudtá kibdac̲h̲adá xtoldá lo lëꞌtá ilelëdz Jesús.
Dios uc̲h̲edzdá or lëꞌtá uyon Diꞌdz chen Jesús guꞌn uneꞌnu, dzekna xka zak xiꞌlnadá lo lëꞌtá gap guꞌn ndzundoꞌ nak, guꞌn c̲h̲ap Jesús, Dad c̲h̲uꞌnnbéy.
Loxna gunu bëꞌts, gol gok nlëts tipta gana guꞌnntlëdzdadá guꞌn uyuꞌnnkluwnudá, naku guꞌn x̱aꞌlnu uyuꞌnnkluwdá ota naku ukëꞌnu tib gits uxaꞌlnu lotá.
Dios, minn nak pxozna, minn xkë ldoꞌna, lo xkilwen uneꞌdz tib gilx̱il guꞌn loxdac̲h̲a lona gana uyuꞌnn lëꞌna uyeꞌnna nc̲h̲oꞌb nak guꞌn ineꞌdz lona xkisa, lo nakna minn xkiedz. Nana xnabná loxi gana lo Jesús, Dad c̲h̲uꞌnnbéy,
ichoꞌb ldoꞌtá gana guꞌnn yudtá, ineꞌtá gana guꞌnndá guꞌn wen nak.
Lëꞌ Pablo xnab lo minn inab minn lo Dios
Nana xnabnu lotá bëꞌts, gol kwnab lo Dios, dzekna xka xnusa ku ichaꞌtsnu Xtiꞌdz Ndzun Jesús gana nc̲h̲oꞌb gwiy minnu, x̱iꞌk xkuꞌn uyuꞌnndá.
Gana gol kwnab lo Dios, dzekna bët guꞌnnda minn xlaꞌn leꞌy xkuꞌn guꞌnn maꞌlnu gana ic̲h̲ë minn wenda, lo lët ic̲h̲ëda minn xlaꞌn ilelëdz Jesús.
Gana xkix Dad c̲h̲uꞌnnbéy tibaga yu giknu, nannu zolila lëꞌtá c̲h̲uꞌnn ic̲h̲ë guꞌn uyuꞌnnkluwnudá gana zolila isaꞌndtá guꞌnndo.
Xlaꞌnnu Jesús, Dad c̲h̲uꞌnnbéy, guꞌnn yudtá ikë ldoꞌtá xkomierdá x̱iꞌk xkë ldoꞌ Diosdá, gana sutá iloꞌxdadá xkilxkabdá nika dele ba gilnë tedtá.
Nkiꞌn gol kë dziꞌn
Nana lo lëꞌ Jesús, Dad c̲h̲uꞌnnbéy, uneꞌdz gilbey loꞌnu, loxna gunu c̲h̲uꞌnnbéynu lotá, gak tipstadá ic̲h̲ëtá minn xlelëdz Jesús ñana nëd bekwaꞌn guꞌnn gana c̲h̲uꞌnnda ic̲h̲ë guꞌn uyuꞌnnkluwnudá.
Lo luꞌtá nan wen xkuꞌn bekwaꞌn guꞌnndá, dzekna sutá x̱iꞌk uzuꞌnu. Lo nandá nuꞌwu ñuꞌnndnu guꞌn uzata ldoꞌnu.
Gana nika ñoꞌwdnu be chen minn lox ngixdanu, sinda dze giaꞌl ukëꞌnu dziꞌn, dzekna xka chut ñuꞌnnda xkilxkabnu ba nc̲h̲aꞌ demi nkiꞌn loꞌnu.
Gana nakdo c̲h̲igialda nnabnu guꞌn nkiꞌn loꞌnu lotá, sinda nuꞌwu ñuꞌnndu lo xlaꞌnnu iseꞌdtá tib guꞌn, loxna gunu ukëꞌnu dziꞌn uyutsnaꞌnu guꞌn uyoꞌwnu.
Or lëꞌnu uyu lotá uneꞌnu guꞌn c̲h̲eꞌn lotá: “Diꞌltsa chu stsaꞌb ikë dziꞌn, xkakga nonga gowda minn knu.”
Xneꞌnu guꞌn c̲h̲eꞌn lo uyonnu, yu minn x̱idtá nika nëd bekwaꞌn guꞌnn gana nëd ikë dziꞌn sinda lëꞌ yu sdzëꞌb stib lo xkwend minn diꞌt nika c̲h̲igialda.
Nana lo uneꞌdz Jesús, Dad c̲h̲uꞌnnbéy, xkilbey loꞌnu, loxna xkebeynu minn knu gana xneꞌnu wen ikë minn knu dziꞌn gutsnaꞌ guꞌn gow.
Gana luꞌtá idzaꞌgdanadá guꞌnndá guꞌn wen.
Diꞌltsa chuga guꞌnnda guꞌn xneꞌ lo gits c̲h̲eꞌn, guꞌn xneꞌnu, gaktipsdadá ic̲h̲ëtá minn knu, dzekna xka itelëdz minn knu.
Nonga ilëꞌdtá lo minn knu, sinda gol kwdux lo minn knu x̱iꞌk nak tib minn lidzdá.
Guꞌn ulox uneꞌ Pablo
Gana lëꞌ Dad c̲h̲uꞌnnbéy, minn xchoꞌb ldoꞌ mnech, ichoꞌb ldoꞌtá. Gana tipta inaꞌsñatá.
Lëꞌ deleꞌtrná neꞌg, naꞌ nak Pablo, tipta x̱aꞌlná xkë nup guꞌn, kad lo gits guꞌn xchalná, dzekna xka gaknandá nli naꞌ uxal ic̲h̲ësa gits ulan lotá.
Jesús, Dad c̲h̲uꞌnnbéy, guꞌnnlaydá ic̲h̲ëtá. Xnabná lo Dios xka gaku.
Lëꞌ Pablo xkëꞌ guꞌn c̲h̲eꞌn sia lo Filemón
Lëꞌ Pablo gana Timoteo xneꞌ diux lo Filemón
Naꞌ nak Pablo, luꞌ nan lëꞌná kë lidzgiꞌb lo lëꞌná kë stsiꞌn Jesucristo. Nana lëꞌná xchal gits c̲h̲eꞌn ziꞌd loꞌlá Filemón, lo ñalá kë stsiꞌn Jesucristo, naꞌ xkë ldoꞌnálá. Gana lëꞌ Timoteo xchaꞌl diux loꞌlá, tib minn nak x̱iꞌk nak bëtsna lo xlelëdz Jesús.
Gana xlaꞌnnu ideꞌdlá xediuꞌxnu lo ic̲h̲ë minn xdopgiy liꞌdzlá, minn xlelëdz Jesús, gana lo Apia, minn lëꞌkga xlelëdz Jesús, gana lo Arquipo, xkomieꞌrnu, minn bët sdzebda këꞌnu stsiꞌn Jesucristo.
Xnabnu lo Dios, minn nak pxozna, gana Jesús, Dad c̲h̲uꞌnnbéy lona, ineꞌdz xkilwen gana xkilx̱il lotá.
Or lëꞌná xgulá lën ña Dios, lëꞌná xded xkix lo Dios, minn c̲h̲unn nc̲h̲oꞌbná lë,
lo lëꞌná c̲h̲on xkë ldoꞌlá Jesús, Dad c̲h̲uꞌnnbéy, gana stsaꞌndlá ilelëdzláxi. Gana xkakga xkë ldoꞌlá ic̲h̲ë minn xlelëdzxi.
Gana xnabná lo Dios gaklá tib minn wen sëña ic̲h̲ë minn xlelëdz Jesús, lo luꞌ stsaꞌnda ilelëdz Jesús gana luꞌ xieꞌnnaluꞌ Dios nak minn uneꞌdz ic̲h̲ë guꞌn wen, guꞌn c̲h̲aplá.
Benanlá xc̲h̲ildná gana wen yu ldoꞌná lo uyonná xkë ldoꞌlá ic̲h̲ë minn xlelëdz Jesús gana xchoꞌblá ic̲h̲ë ldoꞌ minn knu.
Lëꞌ Pablo xnab lo Filemón, wen ikaña Onésimo
Loxna gunu nika zak gunnbéyná guꞌn guꞌnnlá lo lëꞌ Minn uxaꞌl Dios uneꞌdz gilbey loná,
9-10 saꞌnda nana gunndno xka, lo nanná xkë ldoꞌlá ic̲h̲ë minn xlelëdz Jesús.
Sinda xnabná loꞌlá guꞌnnlá yud Onésimo, minn knu udzinn nak x̱iꞌk nak tib demëꞌdná neꞌg lëꞌt lëꞌná kë lidzgiꞌb. Nanlá naꞌ nak tib minngol gana lo zak këná stsiꞌn Jesucristo loxna lëꞌná kë lidzgiꞌb.
Luꞌ nan boka bët dziꞌn c̲h̲uꞌnnda Onésimo, saꞌnda lo na nc̲h̲oꞌb yud c̲h̲uꞌnn Onésimo loná gana loꞌlá.
Nana lëꞌná uxal Onésimo gobic̲h̲e loꞌlá, xlaꞌndná wen kaña Onésimo, xlaꞌndná saklá naꞌ i ulan loꞌlá.
Benanlá kë ldoꞌná xlaꞌndná ñobias Onésimo, ñuꞌnn yuꞌdná lger luꞌ, lëꞌt lëꞌná kë lidzgiꞌb lo zak xnená Xtiꞌdz Ndzun Jesús.
Nana xlaꞌndtaná ñunn‑ná noꞌnda degilxkabná, tseloga nika yudo giklá. Sinda masda xlaꞌndná dele xlaꞌnlá guꞌnnlá yuꞌdná xneꞌg, ldoꞌlá giab guꞌnnu.
15-16 Nana lëꞌ ulanla Onésimo loꞌlá i, nakdoc̲h̲o noꞌnda tib minn ndo kë stsiꞌnlá nak Onésimo, sinda lëꞌ nakla x̱iꞌk nak tib bëtslá lo ulelëdzla Jesús. Bitser zula xnu gaku loxna ux̱oꞌn Onésimo, uyopche loꞌlá balal tiemb. Xkë ldoꞌná Onésimo, zolila nanná luꞌ masc̲h̲a lo naku tib minn kë stsiꞌnlá gana yorxa na lëꞌ nakla x̱iꞌk nak tib bëtslá lo ulelëdzla Jesús.
Loxna gunu diꞌltsa yu giklá tipsa nakna këna dziꞌn, xlaꞌndná wen kaña Onésimo, xlaꞌndná saklá naꞌ i ulan loꞌlá.
Gana diꞌltsa bekwaꞌn uyuꞌnn Onésimo loꞌlá ota diꞌltsa bekwaꞌn nzëꞌb Onésimo loꞌlá, ideꞌdtalá gilxkab, naꞌ kixu.
Kwiy dzekna ineꞌdlá noꞌnda xnená, x̱aꞌlná xkë guꞌn c̲h̲eꞌn: Naꞌ kixu, nika dele bitser c̲h̲igialda kixná lo nc̲h̲oꞌbdoꞌ guꞌn nzëꞌblá loná lo uyuꞌnnkluwnálá Xtiꞌdz Jesús lëꞌlá udzinn c̲h̲ap gilmban loxdac̲h̲a.
Nana xnabná loꞌlá guꞌnnlá guꞌn xnabná loꞌlá, dzekna xka gakxil ldoꞌná. Lo nanlá tibaga nakna lo xlelëdzna Dad c̲h̲uꞌnnbéy.
Lëꞌná uxal gits c̲h̲eꞌn loꞌlá lo nanná zolila zuꞌnnlá guꞌn xnabná, gana axta nc̲h̲oꞌbc̲h̲a guꞌn guꞌnnlá.
Gana stibu xnabná loꞌlá, biꞌnndo tib lën liꞌdzlá ineꞌdzlá kwasná, lo diꞌltsa lëꞌ Dios ineꞌdz diꞌdz lëꞌná ic̲h̲a lidzgiꞌb, lo lëꞌtá xnab lo Dios. Ga dzekna lëꞌná giꞌdsu lotá.
Lëꞌ Pablo xchaꞌlzë diux
Lëꞌ Epafras xchaꞌl diux loꞌlá, tib mgiy këꞌnu lidzgiꞌb tipsa, lo zak xneꞌnu Xtiꞌdz Ndzun Jesús.
Gana xchaꞌl Marcos diux loꞌlá gana Aristarco, Demas gana Lucas. Iza minn c̲h̲eꞌn c̲h̲uꞌnn yuꞌdná kë stsiꞌn Dios.
Gits guꞌn ukëꞌ Santiago
Lëꞌ Santiago uneꞌ diux
Diux ic̲h̲ësadá minn ziꞌd xediꞌy iza tsiꞌpchop x̱in Israel, x̱iꞌk xkuꞌn yu nlaꞌldá lo gitslyu. Naꞌ nak Santiago, minn c̲h̲uꞌnn guꞌn xneꞌ Dios gana Jesucristo, lëꞌná uza gits c̲h̲eꞌn ziꞌd lotá.
Gilxiꞌenna chen Dios
Ic̲h̲ësadá bëꞌts, or lëꞌtá xded dele bata gilnë, gol gok nle.
Gol kieꞌnna or lëꞌtá xded dele ba gilnë, or knu gaknandá gan be sia xlelëdzc̲h̲adá Dios, guꞌn c̲h̲eꞌn guꞌnn lëꞌtá iseꞌd iloꞌxdadá xkilxkabdá tedtá dele bata gilnë.
Lox gol kwzoblëdz idzinndá gakdá tib minn su x̱iꞌk xlaꞌnba Dios gana bët guꞌn wen isaꞌndtá guꞌnndá.
Diꞌltsa chutá nandc̲h̲a bekwaꞌn guꞌnn, gol kwnab gilxieꞌnna lo Dios, Dios xdeꞌd dele chu minn xnab bekwaꞌn. Dios xkada bekwaꞌn gana lëꞌxi xdeꞌd idib gik ldoꞌ dele bekwaꞌn xnab minn.
Nonga or lëꞌ minn inab lo Dios, ilelëdz minn Dios idib gik ldoꞌ minn. Minn c̲h̲ak chop gik nak x̱iꞌk nak nisdoꞌ lad, lad, sia c̲h̲uꞌnn me.
Minn xka nak, nëtána sdeꞌd Dios bekwaꞌn lo.
Minn knu x̱aꞌla, x̱aꞌla guꞌn c̲h̲ak gik, nika nakda gik tibaga.
Diꞌltsa chu tibdá dzakda minn liaꞌdz, gol gok nle, Dios uyuꞌnn nc̲h̲oꞌbladá.
Gana diꞌltsa chuga ndaꞌn yu, xkakga gak nle or lëꞌ Dios c̲h̲uꞌnn win. Lo guꞌn gitslyu c̲h̲eꞌn nak x̱iꞌk nak giaꞌ dën,
or lëꞌ mbidz xkëꞌ lëꞌwu xguꞌl lëꞌ xigiaꞌwu xiab, nika zaꞌksac̲h̲odoc̲h̲o. Xkakga nak minn ndaꞌn yu gana ic̲h̲ë chen.
Minn xkedz xded dele bac̲h̲a gilnë
Wen sia minn xkedz xded dele bac̲h̲a gilnë, konde lëꞌ minn knu xc̲h̲aꞌ lo gunu lëꞌ minn knu c̲h̲igial ikaña gilmban, x̱iꞌk xkuꞌn uneꞌ Dios ideꞌdu lo minn xkë ldoꞌxi.
Diꞌltsa chuga xiab gik guꞌnn guꞌn lëꞌda, nkiꞌnda inë: “Dios i bitser stsaꞌb guꞌn ki gikná.” Dios gakda guꞌnn gunu, nika guꞌn lëꞌda xiabda gik Dios.
Sinda kad mnech xiab gik guꞌnn guꞌn lëꞌda or stsaꞌn lëꞌ gunu sdzëꞌb gik.
Ga tika lëꞌ mnech sdzoblëdz guꞌnn guꞌn lëꞌda ga lëꞌ gunu c̲h̲ak dol, tika lëꞌ gunu xc̲h̲oꞌb lëꞌ gilgut ziꞌd.
Benandá bëꞌts, xkë ldoꞌnádá, xnabná lotá nkiꞌnda gusgeꞌñakgadadá.
Ic̲h̲ësa guꞌn wen ibaꞌ ziꞌdu, lo Dios nak minn uzaꞌ ic̲h̲ë guꞌn zob ibaꞌ gana ic̲h̲ë guꞌn xkëꞌ xni ibaꞌ. Lëꞌxi nakda minn sdzëꞌ x̱iꞌk nak ic̲h̲ë gunu.
Lëꞌkgaxi uyu gik, x̱al uneꞌdz gilmban lona, or lëꞌna ulelëdz xtiꞌdzxi, guꞌn nak guꞌn nli. Dzekna xka gakna x̱inxi, minn nonc̲h̲a. X̱iꞌk nak minn kimbias ikë nex guꞌn yaꞌdz.
Nana xnená lotá bëꞌts, xkë ldoꞌnádá, ic̲h̲ësadá xnusa gol kediag dele bekwaꞌn, nonga nkiꞌnda ikëbyoꞌbdá gana nika ilëꞌtá.
Lo lëꞌ minn xlëꞌ gakda guꞌnn guꞌn wen, guꞌn xlaꞌn Dios.
Lox gunu gol kwsaꞌn ic̲h̲ë guꞌn lëꞌda, ic̲h̲ë dol guꞌn c̲h̲ak x̱its kwatá, masda gol kaña Xtiꞌdz Dios idib gik ldoꞌtá, guꞌn uyak pni ldoꞌtá gunu nak guꞌn zak latá lo dol.
Nonga gol biꞌnn guꞌn xneꞌ Xtiꞌdz Dios, nkiꞌnda noꞌnda gondu, diꞌltsa noꞌnda c̲h̲ondu, luꞌkgadága xgitñatá.
Minn c̲h̲on Xtiꞌdz Dios, lox c̲h̲uꞌnndu, minn knu nak x̱iꞌk nak tib minn xwiy lo spej,
gan xkuꞌn c̲h̲ak lo, konde lëꞌ sia c̲h̲ak snup nika slëdzdac̲h̲a xkuꞌnga c̲h̲ak lo.
Saꞌnda lëꞌ minn xlaꞌn gieꞌnna Xtiꞌdz Dios, guꞌn nak guꞌn wen gana guꞌn zak kwaꞌna lo dol, lox stsaꞌndu gana nika nakdo noꞌnda c̲h̲onu lox c̲h̲uꞌnntlëdzu, sinda c̲h̲uꞌnno. Minn knu wen sia gana wen xc̲h̲aꞌkë ic̲h̲ë guꞌn c̲h̲uꞌnn.
Diꞌltsa chu tibdá xneꞌ: “Naꞌsa c̲h̲unn x̱iꞌk xlaꞌnba Dios” lox nika sdzoꞌbda kwidad diꞌdz, guꞌn xneꞌ, lëꞌkga minn knu ga xgitña, gana ic̲h̲ë guꞌn c̲h̲uꞌnn minn knu bët nonda.
Diꞌltsa chuga guꞌnn yud minn uzëb gana unaꞌ biud lo xkilnë gana ideꞌdta diꞌdz giab lo dol, guꞌn yu lo gitslyu c̲h̲eꞌn; minn knu nli c̲h̲uꞌnn guꞌn xlaꞌnba Dios, minn nak pxozna, gana Dios xc̲h̲iꞌlna xwiy lo minn knu.
Nkiꞌnda noꞌnda balalsa lo minn guꞌnndá wen
Ic̲h̲ësadá bëꞌts x̱iꞌk xkuꞌn xlelëdzdá Jesús, minn nc̲h̲oꞌbdoꞌ nak, minn c̲h̲uꞌnnbéy, nkiꞌnda balalsa lo minn guꞌnndá wen, lëꞌ lo sebalal minn guꞌnndtu.
2-3 Izoꞌbna diꞌltsa diꞌt xdopgiydá ted chop minn tipsa, tib minn ndzeꞌb zu gana yu inil xgëꞌs c̲h̲oldoꞌ ña, lëꞌ stib minn nlas zu. Lox gëpdá lo minn ndzeꞌb zu: “Neꞌg wen nak dë soblá”, lëꞌ lo minn nlas zu gëpdá: “Lëꞌ isa kwzu ota isa gon gan ba kwzob ndraꞌ.”
Diꞌltsa xka guꞌnndá nakdá x̱iꞌk nak minn xkeli bekwend wenda.
Ic̲h̲ësadá bëꞌts, xkë ldoꞌnádá, gol kediag guꞌn inená: Dios ugib minn nlas yu neꞌg lo gitslyu gak minn idaꞌn ibaꞌ or ilelëdz Dios gana or ikaña guꞌn uneꞌxi ideꞌdxi lo minn xkë ldoꞌxi.
Ñala luꞌtá dzakdadá liaꞌdz minn nlas yu. ¿Be minn ndaꞌndaga, nak minn xgobxiñoxdá xiñatá c̲h̲ow ilëw?
¿Be minn knudaga bel lë xneꞌ lëd Jesús, mgiy uyuꞌnndá minn xkiedz?
Diꞌltsa nli c̲h̲uꞌnndá guꞌn xneꞌ xley Dad c̲h̲uꞌnnbéy, guꞌn xneꞌ: Kë ldoꞌ ic̲h̲ësa xkomieꞌrlá x̱iꞌk xkëkga ldoꞌlá luꞌ, lëꞌwuga c̲h̲uꞌnnlá.
Saꞌnda dele balalsa lo minn c̲h̲uꞌnndá wen lo, lëꞌ sebalal minn guꞌnndtu lo, xtoldága xgibdá, xdedtá lëd xley Dios.
Diꞌltsa tib minn xlaꞌn guꞌnn ic̲h̲ë guꞌn xneꞌ xley Dios, ñana yu tib guꞌn x̱id knu x̱iy xwiy minn knu, lox c̲h̲uꞌnnda minn knu gunu. Ic̲h̲ë guꞌn c̲h̲uꞌnn minn knu bët nonda,
lo x̱al Dios c̲h̲ëp: “Nkiꞌnda tsuñalá stib minn diꞌltsa utsiꞌlñalalá gana igëtdalá xkomieꞌrlá.” Ga dzekna diꞌltsa chut yuñadlá sinda xgëtlá lëꞌkga xdedlá lëd ley ga.
Masda gol ban x̱iꞌk c̲h̲uꞌnnbéy xley Dios, lo gunu nak guꞌn xgoliaꞌ mnech lo dol.
Minn xlasda ldoꞌ xwiy xkomier, Dios ilasda ldoꞌ gwiy minn knu or idzinn dze lëꞌxi ikeli ic̲h̲ësu. Saꞌnda lëꞌ minn xlas ldoꞌ xwiy xkomier, Dios guꞌnn nc̲h̲oꞌb minn knu or idzinn dze knu.
Gol kwiy gandá bëꞌts, diꞌltsa tib minn xneꞌ xlelëdz Dios ñana nika bët guꞌn c̲h̲uꞌnnda dzekna gien nli xlelëdz Dios. ¿Be slaꞌ minn knu lo gilgut gan?
Izoꞌbna diꞌltsa tib minn giend lac̲h̲ gok gana giend guꞌn gow izata dze,
lox lëꞌ tib xkomierdá gëp: Zaꞌksa siaꞌlá, lox kwdok x̱ablá dzekna xka idzeꞌlá loxna dow axta gielnaluꞌ. Ñana nika bët xdeꞌdta, ¿be non gunu gan?
Xkakga nak minn xneꞌ xlelëdz Dios ñana nika bët guꞌn c̲h̲uꞌnnda, bët nonda gunu.
Gana diꞌltsa tib minn gëp: Luꞌ xlelëdz Dios, naꞌ c̲h̲unn guꞌn wen. Nana kluw gan xkuꞌn xlelëdzlá Dios lo bët c̲h̲uꞌnndlá, saꞌnda naꞌ iluw xlelëdzná Dios lo c̲h̲unn-ná guꞌn wen.
Luꞌ nan tibaga Dios yu, lëꞌwuga c̲h̲uꞌnnlá. Ña Minn Dzab nan tibaga Dios, gana noꞌnda xc̲h̲iz sdzeb or xwiy Dios.
¡Biꞌnnsa gilxkab! ¿Benanlá nonda diꞌltsa xneꞌlá xlelëdzlá Dios lox nika bët c̲h̲uꞌnndlá?
Dios c̲h̲ëp lo Abrahán: “Luꞌ c̲h̲apdac̲h̲alá xtol-lá.” Xka c̲h̲ëp Dios lo lëꞌ Abrahán ngët x̱in, niꞌb lë Isaac, ndeꞌd lo Dios.
Kwiy ganlá Abrahán xlelëdz Dios, loxna uyuꞌnn guꞌn uyuꞌnnbéy Dios lo, lox gunu lëꞌ Abrahán udzinn ulelëdzc̲h̲a Dios.
Ga uyak guꞌn xneꞌ Xtiꞌdz Dios: Abrahán ulelëdz Dios, loxna gunu lëꞌ Dios uyuꞌnn Abrahán tib minn bët xtolda gana uyuslë Abrahán xamig Dios.
X̱iꞌk xwiydá, tib minn zak guslë tib minn wen lo c̲h̲uꞌnn guꞌn c̲h̲uꞌnn nakdo noꞌnda ilelëdz minn Dios.
Xkakga unaꞌ uyuslë Rajab, unaꞌ uyap ndal mgiy, ñana c̲h̲ëp Dios lo unaꞌ knu: C̲h̲apdac̲h̲alá xtol-lá, lo ic̲h̲ë guꞌn uyuꞌnn, or lëꞌ unaꞌ knu udeꞌd diꞌt uyobias iza minn uya uyewiy gan xkuꞌn iloꞌx giedz knu gana uyuꞌnn yud ngëꞌts ubi iza minn knu lën giedz knu.
Nana luꞌtá nan x̱iꞌk nak tib minn c̲h̲ët, gakdac̲h̲a ini lo giendc̲h̲a gilmban, xkakga tib minn xlelëdz Dios, lox nika bët c̲h̲uꞌnnda, bët nonda gunu.
Xkuꞌn nak ludzma
Benandá bëꞌts, nkiꞌnda ic̲h̲ëtá ilaꞌnna gak minn guꞌnnkluw Xtiꞌdz Dios, luꞌtá nan wen x̱iꞌk xkuꞌn c̲h̲uꞌnnkluwnu idzinn dze Dios inab nc̲h̲oꞌbdoꞌc̲h̲a kwend loꞌnu.
Lo ic̲h̲ësana tigolpa c̲h̲uꞌnn guꞌn c̲h̲igialda guꞌnn-na. Diꞌltsa chuga bët guꞌn lëꞌda xc̲h̲aꞌda c̲h̲ow, minn knu zu x̱iꞌk xlaꞌnba Dios, gana zak gap kwidad dele bac̲h̲a lo guꞌn.
X̱iꞌk nakna xguna duꞌ c̲h̲ow kabay, dzekna xka c̲h̲on man xtiꞌdzna, lox c̲h̲iñana man diꞌt xlaꞌndana.
Gana gol gwiy gandá, barko nika ndzeꞌb xnawu gana nika ndipc̲h̲a me guꞌn xchoꞌbñawu, ñana nika x̱iꞌkx̱e tib yag win c̲h̲uꞌnnstsiꞌn minn c̲h̲uꞌnn lëꞌwu sia diꞌt xlaꞌnda minn.
Xkakga nak ludzna, nika x̱iꞌkx̱ewu ñana sc̲h̲elowu guꞌnnu nc̲h̲oꞌb guꞌn. X̱iꞌk nak tib gi win sc̲h̲elo izeꞌy tib giydoꞌ.
X̱iꞌk nak tib gi win zak iloꞌx tib dën, nana xkakga nak ludzma or xneꞌma guꞌn lëꞌda, guꞌn në dzak xkomierma. Ic̲h̲ësa guꞌn xneꞌma xluw xkuꞌn nakma. Ic̲h̲ësa guꞌn lëꞌda c̲h̲uꞌnn lëꞌma xneꞌ guꞌn lëꞌda. Guꞌn lëꞌda guꞌn xc̲h̲aꞌ tib c̲h̲ow minn c̲h̲uꞌnn lëꞌ minn knu xlox, x̱iꞌk nak tib gi guꞌn xchaꞌl Minn Dzab.
Minn gitslyu c̲h̲eꞌn c̲h̲ak c̲h̲uꞌnn ndoꞌ man ndzeꞌb, man xc̲h̲oꞌbnis, maꞌl gana ic̲h̲ë man yu nisdoꞌ.
Saꞌnda lëꞌ ludzma chut xc̲h̲eloda, lëꞌwu nak tib guꞌn ndzeꞌb sc̲h̲elo igët mnech, x̱iꞌk nak benen.
C̲h̲owna sdzib diꞌdz ndzun nak c̲h̲uꞌnn nc̲h̲oꞌbna lë Dios ñana gakga sdzibga diꞌdznë xneꞌna lëd xkomierna. Benandá bëꞌts, guꞌn c̲h̲eꞌn c̲h̲igialda gak xneꞌg.
¿Be zak gan tib diꞌt xlaꞌn nis, tibaga ilan nis nex gana nis nla?
Gana x̱iꞌk nak tib yag higuera be zak gan ikë nex olivo lo gana x̱iꞌk nak ubas be zak gan ikë higos lo. Bëꞌts, gunutasa gakda. Gana nika tib diꞌt xlan nis, ilan nis ndzig gana nis nex.
Xkilc̲h̲ak Dios guꞌn ziꞌd ibaꞌ
Diꞌltsa x̱idtá yu tib minn c̲h̲ak gana nlëts, minn knu iluw ndoꞌ nak gana guꞌnn ic̲h̲ë guꞌn wen x̱iꞌk xkuꞌn c̲h̲ap gilc̲h̲ak, xka gien c̲h̲ak minn knu.
Saꞌnda dele ldoꞌtá yu gilulëꞌ, gana xlëꞌtá c̲h̲andá xkomierdá gana xlaꞌndá leꞌy nc̲h̲oꞌb gwiy minndá, leꞌy guꞌn xneꞌtá nak guꞌn nli gana nika c̲h̲uꞌnndtá guꞌn xlaꞌn Dios, nkiꞌnda ineꞌtá c̲h̲akdá, lo gilgusgeꞌla nak gunu.
Gilc̲h̲ak c̲h̲eꞌn nakda guꞌn ziꞌd ibaꞌ, sinda guꞌn gitslyu nak gunu, chen Minn Dzab
Diꞌt yu gilulëꞌ, ga xlaꞌn minn leꞌy xkuꞌn gapc̲h̲a minn chen minn nikë stib lo minn, ga noꞌnda c̲h̲ak chop gik minn gana yu ic̲h̲ësa guꞌn lëꞌda nak.
Saꞌnda lëꞌ minn c̲h̲ap xkilc̲h̲ak Dios, guꞌn ziꞌd ibaꞌ, minn knu nak tib minn c̲h̲apda dol lo Dios. Gana ndoꞌ minn knu, wen c̲h̲uꞌnn minn knu lo xkomier, xlas ldoꞌ minn knu xwiy xkomier, ic̲h̲ësa guꞌn c̲h̲uꞌnn minn knu nak guꞌn wen, tibaga xwiy minn knu ic̲h̲ë xkomier gana idib gik ldoꞌ minn knu c̲h̲uꞌnn guꞌn xlaꞌn Dios.
Ic̲h̲ësa minn xlaꞌn wen iban ic̲h̲ë xkomier, wen c̲h̲uꞌnn, dzekna xka idzinn nlë tsu minn knu bët siada ldoꞌ.
Minn c̲h̲ak x̱iꞌk c̲h̲ak mnech gitslyu
¿Xkuꞌn gan c̲h̲uslotá xdildá noꞌnda sia ziꞌd xneꞌtá? Lëꞌkga luꞌtá xgibu lo bel guꞌn lëꞌda c̲h̲ak gikdá.
Sdzoblëdzdá leꞌy xkuꞌn bekwaꞌn gapdá ñana lo gakdo lox gunu zakdá axta igëtdá xkomierdá. Gana diꞌltsa giend guꞌn sdzoblëdzdá, lëꞌtá xlëꞌ lox gunu lëꞌtá xgib ruid.
Ñana luꞌtá xnabdadá guꞌn xlaꞌndá lo Dios lox gunu giendu.
Gana nika xnabgadu, Dios xneꞌdzdu lo wenda xnabdu, guꞌn c̲h̲ak gikdá lëꞌtá ixino dele bata.
¡Ngopxtol! Benandtá diꞌltsa chuga c̲h̲ak x̱iꞌk c̲h̲ak mnech gitslyu c̲h̲eꞌn, minn knu xgitña Dios, gana dele chuga xlaꞌn guꞌnn gunu Dios xlëꞌ c̲h̲an minn knu.
Ota nëtá noꞌnda xnu xneꞌ Xtiꞌdz Dios: “Dios xlaꞌn leꞌy noꞌnda x̱inxi gakna.”
Nc̲h̲oꞌb nak xkilwen Dios guꞌn xneꞌdz lona. Lox gunu xnu xneꞌ Xtiꞌdz Dios:
Dios c̲h̲anda minn ñats c̲h̲ak
saꞌnda lëꞌ minn c̲h̲ak win
lo minn knu xdeꞌdxi xkilwenxi.
Lox gunu gol biꞌnn guꞌn xneꞌ Xtiꞌdz Dios; gol kwzu, idzebdadá lo Minn Dzab gandá xka lëꞌ Minn Dzab xoꞌn.
¡Luꞌtá ngopxtol gol kwsaꞌn ic̲h̲ë guꞌn c̲h̲uꞌnndá! Gana luꞌtá minn x̱aꞌla, x̱aꞌla guꞌn c̲h̲ak gik, nika nakda gik tibaga, gol kwiy gan bekwaꞌn guꞌnndá.
¡Nlas gol gok, gol biꞌn gana gol kiu gilnë! Diꞌltsa c̲h̲idzdá masda gol biꞌn gana diꞌltsa nle yu ldoꞌtá masda gol biꞌnn nlas ldoꞌtá.
¡Gol gok win lo Dios, dzekna xka lëꞌ Dios guꞌnn nc̲h̲oꞌbdá!
Tsudtá kosiuw xkomierdá
Ic̲h̲ësadá bëꞌts ineꞌlsadtá lëd xkomierdá. Diꞌltsa chuga yu kosiuw bel xneꞌ lëd xkomier, lëd xley Diosga. Sinda luꞌtá nkiꞌn guꞌnn guꞌn xneꞌ xley Dios, nkiꞌnda tsutá kosiuw gan bekwaꞌn c̲h̲uꞌnn xkomierdá.
Tibaga minn nak minn usaꞌn ley, minn knusa zak isulaꞌ mnech lo gilgut ota iloꞌx mnech. Saꞌnda luꞌ chu naklá gan, tsulá kosiuw xkomieꞌrlá.
Nandna bekwaꞌn gak ix̱e
Wen gol bin, dele chutá xnu xneꞌ: “Nadze ota ix̱e tsana giedz c̲h̲eꞌn, ga tsuna tib is, ikëna dilgens gutsnaꞌna nc̲h̲oꞌb demi.”
Ñana nika nandtá bekwaꞌn gak ix̱e, chut nanda be mbandá ix̱e. Xkilmbandá nak x̱iꞌk nak xkëw dele ba kë konde c̲h̲ak snup nenda ba xge.
Masda guꞌn nkiꞌn ineꞌtá nak: “Diꞌltsa lëꞌ Dios zuslëdz gilmban lona, guꞌnn-na ic̲h̲ë guꞌn c̲h̲uꞌnn-na gilxkab guꞌnn-na.”
Nana lëꞌla ndzeꞌb xneꞌtá c̲h̲ak ñatsdá xneꞌtá gan bekwaꞌn guꞌnndá. Ic̲h̲ësa gunu nak guꞌn lëꞌda.
Diꞌltsa chuga nan guꞌnn guꞌn wen lox c̲h̲uꞌnndu, dol nak gunu.
Gol bin guꞌn c̲h̲eꞌn ic̲h̲ësadá minn ndaꞌn
Nana wen gol bin guꞌn c̲h̲eꞌn ic̲h̲ësadá minn ndaꞌn. Gol biꞌn, gol këꞌ c̲h̲edz lo ziꞌd tib gilnëdoꞌ gandá.
Ic̲h̲ësa guꞌn c̲h̲apdá, guꞌn non, lox gana ic̲h̲ësa lëd x̱abdá tsu maꞌlkoꞌb.
Ic̲h̲ë demi ugutsëwdá gëb, lëꞌkga gunu guꞌnn lëꞌtá giab lo gi, ga lëtá lox. Lëꞌ dze ziꞌdgaxla xlë ukëta uyuꞌnnlotá ic̲h̲ë guꞌn c̲h̲apdá.
Ic̲h̲ësa minn utop xix̱obxtildá, lox ngixdadá nkaꞌ, nana ic̲h̲ësa minn knu nlas c̲h̲ak c̲h̲uꞌnnkiy demi guꞌn nzëꞌbdá. Nana Dios, minn c̲h̲ap gilbey, uyon ic̲h̲ë gunu.
Neꞌg lo gitslyu ubandá nlëla uyutá uyapdá ic̲h̲ë guꞌn ulaꞌndá, ñana noꞌnda guꞌn uc̲h̲elo uyuꞌnndá nak uc̲h̲otá x̱iꞌk xc̲h̲o tib man. Loxna nonga kimbias sia gët.
Or uyuꞌnnbéydá uyët minn c̲h̲apda xtol, minn knu ñakda bekwaꞌn nneꞌ.
Iloꞌxdadá xkilxkabdá
Ic̲h̲ësadá bëꞌts, iloꞌxdadá xkilxkabdá axta idzinn dze lëꞌ Dad c̲h̲uꞌnnbéy lona ziꞌd. Gol gwiy lo minn kë dziꞌn dën, xloꞌxda xkilxkab sinda c̲h̲obias lëꞌ gia xiab dzekna xka lëꞌ ic̲h̲ë guꞌn xgu wen xc̲h̲aꞌkë.
Xkakga luꞌtá, gol kwzu iloꞌxdadá xkilxkabdá, merla lëꞌ Dad c̲h̲uꞌnnbéy lona ziꞌd.
Gol kwzu x̱iꞌk uzu minn uneꞌ guꞌn uneꞌ Dios lo bokla, nika nlas uzak ñana nika xkawu nloꞌxda xkilxkab.
Gol bislëdz nuw xwiyna wen sia ic̲h̲ë minn xka nloꞌxda xkilxkab, ukedz uzu axta uded ic̲h̲ë lo gunu. Luꞌtá nan nloꞌxda Job xkilxkab sinda ukedz uded ic̲h̲ë lo guꞌn uzak, gana nandá uded lo knu xkuꞌn uyan Dios Job, lo lëꞌxi nak tib Dios xlas ldoꞌ xwiy mnech gana xkë ldoꞌxi ic̲h̲ësa mnech.
Nana ic̲h̲ësadá bëꞌts, nkiꞌnda izëꞌtdá ibaꞌ, nika gitslyu, gana bët nkiꞌnda izëꞌtdá, dzekna xka lëꞌ minn gieꞌnna luꞌtá xneꞌ guꞌn nli. Diꞌltsa bekwaꞌn nli, gol guts nliwu; gana dele bekwaꞌn nlida gol guts nlido, dzekna xka ineꞌda Dios luꞌtá c̲h̲ap dol.
Gol kwneꞌña Dios
Diꞌltsa yu tib minn x̱idtá nlas c̲h̲ak ldoꞌ, gol kwnab lo Dios. Diꞌltsa yu tib minn x̱idtá nle yu ldoꞌ, gol biꞌl labans.
Diꞌltsa yu tib minn x̱idtá dzaknë, ic̲h̲edz minn knu minn zu lo minn xlelëdz Dios, dzekna minn knu idziꞌb seid gik minn dzaknë lox inab lo Dios guꞌnnwen minn knu.
Diꞌltsa inabdá lo Dios idib gik ldoꞌtá, lëꞌxi guꞌnnwen mgidz. Gana diꞌltsa c̲h̲ap minn knu xtol, Dios sgobu.
Lox gunu gol kwxobdol-lsa lo xkomierdá, gana gol klulsa xkomierdá lën ña Dios, dzekna xka lëꞌ Dios guꞌnn ndaꞌn xkomierdá. Dios nc̲h̲oꞌb guꞌn guꞌnn lo minn zu xñazxi or lëꞌ minn knu xnab loxi idib gik ldoꞌ.
X̱iꞌk nak Elías, uyak tib mgiy nakaga x̱iꞌk nakna. Ñana or unab lo Dios giabda gia, ñana tson is ic̲h̲ol ñabda gia lo gitslyu, nonga unabu idib gik ldoꞌ, ñak chopda gik.
Konde uded lo knu unabaga lo Dios giab gia stib, lëꞌ gia uyabaga, or knu ic̲h̲ë guꞌn, wen uc̲h̲aꞌkë.
Benandá bëꞌts, diꞌltsa tib minn yu x̱idtá stsaꞌn iban x̱iꞌk c̲h̲uꞌnnbéy Dios, ga dele chu tibdá xneꞌ lo minn knu, lëꞌ minn knu c̲h̲obic̲h̲ekga,
minn xneꞌ lo minn knu, c̲h̲uꞌnn lëꞌ minn knu c̲h̲obic̲h̲e lo ñaz lëꞌda, gana c̲h̲uꞌnn lëꞌ minn knu ilaꞌ lo gilgut gana c̲h̲uꞌnn lëꞌ Dios kob xtol minn knu.
Guꞌn c̲h̲eꞌn nak gits ganeꞌc̲h̲ ukëꞌ Pedro
Lëꞌ Pedro xneꞌ diux
Naꞌ nak Pedro, Jesucristo uneꞌdz gilbey loná inená xtiꞌdz. Nana lëꞌná xkë gits c̲h̲eꞌn ziꞌd lotá, ic̲h̲ësadá minn ugibla Dios, luꞌtá nak x̱iꞌk nak minn zit yu Ponto, Galacia, Capadocia, Asia gana Bitinia.
Dios, minn nak Pxozna, uyu gik ugibdá bokla. Loxna gunu lëꞌ Espíritu chenxi ugoliaꞌx̱aꞌtá, dzekna xka lëꞌtá guꞌnn guꞌn xlaꞌnxi; gana c̲h̲en guꞌn uxeꞌ Jesucristo uyuꞌnn lëꞌtá udzinn uyak x̱iꞌk nak tib minn bët xtolda. Xnabná lo Dios ineꞌdzc̲h̲a xkilx̱il gana xkilwen lotá.
Nc̲h̲oꞌbdoꞌ nak Dios
Guꞌnn nc̲h̲oꞌbna lë Dios, minn nak pxoz Jesucristo, Dad c̲h̲uꞌnnbéy lona. Lo xkëdoꞌ ldoꞌxina loxna gunu lëꞌxi ulana lo gilgut, uyuꞌnnxina x̱iꞌk nak tib minn uyobic̲h̲ekga uyal stib. Guꞌn c̲h̲eꞌn uyuꞌnnxi lo lëꞌxi uyuꞌnn lëꞌ Jesús uyobic̲h̲ekga uban stib. Nana tibaga yu gikna lo nanna lëꞌna ikaña guꞌn ineꞌdzxi lona ibaꞌ.
Gunu ngutsëwxi ibaꞌ, gunu nak guꞌn ni nup loxda, gana tib guꞌn tipta gaknon, gana tib guꞌn tipta nc̲h̲oꞌbdoꞌ nak.
Lo xlelëdzdá Dios, loxna gunu lëꞌ Dios guꞌnn lëꞌ ic̲h̲ë gilnë dzakdá tedsu, lo lëꞌxi inaꞌsñatá axta idzinn dze lëꞌtá ilaꞌ lo gilgut, or idzinn dze lox gitslyu.
Loxna gunu gol kwx̱iꞌlna, nika dele beꞌ sakdá gilnë, tedtá belkwaꞌn.
X̱iꞌk nak oro xded lo gi dzekna xka lëꞌ xc̲h̲aꞌkë c̲h̲akc̲h̲a guꞌn wen. Nana luꞌtá xkakga diꞌltsa iloꞌxdadá xkilxkabdá tedtá belkwaꞌn, luꞌtá nonc̲h̲a lo nonc̲h̲a minn xlelëdz Dios nikë lo oro, lo sdzinn dze xloxaga oro. Konde idzinn dze lëꞌ Jesús gobic̲h̲e, nc̲h̲oꞌbdoꞌ gwiy Jesúsdá lo lëꞌtá nsaꞌnda nlelëdz Dios.
Luꞌtá c̲h̲apdá gilx̱ildoꞌ knu, lo nandá lëꞌ Dios latá lo gilgut, lo xlelëdzdáxi.
Ic̲h̲ësa minn uneꞌ guꞌn uneꞌ Dios lo bokla, ukë ugib gan xkuꞌn nak gunu lëꞌ Dios la minn lo dol. Ga dzekna lëꞌ minn knu uneꞌ bekwaꞌn nak guꞌn ineꞌdz Dios lotá, lo xkëdoꞌ ldoꞌ Diosdá.
Ansc̲h̲a giꞌd Cristo lo gitslyu, lëꞌ Espíritu chen Cristo uneꞌla ic̲h̲ë lo minn knu bekwaꞌn nak gilnëdoꞌ guꞌn sak Cristo, gana ted lo knu bekwaꞌn nak guꞌn ndzundoꞌ nak tedxi. Ga dzekna lëꞌ ic̲h̲ë minn knu ukë ugib gan chuga nak minn ixaꞌl Dios, minn nak Cristo, gana bok gak gununa.
Ga lëꞌ Dios uyuꞌnn lëꞌ ic̲h̲ë minn knu uyeꞌnna, ic̲h̲ë guꞌn uneꞌ Dios lo minn knu nakdaga diꞌdz guꞌn nkiꞌn lo minn knu, sinda lotá. Nana lëꞌ Diꞌdz Ndzun knuga nak guꞌn uyondá, ic̲h̲ë minn uneꞌwu lotá c̲h̲ap xkilbey Espíritu chen Dios, guꞌn uc̲h̲aꞌ ibaꞌ. Ic̲h̲ë guꞌn c̲h̲eꞌn ndzundoꞌ nak, loxna gunu axta angl xlaꞌn nwiy guꞌn c̲h̲eꞌn.
Lëꞌ Dios xlaꞌn ic̲h̲aꞌtá lo guꞌn lëꞌda
Loxna gunu gol gok nlëts gana gol biꞌnn gilxkab wen bekwaꞌn nak guꞌn guꞌnndá. Gana gol kwchoꞌb ldoꞌtá, gol bislëdz lëꞌtá kimbias guꞌn ineꞌdz Dios lotá or lëꞌ Jesús gobic̲h̲e stib.
Gol gok x̱iꞌk nak tib minndoꞌ c̲h̲on xtiꞌdz pxoz. Nkiꞌndc̲h̲a gobic̲h̲etá guꞌnndá guꞌn sata ldoꞌtá, x̱iꞌk uyuꞌnndá bokla or noꞌnda uyuꞌnnkwxendá dele bekwaꞌn.
Sinda gol kwc̲h̲aꞌ ic̲h̲ë lo guꞌn lëꞌda, gol ban x̱iꞌk xlaꞌn Dios; lo Dios, minn ugibdá, nak tib minn bët xtolda;
lo Xtiꞌdz Dios xneꞌ: “Gol kwc̲h̲aꞌ lo guꞌn lëꞌda, lo naꞌ nakdaná tib ngopxtol”;
gana lo xneꞌtá pxozdá nak Dios, minn or xkeli bekwaꞌn xwiyda gan chu uyuꞌnnu sinda gan bekwaꞌn uyuꞌnn minn knu. Nana lo nakdá x̱iꞌk nak minn zit lo gitslyu c̲h̲eꞌn, loxna gunu nkiꞌn guꞌnndá guꞌn xlaꞌnxi lal ibandá lo gitslyu c̲h̲eꞌn, lo nkiꞌn nc̲h̲oꞌb gwiydáxi.
Luꞌtá nan Dios ugix lëꞌtá usaꞌn c̲h̲uꞌnn ic̲h̲ë guꞌn uyuꞌnndá bokla, guꞌn uyuꞌnnkluw pxozgoldá, guꞌn nika non xlëla nak. Gunu ngixda Dios kon oro gana plata, guꞌn sdzinn dze lox,
sinda lëꞌ gunu uyax c̲h̲en guꞌn uxeꞌ Cristo. C̲h̲en knu mbi x̱iꞌk nak xchen tib makx̱iꞌl man xdeꞌd minn lo Dios.
Ansc̲h̲a izaꞌ Dios gitslyu lëꞌ Dios uyu gik, Cristo guꞌnn guꞌn c̲h̲eꞌn. Nana wen siatá lo lëꞌ Dios uxaꞌl Cristo lo na.
Lo ic̲h̲ë guꞌn uyuꞌnn Cristo, loxna gunu lëꞌtá uyak udzinn ulelëdz Dios, minn udeꞌdaga gilmban lo Cristo gana udeꞌd gilbey lo Cristo. Loxna gunu lëꞌtá xloꞌxda xkilxkab xlelëdz Dios gana tibaga yu gikdá sdzinn dze lëꞌxi ineꞌdz ic̲h̲ë guꞌn uneꞌxi.
Nana zak ikë ldoꞌtá xkomierdá, lo lëꞌ Dios uyuꞌnn mbi xtoldá or lëꞌtá uyuꞌnn guꞌn xlaꞌnba Dios, loxna gunu nkiꞌn ikë ldoꞌtá xkomierdá idib gik ldoꞌtá.
Lo or knu lëꞌtá uyak x̱iꞌk nak minn uyobic̲h̲e uyalaga stib. Guꞌn c̲h̲eꞌn nakdo uyaldá x̱iꞌk c̲h̲al tib mnech gitslyu c̲h̲eꞌn loxna c̲h̲ëtaga, sinda guꞌn c̲h̲eꞌn nak lëꞌtá uyal lo Xtiꞌdz Dios, guꞌn ni nup loxdac̲h̲a.
Loxna gunu xneꞌ Xtiꞌdz Dios:
Ic̲h̲ësama nak x̱iꞌk nak gixyë,
gana ic̲h̲ësa guꞌn c̲h̲apma nak x̱iꞌk nak giaꞌ.
Sdzinn dze lëꞌ gixyë xbidz, ga lëꞌ giaꞌ xiab.
Saꞌnda lëꞌ Xtiꞌdz Dios ni nup loxda.
Nana lëꞌ Diꞌdz Ndzun knuga nak guꞌn uyaknandá.
2-3 Sinda lo lëꞌ Dios uguliaꞌladá lo dol, gol gon gan bekwaꞌn nak guꞌn xlaꞌnba Dios guꞌnndá, dzekna xka lëꞌtá choꞌb lo Xtiꞌdz Dios, lo luꞌtá xwiyladá wendoꞌ Dios. X̱iꞌk nak tib mëꞌd yeꞌn xlaꞌn gia nidz gana diꞌltsa wen yuwo gana noꞌnda lëꞌwu c̲h̲a xkakga wen zic̲h̲oꞌb.
Ita nc̲h̲oꞌbdoꞌ nak
Cristo nak ita mban, guꞌn c̲h̲uꞌnnstsiꞌn Dios sdzaꞌ lidz, guꞌn nakda yu gitslyu c̲h̲eꞌn. Nika dele ic̲h̲ë minn nzakda liaꞌdzxi saꞌnda lo Dios nc̲h̲oꞌbdoꞌ nakxi, loxna gunu lëꞌ Dios ugibxi. Nana or ibig‑gaxdá loxi,
ñatá gak ita mban guꞌn guꞌnnstsiꞌn Dios izaꞌ lidz. Dzekna xka luꞌtá gak tib px̱oz, minn naklay lo Dios, lo ic̲h̲ë guꞌn uyuꞌnn Jesús. Ga lëꞌ Dios gak nle or lëꞌtá ideꞌd guꞌn xlaꞌnbaxi loxi, guꞌn nakda x̱iꞌk nak guꞌn gitslyu c̲h̲eꞌn.
Loxna gunu xneꞌ Xtiꞌdz Dios: “Naꞌ izob tib ita guꞌn nc̲h̲oꞌbdoꞌ nak Jerusalén, guꞌn ugibná gana guꞌn wendoꞌ nak. Ita knu nak Cristo, dele chuga ilelëdzxi, ni nup giaꞌnntelëdzda.”
Nana luꞌtá xlelëdz Jesús, loxna gunu nc̲h̲oꞌb xwiydáxi, saꞌnda lëꞌ minn xlelëdzdaxi x̱iy xwiy minn knuxi. Ga lëꞌ guꞌn ziꞌd lën Xtiꞌdz Dios c̲h̲ak: “Ita guꞌn në minn uzaꞌ yu bët stsiꞌnda, ita knu lo na nak tib ita nc̲h̲oꞌbdoꞌ nak”,
gana “ita knu guꞌnn lëꞌ ndal niy minn ic̲h̲al giab’’. Ic̲h̲ësa minn dzakda liaꞌdz Xtiꞌdz Dios xka sak, lo xka uyaꞌn sak minn knu.
Luꞌtá nak minn xkiedz Dios
Saꞌnda luꞌtá, Dios ugibdá, gana luꞌtá nli nak px̱oz lo lëꞌtá c̲h̲uꞌnn stsiꞌn tib minn c̲h̲uꞌnnbéy. Gana Dios ugoliaꞌx̱aꞌtá gakdá noꞌnda minn xkiedz. Gana lo lëꞌ Dios ugoliaꞌtá lo nkëw nana lëꞌtá yu lo xni ndzundoꞌ nak, loxna gunu nkiꞌn ineꞌtá ic̲h̲ësa guꞌn nc̲h̲oꞌbdoꞌ nak c̲h̲uꞌnn Dios.
Bokla nika tib giedz ngabdadá, saꞌnda nana lëꞌtá udzinn nak minn xkiedz Dios. Bokla chut xkëda ldoꞌtá, saꞌnda nana lëꞌ Dios xkë ldoꞌtá.
Gol ban x̱iꞌk mban tib minn nli kë stsiꞌn Dios
Gol bin guꞌn inená, luꞌtá nak x̱iꞌk nak minn zit lo gitslyu c̲h̲eꞌn. Gana lo x̱iysa tiemb ziꞌdtá, loxna gunu xnabná lotá gol kwsaꞌn guꞌnndá guꞌn sata ldoꞌtá, lo lëꞌ ic̲h̲ë gunu sia iloꞌxdá.
Sinda masda wenc̲h̲a gol ban x̱id minn xlelëdzda Jesús, nika dele bel lë ineꞌ minn knu lëdtá. Dzekna xka or idzinn dze lëꞌ Dios ikeli ic̲h̲ësu, lëꞌ minn knu guꞌnn nc̲h̲oꞌb lë Dios, lo gwiy wen nak ic̲h̲ë guꞌn uyuꞌnndá.
Gana luꞌtá xlelëdzdá Jesús, loxna gunu nc̲h̲oꞌb gol gwiy ic̲h̲ësa minn c̲h̲uꞌnnbéy, lo minn knu nak minn c̲h̲uꞌnnbéy lotá.
Gana gondá xtiꞌdz minn nzu minn c̲h̲uꞌnnbéy, izakzi minn c̲h̲uꞌnn guꞌn lëꞌda gana guꞌnn wen lo minn c̲h̲uꞌnn guꞌn wen.
Lo Dios xlaꞌn guꞌnndá guꞌn wen nak, dzekna xka dzeꞌ gak ic̲h̲ë minn nxen nak xkilxkab nika bët nanda, sinda noꞌnda lëꞌ zu xneꞌ.
Nana luꞌtá zak guꞌnndá dele bekwaꞌn xlaꞌndá, chut gakda itse. Nana nakdo gunu lëꞌtá tsu gik guꞌnn guꞌn sata ldoꞌtá, sinda lëꞌtá guꞌnn guꞌn xlaꞌnba Dios, x̱iꞌk nak minn kë stsiꞌn Dios.
Gana nc̲h̲oꞌb gol kwiy ic̲h̲ësa minn, gana gol kë ldoꞌ xkomierdá, minn xlelëdz Jesús. Gana gol kwdzeb lo Dios gana nc̲h̲oꞌb gol kwiy minn nak dziꞌn.
Nana luꞌtá, ic̲h̲ësadá minn kë stsiꞌn stib minn, nkiꞌn nc̲h̲oꞌb gol kwiy minn këtá stsiꞌn. Nana nakdo noꞌnda xtiꞌdz minn wen gondá sinda ña xtiꞌdz minn wenda.
Lo Dios guꞌnnlaydá dele xcheꞌkdá nika dele nandá c̲h̲igialda nlas sakdá, ñala minn sdzakzitá. Sinda lëꞌtá c̲h̲uꞌnno lo nandá gunu nak guꞌn wen.
Saꞌnda diꞌltsa guꞌn lëꞌda c̲h̲uꞌnndá lëꞌ minn sdzakzitá, nika dele ixeꞌkdá, bët nonda gunu. Saꞌnda diꞌltsa lo c̲h̲uꞌnndá guꞌn wen lëꞌtá nlas dzak gana xcheꞌkdá, gunusa non lo Dios.
Nana gasa gol gwiy, Dios uc̲h̲edzdá guꞌnndá wen, loxna gunu nika dele nlas sakdá, gol bislëdz nlasdoꞌ uzak Cristo lo xtoldá. Nana gasa gol gwiy, nkiꞌn sinkëtá guꞌnndá guꞌn uyuꞌnnxi.
Or lëꞌ minn bel xneꞌ lëdxi, bët nneꞌdaxi. Gana or lëꞌ minn dzakzixi, ñëpdaxi lëꞌxi nkeliwu, sinda usaꞌnxi ic̲h̲ëwu lën ña Dios, minn xkeli ic̲h̲ësu xñaz.
X̱alxi uyu gik ubib ic̲h̲ësa xtolna lëd, loxna gunu lëꞌxi ukë lo krus. Dzekna xka lëꞌxi ugoliaꞌna lo dol, gana lo na lëꞌna mban c̲h̲uꞌnn guꞌn xlaꞌnbaxi. Gana lo xka bal uc̲h̲as lëdxi, loxna gunu lëꞌtá ndaꞌn.
Lo bokla lëꞌtá nak x̱iꞌk nak makx̱iꞌl man uzëꞌb, saꞌnda nana lëꞌtá uyobic̲h̲e ubig‑gax lo Cristo, lo lëꞌxi nak minn c̲h̲andá, x̱iꞌk nak tib minn wen c̲h̲an xpakx̱iꞌl.
Bekwaꞌn nkiꞌn guꞌnn minn utsiꞌlñala
Gana ic̲h̲ësadá unaꞌ, nc̲h̲oꞌb gol gwiy ximgiydá. Dzekna xka dele nëd ximgiydá ilelëdz Xtiꞌdz Ndzun Jesús, lëꞌ mgiy idzinn ilelëdzu, lo zak gwiy xkuꞌn nakdá, nika dele nkiꞌnda seyit ineꞌtu.
Sinda nonga gwiy mgiy, nli idib gik ldoꞌtá c̲h̲uꞌnndá guꞌn wen gana nc̲h̲oꞌb xwiydá Dios.
Gana luꞌtá nkiꞌnda ndzeꞌb sutá, ndzeꞌb giaꞌg gikdá; sinda giaꞌgo x̱iꞌk xiaꞌgogo tipta. Gana nika nkiꞌnda guꞌnnstsiꞌndá bel guꞌn ñaꞌ oro, gana nika gokdadá lac̲h̲ guꞌn ñexdoꞌ, guꞌn ndzeꞌb ñaꞌ,
lo guꞌn nonc̲h̲a nak ikelitá gikdá, tipta ndoꞌ gakdá gana wen guꞌnndá lo xkomierdá, lo gunu nak guꞌn loxda gana gunu nak guꞌn non lo Dios.
Lo gunu nak guꞌn uyuꞌnn balal unaꞌ ugoliaꞌx̱aꞌ Dios bokla, uyuꞌnn guꞌn uneꞌ Dios. Ic̲h̲ësa unaꞌ knu nsaꞌnda nlelëdz Dios gana tipta uyon xtiꞌdz ximgiy.
X̱iꞌk nak Sara tipta uyon xtiꞌdz Abrahán, gana axta uneꞌ lo Abrahán: “Dad, luꞌ c̲h̲uꞌnnbéy loná.” Nana diꞌltsa c̲h̲uꞌnndá guꞌn wen, giend bekwaꞌn idzebdá, sinda lëꞌtá nak x̱iꞌk nak x̱in Sara.
Nana luꞌtána mgiy, nc̲h̲oꞌb gol gwiy xiwnaꞌtá, nkiꞌnda sakdadá liaꞌdz xiwnaꞌtá, lo luꞌtá nan nda unaꞌ, nakda unaꞌ x̱iꞌk nakdá, gana nandá ña lo unaꞌ ideꞌd Dios gilmban loxdac̲h̲a. Nana diꞌltsa c̲h̲uꞌnndá guꞌn c̲h̲eꞌn, zon Dios guꞌn ineꞌtá lo Dios.
Guꞌn nkiꞌn guꞌnn minn nan Xtiꞌdz Dios
Nana ic̲h̲ësadá tibaga gol biꞌnn xkilxkabdá; gana gol kwlas ldoꞌtá gol kwiy xkomierdá, gana gol kë ldoꞌ xkomierdá; gana wen gol biꞌnn lo xkomierdá, nkiꞌnda gak nc̲h̲oꞌbdá.
Diꞌltsa chu wenda c̲h̲uꞌnn lotá, nkiꞌnda ñakgadá xkakga guꞌnn lo minn knu, gana diꞌltsa chu bel xneꞌ lëdtá, nkiꞌnda ñakgadá bel ineꞌ lëd minn knu. Sinda masda gol kwnab lo Dios guꞌnnlay minn knu, lo gunu uc̲h̲edz Diosdá, dzekna xka lëꞌ Dios guꞌnnlaydá.
Lo diꞌltsa chuga xlaꞌn nlë wen iban,
nkiꞌnda ic̲h̲aꞌ guꞌn lëꞌda c̲h̲ow,
gana nkiꞌnda ic̲h̲aꞌ guꞌn nlida c̲h̲ow.
Gana nkiꞌn goꞌpche minn knu lo guꞌn lëꞌda,
lëꞌ minn knu guꞌnn guꞌn wen,
gana kib minn knu xkuꞌn kaꞌlda xkomier.
Lo Dios c̲h̲an ic̲h̲ësa minn c̲h̲uꞌnn guꞌn wen,
gana xkediag guꞌn xneꞌ minn knu lo.
xlëꞌ Dios xwiy minn knu.
Nana diꞌltsa tipta guꞌnndá guꞌn wen, chut gakda bekwaꞌn guꞌnndá.
Gana diꞌltsa nlas dzakgadá lo zak c̲h̲uꞌnndá guꞌn wen, wen siatá, lo guꞌn wen c̲h̲uꞌnndá. Loxna gunu nkiꞌnda be tsa ldoꞌtá, idzebdadá diꞌltsa bekwaꞌn c̲h̲uꞌnn minndá.
Sinda masda idib gik ldoꞌtá gol kwlelëdz Cristo, minn c̲h̲apda xtol, gana lëꞌxi nak minn c̲h̲uꞌnnbéy lotá. Gana tipta gol klu Xtiꞌdz Dios gikdá, dzekna diꞌltsa chu inabdiꞌdz lotá xkuꞌn lo xlelëdzdá Cristo gana xkuꞌn lo nandá sneꞌdz Dios guꞌn ineꞌdz lotá, nanladá bekwaꞌn ikëbdá gana ndoꞌ gol këb gana ic̲h̲ësu xñaz.
Dzekna nika luꞌtá bët siada ldoꞌtá, gana xka lëꞌ ic̲h̲ë minn bel xneꞌ lëdtá itelëdz or gieꞌnna nli mbandá x̱iꞌk xlaꞌnba Cristo.
Gol bislëdz, Dios zak ineꞌdz diꞌdz nlas sakdá or c̲h̲uꞌnndá guꞌn wen. Gana wen siatá diꞌltsa guꞌn wen c̲h̲uꞌnndá lëꞌtá nlas dzak, lger c̲h̲uꞌnndá guꞌn lëꞌda lëꞌtá nlas dzak.
Lo x̱iꞌk nak Cristo uyët lo ic̲h̲ë xtolna, lëꞌxi tibaga uyët. Lëꞌxi nak tib minn bët xtolda ñana xka uzakxi uyëtxi lo xtol ic̲h̲ë ngopxtol, dzekna xka lëꞌxi zak guꞌnn lëꞌna idzinngax lo Dios. Ic̲h̲ësa minn ugëtxi nonga xkwerpxi uyak uloꞌx minn, saꞌnda ga lëꞌ Espíritu chen Dios uyuꞌnn lëꞌxi uyobic̲h̲ekga uban stib.
Loxna gunu lëꞌxi uya uneꞌ ic̲h̲ë lo minn ñonda diꞌdz bokla, minn yu tib lger diꞌt chut gakda ic̲h̲aꞌ.
Ic̲h̲ë minn knu nak minn ñonda Xtiꞌdz Dios, lëꞌt lëꞌ Dios pasens kimbias lëꞌ Noé ukë uzaꞌ barka. Ñana konde uloxga xunaga minn uyon diꞌdz uded lën barka, ga nonga minn knu ulaꞌ lo giasëꞌb, lo Dios uyuꞌnn lëꞌkga nis knu uyuꞌnn bët ñakda barka.
Nana nisc̲h̲o knu nak x̱iꞌk nak or lëꞌna xc̲h̲oꞌbnis lo na. Nakdo xc̲h̲oꞌbnisna dzekna xka lëꞌ lëdna gak mbi, sinda lëꞌna xc̲h̲oꞌbnis dzekna xka lëꞌna inab lo Dios guꞌnn yudna ikalina gikna suna lo xñazxi. Nana nanna Dios lana lo gilgut lo lëꞌ Jesús uyobic̲h̲e ubanaga stib.
Ga dzekna lëꞌ Jesús uyep sia ibaꞌ, nana lëꞌxi zob kwa Dios, lëꞌ ic̲h̲ësa angl gana Minn Dzab c̲h̲on xtiꞌdzxi.
Nana nkiꞌn tsu gikdá nlas sakdá, x̱iꞌk nlas uzak Cristo or ukë lo krus lo xtolna. Lo or lëꞌtá nlas dzak, or knu c̲h̲akda gikdá guꞌnndá guꞌn lëꞌda.
Sinda gikdá yu lal ibandá lëꞌtá guꞌnn guꞌn xlaꞌnba Dios, guꞌnndc̲h̲adá guꞌn sata ldoꞌtá.
Lëꞌloga xka uyutá uyuꞌnndá guꞌn c̲h̲uꞌnn minn xlelëdzda Jesús. Or knu uyuꞌnndá bel guꞌn lëꞌda gana guꞌn ntelëdz nak, ukëtá gilgow, gana noꞌnda lo lni diꞌt c̲h̲ak belkwaꞌn uyutá, gana x̱aꞌla x̱aꞌla unaꞌ uyuñatá gana uyuꞌnn nc̲h̲oꞌbdá lë mdo.
Nana lo xieꞌndna minn knu xkuꞌn lo c̲h̲uꞌnndc̲h̲adá ic̲h̲ë gunu tsutá x̱id minn knu, loxna gunu lëꞌ minn knu bel lë xneꞌ lëdtá.
Nana gol bislëdz, or idzinn dze lëꞌ ic̲h̲ë minn knu ku kwend lo Dios ic̲h̲ë guꞌn uyuꞌnn, lo or knu lëꞌ Dios sob ikeli ic̲h̲ësa xkwend minn mban gana minn uyët.
Loxna gunu ña ic̲h̲ësa minn nakla ndaꞌgol lo na, minn uyon Xtiꞌdz Ndzun Jesús or uban, nika dele uyët minn knu x̱iꞌk c̲h̲ët dele chuta minn, nana lëꞌ minn knu c̲h̲ap gilmban loxdac̲h̲a, guꞌn udeꞌd Espíritu chen Dios, dzekna xka lëꞌ minn knu mbangax lo Dios.
Nana lo lëꞌ gitslyu ziꞌdgaxla lox, loxna gunu gol gok nlëts gana tipta gol kwneꞌña Dios.
Gana nkiꞌn gol kë ldoꞌ xkomierdá, dzekna xka masc̲h̲a xnusa kwaꞌtá guꞌn lëꞌda guꞌn c̲h̲uꞌnn xkomierdá lotá gikdá.
Gana gol kwx̱iꞌlna or ideꞌdtá diꞌt kwas xkomierdá, nkiꞌnda bel ineꞌtá.
Gana Dios uneꞌdz x̱aꞌla x̱aꞌla gilnzaꞌk lotá, loxna gunu gol biꞌnn yud xkomierdá, diꞌt zak guꞌnndá yud.
X̱iꞌk nak diꞌltsa chuga xneꞌ Xtiꞌdz Dios, nkiꞌn ineꞌwu x̱iꞌk xkuꞌn naku. Gana diꞌltsa chuga nan xkuꞌn zak guꞌnn yud minn dzak liaꞌdz, nkiꞌn inab minn knu lo Dios guꞌnn yud gan xkuꞌn guꞌnnu. Dzekna xka ic̲h̲ësa guꞌn guꞌnndá guꞌnn lëꞌ minn guꞌnn nc̲h̲oꞌb lë Dios, lo ic̲h̲ë guꞌn uyuꞌnn Jesús. Lëꞌxi nak minn c̲h̲uꞌnnbéy, gana lëxi c̲h̲igial gak nc̲h̲oꞌb tipta.
Gol bin guꞌn inená, sakyédnadá or lëꞌtá xded dele ba gilnë nc̲h̲oꞌbdoꞌ nak, x̱iꞌk nak minn xded tib lo gi, inëtá xkuꞌn bekwaꞌn i xki sdzakná.
Sinda masda gol kwx̱iꞌlna lo ñatá nlas dzak x̱iꞌk uzak Cristo, dzekna xka konde lëꞌ Cristo gobic̲h̲e iluw xkilndzun gana xkilbey, ñatá xiꞌlna.
Diꞌltsa lëꞌ minn xc̲h̲aꞌ bel lë xneꞌ lëdtá lo zak xlelëdzdá Cristo, gol kwx̱iꞌlna, wen siatá lo lëꞌtá c̲h̲ap Espíritu chen Dios, guꞌn ndzundoꞌ nak.
Loxna gunu xlaꞌndná leꞌy ni tibdá nlasda sak lo zak igët xkomier, pann chen xkomier ota sëꞌb lo stib xeruid minn.
Saꞌnda diꞌltsa lëꞌtá nlas dzak lo lëꞌtá xlelëdz Cristo, itelëdzdadá; sinda gol biꞌnn nc̲h̲oꞌb lë Dios, lo luꞌtá nak minn c̲h̲uꞌnn stsiꞌn Cristo.
Lo udzinnla dze lëꞌ Dios tsu kosiuw ic̲h̲ësa minn, gana lëꞌ Dios guslo ganeꞌc̲h̲ ic̲h̲ë minn xkiedz. Nana diꞌltsa ganeꞌc̲h̲na yu Dios kosiuw loxna lëꞌna nlas dzak, gol kwiy, yorxa or lëꞌ Dios tsu kosiuw minn dzakda liaꞌdz Xtiꞌdz ndzunxi.
Gana:
Diꞌltsa tib minn c̲h̲uꞌnn guꞌn wen, x̱iꞌkx̱e isulaꞌ Dios lo gilgut,
yorxa tib ngopxtol, tib minn tipta c̲h̲uꞌnn guꞌn lëꞌda.
Loxna gunu diꞌltsa chutá nlas dzak lo c̲h̲uꞌnn guꞌn xlaꞌn Dios, gol klu xkilmbandá lën ña Dios, minn uzaꞌ ic̲h̲ësu, loxna gol biꞌnn guꞌn wen.
Guꞌn nkiꞌn guꞌnn minn zu lo minn xlelëdz Jesús
Naꞌ x̱aꞌlná uwiy ic̲h̲ësa guꞌn nlas nak uzak Jesús, gana ñaná gwiy xkilndzunxi or lëꞌxi iluw chu nakxi ic̲h̲ësa lo mnech gitslyu. Nana lo ñaná nak tib minn zu lo minn xlelëdz Jesús, loxna gunu xnabná lotá ic̲h̲ësadá minn zu lo minn xlelëdz Jesús i:
Gol gon minn xlelëdz Jesús, ic̲h̲ësa minn usaꞌn Dios zutá lo, x̱iꞌk nak tib minn wen c̲h̲an xpakx̱iꞌl. Gol biꞌnnu idib gik ldoꞌtá, nkiꞌnda xnak xnadana guꞌnndo, gana nkiꞌnda izoblëdzdá demi guꞌnndá gan; sinda gol kluw lëꞌtá c̲h̲uꞌnno lo xlaꞌndá guꞌnndá guꞌn xlaꞌnba Dios.
Gana nkiꞌnda ndzeꞌb gakdá noꞌnda guꞌnnbéydá, sinda masda gol biꞌnn guꞌn c̲h̲uꞌnnkluwdá, dzekna xka lëꞌ ic̲h̲ë minn knu iseꞌd lotá.
Dzekna konde idzinn dze lëꞌ Jesús giꞌd, minn nak mer minn c̲h̲uꞌnnbéy lotá, or knu lëꞌtá ikaña tib guꞌn ni nup loxda, guꞌn iluw nc̲h̲oꞌb nakdá.
Gana ic̲h̲ësadá minndoꞌ nkiꞌn gondá xtiꞌdz minn zu lo minn xlelëdz Jesús gana ic̲h̲ësadá minn xlelëdz Jesús, nkiꞌnda gak nc̲h̲oꞌbdá gwiylsatá xkomierdá, lo Xtiꞌdz Dios xneꞌ:
Dios c̲h̲anda minn ñats c̲h̲ak
sinda lëꞌ Dios xdeꞌd xkilwen
lo minn ndoꞌ c̲h̲ak.
Loxna gunu gol gok win lo Dios, lo lëꞌxi nak minn c̲h̲ap nc̲h̲oꞌbdoꞌ gilbey. Dzekna xka konde idzinn dze, lëꞌxi guꞌnndá tib minn nc̲h̲oꞌb nak.
Gana lën ña Dios, gol klu ic̲h̲ësa guꞌn c̲h̲uꞌnn lëꞌtá xdeꞌd gilxkabdoꞌ, lo lëꞌxi nak minn nnaꞌsñatá.
Tipta gol gok nlëts, lo lëꞌ Minn Dzab, minn xlëꞌ c̲h̲andá, tipta kë gan xkuꞌn iloꞌxdá, x̱iꞌk nak tib meꞌdz man xlaꞌnc̲h̲ona.
Dios, minn xkë ldoꞌtá, uc̲h̲edzdá gwiydá ndzundoꞌ nakxi, lo ic̲h̲ë guꞌn uyuꞌnn Jesús. Loxna gunu or lëꞌ gilnë knu tedsu lëꞌxi guꞌnn lëꞌtá gak x̱iꞌk xlaꞌnxi, gana lëꞌxi guꞌnn lëꞌtá ikelic̲h̲a xkilxkabdá, gana lëꞌxi guꞌnn ndipc̲h̲adá lo xtiꞌdzxi, gana lëꞌxi guꞌnn yudtá iloꞌxdadá xkilxkabdá sutá xñazxi.
Lëxi nkiꞌn gak nc̲h̲oꞌb, lo nonga lëꞌxi nak minn c̲h̲uꞌnnbéy, gana ni nup isaꞌndaxi guꞌnnbéyxi. Nkiꞌn xka gaku.
Guꞌn uneꞌ Pedro or ulox ukëꞌ gits c̲h̲eꞌn
Silvano, minn nanná nli idib gik ldoꞌ xlelëdz Jesús, uyuꞌnn yuꞌdná ukëꞌ gits c̲h̲eꞌn ziꞌd lotá. Nana ic̲h̲ë guꞌn c̲h̲eꞌn xnená lotá, dzekna xka ichoꞌbná ldoꞌtá, gana guslëdzdá nli xkë ldoꞌ Diosdá loxna gunu nnaꞌsña Diosdá lo ic̲h̲ë guꞌn dzakdá.
Lëꞌ ic̲h̲ë minn xlelëdz Jesús Babilonia xchaꞌl diux lotá, ña ic̲h̲ë minn knu ugib Dios gak minn xkiedz x̱iꞌk nakdá. Gana ña Marcos, minn nak x̱iꞌk nak demëꞌdná, xchaꞌl diux lotá.
Gana or idzaꞌlda xkomierdá gol kwdeꞌd tib chut kwas xkomierdá. Xnabná lo Dios ineꞌdz xkilx̱il lotá.
Guꞌn c̲h̲eꞌn nak gits uc̲h̲op ukëꞌ Pedro
Lëꞌ Pedro xneꞌ diux
Naꞌ nak Simón Pedro, naꞌ nak tib minn kë stsiꞌn Jesús gana ukañaná gilbey inená xtiꞌdzxi. Nana lëꞌná xkë gits c̲h̲eꞌn ziꞌd lotá, x̱iꞌk xkuꞌn ukañatá gilnzaꞌk ulelëdzdá Jesús gana nuꞌwuna ukaña gilnzaꞌk knu, lo xkilwen Jesús, minn nak xiDiosna gana minn ugob xtolna.
Nana lo lëꞌtá nanla xkuꞌn ted nak Dios gana Jesús, minn c̲h̲uꞌnnbéy lona, loxna gunu lëꞌná xnab lo Dios iluw xkë ldoꞌtá gana ineꞌdz xkilx̱il lotá.
Xkuꞌn iban minn xlelëdz Jesús
Lo nak Dios minn c̲h̲uꞌnnbéy, loxna gunu lëꞌ Dios uneꞌdz ic̲h̲ësa guꞌn nkiꞌn lona, dzekna xka ibanna x̱iꞌk xlaꞌnxi. Or udzinn‑na uyuꞌnnbeyna Dios, lëꞌxi uneꞌdz ic̲h̲ësa gunu lona, gunu uyak or lëꞌxi uc̲h̲edzna gakna minn xkiedzxi, lo lëꞌxi nak minn nc̲h̲oꞌbdoꞌ nak gana minn wen.
Gana loxna gunu lëꞌxi uneꞌ ineꞌdz tib guꞌn nondoꞌ gana nc̲h̲oꞌbdoꞌ nak lona. Ga loxna gunu lëꞌtá idzinn gak tib minn bët xtolda x̱iꞌk nak Dios. Guꞌn c̲h̲eꞌn gak lo lëꞌtá xdeꞌdtac̲h̲a diꞌdz chu gusgeꞌñatá guꞌnndá guꞌn lëꞌda, guꞌn c̲h̲uꞌnn mnech gitslyu c̲h̲eꞌn, lo lëꞌ ic̲h̲ë mnech gitslyu c̲h̲uꞌnn noꞌnda guꞌn sdzata ldoꞌ.
Loxna gunu nika dele xlelëdzladá Dios, nkiꞌn ideꞌdtá fwers guꞌnndá guꞌn wen gana lo guꞌnndá guꞌn wen nkiꞌn gieꞌnnadá xkuꞌn guꞌnndo.
Gana nkiꞌn ixeꞌkdá guꞌnndtá guꞌn sata ldoꞌtá, gana ixeꞌkdá nika diꞌltsa bekwaꞌn dzakdá. Nkiꞌn guꞌnndá guꞌn xlaꞌnba Dios.
Ga dzekna diꞌltsa lëꞌtá c̲h̲uꞌnn guꞌn xlaꞌnba Dios, nkiꞌn ikë ldoꞌtá xkomierdá, minn xlelëdz Jesús, gana nakdo noꞌnda minn knu sinda ic̲h̲ësa minn.
Gana izata dze lëꞌtá sia c̲h̲uꞌnnc̲h̲o wen, guꞌn c̲h̲eꞌn xluw c̲h̲uꞌnnbeydá Jesús, loxna lëꞌtá siac̲h̲a c̲h̲uꞌnn stsiꞌnxi.
Saꞌnda lëꞌ minn c̲h̲uꞌnnda guꞌn c̲h̲eꞌn, minn knu nak x̱iꞌk nak tib minn nkal lo, loxna nika xwiyda guꞌn nc̲h̲oꞌbdoꞌ nak gana loxna gunu lëꞌ c̲h̲uꞌnntlëdz lëꞌ Dios ugobla xtol.
Loxna gunu xnená lotá gol kwdeꞌd fwers ibanñato, lo Dios nak minn ugibdá. Diꞌltsa lëꞌtá ibanñawo ni nup bët guꞌnnda lëꞌtá isaꞌn xñaz Dios.
Dzekna xka or idzinn dze axta xc̲h̲iꞌlna Dios ikañatá diꞌt zob Jesús, Dad c̲h̲uꞌnnbéy tipta, minn ulana lo gilgut.
Loxna gunu ni nup isandná inená ic̲h̲ë guꞌn zidná xnená lotá, nika dele nanlodo gana nika dele stsaꞌndtá ilelëdzdá guꞌn nli nak, guꞌn uyondá.
Naꞌ xne lëꞌt lëꞌná mban, lëꞌná ichoꞌb ldoꞌtá gana isandná inená lotá ic̲h̲ë guꞌn zidná xnená.
Gana gunu xnená idedná fwers inená guꞌn c̲h̲eꞌn lotá, dzekna xka nika dele uyëtná, lëꞌtá guslëdz ic̲h̲ë guꞌn c̲h̲eꞌn.
Lëꞌ Pedro xneꞌ nli nak guꞌn uyuꞌnnkluw Jesús
Or lëꞌnu uyuꞌnnkluwdá gan xkuꞌn iluw Jesús xkilbey or gobic̲h̲e, or knu nakdo ba kwend yox ugunu lotá, sinda lëꞌnu uneꞌwu lo x̱al ic̲h̲op loꞌnu uwiynu nc̲h̲oꞌbdoꞌ nak Jesús.
17-18 Nuꞌwu nan nli guꞌn c̲h̲eꞌn, lo x̱iꞌk nak or lëꞌ Dios udeꞌd xkilnaklay loxi gana uluw lëꞌxi nak tib minn nc̲h̲oꞌbdoꞌ nak, ga zuꞌnu loxi gik giy knu, guꞌn nc̲h̲oꞌbdoꞌ nak, gana uyonnu lëꞌ tsiy Dios uyen ibaꞌ, xneꞌ: “Jesús nak demëꞌdná, xkë ldoꞌnáxi. Xc̲h̲ildná c̲h̲annáxi.”
Gana lën ñana yu ic̲h̲ë guꞌn uneꞌ minn uneꞌ Dios lo bokla, gunu nak guꞌn nlic̲h̲a nak, lo diꞌdz knu xgix xni gikdá. X̱iꞌk nak tib xni xkë diꞌt nkëw, lëꞌt lëꞌ mel xni xien ga lëꞌ xni xkë.
Nana nkiꞌn giengaꞌxnadá guꞌn c̲h̲eꞌn: Ic̲h̲ësa guꞌn ziꞌd lën Xtiꞌdz Dios, guꞌn uneꞌ minn uneꞌ Dios lo, nakdo gik minn knu uyab gunu.
Ic̲h̲ë minn knu nkëꞌda gunu lo xlaꞌn ikëꞌ bekwaꞌn, sinda ic̲h̲ë minn knu uneꞌ gunu lo nnaꞌsña Espíritu chen Dios.
Minn c̲h̲uꞌnnkluw guꞌn nlida
Bokla ña x̱id minn Israel uyu minn uyuꞌnnkluw ndal guꞌn, xneꞌ Dios xneꞌ lo, ñana noꞌnda uyusgeꞌ minn knu. Nana xkakga tsu minn x̱idtá guꞌnnkluw guꞌn nlida nak, ga lëꞌ ic̲h̲ë minn sinkë x̱its knu lox. Gana axta ine minn knu nlida uyiꞌd Jesús, minn c̲h̲uꞌnnbéy lotá, uyët lo xtoldá. Loxna gunu gin gieꞌnna minn knu lëꞌ Dios iloꞌxgax minn knu lo c̲h̲uꞌnn ic̲h̲ë gunu.
Gana ndal minn sinkë guꞌnn ic̲h̲ë guꞌn lëꞌda, guꞌn guꞌnn minn knu. Gana lo xtol minn knu lëꞌ ndal minn bel lë ineꞌ lëd Xtiꞌdz Dios.
Gana lo noꞌnda demi sdzoblëdz minn knu, loxna gunu kib minn knu gan xkuꞌn gusgeꞌñatá, dzekna xka lëꞌ gutsnaꞌ demi. Ñala Dios bokla uyu gik izakzi minn knu, nana lëꞌ gunu ziꞌdgaxla.
Xnená guꞌn c̲h̲eꞌn lo x̱iꞌk nak ic̲h̲ë angl uyuꞌnn dol, Dios ñakda nsaꞌn nzakzida ic̲h̲ë angl knu, sinda lëꞌ Dios uxaꞌlgax ic̲h̲ë angl knu diꞌt nlasdoꞌ nak. Nana ga yuzë angl knu lo nkëwdoꞌ, axta idzinn dze lëꞌ Dios ikeli ic̲h̲ësu.
Gana nika minn uyuꞌnn guꞌn lëꞌda uyu xtiemb Noé, Dios ñakda nsaꞌn nzakzida ic̲h̲ë minn knu, sinda lëꞌ Dios uxaꞌl giasëꞌb lo gitslyu, loxna uyët ic̲h̲ë minn knu. Nonga Noé, minn uyuꞌnnkluw gan xkuꞌn xlaꞌn Dios iban minn, ulaꞌ ndzaꞌl sgadz minn.
Gana ña minn uyu giedz Sodoma gana Gomorra uzakzi Dios, uzeꞌy Dios giedz knu axta noꞌnda xkidia uyak giedz knu. Nana uyaꞌn gunu gwiyma nli izakzi Dios ic̲h̲ë minn c̲h̲uꞌnn guꞌn lëꞌda.
7-8 Saꞌnda Dios ugoliaꞌ Lot giedz knu ansc̲h̲a, xka lëꞌ Lot ulaꞌ lo gilgut, lo Lot nak minn c̲h̲uꞌnn guꞌn xlaꞌnba Dios. Gana gunu izata dze c̲h̲ow gilnë ldoꞌ Lot yu giedz knu, lo xwiy Lot gana c̲h̲on Lot lëꞌ ic̲h̲ë minn knu c̲h̲uꞌnn noꞌnda guꞌn lëꞌda.
Ic̲h̲ë guꞌn c̲h̲eꞌn xluw Dad c̲h̲uꞌnnbéy nnaꞌsña ic̲h̲ë minn zu xñazxi, dzekna xka nika dele ikiꞌl Minn Dzab minn knu, giabda minn knu lo dol. Gana sdzinn dze lëꞌxi izakzi minn c̲h̲uꞌnn guꞌn lëꞌda.
Dad, minn c̲h̲uꞌnnbéy, izakzi ic̲h̲ë minn dzakda liaꞌdzxi, sinda lëꞌ c̲h̲uꞌnn guꞌn lëꞌda guꞌn sdzata ldoꞌ, ic̲h̲ë guꞌn ñuꞌdz nak. Ic̲h̲ë minn knu nika nxen xkilxkab gana nc̲h̲oꞌb c̲h̲ak, nika sdzebda bel xneꞌ lëd minn c̲h̲ap gilbey.
Ñala angl nika nc̲h̲oꞌbc̲h̲a nak gana c̲h̲apc̲h̲a gilbey nikë ic̲h̲ë lo minn knu ñana bët xneꞌda lëd ic̲h̲ë minn knu.
Ñala ic̲h̲ë minn knu bel xneꞌ lëd guꞌn nika xieꞌndna; loxna gunu ic̲h̲ë minn knu nak x̱iꞌk nak man, nika bët nanda noꞌnda lëꞌ mban, ga lëꞌ minn xgët. Gana sdzinn dze lëꞌ minn knu lox lo ic̲h̲ë guꞌn c̲h̲uꞌnn.
Dios izakzi ic̲h̲ë minn knu lo ic̲h̲ë guꞌn lëꞌda uyuꞌnn minn knu lo xkomier. Në minn knuna lëꞌwuga c̲h̲iꞌlna lëꞌ c̲h̲uꞌnn guꞌn sdzata ldoꞌ or xlaꞌnda. Loxna gunu c̲h̲uꞌnn ntelëdz minn knutá or lëꞌtá c̲h̲owña ic̲h̲ë minn knu.
Ic̲h̲ë minn knu nonga gwiy tib lo unaꞌ, nap lëꞌ guꞌn lëꞌda c̲h̲akla gik gana sdzaꞌgdana c̲h̲uꞌnn guꞌn lëꞌda. Gana noꞌnda xgitña minn knu minn zëxda gieꞌnna Xtiꞌdz Dios wen lo c̲h̲uꞌnn minn knu guꞌn lëꞌda gana noꞌnda demi zekyots minn knu. Ic̲h̲ë minn knu tipta isaꞌb Dios gilzi lëd.
Ic̲h̲ë minn knu usaꞌn guꞌn nli, x̱iꞌk uyuꞌnn Balaam x̱in Beor bokla, lo uzoblëdz demi, nika nzakda minn knu liaꞌdz nika nan gunu c̲h̲uꞌnn lëꞌ stib minn nlas dzak.
Nana ic̲h̲ë minn c̲h̲uꞌnnkluw xneꞌ guꞌn nlida, nak x̱iꞌk nak tib psë mbidz nika nis giend gana x̱iꞌk nak xkëw c̲h̲ey me lad lad. Nana sdzinn dze lëꞌ Dios izakzi minn knu tib lger diꞌt nkëwyaꞌs.
Ic̲h̲ë minn knu or c̲h̲uꞌnnkluw, ndzeꞌb xneꞌ, ñana nika bët nonda gunu. Ic̲h̲ë minn knu c̲h̲uꞌnn guꞌn sdzata ldoꞌ gana c̲h̲uꞌnn ic̲h̲ë guꞌn lëꞌda, xgib minn knu gan xkuꞌn ña minn gac̲h̲a sia c̲h̲opche lo guꞌn lëꞌda gobic̲h̲ekga guꞌnnaga gunu.
Ic̲h̲ë minn knu xneꞌ zak guꞌnndá guꞌn xlaꞌndadá, ñala minn knu xieꞌndna noꞌnda guꞌn lëꞌda c̲h̲uꞌnn, lo ngela guꞌn lëꞌda minn knu. Minn knu nak x̱iꞌk nak tib minn ndo kë dziꞌn stib lo minn, ga noꞌnda xtiꞌdz minn knu c̲h̲on.
Ic̲h̲ë minn udzinn uyuꞌnnbey Jesús, Dad c̲h̲uꞌnnbéy lona, minn ulana lo gilgut, usaꞌnla c̲h̲uꞌnn guꞌn lëꞌda. Ñana diꞌltsa uded lo knu lëꞌ minn knu uyobic̲h̲ekga uyab lo guꞌn lëꞌda stib, lëꞌ minn knu c̲h̲akaga x̱iꞌk nak minn xiaꞌg lo guꞌn lëꞌda stib. Ga lëꞌ minn knu masc̲h̲a sia xiaꞌg lo guꞌn lëꞌda nikë or zëxda guꞌnnbey Jesús.
Masda wen ñaknanda minn knu xkuꞌn nak xñaz Dios. Lo uyaknan minn knu xkuꞌn xlaꞌn Dios iban ñana uyeloga lëꞌ usaꞌnaga xñaz Dios.
Nana neꞌg xwiyna c̲h̲ak diꞌdz guꞌn xneꞌ: “Tib mak xielo c̲h̲ëb, c̲h̲obic̲h̲ekga c̲h̲ow gunu”, gana stibu xneꞌ minn: “Tib kuch xielo xgas minn, c̲h̲obic̲h̲ekga xdopxta lo bën stib.”
Ziꞌdgaxla dze gobic̲h̲e Dad c̲h̲uꞌnnbéy lona
Nana lo xkë ldoꞌnádá ic̲h̲ësadá, loxna gunu lëꞌná xkë gits c̲h̲eꞌn guꞌn uc̲h̲op ziꞌd lotá. Lo gits c̲h̲eꞌn gana lo guꞌn uxalná ganeꞌc̲h̲ ukëná diꞌdz guꞌn guꞌnn dziꞌn lotá, dzekna xka gieꞌnnadá bekwaꞌn guꞌnndá.
Guꞌn c̲h̲eꞌn zak gak nonga guslëdzdá diꞌdz guꞌn uneꞌ minn uneꞌ guꞌn uneꞌ Dios lo bokla. Gana gol bislëdz ic̲h̲ësa guꞌn uyuꞌnnkluw Jesús, Dad c̲h̲uꞌnnbéy, minn ulana lo gilgut, guꞌn uyuꞌnnkluw minn ukaña gilbey ineꞌ xtiꞌdzxi.
Nana nkiꞌn gaknandá or lëꞌ dze merla idzinn lëꞌ Jesús gobic̲h̲e stib, or knu lëꞌ ndal minn xidz gwiydá lo lëꞌtá xlelëdz Jesús gana guꞌnn ic̲h̲ë guꞌn lëꞌda guꞌn sata ldoꞌ.
Ga dzekna lëꞌ minn knu inë: “Lit usaꞌnxi diꞌdz xneꞌxi lëꞌxi gobic̲h̲e stiꞌbgoꞌ, nana xkuꞌn goxi.” Gana inë minn knu: “Gol kwiy gandá axta uyët pxozgolna bët zëxda idzëꞌ gana ic̲h̲ësa guꞌn yu lo gitslyu xkakga nak axta or uyaꞌ.”
Ic̲h̲ë minn knu c̲h̲uꞌnn x̱iꞌk nak minn uyuꞌnntlëdz nonga uneꞌ Dios lëꞌ ibaꞌ uyaꞌ gana xkakga uyaꞌ gitslyu; gana xkakga nonga uneꞌ Dios lëꞌ gitslyu uc̲h̲aꞌ lo nis, ga lëꞌ nis ukwaꞌ gagu gitslyu.
Gana udzinn dze nisaga uyuꞌnnstsiꞌn Dios uyab tib giasëꞌb, lëꞌ gitslyu ulox.
Nana sdzinn dze lëꞌ ibaꞌ gana gitslyu guꞌn xwiyna lo na gek, lo xka uneꞌ Dios. Or idzinn dze lëꞌ Dios ikeli ic̲h̲ësu gana iloꞌx ic̲h̲ësa minn uyuꞌnn guꞌn lëꞌda, or knu lëꞌwu gek.
Nana xlaꞌndná guꞌnntlëdzdadá guꞌn c̲h̲eꞌn: Dad c̲h̲uꞌnnbéy xwiy tib dze x̱iꞌk nak tib mil is gana tib mil is x̱iꞌk nak tib dze.
Nakdo xiobdana Dios guꞌnn guꞌn uneꞌ, x̱iꞌk c̲h̲ak xkilxkab balal minn; sinda lëꞌxi pasens kimbias, lo xlaꞌnxi ni tib minn loxda gana xlaꞌnxi sak minn gilnë lo ic̲h̲ë guꞌn lëꞌda c̲h̲uꞌnn minn loxna lëꞌ minn guꞌnn guꞌn xlaꞌnxi.
Tigolpa gobic̲h̲e Jesús, Dad c̲h̲uꞌnnbéy, x̱iꞌk nak tib mbaꞌn or xded xbann tib lidz minn. Dze knu or gobic̲h̲e Jesús nonga tib biëdoꞌ ikë lëꞌ ibaꞌ lox gana lëꞌ ic̲h̲ësa guꞌn yu ibaꞌ gana lo gitslyu gek.
Nana lo xwiydá ic̲h̲ësa guꞌn xka gek, loxna gunu masda nkiꞌn ibandá x̱iꞌk xkuꞌn xlaꞌn Dios, lo Dios, minn ugibdá, nak tib minn bët xtolda.
Gana ikimbiasdá izoblëdzdá leꞌy xkuꞌn idzinnla dze giꞌd Dios. Dze knu lëꞌ ibaꞌ gek gana lëꞌ ic̲h̲ësa guꞌn zob ibaꞌ lox lo gidoꞌ knu.
Saꞌnda nuw nika dele gak gunu, lëꞌna kimbias idzinn tsu tib ibaꞌ kub gana tib gitslyu kub, x̱iꞌk uneꞌ Dios, diꞌt ic̲h̲ësu nak x̱iꞌk xlaꞌn Dios.
Loxna gunu xnená lotá, lëꞌt lëꞌ guꞌn c̲h̲eꞌn zëxda gak, gol kwdeꞌd fwers guꞌnndá guꞌn wen, dzekna xka chut gakda be lë ineꞌ lëdtá, gana or lëꞌ Dios gobic̲h̲e giend bekwaꞌn idzebdá.
Gana gol bislëdz c̲h̲apxi pasens zëxda giꞌdxi lo xlaꞌndaxi chu nlas sak, sinda xlaꞌnxi leꞌy ic̲h̲ësa minn ilaꞌ lo gilgut. Gana nandá ña Pablo, tib xkomierna, ukëꞌ lëꞌkga guꞌn c̲h̲eꞌn, lo Dios nak minn udeꞌd gilc̲h̲ak knu.
Saꞌnda luꞌtá lo nanladá guꞌn c̲h̲eꞌn, gol gonga tseloga lëꞌla ñatá ilelëdz ic̲h̲ë guꞌn xneꞌ minn knu. Ga lëꞌ minn knu guꞌnn chop gikdá, lëꞌtá isaꞌn ilelëdz Dios.
Sinda masda gol ban x̱iꞌk xkuꞌn nandá xlaꞌn Jesús ibandá, Dad c̲h̲uꞌnnbéy lona gana minn ulana lo dol, dzekna xka lëꞌxi iluw xkilwenxi lotá.
¡Nkiꞌn ic̲h̲ësa minn guꞌnn nc̲h̲oꞌb lëxi lo na gana tipta!
Gits guꞌn ukëꞌ Judas
Lëꞌ Judas xneꞌ diux
Naꞌ nak Judas, bëtsná nak Jacobo. Gana ñaná nak tib minn kë stsiꞌn Jesús, minn uxaꞌl Dios. Nana lëꞌná xkë gits c̲h̲eꞌn ziꞌd lotá, lo Dios nak minn ugibdá gana xkë ldoꞌtá gana Jesús nak minn nnaꞌsñatá.
Naꞌ xnab lo Dios ilas ldoꞌ gwiydá gana ineꞌdzc̲h̲a xkilx̱il gana xkilwen lotá.
Guꞌn c̲h̲uꞌnnkluw minn c̲h̲usgeꞌ xneꞌ Dios uxaꞌl
Ic̲h̲ësadá bëts, minn xlelëdz Jesús, badzeꞌla xlaꞌndná ikëná gan xkuꞌn uyuꞌnn Dios or uguliaꞌna lo dol. Nana xwiyná masda guꞌn nkiꞌn ikëná gaknandá nak: Gol kwchoꞌb ldoꞌtá gol kwzu xilgerdá or lëꞌ minn xneꞌ nlida nak Diꞌdz Ndzun nak, guꞌn ugoliaꞌtá lo dol, guꞌn udeꞌd Dios lo minn xkiedz.
Lo yu minn yu x̱idtá zakdá wen, loxna gunu nika xieꞌndnadá, ñana noꞌnda guꞌn yu gik minn knu nak gusgeꞌñatá. Ic̲h̲ë minn knu usaꞌnla Dios idzinn dze ilaꞌda lo gilgut. Gana ic̲h̲ë minn knu nak minn c̲h̲uꞌnn guꞌn lëꞌda, gana xneꞌ minn knu lo wen Dios loxna gunu zak guꞌnnma guꞌn sata ldoꞌma. Gana stibu xneꞌ minn knu, Jesús nakda xiDiosna, minn nc̲h̲oꞌbdoꞌ nak c̲h̲uꞌnnbéy lona.
Nana nika nanná nanladá guꞌn c̲h̲eꞌn, xlaꞌndná guslëdzdá or lëꞌ Dios uyelo ugoliaꞌ minn Israel giedz Egipto, lëꞌ Dios uloꞌx ic̲h̲ë minn nlelëdzdaxi.
Gana xkakga uzak ic̲h̲ë angl nzakda liaꞌdz gilbey guꞌn udeꞌd Dios lo, sinda lëꞌ usaꞌn gilbey knu tikwa. Nana lëꞌ Dios nx̱iꞌg ic̲h̲ë angl knu dziꞌtskia lo nkëwdoꞌ, axta idzinn dze lëꞌ Dios ikeli ic̲h̲ësu.
Gana xkakga uzak minn uyu Sodoma gana Gomorra gana ic̲h̲ë minn giedz guꞌn nax gax ga. Ic̲h̲ë minn uyuga uyuꞌnn ic̲h̲ë guꞌn lëꞌda, guꞌn uzata ldoꞌ, gana ugitña minn knu lëꞌkga xkwerp nika nzakda minn knu liaꞌdz xkwerp, uyuꞌnn minn knu guꞌn ntelëdzdoꞌ nak. Loxna gunu lëꞌ Dios uzakzi ic̲h̲ë minn knu lo gidoꞌ. Nana gunu uyaꞌn gwiyna.
Nana gunukga sak ic̲h̲ë minn xka yu x̱idtá xlaꞌn gusgeꞌñatá, lo noꞌnda belkwaꞌn c̲h̲ak gik minn knu. Ga lëꞌ gunu c̲h̲uꞌnn lëꞌ minn knu dzakda liaꞌdz xkwerp, c̲h̲uꞌnn guꞌn ntelëdzdoꞌ nak. Gana dzakda minn knu liaꞌdz Dios c̲h̲ap gilbey nc̲h̲oꞌb nak gana bel lë xneꞌ lëd xangl Dios.
Ñala Miguel, tib angl nc̲h̲oꞌb nak, bët nneꞌda lo Minn Dzab or lëꞌ Minn Dzab bel lë uneꞌ lo, or ula xkwerp Moisés lo Minn Dzab. Nonga guꞌn c̲h̲ëp Miguel nak: “Dios nak minn izakziꞌlá.”
Ñala ic̲h̲ë minn knu bel xneꞌ lëd ic̲h̲ësa guꞌn nika xieꞌndna. Nak minn knu x̱iꞌk nak man, ñaꞌnda guꞌnn gilxkab sinda noꞌnda lëꞌ c̲h̲uꞌnn dele bekwaꞌn, ga xloxga lëꞌkga gunu c̲h̲uꞌnn lëꞌ man knu c̲h̲ët.
Nlas xna ic̲h̲ë minn knu, lo lëꞌ minn knu sia c̲h̲uꞌnn guꞌn uyuꞌnn Caín. Gana sdzoblëdz minn knu demi, x̱iꞌk xkuꞌn uyuꞌnnaga Balaam. Gana sdzinn dze lëꞌ ic̲h̲ë minn knu gët x̱iꞌk uyët Coré, lo zak ñonda diꞌdz.
Gana ntelëdz xia ic̲h̲ë minn knu lo lni guꞌn c̲h̲uꞌnndá, guꞌn lë ágape, or lëꞌtá c̲h̲uꞌnn nc̲h̲oꞌb lë Dios, lo xluwda ic̲h̲ë minn knu xkuꞌn nak gana noꞌnda xkilxkab minn knu c̲h̲uꞌnn, noꞌnda gow minn knu gana noꞌnda gia minn knu. Ic̲h̲ë minn knu nak x̱iꞌk nak xkëw guꞌn c̲h̲ey me lad lad, ñana nika c̲h̲akda gia; gana x̱iꞌk nak yag guꞌn uc̲h̲aꞌla lu lyu ubidz, loxna gunu nika nex xkëda lo.
Gana ic̲h̲ë minn knu nak x̱iꞌk nak nisdoꞌ guꞌn ndzeꞌb c̲h̲ak noꞌnda xlaꞌl mtsiꞌn lad lad, gana x̱iꞌk nak mel guꞌn sia lo nkëwyaꞌs guꞌn chut nanda ba sia.
Bokla Enoc uyak diꞌy gadz uyu lo gitslyu c̲h̲uslo axta Adán, ga lëꞌ Enoc uneꞌ guꞌn uneꞌ Dios lo, c̲h̲ëp: “Naꞌ uwiy lëꞌ Dad c̲h̲uꞌnnbéy ziꞌd ziña ndaldoꞌ xangl.
Ñana guꞌn ziꞌdxi nak lëꞌxi ikeli ic̲h̲ësa kwend, ga lëꞌxi izakzi ic̲h̲ësa minn uyuꞌnn guꞌn lëꞌda gana ic̲h̲ësa minn bel lë uneꞌ lëdxi.”
Lëꞌ Judas xkebey minn xlelëdz Jesús
Saꞌnda luꞌtá, gol bislëdz guꞌn uneꞌ minn udeꞌd Jesús gilbey ineꞌ Xtiꞌdz Jesús,
or c̲h̲ëp: “Sdzinn dze lëꞌ ndal minn giꞌd noꞌnda xidz gwiy ic̲h̲ësa minn gana guꞌnn ic̲h̲ë guꞌn lëꞌda guꞌn sata ldoꞌ.”
Ic̲h̲ë minn xka yu x̱idtá nak minn xgib ruid, dzekna xka gak ic̲h̲ol minn. Minn knu c̲h̲uꞌnn guꞌn sdzata ldoꞌ lo c̲h̲apda Espíritu chen Dios.
Saꞌnda luꞌtá, gol kwchoꞌb ldoꞌtá ilelëdzc̲h̲adá Dios, gana tipta gol kwnab lo Dios x̱iꞌk xlaꞌn Espíritu chen Dios guꞌnndá.
Gana ni nup guꞌnntlëdzdadá xkë ldoꞌ Diosdá, lëꞌt lëꞌtá kimbias lëꞌ dze idzinn lëꞌ Jesús, Dad c̲h̲uꞌnnbéy, ineꞌdz gilmban loxdac̲h̲a lona.
Nkiꞌn ilas ldoꞌtá gwiydá minn c̲h̲ak chop gik.
Gana gol gon gan xkuꞌn guꞌnndá dzekna xka ilaꞌ minn dele gët lëꞌ sia diꞌt nlas nak. Gana gol kwlas ldoꞌtá gwiydá minn nak ngopxtol, gol biꞌnn yud minn knu, nonga idzaꞌlda ldoꞌtá ic̲h̲ë guꞌn lëꞌda c̲h̲uꞌnn minn knu. X̱iꞌk nak diꞌltsa guꞌnndá yud tib minn ngutsdoꞌ xna, lit idzaꞌlda ldoꞌtá xka xna minn gana lit guꞌn guꞌnndá nak gapdá kwidad gakbeꞌdtadá or guꞌnndá yud, nana xkakga nak guꞌn c̲h̲eꞌn.
Gak nc̲h̲oꞌb lë Dios
Dios minn nc̲h̲oꞌbdoꞌ nak gandá, dzekna giabdadá lo guꞌn lëꞌda gana dzekna xka konde idzinn dze lëꞌtá xc̲h̲iꞌlna idzinn loxi gana bët dol c̲h̲apdadá.
Loxna gunu nonga lë xiDiosna, minn ulana lo gilgut gak nc̲h̲oꞌb. Lo ic̲h̲ë guꞌn uyuꞌnn Jesús, gol kwlelëdz nc̲h̲oꞌbdoꞌ nak Dios gana nc̲h̲oꞌbdoꞌ nak xkilbeyxi; loxna gunu nonga lëxi guꞌnn nc̲h̲oꞌbna or c̲h̲eꞌn gana tipta.

Juan ya̱ síkuánuté stékútu̱ꞌún re̱ꞌ nu̱u̱nꞌ rá ñɨvɨ nu̱u̱nꞌ ñuꞌun sáɨn
Suꞌva nki̱jiéꞌé tu̱ꞌun váꞌa jie̱ꞌe̱ꞌ Jesús, ya̱ kúvi Cristo, ya̱ ñani Ndiosíꞌ re̱ꞌ tatúníꞌ re̱ꞌ nu̱u̱nꞌ ñɨ̱vɨ́, jee kúvi re̱ꞌ se̱ꞌya Ndiosíꞌ.
Nkuvi sáni ya̱ ntee Isaías. Isaías ˻nkuvi ɨɨn te̱e, ya̱ njiáꞌa Ndiosíꞌ tu̱ꞌun re̱ꞌ nu̱u̱nꞌ-u, tió chíji víꞌí, ˼ ya̱ káchíꞌ-ó profeta. Ntee Isaías nu̱u̱nꞌ tutuꞌ tu̱ꞌun nkachiꞌ Ndiosíꞌ nu̱u̱nꞌ se̱ꞌya re̱ꞌ:
¡Tɨɨn kuéntáꞌ! Chi tájí ni̱ꞌ ɨɨn te̱e ni̱ꞌ kachitu̱ꞌún re̱ꞌ tu̱ꞌun ni̱ꞌ xíꞌna ka̱ꞌ nsú ka̱ꞌ suvinú.
Jee maáréꞌ satúꞌva re̱ꞌ ánímaꞌ rá ñɨvɨ jee kenta nú.
Ɨɨn ta̱chi̱ꞌ yuꞌú ˻te̱e ni̱ꞌ kɨ̱ꞌɨ̱nꞌ jín tu̱ꞌun ni̱ꞌ˼ kánajín-i nu̱u̱nꞌ ñu̱ꞌún sáɨn nu̱u̱nꞌ ntu̱ví ñɨvɨ:
“Satúꞌva rán ˻ánímaꞌ rán sáva koo maniꞌ rán nu̱u̱nꞌ I̱toꞌoꞌ-ó kuéntáꞌ satúꞌva rán˼ ichi kiji re̱ꞌ. Nasaꞌá na̱a̱ꞌ rán ichi kiaa re̱ꞌ”
sukuán ntee Isaías.
Nkuvi sáni ya̱ ntee Isaías, chi nkenta Juan nu̱u̱nꞌ ñu̱ꞌún sáɨn jee síkuánuté re̱ꞌ rá ñɨvɨ. Jee stékútu̱ꞌún re̱ꞌ nu̱u̱nꞌ ráa ya̱ kuanuté ráa ré nakani iniꞌ ráa jie̱ꞌe̱ꞌ kua̱chi ráa jee kunikɨnꞌ ráa Ndiosíꞌ. Jee íyó nakani iniꞌ ráa sáva kunekáꞌnú iniꞌ Ndiosíꞌ jie̱ꞌe̱ꞌ kua̱chi ráa.
Rá ñɨvɨ kuatɨ́ɨn Judea jín nɨꞌɨ ñɨvɨ ñuunꞌ káꞌnú Jerusalén kéne ráa jiáꞌánꞌ ráa teso̱ꞌo ráa tu̱ꞌun xínéꞌénꞌ re̱ꞌ. Jee sáá nnaꞌmaꞌ ráa kua̱chi ráa nu̱u̱nꞌ Ndiosíꞌ, jee síkuánuté Juan ráa nu̱u̱nꞌ nute káꞌnú Jordán.
Jee ñúꞌún re̱ꞌ saꞌma láꞌví ya̱ kúvi ixi camellúꞌ jín ɨɨn sinchuꞌ ñɨɨn yɨ́ꞌɨ́ chi̱ji-i. Jee nyajiꞌ-i lito̱o̱ꞌ jín nu̱xi ñu̱ñu̱ꞌ yúkú.
Nste̱kútu̱ꞌún-u nu̱u̱nꞌ rá ñɨvɨ:
―Ya̱ta̱ꞌ ni̱ꞌ, kiji ɨɨn ya̱ kúñáꞌnú ka̱ꞌ nsú ka̱ꞌ nuꞌuꞌ, ya̱ ntu̱né íyó níꞌin ni̱ꞌ ˻ɨɨn tiñu láꞌví kúvi ni̱ꞌ kuéntáꞌ musúꞌ kéꞌen ñɨvɨ˼, ya̱ kuiñɨ ítɨ́ ni̱ꞌ jee nanají ni̱ꞌ ñɨɨn yɨ́ꞌɨ́ ni̱jia̱nꞌ yɨ́ꞌɨ́ jie̱ꞌe̱ꞌ re̱ꞌ.
Suvini̱ꞌ nsi̱kuánuté ránoꞌó jín nute, soo suvire̱ꞌ kuatíñú re̱ꞌ Ta̱chi̱ ííꞌ Ndiosíꞌ sáva sikuánuté re̱ꞌ ránoꞌó, ˻sáva kɨꞌɨ-ɨ ánímaꞌ rán˼ ―nkachiꞌ Juan.
Jesús ña̱nuté
Jee rá ki̱vɨ̱ꞌ yukuán, nkene Jesús ñuunꞌ Nazaret, ya̱ tɨ́ɨn Galilea. Jee Juan nsi̱kuánuté maa nu̱u̱nꞌ nute káꞌnú Jordán.
Ni kua̱kene Jesús nu̱u̱nꞌ nute, kuísá niniꞌ re̱ꞌ ya̱ nine antivɨ́ nu̱u̱nꞌ nééꞌ Ndiosíꞌ, jee Ta̱chi̱ꞌ ííꞌ Ndiosíꞌ va̱ji kuun nu̱u̱nꞌ re̱ꞌ kuéntáꞌ ɨɨn paloma.
Jee nkaꞌanꞌ ɨɨn ta̱chi̱ꞌ yuꞌú ne̱ súkún jee nkachiꞌ-i:
―Noꞌó kúvi se̱ꞌya ni̱ꞌ ya̱ ñúnúun ni̱ꞌ jee kúváꞌa víꞌí iniꞌ ni̱ꞌ néꞌyá ni̱ꞌ noꞌó.
Nnukú Satanás sikúvi re̱ꞌ iniꞌ Jesús
Jee maá “hora” yukuán, Ta̱chi̱ꞌ ííꞌ Ndiosíꞌ nta̱jí re̱ꞌ Jesús kua̱ꞌa̱nꞌ-a nu̱u̱nꞌ ñu̱ꞌún sáɨn nu̱u̱nꞌ ntu ñɨvɨ.
Jee Jesús nneeꞌ re̱ꞌ yukuán u̱vi̱xiko ki̱vɨ̱ꞌ, jee I̱toꞌoꞌ ta̱chi̱ꞌ kíni naní Satanás nnukú-u nsi̱kúvi-i iniꞌ Jesús, sáva kaníjiá re̱ꞌ maa, nékúvi, ˻soo ntu nkúvi˼. Jee nneeꞌ re̱ꞌ nu̱u̱nꞌ íyó rá kitɨ yúkú. Jee rá najiáꞌáꞌ ííꞌ Ndiosíꞌ ˻rá kúvi ángel˼ nchi̱neí ráa Jesús.
Nkijiéꞌé Jesús tiñu re̱ꞌ rá ñuun tɨ́ɨn Galilea
Sáá ntɨɨn ráa Juan nchiꞌi ráa maa veka̱a, jee ña̱ꞌa̱nꞌ Jesús ñuunꞌ Galilea stékútu̱ꞌún re̱ꞌ tu̱ꞌun váꞌa Ndiosíꞌ, [jie̱ꞌe̱ꞌ na̱ja tátúníꞌ Ndiosíꞌ],
jee nkachiꞌ re̱ꞌ:
―Ya nkenta ki̱vɨ̱ꞌ ñani Ndiosíꞌ, ya va̱kuyatin tátúníꞌ Ndiosíꞌ nu̱u̱nꞌ ñɨvɨ. Nakani iniꞌ rán jee i̱nu̱ iniꞌ rán tu̱ꞌun váꞌa Ndiosíꞌ, naní evangelio.
Kána Jesús ku̱mi̱ꞌ rá te̱e tɨ́ɨn tia̱ká
Jee sáá kua̱jia̱ꞌa Jesús yuꞌú nteñúꞌún Galilea, jee niniꞌ re̱ꞌ Simón jín ñaniꞌ-i Andrés. Ya̱ síkéne ráa ñunu tiu̱ꞌvé ráa nu̱u̱nꞌ nteñúꞌún, chi kúvi rá te̱e tɨ́ɨn tia̱ká.
―Kunikɨnꞌ rán kutáꞌán rán jín nuꞌuꞌ. Jee saꞌá ni̱ꞌ ránoꞌó te̱e, ya̱ stútú rán rá ñɨvɨ ki̱vɨ ráa naꞌá Ndiosíꞌ, kuéntáꞌ kua̱ꞌ rá te̱e tɨ́ɨn tia̱ká ―nkachiꞌ re̱ꞌ nu̱u̱nꞌ ráa.
Jee ntañúꞌún kuitɨꞌ nxi̱nóo ráa ñunu tiu̱ꞌvé ráa, jee nchi̱nikɨnꞌ ráa re̱ꞌ.
Jee nika Jesús yakuꞌ ni ka̱ꞌ, jee niniꞌ re̱ꞌ Jacobo jín ñaniꞌ-i Juan, rá se̱ꞌya Zebedeo. Ñúꞌún ráa iniꞌ barkúꞌ, jee násaꞌá ráa rá ñunu tiu̱ꞌvé tɨ́ɨn tia̱ká.
Jee kuíntañúꞌún nkana Jesús ráa kunikɨnꞌ ráa re̱ꞌ. Jee nxi̱nóo ráa tátáꞌ ráa Zebedeo iniꞌ barkúꞌ jín rá musúꞌ ráa, jee nchi̱nikɨnꞌ ráa Jesús.
Ɨɨn te̱e ya̱ yɨ́ꞌɨ́ ta̱chi̱ꞌ kíni maa
Jee nki̱vɨ ráa jín re̱ꞌ ñuunꞌ Capernaum. Jee sátuꞌ ya̱ kúvi ki̱vɨ̱ꞌ nájiáví rá ñɨvɨ Israel, nki̱vɨ ráa veñu̱ꞌun lúlí, naní sinagoga, nu̱u̱nꞌ kútútú rá ñɨvɨ Israel jee nxi̱néꞌénꞌ re̱ꞌ.
Jee nti̱vɨ́ xá xíniꞌ rá ñɨvɨ sáá xínéꞌénꞌ re̱ꞌ ráa, chi xínéꞌénꞌ re̱ꞌ kuéntáꞌ ɨɨn ya̱ nísotíñú, ˻jee kúvi tátúníꞌ re̱ꞌ nu̱u̱nꞌ-ó˼, ntu̱ví kuéntáꞌ xínéꞌén rá mestrúꞌ naní escribas ya̱ xínéꞌénꞌ ráa ley Ndiosíꞌ ya̱ ntee Moisés.
Jee ntañúꞌún kuitɨꞌ ni̱yo ɨɨn te̱e ya̱ yɨ́ꞌɨ́ ta̱chi̱ꞌ kakíni maa iniꞌ veñu̱ꞌun lúlí ráa. Jee nka̱najín-i nsa̱ꞌá ta̱chi̱ꞌ kíni, jee nkachiꞌ-i:
―¿Na̱chi kíní nú maánú nteñu ránꞌ, Jesús ñuunꞌ Nazaret! ¿Á va̱ji nú xináánꞌ nú ránuꞌuꞌ? Jíníꞌ va̱ꞌa ni̱ꞌ né ɨɨn kúvi nú. Noꞌó vá i̱i̱ꞌ ya̱ váji nu̱u̱nꞌ Ndiosíꞌ ―nkachiꞌ ta̱chi̱ꞌ kíni.
Jee nku̱xeenꞌ Jesús nu̱u̱nꞌ ta̱chi̱ꞌ kíni vá, jee nkachiꞌ-i:
―¡Kasɨꞌ yuꞌú nú jee kene nú re̱ꞌ! ―nkachiꞌ Jesús.
Jee ñaꞌniyɨ̱ꞌɨ́ ta̱chi̱ꞌ kíni vá re̱ꞌ, jee nka̱najín kóꞌó re̱ꞌ, jee nkene-e re̱ꞌ.
Jee nɨꞌɨ rá ñɨvɨ nti̱vɨ́ xá xíniꞌ ráa, jee jíkátu̱ꞌún ɨɨn inka ráa táꞌán ráa:
―¿Ná kúvi yaꞌá? Ɨɨn tu̱ꞌun jiáá xínéꞌénꞌ Jesús nu̱u̱nꞌ-ó jín tiñu níso re̱ꞌ, jee tátúníꞌ re̱ꞌ ne̱ nu̱u̱nꞌ rá ta̱chi̱ꞌ kakíni jee káníjiá ráa re̱ꞌ ―nkachiꞌ ɨɨn inka ráa.
Jee kuíntañúꞌún ñe̱te̱nuun tu̱ꞌun jie̱ꞌe̱ꞌ Jesús nɨꞌɨ kuatɨ́ɨn ñuunꞌ Galilea.
Jesús xínúvi re̱ꞌ náchiso Pedro
Jee kuíre nkene Jesús iniꞌ veñu̱ꞌun lúlí jín Jacobo jín Juan. Jee kua̱ꞌa̱nꞌ ráa ne̱ veꞌi Simón jín Andrés.
Jee náchiso Simón káá nu̱u̱nꞌ i̱to, jee yɨ́ꞌɨ́ ki̱ji ña. Ntañúꞌún kuitɨꞌ nkachiꞌ ráa nu̱u̱nꞌ Jesús jie̱ꞌe̱ꞌ ña.
I̱ña̱jee Jesús nku̱yatin re̱ꞌ nu̱u̱nꞌ ña, jee ntɨɨn re̱ꞌ naꞌá ña, jee nxi̱nákóo re̱ꞌ ña. Jee nkene ki̱ji ña, jee suviña kuísá nchi̱só ya̱ kajiꞌ ráa nu̱u̱nꞌ ráa.
Xínúvi Jesús kue̱ꞌe̱ꞌ rá ñɨvɨ kúꞌvíꞌ
Sáá nku̱neñuꞌun, ya̱ ntaꞌanꞌ nka̱niiꞌ, jee nkiji rá ñɨvɨ jín nɨꞌɨ rá kúꞌvíꞌ jín rá ñɨvɨ yɨ́ꞌɨ́ ta̱chi̱ꞌ kíni nu̱u̱nꞌ Jesús.
Jee nɨꞌɨ rá ñɨvɨ ñuunꞌ vá nku̱tútú ráa yuvéꞌí.
Jesús nxi̱núvi re̱ꞌ kue̱ꞌe̱ꞌ rá ñɨvɨ kúꞌvíꞌ nóꞌo kéꞌín nu̱u̱nꞌ kue̱ꞌi̱ꞌ, jee kue̱ꞌe̱ꞌ rá ta̱chi̱ꞌ kíni ntavaꞌ re̱ꞌ jee kua̱ꞌa̱nꞌ ráa. Jee ntu̱ví njiáꞌa re̱ꞌ kaꞌanꞌ rá ta̱chi̱ꞌ kíni vá, chi ya jíníꞌ va̱ꞌa ráa né ɨɨn kúvi re̱ꞌ.
Stékútu̱ꞌún Jesús nu̱u̱nꞌ rá ñuun tɨ́ɨn Galilea
Jee nikɨ́n xá nna̱ko̱o Jesús jee nkene-e kua̱ꞌa̱nꞌ-a nu̱u̱nꞌ ntu̱ví ñɨvɨ sáva nakuetu-u nu̱u̱nꞌ Ndiosíꞌ.
Jee Simón jín rá ñɨvɨ kútáꞌán jín re̱ꞌ kua̱ꞌa̱nꞌ ráa nna̱nukú ráa Jesús.
Jee sáá nna̱niꞌinꞌ ráa re̱ꞌ, nkachiꞌ ráa nu̱u̱nꞌ re̱ꞌ:
―Nɨꞌɨ ránuꞌuꞌ nánukú ránꞌ noꞌó.
―Ko̱ꞌo̱nꞌ-órán nu̱u̱nꞌ inka rá ñuun káá yatin, sáva suni stekútu̱ꞌún ni̱ꞌ yukuán, chi jie̱ꞌe̱ꞌ saáva va̱ji ni̱ꞌ.
Jee ni̱kóté Jesús nu̱u̱nꞌ nɨꞌɨ kuatɨ́ɨn Galilea, jee stékútu̱ꞌún re̱ꞌ iniꞌ rá veñu̱ꞌun lúlí yukuán, jee nta̱jí íká re̱ꞌ rá ta̱chi̱ꞌ kíni yɨ́ꞌɨ́ ráa ñɨvɨ.
Xínúvi Jesús ɨɨn te̱e nóꞌo kue̱ꞌi̱ꞌ ni̱ꞌyɨ téꞌyúꞌ ñɨɨn ya̱ naní lepra
Jee ɨɨn te̱e nóꞌo lepra ˻ya̱ téꞌyúꞌ ñɨɨn˼ nku̱yatin-i nu̱u̱nꞌ Jesús, jee nña̱kui̱ñɨ̱ ítɨ́-ɨ jee nkachiꞌ-i nu̱u̱nꞌ re̱ꞌ:
―Retú kuíni nú, kuvi nasa̱ꞌá noo nú xinúvi nú nuꞌuꞌ nu̱u̱n kue̱ꞌi̱ꞌ ni̱ꞌ.
Jee nku̱náꞌví iniꞌ Jesús maa, jee nsi̱kááꞌ re̱ꞌ naꞌá re̱ꞌ ntee re̱ꞌ maa te̱e vá, jee nkachiꞌ re̱ꞌ nu̱u̱nꞌ-u:
―Kuíni ni̱ꞌ. Núnoo nú nuvi nú.
Jee kuísá nkuiyo kue̱ꞌi̱ꞌ lepra vá jee nnu̱noo re̱ꞌ nu̱u̱nꞌ kue̱ꞌi̱ vá.
Jee nna̱chuichí Jesús maa, jee nta̱túníꞌ ñáꞌnú re̱ꞌ nu̱u̱nꞌ-u:
―Koto káchíꞌ nú nu̱u̱nꞌ ni ɨɨn ñɨvɨ ya̱ nxi̱núvi ni̱ꞌ noꞌó, soo kuáxinéꞌénꞌ nú maánú nu̱u̱nꞌ su̱tu̱ꞌ ya̱ ya nnuvi nú, jee so̱ko̱ꞌ nú nu̱u̱nꞌ Ndiosíꞌ jie̱ꞌe̱ꞌ ya̱ nnonoo nú sánikua̱ tátúníꞌ ley njiáꞌa Ndiosíꞌ nu̱u̱nꞌ Moisés, sáva kuniꞌ rá ñɨvɨ ya̱ ya nnuvi nú ―nkachiꞌ re̱ꞌ nu̱u̱nꞌ-u.
Soo kua̱ꞌa̱nꞌ te̱e vá jee nki̱jiéꞌé nna̱kani víꞌí-i nu̱u̱nꞌ nɨꞌɨ rá ñɨvɨ. Jee ñe̱te̱nuun tu̱ꞌun jie̱ꞌe̱ꞌ ya̱ nkuvi yukuán, saáva ntu nkúvi ka̱ꞌ ki̱vɨ nijinꞌ Jesús nu̱u̱nꞌ ni ɨɨn rá ñuun. Chisaꞌ ni̱kónúun iyo re̱ꞌ nu̱u̱nꞌ ñu̱ꞌún sáɨn, jee nkiji rá ñɨvɨ ne̱ ntáká ichi nu̱u̱nꞌ re̱ꞌ.
Xínúvi Jesús ɨɨn te̱e ya̱ ntu kúvi kantaꞌ
Sáá njia̱ꞌa yakuꞌ ki̱vɨ̱ꞌ, Jesús nki̱vɨ tuku ñuun Capernaum. Jee nteso̱ꞌo ráa ya̱ nééꞌ re̱ꞌ veꞌi.
Jee nnu̱tútú víꞌí ñɨvɨ ya̱ ya ntu̱ví ka̱ꞌ nu̱u̱nꞌ kuiñɨ ráa iniꞌ veꞌi, ni yuvéꞌí, jee káchíꞌ re̱ꞌ tu̱ꞌun Ndiosíꞌ nu̱u̱nꞌ ráa.
Jee nkiji rá ñɨvɨ jín ɨɨn ya̱ kúꞌvíꞌ ya̱ ntu kúvi kantaꞌ nu̱u̱nꞌ Jesús. Jee ku̱mi̱ꞌ te̱e nniso maa.
Jee ntu kúvi kenta ráa jín re̱ꞌ nu̱u̱nꞌ Jesús, chi íñɨ́ víꞌí ñɨvɨ. Saáva nna̱neeꞌ ráa ntí xi̱ni̱ꞌ veꞌi nu̱u̱nꞌ íñɨ́ Jesús. Jee sáá nine yukuán, jee yukuán nsi̱kúun ráa tu̱nchi̱só yósóꞌ te̱e ntu kúvi kantaꞌ vá.
Sáá niniꞌ Jesús ya̱ nku̱neí iniꞌ ráa re̱ꞌ, nkachiꞌ re̱ꞌ nu̱u̱nꞌ ya̱ ntu kúvi kantaꞌ vá:
―Se̱ꞌya maáníꞌ. Ya nne̱káꞌnú iniꞌ ni̱ꞌ noꞌó jie̱ꞌe̱ꞌ rá kua̱chi nú ―nkachiꞌ re̱ꞌ.
Yukuán nééꞌ rá Mestrúꞌ káꞌvi ni ya̱ xínéꞌénꞌ ráa ley ya̱ nta̱túníꞌ Ndiosíꞌ, jee naní ráa escribas, jee nkaꞌvi iniꞌ ráa:
“¿Na̱chi káꞌánꞌ te̱e yaꞌá sukuán? Káꞌánꞌ re̱ꞌ tu̱níváꞌa néꞌyá re̱ꞌ Ndiosíꞌ. Chi ¿né ɨɨn vá kúvi kunekáꞌnú iniꞌ jie̱ꞌe̱ꞌ kua̱chi rá ñɨvɨ, rúja? Chi métúꞌún xíníꞌ Ndiosíꞌ vá íyó kúvi kunekáꞌnú iniꞌ jie̱ꞌe̱ꞌ kua̱chi rá ñɨvɨ”, nkaꞌvi iniꞌ ráa.
Jee kuísá nku̱káꞌnú iniꞌ Jesús ya̱ káꞌvi iniꞌ ráa sukuán, jee nkachiꞌ re̱ꞌ nu̱u̱nꞌ ráa:
―¿Na̱ kuvi chi jiáni iniꞌ rán sukuán, rúja?
¿Né ɨɨn vá ntu víjí ka̱ꞌ kachiꞌ ni̱ꞌ, rúja? ¿Á kachiꞌ ni̱ꞌ nu̱u̱nꞌ te̱e ntu kúvi kantaꞌ, ya nne̱káꞌnú iniꞌ ni̱ꞌ noꞌó jie̱ꞌe̱ꞌ rá kua̱chi nú? Áxí ¿á kachiꞌ-ó nu̱u̱nꞌ-u: “nako̱o, nakeꞌen tu̱nchi̱só nú, jee kaka”?
Soo nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, ˻stúvi ni̱ꞌ nu̱u̱nꞌ rán, ˼ sáva kukáꞌnú iniꞌ rán ya̱ nísotíñú ni̱ꞌ nu̱u̱nꞌ ñɨ̱vɨ́ ya̱ꞌá sáva kunekáꞌnú iniꞌ ni̱ꞌ jie̱ꞌe̱ꞌ rá kua̱chi ñɨvɨ.
Jee nkachiꞌ re̱ꞌ nu̱u̱nꞌ te̱e ntu kúvi kantaꞌ:
―Nu̱u̱nꞌ nú kachiꞌ ni̱ꞌ: Nako̱o, nakeꞌen tu̱nchi̱só nú jee kuánoꞌonꞌ veꞌi nú ―nkachiꞌ re̱ꞌ nu̱u̱nꞌ-u.
I̱ña̱jee nna̱ko̱o-o, jee nna̱keꞌen-e tu̱nchi̱só-o, jee nkene-e ichinúúnꞌ nɨꞌɨ ráa. Saáva nɨꞌɨ ráa nti̱vɨ́ xíniꞌ ráa, jee nna̱kuetúꞌún ráa Ndiosíꞌ, jee káchíꞌ ráa:
―Ntiáné kuniꞌ-ó tiñu suꞌva ―nkachiꞌ ráa.
Jee kua̱ꞌa̱nꞌ tuku Jesús yuꞌú nteñúꞌún. Jee nku̱yatin rá ñɨvɨ nu̱u̱nꞌ re̱ꞌ, jee nxi̱néꞌénꞌ re̱ꞌ ráa ˻tu̱ꞌun Ndiosíꞌ˼.
Sáá kua̱jia̱ꞌa re̱ꞌ, jee niniꞌ re̱ꞌ ɨɨn te̱e naní Levi, se̱ꞌya Alfeo, nééꞌ-e vetíñú nu̱u̱nꞌ chúnáán ráa xu̱ꞌún “impuesto”. Jee nkachiꞌ Jesús nu̱u̱nꞌ re̱ꞌ:
―Kunikɨnꞌ nuꞌuꞌ.
I̱ña̱jee nna̱kuiñɨꞌ Levi jee nchi̱nikɨnꞌ-ɨ re̱ꞌ.
Jee sukuán nkuvi ni nééꞌ Jesús yájíꞌ-i iniꞌ veꞌi Levi. Jee yukuán nééꞌ kue̱ꞌe̱ꞌ víꞌí rá te̱e tɨ́ɨn xu̱ꞌún “impuesto” jín rá te̱e ntu síkúnkuvi va̱ꞌa tu̱ꞌun tátúníꞌ rá te̱e xínéꞌén ley Moisés. Jee nééꞌ ráa yájíꞌ nkáá ráa jín Jesús jín rá te̱e súkuáꞌa re̱ꞌ ráa, chi kue̱ꞌe̱ꞌ víꞌí ráa nikɨnꞌ maa.
Rá te̱e xínéꞌénꞌ ley Moisés, ya̱ naní ráa escribas, jín rá te̱e yɨ́ꞌɨ́ nu̱u̱nꞌ grupo “fariseo”, jee sáá niniꞌ ráa ya̱ yájíꞌ Jesús jín rá te̱e ntu síkúnkuvi va̱ꞌa ley jín rá te̱e tɨ́ɨn “impuesto”, jee nkachiꞌ ráa nu̱u̱nꞌ rá te̱e súkuáꞌa re̱ꞌ ráa:
―¿Na̱kui chi yájíꞌ mestrúꞌ rán jín rá te̱e tɨ́ɨn xu̱ꞌún “impuesto” jín rá te̱e kua̱chi?
Sáá nteso̱ꞌo Jesús yaꞌá, jee nkachiꞌ-i nu̱u̱nꞌ ráa:
―Rá ñɨvɨ íyó va̱ꞌa ntu jíniñúꞌún ráa te̱e tátán, chisaꞌ rá kúꞌvíꞌ ví rá jíniñúꞌún ráa maa. Nsáꞌ va̱ji ni̱ꞌ kana ni̱ꞌ rá ñɨvɨ na̱a̱ꞌ nu̱u̱nꞌ Ndiosíꞌ, chisaꞌ va̱ji ni̱ꞌ kana ni̱ꞌ rá ñɨvɨ íyó kua̱chi ˻sáva nakani iniꞌ ráa jee ki̱vɨ ráa naꞌá Ndiosíꞌ˼ ―nkachiꞌ Jesús.
Ni̱ka̱tu̱ꞌún ráa Jesús jie̱ꞌe̱ꞌ ya̱ kuneeꞌ niteꞌ
Jee íyó niteꞌ rá te̱e súkuáꞌa jín Juan jín rá te̱e súkuáꞌa jín rá “fariseo”, sáva kuneñu̱ꞌun ráa Ndiosíꞌ. Jee nkenta rá ñɨvɨ nkachiꞌ ráa nu̱u̱nꞌ Jesús:
―Rá te̱e kútáꞌán jín Juan ya̱ súkuáꞌa re̱ꞌ ráa jín rá te̱e kútáꞌán jín rá “fariseo” súkuáꞌa ráa nééꞌ niteꞌ ráa, soo ¿na̱ kúvi chi rá te̱e kútáꞌán jín nú súkuáꞌa nú ráa ntu̱ví nééꞌ niteꞌ ráa? ―nkachiꞌ rá ñɨvɨ vá.
Nkachiꞌ Jesús nu̱u̱nꞌ ráa:
―¿Á kuvi kuneeꞌ niteꞌ rá ñɨvɨ kútáꞌán jín te̱e sukuán tánáꞌá ni nééꞌ re̱ꞌ jín ráa, rúja? Ntu̱ví, chi ni nééꞌ re̱ꞌ jín ráa, jee ntu kúvi koo niteꞌ ráa.
Soo kenta rá ki̱vɨ̱ꞌ jee siíyo rá ñɨvɨ te̱e sukuán tana̱ꞌá nu̱u̱nꞌ ráa, saájee kuneeꞌ niteꞌ ráa rá ki̱vɨ̱ꞌ yukuán.
Ni ɨɨn ntu náchuꞌun kúté saꞌma jiáá nu̱u̱nꞌ ɨɨn saꞌma túꞌú ntéꞌneꞌ. Chi naniyɨ saꞌma jiáá vá jee nátá-a vá, jee kukáꞌnú ka̱ꞌ nu̱u̱nꞌ ntéꞌneꞌ saꞌma túꞌú vá.
Jee ni ɨɨn ntu chúꞌun nixiꞌ uva jiáá iniꞌ rá ñɨɨn xlaúꞌ túꞌú, ˻chi ntu kúvi ka̱a̱ꞌ-a ka̱ꞌ˼. Chi ˻kítɨ́ꞌ tiu̱u̱nꞌ nixiꞌ uva jee˼ ste̱ꞌnéꞌ nixiꞌ uva rá ñɨɨn xlaúꞌ túꞌú vá. Jee naanꞌ nixiꞌ uva jín ñɨɨn xlaúꞌ vá. Saáva vaꞌá ka̱ꞌ chúꞌun ráa nixiꞌ uva jiáá iniꞌ rá ñɨɨn xlaúꞌ jiáá ―nkachiꞌ Jesús.
Rá te̱e súkuáꞌa jín Jesús túꞌun ráa ɨɨn u̱vi̱ꞌ yoko trigúꞌ ki̱vɨ̱ꞌ nájiáví
Jee sukuán nkuvi ɨɨn ki̱vɨ̱ꞌ nájiáví. Kua̱jia̱ꞌa Jesús nteñu rá tataꞌ trigúꞌ. Jee ni kua̱jia̱ꞌa rá te̱e súkuáꞌa re̱ꞌ ráa nki̱jiéꞌé ráa túꞌun ráa yoko trigúꞌ.<sup>a</sup>
Jee rá “fariseo” nkachiꞌ nu̱u̱nꞌ re̱ꞌ:
―¡Kune̱ꞌyá! ¿Na̱kui chi sáꞌá rá te̱e súkuáꞌa nú tiñu ya̱ ntu jiáꞌa ley Moisés ya̱ satíñú ráa sukuán ki̱vɨ̱ꞌ nájiáví?
Soo nkachiꞌ re̱ꞌ nu̱u̱nꞌ ráa:
―¿Á ni ntiáné kaꞌvi rán nu̱u̱nꞌ tutuꞌ níso tu̱ꞌun Ndiosíꞌ, ná nsa̱ꞌá David yanaꞌán víꞌí, sáá nku̱ma̱ni̱ꞌ nu̱u̱nꞌ re̱ꞌ ya̱ kajiꞌ re̱ꞌ, jee niso̱ko re̱ꞌ jín rá te̱e nku̱táꞌán jín re̱ꞌ, rúja?
Jee nki̱vɨ re̱ꞌ iniꞌ veꞌi Ndiosíꞌ, rá ki̱vɨ̱ꞌ nkuvi Abiatar su̱tu̱ꞌ ñáꞌnú. Jee nyajiꞌ re̱ꞌ i̱xta̱tíláꞌ i̱i̱ꞌ, yósóꞌ nu̱u̱n íyó xika maá Ndiosíꞌ. Jee i̱xta̱tíláꞌ vá, ntuné kuvi kajiꞌ nani ñɨvɨ maa, sáni káchíꞌ ley vá. Chisaꞌ kua̱chi rá su̱tu̱ꞌ vá íyó kuvi kajiꞌ maa. Jee suni njia̱ꞌa David maa nu̱u̱nꞌ rá te̱e nku̱táꞌán jín re̱ꞌ.
Jee nkachiꞌ Jesús nu̱u̱nꞌ ráa:
―Nsa̱ꞌá Ndiosíꞌ ki̱vɨ̱ꞌ nájiáví sáva kuvi ya̱ váꞌa nu̱u̱nꞌ rá ñɨvɨ. Soo nsá nsa̱ꞌá re̱ꞌ rá ñɨvɨ sáva yɨ́ñúꞌún ráa ki̱vɨ̱ꞌ nájiáví vá ne̱ kunoꞌo ráa.
Saáva nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, kúvi ni̱ꞌ I̱toꞌoꞌ rá ki̱vɨ̱ꞌ nájiáví, ya̱ kuvi tátúníꞌ ni̱ jie̱ꞌe̱ꞌ ki̱vɨ̱ꞌ vá ―nkachiꞌ re̱ꞌ.
Ɨɨn te̱e níchi naꞌá
Náni ráa Jesús sáva kuniꞌ ráa ré xinúvi re̱ꞌ ñɨvɨ ki̱vɨ̱ꞌ nájiáví, sáva ni̱ꞌi̱nꞌ ráa ya̱ kuvi xikóñáꞌán ráa re̱ꞌ.
Jee nkachiꞌ Jesús nu̱u̱nꞌ te̱e níchi naꞌá:
―Nakuiñɨꞌ ma̱ꞌñú ráa.
Jee nkachiꞌ-i nu̱u̱nꞌ ráa:
―¿Ná kúvi ya̱ yɨ́netuꞌ ley saꞌá-ó, rúja? ¿Á ku̱vi saꞌá-ó ya̱ váꞌa áxí saꞌá-ó ya̱ ni̱váꞌa, rúja? ¿Á sikáku-ó áxí kaꞌniꞌ-ó? ―nkachiꞌ Jesús nu̱u̱nꞌ ráa.
Soo níín nkuvi ráa.
Nákune̱ꞌyá xe̱e̱nꞌ Jesús nu̱u̱nꞌ ráa jee nku̱kuéká iniꞌ re̱ꞌ jie̱ꞌe̱ꞌ ya̱ ni̱ꞌin iniꞌ ánímaꞌ ráa. Jee nkachiꞌ re̱ꞌ nu̱u̱nꞌ te̱e yukuán:
―Sikááꞌ naꞌá nú.
Jee nsi̱kááꞌ-a naꞌá jee nnuvi-i.
Soo sáá nkene rá te̱e yɨ́ꞌɨ́ grupo “fariseo”, jee kuíntañúꞌún nna̱túꞌún ráa jín rá ñɨvɨ íñɨ́ jín Herodes sáva kaꞌniꞌ ráa Jesús.
Ñɨvɨ kue̱ꞌe̱ꞌ íñɨ́ yuꞌú nteñúꞌún
Jee Jesús jín rá te̱e súkuáꞌa re̱ꞌ ráa kua̱ꞌa̱nꞌ ráa yuꞌú nteñúꞌún. Jee kue̱ꞌe̱ꞌ rá ñɨvɨ Galilea nchi̱nikɨnꞌ ráa re̱ꞌ. Jee nkenta kue̱ꞌe̱ꞌ rá ñɨvɨ Judea,
jín ne̱ ñuun káꞌnú Jerusalén, jín rá ñuun tɨ́ɨn Idumea, jín ne̱ íyo ka̱ꞌ yuꞌú nute káꞌnú Jordán, jín ne̱ rá ichi ñuun Tiro jín ñuun Sidón, sáva kune̱ꞌyá ráa re̱ꞌ, chi nteso̱ꞌo ráa rá tiñu váꞌa sáꞌá re̱ꞌ.
Jee nta̱túníꞌ re̱ꞌ nu̱u̱nꞌ rá te̱e súkuáꞌa re̱ꞌ ráa, ya̱ koo yatin ɨɨn barkúꞌ nu̱u̱nꞌ re̱ꞌ ˻sáva kuvi ki̱vɨ re̱ꞌ iniꞌ-i˼, sáva ntu nákuniꞌi rá ñɨvɨ kue̱ꞌe̱ꞌ re̱ꞌ.
Chi kue̱ꞌe̱ꞌ rá ñɨvɨ kúꞌvíꞌ nxi̱núvi re̱ꞌ jee ntáká rá ñɨvɨ nóꞌo tu̱nkúꞌvíꞌ chínátáꞌán ráa sáva kakɨ̱ꞌɨ ráa Jesús.
Jee rá ñɨvɨ yɨ́ꞌɨ́ ta̱chi̱ꞌ kíni, sáá niniꞌ ráa re̱ꞌ, nstu̱víꞌ ráa maáráa ichinúúnꞌ re̱ꞌ, jee kánajín ráa:
―Suvinú kúvi se̱ꞌya Ndiosíꞌ.
Soo nta̱túníꞌ xichiꞌ Jesús nu̱u̱nꞌ ráa ya̱ koto stúvi ráa né ɨɨn ví re̱ꞌ.
Nka̱ji Jesús u̱xu̱vi̱ꞌ te̱e sáva kuvi ráa apóstol ya̱ chuichí re̱ꞌ ráa
Jee ña̱nkaa Jesús ɨɨn yuku, jee nkana re̱ꞌ rá te̱e kuíni re̱ꞌ kiji ráa nu̱u̱nꞌ re̱ꞌ. Jee ña̱ꞌa̱nꞌ ráa nu̱u̱nꞌ re̱ꞌ.
Jee ñani re̱ꞌ u̱xu̱vi̱ꞌ te̱e sáva kutáꞌán ráa jín re̱ꞌ jee sáva chuichí re̱ꞌ ráa kɨ̱ꞌɨ̱nꞌ ráa stekútu̱ꞌún ráa tu̱ꞌun Ndiosíꞌ.
Jee njia̱ꞌa re̱ꞌ tiñu nu̱u̱nꞌ ráa, sáva xinúvi ráa rá ñɨvɨ kúꞌvíꞌ, jee sáva taníkɨ́n ráa rá ta̱chi̱ꞌ kíni yɨ́ꞌɨ́ ñɨvɨ.
Jee ñani re̱ꞌ rá u̱xu̱vi̱ꞌ te̱e yaꞌá. Kúvi ráa: Simón, yá nsi̱kúnání re̱ꞌ Pedro;
Jacobo; jín ñani re̱ꞌ Juan, rá kúvi se̱ꞌya Zebedeo, ya̱ nsi̱kúnání Jesús ráa Boanerges, ya̱ kuíni kachiꞌ se̱ꞌya tajia;
jín Andrés; Felipe; Bartolomé; Mateo; Tomás; jín Jacobo se̱ꞌya Alfeo; Tadeo; jín Simón ya̱ ni̱ñɨ re̱ꞌ jín rá te̱e grupo cananista;
jín Judas Iscariote ya̱ nxi̱kó yuꞌuꞌ-u Jesús nu̱u̱nꞌ rá ñɨvɨ íñɨ́ ráa si̱kɨ̱ꞌ re̱ꞌ.
Xíkóñáꞌán rá ñɨvɨ Jesús ya̱ káchíꞌ ráa yá níso re̱ꞌ tiñu jiáꞌa ta̱chi̱ꞌ kíni
Jee kuíre nkenta Jesús ɨɨn veꞌi,
Sáá nteso̱ꞌo rá táꞌán veꞌi Jesús jie̱ꞌe̱ꞌ yaꞌá, jee kua̱ꞌa̱nꞌ ráa sáva tɨɨn ráa re̱ꞌ, chi káchíꞌ rá ñɨvɨ ya̱ sáná xíniꞌ re̱ꞌ.
Suni nkenta rá te̱e xínéꞌénꞌ ley, rá naní escribas. Nkiji ráa ne̱ ñuun káꞌnú Jerusalén, jee nkachiꞌ ráa:
―Satanás, ya kúvi i̱toꞌoꞌ rá ta̱chi̱ꞌ kíni, naní Beelzebú, yɨ́ꞌɨ́ re̱ꞌ iniꞌ te̱e vá. Maáa njiáꞌa tiñu nu̱u̱nꞌ te̱e yaꞌá, jee kúvi taníkɨ́n re̱ꞌ rá ta̱chi̱ꞌ kíni ―nkachiꞌ ráa.
Jee nkana Jesús rá ñɨvɨ, jee nna̱kani re̱ꞌ ɨɨn tu̱ꞌun, ya̱ kúnkunuún, nu̱u̱nꞌ ráa:
―¿Na̱ja kúvi taníkɨ́n Satanás maá Satanás, rúja?
Retú rá ñɨvɨ ɨɨn nación sáꞌá sɨ́ɨ́n ráa maáráa jee kenta si̱kɨ̱ꞌ táꞌán ráa, jee nku̱níꞌin nación vá.
Jee retú ɨɨn táꞌán veꞌi sáꞌá sɨ́ɨ́n ráa maáráa jee kénta ráa si̱kɨ̱ꞌ táꞌán ráa, nku̱níꞌin táꞌán veꞌi vá.
Jee suni sukuán retú rá ta̱chi̱ꞌ kíni yɨ́ꞌɨ́ ráa xi̱ntíín Satanás, sáꞌá sɨ́ɨ́n ráa maáráa jee kénta re̱ꞌ si̱kɨ̱ꞌ maáráa, nku̱níꞌin re̱ꞌ, saájee ya nkenta jínu kɨ̱naanꞌ re̱ꞌ.
Ni ɨɨn ntu̱náꞌ kuvi ki̱vɨ veꞌi ɨɨn te̱e nakuiꞌ, sáva sakuíꞌná-a nantíñú re̱ꞌ, chi xíꞌna íyó kuꞌniꞌ ñɨvɨ vá re̱ꞌ. Sukuán jee kuvi sakuíꞌná-a rá nantíñú veꞌi re̱ꞌ.
Máá nááꞌ vá káchíꞌ ni̱ꞌ nu̱u̱nꞌ rán, ya̱ Ndiosíꞌ kunekáꞌnú iniꞌ re̱ꞌ jie̱ꞌe̱ꞌ ntáká nu̱u̱nꞌ kua̱chi rá ñɨvɨ, jín rá tu̱ꞌun níváꞌa kaꞌanꞌ ñɨvɨ si̱kɨ̱ꞌ Ndiosíꞌ.
Sóó né ni ɨɨn ya̱ káꞌánꞌ tu̱ꞌun níváꞌa si̱kɨ̱ꞌ Ta̱chi̱ꞌ ííꞌ Ndiosíꞌ, ni nsáꞌ koo tu̱nkáꞌnú iniꞌ-i, chi si̱kɨ̱ꞌ ráa kino̱o kua̱chi vá nɨ́ɨ́nkání.
Nkachiꞌ Jesús sukuán chi nkachiꞌ rá ñɨvɨ, ya̱ yɨ́ꞌɨ́ ta̱chi̱ꞌ kíni maa.
Nánáꞌ Jesús jín rá ñaniꞌ re̱ꞌ
Jee nkenta nánáꞌ Jesús jín rá ñaniꞌ re̱ꞌ, jee sáá íñɨ́ ráa chíkéꞌi, jee nta̱jí ráa ya̱ kɨ̱kana maa.
Jee rá ñɨvɨ ni̱kotíyu nééꞌ xiín Jesús, nkachiꞌ ráa nu̱u̱nꞌ re̱ꞌ:
―¡Teso̱ꞌo! Náánꞌ nú jín rá ñaniꞌ nú íñɨ́ ráa chíkéꞌi jee nánukú ráa nó.
Soo maáa nna̱xiníkó-o:
―¿Né ɨɨn kúvi náánꞌ ni̱ꞌ jín rá ñaniꞌ ni̱ꞌ, rúja?
Jee nna̱kune̱ꞌyá re̱ꞌ rá ñɨvɨ ni̱kótíyuꞌ nééꞌ xiín re̱ꞌ jee nkachiꞌ-i nu̱u̱nꞌ ráa:
―Yaꞌá ví náánꞌ ni̱ꞌ jín rá ñaniꞌ ni̱ꞌ.
Chi né ni ɨɨn ñɨvɨ ya̱ saꞌá-a na̱kua̱ꞌ kuíni Ndiosíꞌ, yukuán ví ñaniꞌ ni̱ꞌ jín ku̱ꞌva ni̱ꞌ jín náánꞌ ni̱ꞌ ―nkachiꞌ re̱ꞌ.
Tu̱ꞌun ya̱ kúnkunuún káꞌánꞌ ya̱ nákani Jesús jie̱ꞌe̱ꞌ te̱e xínáváꞌ nikɨn
Jee nki̱jiéꞌé tuku Jesús xinéꞌénꞌ réꞌ nu̱u̱nꞌ rá ñɨvɨ yuꞌú nteñúꞌún. Jee nku̱tútú víꞌí ñɨvɨ nu̱u̱nꞌ re̱ꞌ, saáva nki̱vɨ Jesús ña̱kuneeꞌ re̱ꞌ iniꞌ ɨɨn barkúꞌ ya̱ ñúꞌún nu̱u̱nꞌ nteñúꞌún. Jee ntáká rá ñɨvɨ nééꞌ yuꞌú nteñúꞌún.
I̱ña̱jee nxi̱néꞌénꞌ víꞌí re̱ꞌ tu̱ꞌun nu̱u̱nꞌ ráa jín rá tu̱ꞌun ya̱ kúnkunuún káꞌánꞌ. Sáá xínéꞌénꞌ re̱ꞌ, jee nkachiꞌ re̱ꞌ:
―¡Teso̱ꞌo rán! Ɨɨn te̱e jiákɨ́nꞌ tataꞌ sáꞌá nkene re̱ꞌ kua̱kakɨnꞌ re̱ꞌ nikɨn tataꞌ.
Jee sáá nxi̱náváꞌ-a nikɨn tataꞌ, jee sava rá nikɨn tataꞌ ñe̱te̱ꞌ yuíchí. Jee nkenta rá saaꞌ jee nyajiꞌ rátíꞌ maa.
Inka ka̱ꞌ rá nikɨn ñe̱te̱ꞌ nteñu yu̱u̱ꞌ nu̱u̱nꞌ ntu̱ví víꞌí ñuꞌun. Ntañúꞌún kuitɨꞌ ntaꞌviꞌ nikɨn yukuán chi ntuné íyó kókún ñuꞌun.
Soo sáá ntu̱u̱nꞌ nka̱niiꞌ jee nka̱yu̱ꞌ ráa, chi ntu̱ví víꞌí yoꞌo-o, jee nnachi-i.
Rá inka ka̱ꞌ nikɨn ñe̱te̱ꞌ nu̱u̱nꞌ ñu̱ꞌún váꞌa jee njia̱ꞌa-a tataꞌ váꞌa. Ntaꞌviꞌ-i, jee ñaꞌnu-u, jee ta ɨɨn njia̱ꞌa-a o̱ko̱ꞌ u̱ji̱ꞌ, jín u̱ni̱ꞌ xiko, jín sientúꞌ nikɨn ka̱ꞌ.
Jee nkachiꞌ Jesús:
―Rá íyó so̱ꞌo, teso̱ꞌo va̱ꞌa rán.
Na̱ jie̱ꞌe̱ꞌ chi nákani Jesús rá tu̱ꞌun vá ya̱ kúnkunuún káꞌánꞌ
Jee sáá nxi̱nóo maá rá ñɨvɨ Jesús, jee rá ñɨvɨ nkino̱o ka̱ꞌ jín rá u̱xu̱vi̱ꞌ te̱e ni̱ka̱tu̱ꞌún ráa maa ná kuíni káchíꞌ tu̱ꞌun vá.
Jee nkachiꞌ re̱ꞌ nu̱u̱nꞌ ráa:
―Nu̱u̱nꞌ ránoꞌó vá nta̱ji Ndiosíꞌ tu̱ꞌun re̱ꞌ ya̱ nyɨse̱ꞌi, jie̱ꞌe̱ꞌ ya̱ na̱ja kívɨ ñɨvɨ naꞌá re̱ꞌ jee tátúníꞌ re̱ꞌ nu̱u̱nꞌ ráa. Soo nu̱u̱nꞌ rá inka ka̱ꞌ ñɨvɨ, ntáká tu̱ꞌun jiáꞌa-a nu̱u̱nꞌ ráa kúvi tu̱ꞌun ya̱ kúnkunuún káꞌánꞌ.
Saáva
néꞌyá ráa, soo súnika̱ꞌ néꞌyá ráa ntu túvi-i nu̱u̱nꞌ ráa.
Jee tésóꞌo ráa, soo súnika̱ꞌ tésóꞌo ráa ntu jiáku̱ꞌun iniꞌ ráa.
Sáva nsá níko iniꞌ ráa sáva nsá kunekáꞌnú iniꞌ Ndiosíꞌ jie̱ꞌe̱ꞌ kua̱chi ráa
―nkachiꞌ Jesús.
Ná kúníꞌ káchíꞌ tu̱ꞌun jie̱ꞌe̱ꞌ te̱e xínáváꞌ nikɨn
Jee nkachiꞌ re̱ꞌ nu̱u̱nꞌ ráa:
―¿Á ntu jiáku̱ꞌun iniꞌ rán tu̱ꞌun yaꞌá ya̱ kúnkunuún káꞌánꞌ? ¿Ré ntu̱ví jiáku̱ꞌun iniꞌ rán yaꞌá, na̱ja kiku̱ꞌun iniꞌ rán nɨꞌɨ rá inka ka̱ꞌ tu̱ꞌun ya̱ kúnkunuún káꞌánꞌ, rúja?
Te̱e xínáváꞌ nikɨn kúvi kuéntáꞌ ɨɨn te̱e stékútu̱ꞌún tu̱ꞌun váꞌa Ndiosíꞌ.
Jee sava ñɨvɨ kúvi ráa kuéntáꞌ íyó ñuꞌun káá iniꞌ ichi vá nu̱u̱nꞌ xínáváꞌ re̱ꞌ nikɨn. Jee sáá tésóꞌo ráa tu̱ꞌun vá, jee ntañúꞌún kuitɨꞌ va̱ji i̱toꞌoꞌ ta̱chi̱ꞌ kíni, naní Satanás, jee ixtá-a tu̱ꞌun ya̱ njia̱ꞌa te̱e vá nu̱u̱nꞌ ráa.
’Jee suni sukuán sava rá ñɨvɨ ka̱ꞌ kúvi kuéntáꞌ rá íyó nteñu yu̱u̱ꞌ nu̱u̱nꞌ ntaji nikɨn. Sáá tésóꞌo ráa tu̱ꞌun váꞌa Ndiosíꞌ, jee kúsɨ́ɨꞌ iniꞌ ráa, jee kuísá tɨ́ɨn ráa maa.
Soo ntu kuéꞌeꞌ yoꞌo ráa, jee ntu kúkutú ráa ntu kúníꞌin ráa. Sáá táꞌánꞌ ráa tunóꞌó, áxí sáá jíto u̱ꞌvi̱ꞌ ñɨvɨ ráa, jie̱ꞌe̱ꞌ tu̱ꞌun vá, níkó ya̱ta̱ꞌ iniꞌ ráa nu̱u̱nꞌ tu̱ꞌun Ndiosíꞌ.
’Jee sava rá ñɨvɨ ka̱ꞌ kúvi kuéntáꞌ rá íyó nteñu rá yu̱ku̱ꞌ iñu nu̱u̱nꞌ ntaji nikɨn. Suviráa kúvi rá tésóꞌo tu̱ꞌun vá,
soo níꞌvɨ́ víꞌí iniꞌ ráa jie̱ꞌe̱ꞌ rá íyó ñɨ̱vɨ́ yaꞌá. Jee kuíni ráa kukúká ráa jee suꞌva xínáꞌví ráa maáráa, jee kuíni víꞌí ráa inka nantíñú. Jee nɨꞌɨ yaꞌá ya̱ ñúꞌún iniꞌ ráa jee jiásɨ́ꞌ yaꞌá tu̱ꞌun váꞌa Ndiosíꞌ, jee ntu jíjia ráa jín tu̱ꞌun vá, kuéntáꞌ ntu kénta ku̱ꞌva nikɨn tataꞌ.
’Soo rá inka ka̱ꞌ ñɨvɨ kúvi ráa kuéntáꞌ rá íyó nu̱u̱nꞌ ñuꞌun váꞌa nu̱u̱nꞌ ntaji nikɨn. Suviráa kúvi ya̱ tésóꞌo tu̱ꞌun váꞌa Ndiosíꞌ, jee tɨ́ɨn ráa tu̱ꞌun vá. Jee maáráa kúvi kuéntáꞌ jiáꞌa-a tataꞌ váꞌa ya̱ ta ɨɨn nikɨn jiáꞌa o̱ko̱u̱ji̱ꞌ, jín u̱ni̱xiko, jín sientúꞌ nikɨn ka̱ꞌ.
Tu̱ꞌun ya̱ kúnkunuún káꞌánꞌ jie̱ꞌe̱ꞌ kantil
Jee suni nkachiꞌ-i nu̱u̱nꞌ ráa:
―¿Á nsá va̱ji ráa jín ɨɨn kantil, sáva tuví ráa maa chi̱ji ɨɨn tie̱ꞌe̱nꞌ áxí chi̱ji ɨɨn i̱to, rúja? Soo ntu̱ví. Chisaꞌ chísó súkún ráa maa, rúja.
Chi nɨꞌɨ rá yɨ́yuꞌu tu̱vi nu̱u̱nꞌ nijinꞌ. Jee suni nɨꞌɨ rá yɨ́séꞌí kenta nu̱u̱nꞌ nijinꞌ.
’¡Retún né ni ɨɨn ñɨvɨ íyó so̱ꞌo, jee teso̱ꞌo va̱ꞌa-a!
Jee suni nkachiꞌ-i nu̱u̱nꞌ ráa:
Ɨɨn ñɨvɨ ya̱ ntɨɨn tu̱ꞌun váꞌa Ndiosíꞌ, ku̱ꞌva re̱ꞌ ka̱ꞌ kiku̱ꞌun iniꞌ-i. Soo ɨɨn ñɨvɨ ya̱ ntu ntɨ́ɨn tu̱ꞌun vá, jee ne̱ tu̱ꞌun ya̱ jiáku̱ꞌun iniꞌ-i kaneeꞌ re̱ꞌ maa nu̱u̱nꞌ-u ―nkachiꞌ Jesús.
Tu̱ꞌun ya̱ kúnkunuún káꞌánꞌ jie̱ꞌe̱ꞌ rá nikɨn jiáꞌnu
Jee suni nkachiꞌ re̱ꞌ:
―Suꞌva tátúníꞌ Ndiosíꞌ nu̱u̱nꞌ ñɨvɨ yɨ́ꞌɨ́ naꞌá re̱ꞌ. Kuéntáꞌ ɨɨn te̱e xínáváꞌ nikɨn nu̱u̱nꞌ ñu̱ꞌún.
Jee kíxíꞌ re̱ꞌ yakuááꞌ jee nákóo réꞌ nuví, jee táꞌvíꞌ rá nikɨn, jee jiáꞌnu ráa, jee suvire̱ꞌ ntu jíníꞌ sáá kúvi suꞌva.
Jee maá nu̱u̱nꞌ ñu̱ꞌún vá xtáꞌvíꞌ tataꞌ. Xíꞌna táꞌvíꞌ ya̱va̱ꞌ, saájee kénta yoko, jee kuíre chítú iniꞌ yoko vá jee jíjia nikɨn.
Ré nkenta kuvi nikɨn nijia, jee nakeꞌen ráa maa jín yuchiꞌ kanchúꞌ, chi ya nkenta tiempúꞌ nakeꞌen tataꞌ.
Tu̱ꞌun ya̱ kúnkunuún káꞌánꞌ jie̱ꞌe̱ꞌ nikɨn maá lúlí xá
Jee suni nkachiꞌ Jesús:
―¿Na̱ jie̱ꞌe̱ꞌ kúvi ya̱ sánuún-ó jín na̱ja tátúníꞌ Ndiosíꞌ nu̱u̱nꞌ ñɨvɨ yɨ́ꞌɨ́ naꞌá re̱ꞌ? Áxí ¿né ɨɨn tu̱ꞌun kuvi nakani-ó ya̱ kúnkunuún káꞌánꞌ jín-i?
Suꞌva tátúníꞌ Ndiosíꞌ nu̱u̱nꞌ ñɨvɨ yɨ́ꞌɨ́ naꞌá re̱ꞌ. Íyó kuéntáꞌ íyó ɨɨn nikɨn kúlíꞌ maá lúlí xá, ya̱ lúlí ka̱ꞌ nsú ka̱ꞌ ntáká nu̱u̱nꞌ nikɨn xínáváꞌ nu̱u̱nꞌ ñu̱ꞌún.
Soo ré nxi̱náváꞌ maa, jee jiáꞌnu-u, jee kénta kukáꞌnú-u ka̱ꞌ nsú ka̱ꞌ nɨꞌɨ rá yu̱ku̱ꞌ, jee kénta jíkóꞌ nayúkuꞌ-u, jee rá saaꞌ, ya̱ náva súkún, kuvi kɨꞌɨ rátíꞌ nu̱u̱nꞌ kátɨ́-ɨ ―nkachiꞌ Jesús.
Na̱kui chi nna̱kani Jesús rá tu̱ꞌun ya̱ kúnkunuún káꞌánꞌ
Kue̱ꞌe̱ꞌ rá tu̱ꞌun ya̱ kúnkunuún káꞌánꞌ suꞌva, nxi̱néꞌénꞌ re̱ꞌ tu̱ꞌun Ndiosíꞌ nu̱u̱nꞌ ráa, na̱kua̱ kúvi kiku̱ꞌun iniꞌ ráa.
Ntáká íchí nkaꞌanꞌ re̱ꞌ jín ráa, nkachiꞌ re̱ꞌ rá tu̱ꞌun ya̱ kúnkunuún káꞌánꞌ. Soo nkachiꞌ sɨ́ɨ́n re̱ꞌ nu̱u̱nꞌ rá te̱e, ya̱ súkuáꞌa re̱ꞌ ráa, ná kuíni káchíꞌ ntáká rá tu̱ꞌun vá.
Jesús xínúmáꞌ ta̱chi̱ꞌ xéénꞌ jín nute kántáꞌ
Sáá nkua̱a̱ꞌ ki̱vɨ̱ꞌ yukuán, nkachiꞌ Jesús nu̱u̱nꞌ rá te̱e súkuáꞌa re̱ꞌ ráa:
―Jia̱ꞌa-ó íyo ka̱ꞌ yuꞌú nteñúꞌún.
Jee nxi̱nóo ráa rá ñɨvɨ kue̱ꞌe̱ꞌ jee kua̱ꞌa̱nꞌ ráa jín re̱ꞌ jín barkúꞌ ñúꞌún re̱ꞌ. Jee nku̱táꞌán inka ka̱ꞌ rá barkúꞌ jín re̱ꞌ.
Jee nkenta ɨɨn ta̱chi̱ꞌ níꞌin xéénꞌ. Jee nute jísóꞌ nkani ni̱ꞌin nu̱u̱nꞌ barkúꞌ, saáva va̱ji chítú nute iniꞌ barkúꞌ.
Soo nki̱xi̱ꞌ re̱ꞌ nu̱u̱nꞌ ɨɨn saꞌma iniꞌ ya̱ta̱ꞌ barkúꞌ. Jee nxi̱nóto ráa re̱ꞌ, jee nkachiꞌ ráa nu̱u̱nꞌ re̱ꞌ:
―¡Mestrúꞌ! ¿Á ntu̱náꞌ jítú iniꞌ nú ya̱ kuviꞌ-ó?
Nnoto re̱ꞌ jee nku̱xeen re̱ꞌ nu̱u̱nꞌ ta̱chi̱ꞌ níꞌin jee nkachiꞌ re̱ꞌ nu̱u̱nꞌ nteñúꞌún:
―¡Nu̱ma̱ꞌ! ¡Níín!
Nku̱niꞌín ta̱chi̱ꞌ jee ña̱kui̱ñɨ̱ꞌ nteñúꞌún.
Jee nkachiꞌ Jesús nu̱u̱nꞌ ráa:
―¿Na̱chi yúꞌví víꞌí rán? ¿Na̱ kúvi chi ntu kúneí iniꞌ rán nuꞌuꞌ?
Jee nyu̱ꞌví víꞌí ráa jee jíkátu̱ꞌún táꞌán ráa:
Te̱e, ñuun Gadara, ya̱ yɨ́ꞌɨ́ ta̱chi̱ꞌ kíni iniꞌ re̱ꞌ
Jee nkenta ráa íyo ka̱ꞌ ichi yuꞌú nteñúꞌún nu̱u̱nꞌ káá ñuꞌun rá ñɨvɨ ñuun Gadara.
Jee sáá nkene Jesús iniꞌ barkúꞌ, jee kuíntañúꞌún nna̱ketáꞌán re̱ꞌ jín ɨɨn te̱e yɨ́ꞌɨ́ ta̱chi̱ꞌ kíni. Nkene te̱e yaꞌá nteñu rá yaviꞌ yu̱u̱ꞌ nu̱u̱nꞌ séꞌí ráa rá ni̱yɨ,
chi yukuán nééꞌ-e iniꞌ rá yavi ni̱yɨ vá. Ni ɨɨn ntu káꞌ kúvi kuꞌniꞌ maa, súka̱ꞌ jíꞌníꞌ ráa maa jín “cadena” ka̱a.
Chi kue̱ꞌe̱ꞌ víꞌí íchí ya niꞌniꞌ ráa naꞌá-a jín jie̱ꞌe̱ꞌ-e jín “cadena” ka̱a, soo nsi̱káꞌnɨ́ꞌ-ɨ ka̱a. Ni ɨɨn ráa ntu kúvi kúneí ráa jín-i.
Sukuáni nuvíꞌ niñu kánajín-i nteñu rá yavi ni̱yɨ jín nteñu rá yuku. Jee nxtu̱fíꞌ-i maáa jín rá yu̱u̱ꞌ.
Jee sáá niniꞌ íká re̱ꞌ Jesús, ninu re̱ꞌ jee nña̱kui̱ñɨ̱ ítɨ́ re̱ꞌ ña̱xin re̱ꞌ maáréꞌ nu̱u̱nꞌ Jesús.
Jee ni̱ꞌin xá nka̱najín te̱e vá nsa̱ꞌá ta̱chi̱ꞌ kíni, jee nkachiꞌ-i:
―¿Na̱chi kíní nú maánú nteñu ránꞌ, Jesús, se̱ꞌya Ndiosíꞌ, máá kúñaꞌnú nasɨ́kuitɨꞌ nu̱u̱nꞌ kuaíyó? Jíkánꞌ táꞌvíꞌ ni̱ꞌ nu̱u̱nꞌ noꞌó ichinúúnꞌ Ndiosíꞌ, ya̱ koto xínóꞌo nú nuꞌuꞌ.
Sukuán nkachiꞌ-i, chi nta̱túníꞌ Jesús nu̱u̱nꞌ-u:
―¡Ta̱chi̱ꞌ kíni! ¡Kene te̱e i̱ña̱ꞌ!
Ni̱ka̱tu̱ꞌún Jesús ta̱chi̱ꞌ kíni:
―¿Ná naní nú?
Jee nna̱xiníkó-o nu̱u̱nꞌ re̱ꞌ:
―Legión<sup>a</sup> naní ni̱ꞌ chi kue̱ꞌe̱ꞌ nasɨ́kuitɨꞌ ránꞌ.
Jee ni̱ka̱táꞌvíꞌ víꞌí-i nu̱u̱nꞌ Jesús ya̱ koto tájí íká re̱ꞌ ráa ñuun yaꞌá.
Jee yukuán íñɨ́ víꞌí kúchíꞌ i̱ka̱ꞌ yuku, yájíꞌ rátíꞌ.
Jee ni̱ka̱nꞌ táꞌvíꞌ ráa nu̱u̱nꞌ re̱ꞌ:
―Tají ránuꞌuꞌ kɨ̱ꞌɨ̱nꞌ ránꞌ nu̱u̱nꞌ rá kúchíꞌ vá sáva ki̱vɨ ránꞌ iniꞌ rátíꞌ.
Saájee nyɨ̱netuꞌ re̱ꞌ. Jee nkene rá ta̱chi̱ꞌ kíni te̱e yaꞌá, jee nki̱vɨ ráa iniꞌ rá kúchíꞌ. Jee yatin u̱vi̱ꞌ mil kúchíꞌ nkuvi rátíꞌ. Jee nkaninuun ya̱chi̱ꞌ rátíꞌ nu̱kana, ne̱ nu̱ nteñúꞌún. Jee nkaꞌaꞌ rátíꞌ nu̱u̱nꞌ nteñúꞌún.
Jee rá te̱e náka rá kúchíꞌ vá, nkenekunu ráa jee nna̱kani ráa nákuáꞌ nkuvi nu̱u̱nꞌ rá ñɨvɨ ñuun' jín rá kuaríáꞌ. Jee nki̱ne̱ꞌyá rává nákuáꞌ nkuvi.
Jee nkiji ráa nu̱u̱nꞌ Jesús. Jee niniꞌ ráa te̱e nyɨ́ꞌɨ rá ta̱chi̱ꞌ kíni. Ñúꞌún re̱ꞌ saꞌma. Nééꞌ re̱ꞌ. Jee ya nna̱ku̱ꞌun kájí iniꞌ te̱e nyɨ́ꞌɨ rá ta̱chi̱ꞌ kíni naní Legión. Jee nyu̱ꞌví ráa.
Jee rá ñɨvɨ niniꞌ ya̱ nkuvi, jee nna̱kani ráa nu̱u̱nꞌ rá ñɨvɨ nkenta yukuán, ya̱ nkuvi jín te̱e nyɨ́ꞌɨ rá ta̱chi̱ꞌ kíni jín rá kúchíꞌ.
I̱ña̱jee nki̱jiéꞌé ráa jíkánꞌ táꞌvíꞌ ráa nu̱u̱nꞌ Jesús ya̱ kɨ̱ꞌɨ̱nꞌ iyo re̱ꞌ ñuun ráa.
Sáá nki̱vɨ Jesús iniꞌ barkúꞌ, jee te̱e nyɨ́ꞌɨ rá ta̱chi̱ꞌ kíni ni̱ka̱táꞌvíꞌ-i nu̱u̱nꞌ Jesús ya̱ retú kuvi kutáꞌán-a jín re̱ꞌ.
Soo Jesús ntu nyɨ̱netuꞌ re̱ꞌ kutáꞌán-a jín re̱ꞌ, chisaꞌ nkachiꞌ re̱ꞌ nu̱u̱nꞌ-u:
―Kuánoꞌonꞌ veꞌi nú, jín nu̱u̱nꞌ rá táꞌán nú, jee nakani nú nɨꞌɨ ya̱ nsa̱ꞌá I̱toꞌoꞌ nú jín nú, ya̱ nku̱náꞌví iniꞌ re̱ꞌ nó.
Jee kua̱ꞌa̱nꞌ te̱e vá, jee nki̱jiéꞌé re̱ꞌ stekútu̱ꞌún re̱ꞌ jie̱ꞌe̱ꞌ rá tiñu nsa̱ꞌá Jesús jín re̱ꞌ, nu̱u̱nꞌ rá ñɨvɨ ñuun Decápolis, ya̱ kuíni kachiꞌ u̱ji̱ꞌ ñuun. Jee nɨꞌɨ rá ñɨvɨ nti̱vɨ́ xíniꞌ ráa.
Sáá njia̱ꞌa tuku Jesús íyó ka̱ꞌ ichi nteñúꞌún jín barkúꞌ, jee kue̱ꞌe̱ꞌ ñɨvɨ nku̱tútú nu̱u̱nꞌ re̱ꞌ, jee nééꞌ re̱ꞌ yuꞌú nteñúꞌún.
Jee nkenta ɨɨn rá te̱e néetiñu nu̱u̱nꞌ veñu̱ꞌun lúlí. Suvire̱ꞌ naní Jairo. Jee sáá niniꞌ re̱ꞌ Jesús, jee nstu̱víꞌ re̱ꞌ maáréꞌ jie̱ꞌe̱ꞌ Jesús,
jee ni̱ka̱táꞌvíꞌ ñáꞌnú re̱ꞌ nu̱u̱nꞌ Jesús, jee nkachiꞌ re̱ꞌ:
―Se̱ꞌya sɨ́ꞌɨ́ ni̱ꞌ sa̱néꞌ íyó kuviꞌ-i. Neꞌenꞌ xá chisó nú rá naꞌá nú nu̱u̱nꞌ ña, sáva nuvi ña jee kutekuꞌ ña ―nkachiꞌ re̱ꞌ.
I̱ña̱jee kua̱ꞌa̱nꞌ Jesús jín re̱ꞌ. Jee kue̱ꞌe̱ꞌ víꞌí ñɨvɨ níkɨ́nꞌ ráa, jee nna̱kuniꞌi ráa Jesús.
Ni̱yo ɨɨn ñaꞌan, ya va̱ji u̱xu̱vi̱ꞌ kui̱ya̱ꞌ, nóꞌo ña kue̱ꞌi̱ꞌ jiátɨ ni̱ñɨ̱ꞌ.
Nnoꞌo víꞌí ña xi̱ntíín kue̱ꞌe̱ꞌ te̱e tátán. Jee ña̱xi̱nꞌ ña nɨꞌɨ ya̱ kúmí ña. Soo ntu̱náꞌ ni̱yotiñu, chi sáá manéátúꞌún ka̱ꞌ nkuvi.
Nteso̱ꞌo ña ya̱ káꞌánꞌ rá ñɨvɨ xi̱ni̱ꞌ Jesús. Jee nku̱yatin ña ya̱ta̱ꞌ Jesús nteñu rá ñɨvɨ kue̱ꞌe̱ꞌ, jee nkakɨ̱ꞌɨ ña saꞌma re̱ꞌ.
Chi nkaꞌvi iniꞌ ña: “Retún kua̱chi kakɨ̱ꞌɨ ni̱ꞌ saꞌma re̱ꞌ, jee nuvi ni̱ꞌ.”
Kuísá ni̱chi̱ꞌ ni̱ñɨ̱ꞌ vá ña, jee niniꞌ ña ya̱ nnuvi yɨkɨkúñu ña.
Sáá nijinꞌ nkuvi iniꞌ Jesús nijin nkene fuerza ííꞌ níꞌin níso re̱ꞌ ˻jee nnuvi ɨɨn ñɨvɨ˼, jee kuíntañúꞌún nna̱jikó re̱ꞌ nna̱kune̱ꞌyá re̱ꞌ nu̱u̱nꞌ rá ñɨvɨ kue̱ꞌe̱ꞌ, jee nkachiꞌ re̱:
―¿Né ɨɨn nsi̱jíkɨ́nꞌ-ɨ naꞌá-a saꞌma ni̱ꞌ?
Nkachiꞌ rá te̱e súkuáꞌa re̱ꞌ ráa nu̱u̱nꞌ re̱ꞌ:
―Néꞌyá nú ya̱ rá ñɨvɨ kue̱ꞌe̱ꞌ nákuniꞌin ráa noꞌó. Jee jíkátu̱ꞌún nú: “¿Né ɨɨn nsi̱jíkɨ́nꞌ naꞌá-a nó?”
Soo kávii nne̱ꞌyá Jesús sáva kuniꞌ-i né ɨɨn ví ya̱ nsa̱ꞌá maa.
I̱ña̱jee ñaꞌan vá nkisɨ ña ya̱ máá yúꞌví ña. Chi jíníꞌ ña ya̱ nkuvi jín ña. Jee nkiji ña, jee nstu̱víꞌ ña maáña nu̱u̱nꞌ re̱ꞌ. Jee nna̱kani ña nɨꞌɨ ya̱ naáꞌ nu̱u̱nꞌ re̱ꞌ.
Jee nkachiꞌ Jesús nu̱u̱nꞌ ña:
―Se̱ꞌya. Nnuvi nú, chi kúneí iniꞌ nú nuꞌuꞌ. Kuáꞌán váꞌa. Nuvi nú jie̱ꞌe̱ꞌ kue̱ꞌi̱ꞌ nú.
Ni káꞌánꞌ i̱i̱ꞌ ka̱ꞌ Jesús, jee nkenta rá te̱e va̱ji ne̱ veꞌi te̱e néetiñu nu̱u̱nꞌ veñu̱ꞌun lúlí vá, jee nkachiꞌ ráa:
―Se̱ꞌya sɨ́ꞌɨ́ nú ya ni̱ꞌi̱ꞌ-i. ¿Na̱chi íxtáñáꞌán nú ka̱ꞌ mestrúꞌ yaꞌá?
Soo Jesús ntu nsáꞌá re̱ꞌ kuéntáꞌ ya̱ nkachiꞌ ráa jee nkachiꞌ-i nu̱u̱nꞌ te̱e néetiñu nu̱u̱nꞌ veñu̱ꞌun lúlí:
―Koto yúꞌví nú. Kua̱chi vá kuneí iniꞌ nú nuꞌuꞌ.
Jee ntu njiáꞌa re̱ꞌ ni ɨɨn ñɨvɨ kutáꞌán ráa jín re̱ꞌ, chisaꞌ kua̱chi Pedro, Jacobo jín Juan, ya̱ kúvi ñaniꞌ Jacobo nku̱táꞌán ráa jín re̱ꞌ.
Sáá nkenta ráa veꞌi te̱e néetiñu nu̱u̱nꞌ veñu̱ꞌun lúlí, jee niniꞌ re̱ꞌ ya̱ kúváaꞌ víꞌí rá ñɨvɨ. Jee náꞌyúꞌ rá ñɨvɨ vá jee kánajín víꞌí ráa.
Sáá nki̱vɨ re̱ꞌ jee nkachiꞌ re̱ꞌ:
―¿Na̱chi kúváaꞌ rán jee náꞌyúꞌ rán? Ña lúlí vá nsá níꞌiꞌ-i, chi kíxíꞌ-i.
Jee kua̱chi ñakuꞌ i̱chi̱ꞌ ráa ne̱ꞌyá ráa re̱ꞌ. Soo ntavaꞌ re̱ꞌ ntáká rá ñɨvɨ iniꞌ veꞌi jee ña̱ꞌa̱nꞌ re̱ꞌ jín tátáꞌ ña lúlí vá jín nánáꞌ ña jín rá kútáꞌán jín re̱ꞌ, jee nki̱vɨ ráa nu̱u̱nꞌ káá ña lúlí vá.
Jee ntɨɨn re̱ꞌ naꞌá ña lúlí jee nkachiꞌ-i nu̱u̱nꞌ ña:
(Tu̱ꞌun yaꞌá kuíni káchíꞌ: “Ña lúlí, nu̱u̱nꞌ nú káchíꞌ ni̱ꞌ: Nako̱o.”)
Jee kuísá ntañúꞌún kuitɨ, nna̱ko̱o ña lúlí, jee nki̱jiéꞌé ña jíka ña, chi íñɨ́ ña u̱xu̱vi̱ꞌ kui̱ya̱ꞌ. Jee ntañúꞌún kuitɨꞌ nti̱vɨ́ xá xíniꞌ rá ñɨvɨ.
Soo nta̱túníꞌ ni̱ꞌin Jesús nu̱u̱nꞌ ráa ya̱ ni ɨɨn nu̱u̱nꞌ nka̱chíꞌ ráa maa. Jee nkachiꞌ re̱ꞌ ya̱ ku̱ꞌva ráa kajiꞌ ña lúlí vá.
Jesús íñɨ́ ñuun Nazaret
Nkene Jesús yukuán, jee kua̱ꞌa̱nꞌ re̱ꞌ ñuun nu̱u̱nꞌ ñaꞌnu re̱ꞌ. Jee nnikɨnꞌ rá te̱e, súkuáꞌa re̱ꞌ ráa, maáréꞌ.
Sáá nkenta ki̱vɨ̱ꞌ nájiáví, nki̱jiéꞌé re̱ꞌ xinéꞌénꞌ re̱ꞌ tu̱ꞌun Ndiosíꞌ iniꞌ veñu̱ꞌun lúlí. Jee kue̱ꞌe̱ꞌ ñɨvɨ ya̱ íñɨ́ tésóꞌo ráa ya̱ káchíꞌ Jesús, jee tívɨ́ xíniꞌ ráa. Jee jíkátu̱ꞌún táꞌán ráa:
―¿Né núꞌ nni̱ꞌi̱nꞌ re̱ꞌ rá tu̱ꞌun yaꞌá váji xi̱ni̱ꞌ re̱ꞌ? ¿Ná tu̱ꞌun níchí ka̱ꞌ nku̱tu̱ꞌva víꞌí re̱ꞌ jín rá a̱nasɨ́ sáꞌá re̱ꞌ?
¿Á nsú te̱e chutáꞌán yutun ví te̱e yaꞌá, rúsa? Jín ¿á nsú se̱ꞌya María kúvi re̱ꞌ, jín ñaniꞌ Jacobo, José, Judas, jín Simón? Jee ¿á suni nsá nééꞌ rá ku̱ꞌva re̱ꞌ nteñu-ó, rúsa? ―nkachiꞌ rá ñɨvɨ ñuun yukuán.
Saájee nku̱níní iniꞌ ráa jie̱ꞌe̱ꞌ re̱ꞌ.
I̱ña̱jee nkachiꞌ Jesús nu̱u̱nꞌ ráa:
―Ɨɨn profeta, ya̱ njiáꞌa Ndiosíꞌ tu̱ꞌun re̱ꞌ nu̱u̱nꞌ-u, kuaíyó rá ñuun sáꞌá ñáꞌnú ráa nu̱u̱nꞌ te̱e vá. Soo rá táꞌán ñuun re̱ꞌ jín rá táꞌán re̱ꞌ jín rá táꞌán veꞌi re̱ꞌ, ntu̱ví ―nkachiꞌ Jesús.
Jee ntu nkúvi saꞌá Jesús kue̱ꞌe̱ꞌ a̱nasɨ́, soo kua̱chi ntee re̱ꞌ naꞌá re̱ꞌ nu̱u̱nꞌ yakuꞌ rá ñɨvɨ kúꞌvíꞌ jee nxi̱núvi re̱ꞌ ráa.
Jee nti̱vɨ́ xíniꞌ re̱ꞌ, chi ntu kúneí iniꞌ ráa re̱ꞌ. Jee ni̱kónúun re̱ꞌ rá ñuun yatin yukuán, jee xínéꞌénꞌ re̱ꞌ tu̱ꞌun Ndiosíꞌ.
Chúichí Jesús rá u̱xu̱vi̱ꞌ discípulo, ya̱ kúvi rá te̱e súkuáꞌa re̱ꞌ ráa, sáva stekútu̱ꞌún ráa tu̱ꞌun Ndiosíꞌ
Jee nkana re̱ꞌ ni úxúviꞌ te̱e. Jee nki̱jiéꞌé re̱ꞌ chuichí re̱ꞌ ta u̱vi̱ꞌ, ta u̱vi̱ꞌ ráa. Njia̱ꞌa re̱ꞌ tiñu kuniso ráa sáva taníkɨ́n ráa rá ta̱chi̱ꞌ kíni yɨ́ꞌɨ́ ñɨvɨ.
Jee nta̱túníꞌ re̱ꞌ ya̱ ntu̱náꞌ kunaꞌá ráa nu̱u̱nꞌ kɨ̱ꞌɨ̱nꞌ ráa, chisaꞌ kua̱chi karútíꞌ ráa ni. Ni nku̱naꞌá ráa ya̱ kajiꞌ ráa, ni ñunu, ni xu̱ꞌún iniꞌ manchíjí ráa.
Chisaꞌ kua̱chi sáni ni̱jia̱nꞌ yɨ́ꞌɨ́ ráa, jee ni nku̱naꞌá ráa u̱vi̱ꞌ saꞌma naku̱ꞌun ráa.
Jee nkachiꞌ-i nu̱u̱nꞌ ráa:
―Né ni ví nkuvi nu̱u̱nꞌ ki̱vɨ rán ɨɨn veꞌi, kino̱o rán kuneeꞌ rán yukuán, ne̱ kene rán ñuun vá.
Jee ré ɨɨn nu̱u̱nꞌ ntu íyó maniꞌ ráa tɨɨn ráa ránoꞌó, ni nte̱sóꞌo ráa ránoꞌó, jee sáá kene rán yukuán, jee kisɨ rán ti̱ka̱cha̱a̱ꞌ jie̱ꞌe̱ꞌ rán, sáva nastúvi rán ya̱ íyó si̱kɨ̱ꞌ ráa. Máá nááꞌ vá káchíꞌ ni̱ꞌ nu̱u̱nꞌ rán, ya̱ ki̱vɨ̱ꞌ keꞌneꞌ Ndiosíꞌ kua̱chi ñɨ̱vɨ́, súkáꞌ xinóꞌo víꞌí Ndiosíꞌ rá ñɨvɨ rá ñuun Sodoma jín Gomorra, soo másúꞌ ka̱ꞌ xinóꞌo re̱ꞌ ráa nsú ka̱ꞌ rá ñɨvɨ ñuun vá ―nkachiꞌ Jesús nu̱u̱nꞌ ráa.
I̱ña̱jee nkene ráa stekútu̱ꞌún ráa ya̱ íyó nakani iniꞌ rá ñɨvɨ jie̱ꞌe̱ꞌ kua̱chi ráa jee kunikɨnꞌ ráa Ndiosíꞌ.
Jee nta̱níkɨ́nꞌ ráa rá ta̱chi̱ꞌ kíni nyɨ̱ꞌɨ iniꞌ kue̱ꞌe̱ꞌ ñɨvɨ, jee nchi̱só ráa ntí “aceite” xi̱ni̱ꞌ kue̱ꞌe̱ꞌ rá ñɨvɨ kúꞌvíꞌ jee nxi̱núvi ráa rává.
Ni̱ꞌi̱ꞌ Juan te̱e ya̱ síkuánuté
Nteso̱ꞌo “rey” Herodes ya̱ kúvi, chi nɨꞌɨ rá ñɨvɨ káꞌánꞌ xi̱ni̱ꞌ Jesús. Jee nkachiꞌ re̱ꞌ: <sup>a</sup>
―Jesús kúvi re̱ꞌ Juan, te̱e síkuánuté, ya̱ nna̱tekuꞌ i̱i̱ꞌ re̱ꞌ nteñu rá níꞌiꞌ, jee saáva fuerza i̱i̱ꞌ yɨ́ꞌɨ́ re̱ꞌ sáꞌá-a ya̱ kúvi saꞌá re̱ꞌ rá a̱nasɨ́.
Soo inka ka̱ꞌ ñɨvɨ káchíꞌ:
―Suvire̱ꞌ ví Elías, ya̱ nkuvi profeta ya̱ njiáꞌa Ndiosíꞌ tu̱ꞌun nu̱u̱nꞌ-u yanaꞌán nasɨ́kuitɨꞌ.
Jee rá inka ka̱ꞌ káchíꞌ:
Soo sáá nteso̱ꞌo Herodes rá tu̱ꞌun yaꞌá, nkachiꞌ-i:
―Juan ví yaꞌá, ya̱ nuꞌuꞌ nta̱jí ni̱ꞌ ya̱ ñeꞌneꞌ ráa su̱ku̱nꞌ re̱ꞌ, jee nna̱tekuꞌ i̱i̱ꞌ re̱ꞌ nteñu rá níꞌiꞌ.
Nkachiꞌ Herodes suꞌva chi ˻ya̱ nkuvi tiempúꞌ ya̱˼ máá maáréꞌ nta̱jí re̱ꞌ ntɨɨn ráa Juan jee niꞌniꞌ ráa maa iniꞌ veka̱a. Nsa̱ꞌá re̱ꞌ yaꞌá jie̱ꞌe̱ꞌ Herodías, ñasɨ́ꞌɨ́ ñaniꞌ re̱ꞌ, ya̱ kúvi Felipe, chi nna̱tana̱ꞌa Herodes jín ña.
Jee nkachiꞌ Juan nu̱u̱nꞌ Herodes:
―Nsú ñujiínꞌ káchíꞌ ley sáꞌá nú ya̱ kunaka nú ñasɨ́ꞌɨ́ ñaniꞌ nú.
Saáva Herodías táꞌvi iniꞌ ña néꞌyá ña Juan, jee nkuini ña kaꞌniꞌ ña re̱ꞌ. Soo ntu nkúvi.
Chi ñúyúꞌví iniꞌ Herodes néꞌyá re̱ꞌ Juan, chi jíníꞌ re̱ꞌ ya̱ te̱e na̱a̱ꞌ jín ya̱ yɨ́tíñú nu̱u̱nꞌ Ndiosíꞌ ví Juan. Jee nku̱mí váꞌa re̱ꞌ maa nu̱u̱nꞌ ña. Jee sáá tésóꞌo re̱ꞌ tu̱ꞌun káchíꞌ Juan jee nku̱kuáchí iniꞌ re̱ꞌ, soo ntaꞌan iniꞌ re̱ꞌ teso̱ꞌo re̱ꞌ maa.
Soo nkenta ɨɨn ki̱vɨ̱ꞌ ñúꞌún iniꞌ ña, máá sáá nkenta viko kui̱ya̱ꞌ Herodes. Nsa̱ꞌá re̱ꞌ ɨɨn xíní nu̱u̱nꞌ rá te̱e kúñáꞌnú jín re̱ꞌ, jín rá capitán soldado, jín rá te̱e kúñáꞌnú ñuun Galilea.
Nki̱vɨ se̱ꞌya sɨ́ꞌɨ́ Herodías nu̱u̱nꞌ kúxíní ráa jee nka̱tiéꞌé ña. Jee nsa̱ꞌá ña ya̱ kúsɨ́ɨ iniꞌ “rey” Herodes jín rá te̱e kúxíní jín re̱ꞌ. Nkachiꞌ “rey” nu̱u̱nꞌ ñaꞌan súchí vá:
―Ka̱ka̱nꞌ né ni ɨɨn ya̱ kuíni nú, jee taji ni̱ꞌ maa nu̱u̱nꞌ nú.
Jee nsa̱náaꞌ re̱ꞌ ya̱ ku̱ꞌva re̱ꞌ maa nu̱u̱nꞌ ña, jee nkachiꞌ re̱ꞌ:
―Né ni ɨɨn ya̱ ka̱ka̱nꞌ nú, taji ni̱ꞌ maa nu̱u̱nꞌ nú, sú ne̱ sava país ya̱ tátúníꞌ ni̱ꞌ.
Nkene ña jee ni̱ka̱tu̱ꞌún ña nánáꞌ ña:
―¿Ná kúvi ya̱ ka̱ka̱nꞌ ni̱ꞌ nu̱u̱nꞌ-u?
Jee nkachiꞌ nánáꞌ ña nu̱u̱nꞌ ña:
―Xi̱ni̱ꞌ Juan te̱e síkuánuté.
Ntañúꞌún kuitɨꞌ ne̱ nu̱míjiꞌíꞌ nki̱vɨ ña nu̱u̱nꞌ nééꞌ “rey”, jee ni̱ka̱nꞌ ña:
―Ntañúꞌún kuitɨꞌ kuíni ni̱ꞌ ya̱ ɨɨn iniꞌ ko̱ꞌo̱ꞌ taji nú xi̱ni̱ꞌ Juan, ya̱ síkuánuté.
Jee nku̱kuéká víꞌí iniꞌ “rey”. Soo jie̱ꞌe̱ꞌ ya̱ nchi̱sóyuꞌú re̱ꞌ ya̱ ku̱ꞌva re̱ꞌ maa nu̱u̱nꞌ ña, jín xá jie̱ꞌe̱ꞌ rá te̱e nééꞌ kúxíní ráa jín re̱ꞌ, jee ntu nkuíni re̱ꞌ kusáꞌán re̱ꞌ ya̱ níkanꞌ ña.
Kuíntañúꞌún nta̱jí re̱ꞌ ɨɨn najiáꞌáꞌ re̱ꞌ, jee nta̱túníꞌ re̱ꞌ ya̱ kiji-i jín xi̱ni̱ꞌ Juan.
Jee ña̱ꞌa̱nꞌ te̱e vá iniꞌ veka̱a, jee ñeꞌneꞌ-e su̱ku̱nꞌ Juan. Jee nki̱naka re̱ꞌ xi̱ni̱ꞌ Juan ɨɨn iniꞌ ko̱ꞌo̱ꞌ, jee njia̱ꞌa re̱ꞌ maa nu̱u̱nꞌ ñaꞌan súchí vá. Jee njia̱ꞌa ña maa nu̱u̱nꞌ nánáꞌ ña.
Sáá nku̱káꞌnú iniꞌ rá te̱e súkuáꞌa jín Juan ya̱ nkuvi sukuán, ña̱nake̱ꞌen ráa ñunéꞌyúꞌ re̱ꞌ, jee nse̱ꞌí ráa maa ɨɨn iniꞌ yavi yu̱u̱.
Jiáꞌa Jesús yájíꞌ u̱ꞌu̱nꞌ mil te̱e
Saájee ˻nikó˼ rá ni u̱xu̱vi̱ꞌ te̱e jee nku̱tútú ráa nu̱u̱nꞌ Jesús. Jee nna̱kani ráa nu̱u̱nꞌ re̱ꞌ nɨꞌɨ ya̱ nsa̱ꞌá ráa jín ya̱ nxi̱néꞌénꞌ ráa.
Jee nkachiꞌ Jesús nu̱u̱nꞌ ráa:
―Kɨ̱ꞌɨ̱nꞌ iyo-órán nu̱u̱nꞌ ntu ñɨvɨ jee nájiáví-ó unúún.
Nkachiꞌ-i suꞌva, chi kua̱ꞌa̱nꞌ va̱ji víꞌí ñɨvɨ, saáva ni suviráa ntu nkúvi kajiꞌ ráa.
Jee kua̱ꞌa̱nꞌ maáráa iniꞌ barkúꞌ nu̱u̱nꞌ ñuꞌun nu̱u̱nꞌ ntu ñɨvɨ.
Sáá va̱kene Jesús nu̱u̱nꞌ barkúꞌ, niniꞌ-i kue̱ꞌe̱ꞌ ñɨvɨ jee nku̱náꞌví iniꞌ re̱ꞌ ráa, chi kúvi ráa kuéntáꞌ lanchi, ya̱ ntu̱náꞌ íyó náka ráa. Jee nki̱jiéꞌé re̱ꞌ nxi̱néꞌénꞌ re̱ꞌ ráa kue̱ꞌe̱ꞌ tu̱ꞌun.
Jee sáá niniꞌ víꞌí, nku̱yatin rá te̱e súkuáꞌa re̱ꞌ ráa jee nkachiꞌ ráa nu̱u̱nꞌ re̱ꞌ:
―Yánini víꞌí ví-i, jee nu̱u̱nꞌ ntu nééꞌ ñɨvɨ ví yaꞌá.
Nachuichí nú xá rá ñɨvɨ sáva kɨ̱ꞌɨ̱nꞌ ráa nu̱u̱nꞌ rá kuaríáꞌ jín rá ñuun íyó yatin yaꞌá, jee keꞌen ráa ya̱ kajiꞌ ráa ―nkachiꞌ rá te̱e súkuáꞌa re̱ꞌ ráa.
Soo Jesús nna̱xiníkó nu̱u̱nꞌ ráa:
―Ku̱ꞌva rán kajiꞌ ráa ―nkachiꞌ re̱ꞌ.
Jee nkachiꞌ ráa nu̱u̱nꞌ re̱ꞌ:
―Vansú u̱vi̱ꞌ sientúꞌ ki̱vɨ̱ꞌ sátíñú ɨɨn te̱e, jee niꞌinꞌ ránꞌ xu̱ꞌún keꞌen ránꞌ ya̱ kajiꞌ ráa. <sup>b</sup> Jee ¿á kɨ̱ꞌɨ̱nꞌ ránꞌ jee keꞌen ránꞌ i̱xta̱tíláꞌ vá, jee ku̱ꞌva ránꞌ kajiꞌ ráa? ―nkachiꞌ ráa nu̱u̱nꞌ re̱ꞌ.
Jee kuíre nkachiꞌ Jesús nu̱u̱nꞌ ráa:
―¿Na̱ja i̱xta̱tíláꞌ kúmí rán? Kua̱néꞌyá rán.
Sáá nku̱káꞌnú iniꞌ ráa, jee nkachiꞌ ráa:
―U̱ꞌu̱nꞌ i̱xta̱tíláꞌ jín u̱vi̱ꞌ tia̱ká.
I̱ña̱jee nta̱jí re̱ꞌ ráa ya̱ sikúneeꞌ tútú ráa ta ɨntɨ́ɨn ɨntɨ́ɨn rá ñɨvɨ nu̱u̱nꞌ ítéꞌ kuíí.
Jee ña̱kuneeꞌ ta sientúꞌ jín ta u̱vi̱xiko u̱ji̱ꞌ ñɨvɨ.
Jee ntɨɨn Jesús ni úꞌúnꞌ rá i̱xta̱tíláꞌ jín ni núvíꞌ rá tia̱ká vá, jee ni nna̱kune̱ꞌyá re̱ꞌ súkún, jee njia̱ꞌa re̱ꞌ ya̱ nku̱taꞌviꞌ re̱ꞌ nu̱u̱nꞌ Ndiosíꞌ. Jee nta̱sáva kuáchí re̱ꞌ rá i̱xta̱tíláꞌ. Jee njia̱ꞌa re̱ꞌ maa nu̱u̱nꞌ rá te̱e súkuáꞌa re̱ꞌ ráa, sáva siáꞌa ráa maa nu̱u̱nꞌ rá ñɨvɨ. Jee suni nta̱sáva-a ni núvíꞌ rá tia̱ká sáva nɨꞌɨ rá ñɨvɨ ni̱ꞌi̱nꞌ ráa maa.
Ntáká ráa nyajiꞌ ne̱ nkuvi iniꞌ ráa.
Jee nna̱keꞌen ráa u̱xu̱vi̱ꞌ chikívɨ́ꞌ nñu̱chitú rá i̱xta̱tíláꞌ léfé jín rá tia̱ká nkino̱o ka̱ꞌ.
Jee rá te̱e ya̱ nyajiꞌ i̱xta̱tíláꞌ nkuvi u̱ꞌu̱nꞌ mil.
Jesús jíka jiéꞌé nu̱u̱nꞌ nute
Kuíntañúꞌún Jesús nsi̱káa re̱ꞌ rá te̱e súkuáꞌa re̱ꞌ ráa iniꞌ barkúꞌ, jee kɨ̱ꞌɨ̱nꞌ ráa íyo ka̱ꞌ ichi nteñúꞌún nu̱u̱nꞌ ñuun Betsaida xíꞌna káꞌ suvire̱ꞌ, ni náchuichí re̱ꞌ rá ñɨvɨ.
Jee sáá nkuvi nna̱chuichí re̱ꞌ ráa, jee ña̱ꞌa̱nꞌ re̱ꞌ ɨɨn yuku nna̱kuetu re̱ꞌ.
Jee sáá va̱kuaaꞌ, jee ñúꞌún barkúꞌ nu̱u̱nꞌ nteñúꞌún, jee Jesús íñɨ́ maáa nu̱u̱nꞌ ñu̱ꞌún.
Niniꞌ re̱ꞌ ya̱ tu̱nóꞌó sikáka ráa jín remo, chi va̱ji ta̱chi̱ꞌ ichinúúnꞌ ráa. Sáá va̱kunijinꞌ, nkiji Jesús jíka jie̱ꞌe̱ꞌ re̱ꞌ nu̱u̱nꞌ nute. Jee kuíni re̱ꞌ siáꞌa re̱ꞌ ráa.
Soo sáá niniꞌ ráa re̱ꞌ jíka re̱ꞌ nu̱u̱nꞌ nteñúꞌún, jee nkaꞌvi iniꞌ ráa, ya̱ ɨɨn íꞌná ví re̱ꞌ, jee nka̱najín ráa,
chi ntáká ráa niniꞌ maa jee nyu̱ꞌví ráa.
Soo kuíntañúꞌún nkaꞌanꞌ re̱ꞌ ráa, jee nkachiꞌ re̱ꞌ:
―Koo tiɨ́kɨ́ iniꞌ rán. Maáníꞌ ví. Koto yúꞌví rán.
Jee nkaa-a iniꞌ barkúꞌ nu̱u̱nꞌ ñúꞌún ráa. Jee nnu̱ma̱ꞌ ta̱chi̱ꞌ. Jee nsa̱ꞌvi nasɨ́kuitɨꞌ iniꞌ ráa jee nti̱vɨ́ xíniꞌ ráa,
Xínúvi Jesús rá kúꞌvíꞌ íyó ñuun Genesaret
Jee sáá njia̱ꞌa ráa nu̱u̱nꞌ nteñúꞌún jee nkenta ráa nu̱u̱nꞌ káá ñuun Genesaret. Jee niꞌniꞌ ráa barkúꞌ yuꞌú nteñúꞌún.
Jee ni núun ráa barkúꞌ, jee nna̱kuni rá ñɨvɨ Jesús.
Jee ninu ráa kuaíyó yukuán, jee nki̱jiéꞌé ráa kua̱keꞌen ráa rá ñɨvɨ kúꞌvíꞌ jee kua̱na̱ka ráa rává yósóꞌ nu̱u̱nꞌ tu̱nchi̱só, nu̱u̱nꞌ tésóꞌo ráa ya̱ íñɨ́ Jesús.
Né ni ví nkuvi nki̱vɨ re̱ꞌ, rá kuaríáꞌ áxí rá ñuun áxí chi̱kuꞌuꞌ, jee ñakɨnꞌ ráa rá kúꞌvíꞌ iniꞌ ichi. Jee ni̱ka̱táꞌvíꞌ ráa, ya̱ ré kuvi kua̱chi i̱kɨ̱nꞌ ráa yuꞌú saꞌma re̱ꞌ ni. Jee ntáká rá ya̱ ni̱kɨ̱nꞌ maa, jee nuvi ráa.
Na̱ja kénta ntu íyó ninuꞌun ñɨvɨ
Jee rá te̱e yɨ́ꞌɨ́ nu̱u̱nꞌ grupo “fariseo” jín sava rá te̱e xínéꞌénꞌ ley, naní escribas, ya̱ váji ráa ne̱ ñuun káꞌnú Jerusalén, nku̱tútú ráa nu̱u̱nꞌ Jesús.
Jee sáá niniꞌ ráa, yá kéꞌín rá te̱e súkuáꞌa jín Jesús, yájíꞌ ráa jín naꞌá ya̱ ntu íyó ninuꞌun, ya̱ kuíni kachiꞌ, ya̱ ntu nnánaꞌá ˻sánikua̱ꞌ íyótúníꞌ sá káchíꞌ rá “fariseo”˼. Jee nkaꞌanꞌ u̱ꞌvi̱ꞌ rá te̱e vá jie̱ꞌe̱ꞌ ráa.
(Chi rá “fariseo” jín nɨꞌɨ rá inka ka̱ꞌ ñɨvɨ Israel, retú ntu xíꞌna nanaꞌá tílúú ráa ˻sáni íyótúníꞌ sá nánaꞌá ráa˼, ntu yájíꞌ ráa. Jee sukuán néva̱ꞌa ráa “costumbre” rá jííꞌ yanaꞌán.
Jee sáá níkó ráa ya̱ jiáꞌánꞌ ráa nu̱yáꞌvi, ntu yájíꞌ ráa, retú ntu násánoo ráa maáráa xíꞌna ka̱ꞌ. Jee íyó víꞌí ka̱ꞌ “costumbre” njia̱ꞌa rá jííꞌ, ya̱ néva̱ꞌa ráa. ˻Íyótúníꞌ sá˼ nakete ráa rá taza, rá ti̱noꞌoꞌ, rá olla ka̱a jín rá i̱to.)
Jee rá “fariseo” jín rá te̱e xínéꞌénꞌ ley ni̱ka̱tu̱ꞌún ráa Jesús:
―¿Na̱kui chi ntu jiáꞌnu rá te̱e súkuáꞌa jín nú rá ñujiínꞌ rá jííꞌ yanaꞌán? Chi yájíꞌ ráa jín naꞌá ráa ya̱ ntu íyó ninuꞌun ―nkachiꞌ ráa nu̱u̱nꞌ Jesús.
Nna̱xiníkó Jesús nu̱u̱nꞌ ráa:
―Máá nááꞌ vá nkachiꞌ Isaías tu̱ꞌun Ndiosíꞌ jie̱ꞌe̱ꞌ ránoꞌó ya̱ kúvi rán te̱e sansuꞌva. Sukuán ntee re̱ꞌ ya̱ nkachiꞌ Ndiosíꞌ:
Rá ñɨvɨ yaꞌá néñu̱ꞌun ráa nuꞌuꞌ jín yuꞌú ráa,
soo íyó íká ánímaꞌ ráa nu̱u̱nꞌ ni̱ꞌ.
Néñu̱ꞌun ka̱ꞌá ráa nuꞌuꞌ.
Xínéꞌénꞌ ráa rá tu̱ꞌun ya̱ kúvi ya̱ tátúníꞌ máni rá te̱e ni.
Sukuán ntee Isaías ya̱ nkachiꞌ Ndiosíꞌ.
’Chi xínóo rán ya̱ nta̱túníꞌ Ndiosíꞌ jee néva̱ꞌa rán rá “costumbre” rá te̱e. [Íyótúníꞌ sá nákete rán rá ki̱sɨ jín rá taza jee sáꞌá víꞌí rán ka̱ꞌ suꞌva.]
Suni nkachiꞌ Jesús nu̱u̱nꞌ ráa:
―Káꞌvi iniꞌ rán ya̱ íyó va̱ꞌa sííyo rán ya̱ nta̱túníꞌ Ndiosíꞌ, sáva kuneva̱ꞌa rán rá “costumbre” rán.
Chi nkachiꞌ Moisés ya̱ tátúníꞌ Ndiosíꞌ nu̱u̱nꞌ rán: “Sañáꞌnú nú nu̱u̱nꞌ tátáꞌ nú jín nu̱u̱nꞌ nánáꞌ nú. Jee ɨɨn ñɨvɨ ya̱ kaꞌanꞌ kini jie̱ꞌe̱ꞌ tátáꞌ-a áxí jie̱ꞌe̱ꞌ nánáꞌ-a, íyó kuviꞌ-i” nkachiꞌ Moisés.
Soo suvirán káchíꞌ: “Ré kachiꞌ ɨɨn te̱e nu̱u̱nꞌ tátáꞌ-a áxí nu̱u̱nꞌ nánáꞌ-a: Ntu kúvi chineí ni̱ꞌ noꞌó chi “corbán” kúvi né ni ɨɨn nantíñú ni̱ꞌ ya̱ kúvi taji ni̱ꞌ nu̱u̱nꞌ noꞌó sáva chineí ni̱ꞌ noꞌó, nékui.” (“Corbán” kúníꞌ káchíꞌ: Ya̱ nso̱ko̱ꞌ ni̱ꞌ maa nu̱u̱nꞌ Ndiosíꞌ.)
Jee ntu jiáꞌa rán ka̱ꞌ chineí re̱ꞌ tátáꞌ re̱ꞌ áxí nánáꞌ re̱ꞌ.
Sukuán síjíta rán tu̱ꞌun Ndiosíꞌ, chi síkúnkuvi rán “costumbre” rán, jee jiáꞌa rán maa nu̱u̱nꞌ rá se̱ꞌya rán. Jee suni kue̱ꞌe̱ꞌ rá tiñu kúnkunuún sukuán sáꞌá rán ka̱ꞌ ―nkachiꞌ Jesús.
Jee nkana tuku Jesús rá ñɨvɨ kue̱ꞌe̱ꞌ, jee nkachiꞌ-i nu̱u̱nꞌ ráa:
―Teso̱ꞌo ntáká rán nuꞌuꞌ jee kiku̱ꞌun iniꞌ rán.
[Retún né ni ɨɨn íyó so̱ꞌo, jee teso̱ꞌo va̱ꞌa] ―nkachiꞌ Jesús.
Jee sáá nxi̱nóo Jesús rá ñɨvɨ kue̱ꞌe̱ꞌ, jee nki̱vɨ-ɨ iniꞌ veꞌi, jee rá te̱e súkuáꞌa re̱ꞌ ráa, ni̱ka̱tu̱ꞌún ráa re̱ꞌ, ná kuíni kachiꞌ tu̱ꞌun ya̱ kúnkunuún vá.
Jee nkachiꞌ-i nu̱u̱nꞌ ráa:
―¿Á suni suvirán ntu jiáku̱ꞌun iniꞌ rán suꞌva? ¿Á ntu jiáku̱ꞌun iniꞌ rán, ya̱ nɨꞌɨ rá ki̱vɨ iniꞌ ñɨvɨ, ntu kúvi sáꞌá-a ya̱ ntu íyó ninuꞌun ñɨvɨ, rúja?
Chi ntu kívɨ-ɨ iniꞌ ánímaꞌ nú. Soo kívɨ chi̱ji nú, jee kéne yɨkɨkúñu nú.
(Suꞌva nkachiꞌ-i ya̱ nɨꞌɨ rá yájíꞌ-ó íyó ninuꞌun.)
Jee suni nkachiꞌ Jesús:
―Ya̱ kene iniꞌ ɨɨn ñɨvɨ ví ya̱ sáꞌá ya̱ nkóo ninuꞌun ñɨvɨ vá.
Chi ne̱ iniꞌ, ne̱ ánímaꞌ rá ñɨvɨ, kene ya̱ káꞌvi kánéꞌén iniꞌ ráa: sáꞌá téní-i jín ñɨvɨ ya̱ ntu nta̱na̱ꞌá jín-i, kúsíkɨ́ iniꞌ-i jín ɨɨn ñaꞌan ya̱ kúvi ñasɨ́ꞌɨ́ inka te̱e áxí jín ɨɨn te̱e ya̱ kúvi yɨɨ́ inka ñaꞌan, jiáꞌníꞌ-i,
sáꞌá kuíꞌná-a, sáꞌá úꞌvi iniꞌ-i, sáꞌá kini-i, xínáꞌví-i, íyó kánéꞌí-i, táꞌvi iniꞌ-i, káꞌánꞌ si̱kɨ̱ꞌ táꞌán-a, sáꞌá vi̱xi̱ꞌ-i, ntu stiéꞌé-e.
Nɨꞌɨ rá kánéꞌén yaꞌá kéne-e iniꞌ ñɨvɨ, jee sáꞌá-a ya̱ nkóo ninuꞌun ñɨvɨ vá ―nkachiꞌ Jesús.
Ɨɨn ñaꞌan to̱ꞌo̱ꞌ ya̱ kúneí iniꞌ ña Jesús
Yukuán nkene Jesús jee kua̱ꞌa̱nꞌ-a ñuꞌun tɨ́ɨn Tiro jín Sidón. Jee nki̱vɨ re̱ꞌ ɨɨn veꞌi. Jee ntu kuíni re̱ꞌ ya̱ ni ɨɨn ñɨvɨ nku̱níꞌ ráa ya̱ nééꞌ re̱ꞌ yukuán, soo ntu nkúvi kuneeꞌ yuꞌuꞌ re̱ꞌ.
Chi nteso̱ꞌo ɨɨn ñaꞌan jie̱ꞌe̱ꞌ re̱ꞌ, jee íyó ɨɨn se̱ꞌya sɨ́ꞌɨ́ lúlí ña, ya̱ yɨ́ꞌɨ́ ta̱chi̱ꞌ kíni maa. Jee kuíntañúꞌún nkenta ña jee nstu̱víꞌ ña maáña jie̱ꞌe̱ꞌ Jesús.
Jee tu̱ꞌun nkaku ñaꞌan vá ví griego, jee ˻ntu kúvi ña ñɨvɨ Israel˼ chi nkaku ña nu̱u̱nꞌ tataꞌ sirofenicia. Jee ni̱ka̱táꞌvíꞌ ña nu̱u̱nꞌ Jesús ya̱ tavaꞌ re̱ꞌ ta̱chi̱ꞌ kíni vá se̱ꞌya sɨ́ꞌɨ́ ña.
Soo nkachiꞌ Jesús nu̱u̱nꞌ ña ˻jie̱ꞌe̱ꞌ rá ñɨvɨ Israel˼:
―Xíꞌnañúꞌún ka̱ꞌ kɨnetuꞌ kajiꞌ rá su̱chí kuáchí ne̱ kuvi iniꞌ ráa. Ntu̱ví va̱ꞌa ixtá ni̱ꞌ ya̱ yájíꞌ rá kuáchí, jee sikéne ni̱ꞌ maa nu̱u̱nꞌ rá úsú.
Jee nna̱xiníkó ña nu̱u̱nꞌ re̱ꞌ:
―Saá nijia ví, táta. Soo ne̱ rá úsú yɨ́ꞌɨ́ chi̱ji mesa yájíꞌ rátíꞌ rá yuchi yuꞌú rá su̱chí kuáchí.
Jee nkachiꞌ Jesús nu̱u̱nꞌ ña:
―Jie̱ꞌe̱ꞌ ni ka̱ꞌ tu̱ꞌun vá nkachiꞌ nú, kuáꞌán, chi ya nkene ta̱chi̱ꞌ kíni vá se̱ꞌya sɨ́ꞌɨ́ nú.
Sáá kua̱noꞌonꞌ ña veꞌi ña, jee nna̱niꞌinꞌ ña se̱ꞌya sɨ́ꞌɨ́ ña káá-a nu̱u̱nꞌ i̱to. Jee ya nkene ta̱chi̱ꞌ kíni maa.
Jesús xínúvi ɨɨn te̱e sóꞌó ñɨ́ꞌɨ́nꞌ
Nkene Jesús ñuun Tiro jee njia̱ꞌa re̱ꞌ ñuun Sidón. Jee nnikó i̱i̱ꞌ re̱ꞌ yuꞌú nteñúꞌún Galilea ya̱ tɨ́ɨn Decápolis, ˻ya̱ kúníꞌ kachiꞌ U̱ji̱ꞌ ñuun˼.
Jee nki̱naka ráa ɨɨn te̱e sóꞌó ñɨ́ꞌɨ́nꞌ nu̱u̱nꞌ re̱ꞌ. Jee ni̱ka̱táꞌvíꞌ ráa nu̱u̱nꞌ re̱ꞌ ya̱ chisó re̱ꞌ naꞌá re̱ꞌ nu̱u̱nꞌ te̱e vá sáva xinúvi re̱ꞌ maa.
Jee nsiíyo sɨ́ɨ́n Jesús te̱e vá nu̱u̱nꞌ rá ñɨvɨ kue̱ꞌe̱ꞌ. Jee ntu̱ví re̱ꞌ rá xi̱ntíín re̱ꞌ iniꞌ rá so̱ꞌo-o jee nkɨɨnꞌ re̱ꞌ ntésɨ́ɨ́ re̱ꞌ jee nsi̱kachiꞌi re̱ꞌ yáá te̱e vá.
Jee sáá nna̱kune̱ꞌyá re̱ꞌ súkún, jee nkeꞌen re̱ꞌ kue̱ka̱ꞌ jee nkachiꞌ re̱ꞌ nu̱u̱nꞌ te̱e vá:
―¡Efata!
Saájee nna̱kune rá so̱ꞌo re̱ꞌ jee nnuvi̱ta yáá re̱ꞌ jee nkuvi nkaꞌanꞌ va̱ꞌa re̱ꞌ.
Nta̱túníꞌ Jesús ya̱ ni ɨɨn nu̱u̱nꞌ nka̱chíꞌ ráa maa. Sú saa víꞌí ka̱ꞌ tátúníꞌ re̱ꞌ nu̱u̱nꞌ ráa, jee saa víꞌí ka̱ꞌ stékútu̱ꞌún ráa maa.
Jee nti̱vɨ́ nasɨ́kuitɨꞌ xíniꞌ ráa, jee nkachiꞌ ráa:
―Nɨꞌɨ va̱ꞌa sáꞌá re̱ꞌ, chi rá sóꞌó tésóꞌo ráa sáꞌá re̱ꞌ. Jee suni rá ñɨ́ꞌɨ́nꞌ káꞌánꞌ ráa sáꞌá re̱ꞌ ―nkachiꞌ ráa.
Jesús jiáꞌa yájíꞌ ku̱mi̱ꞌ mil ñɨvɨ
Ɨɨn rá ki̱vɨ̱ꞌ vá, sáá nku̱tútú tuku ta xá ñɨvɨ, jee maá sáá ntu̱náꞌ íyó ya̱ kajiꞌ ráa, jee nkana Jesús rá te̱e súkuáꞌa re̱ꞌ ráa, jee nkachiꞌ re̱ꞌ nu̱u̱nꞌ ráa:
―Kúnáꞌví iniꞌ ni̱ꞌ néꞌyá ni̱ꞌ rá ñɨvɨ kue̱ꞌe̱ꞌ yaꞌá, chi ya̱ nkuvi u̱ni̱ꞌ ki̱vɨ̱ꞌ nneeꞌ ráa jín ni̱ꞌ. Jee ntu̱náꞌ íyó ya̱ kajiꞌ ráa.
Jee ré nachuichí niteꞌ ni̱ꞌ ráa veꞌi ráa, jee kuvineenꞌ ráa ichi, chi íyó ráa íká va̱ji.
Nna̱xiníkó rá te̱e súkuáꞌa re̱ꞌ ráa nu̱u̱nꞌ re̱ꞌ:
―¿Né núꞌ kuvi ni̱ꞌi̱nꞌ ne̱ ni ɨɨn ñɨvɨ ya̱ ku̱ꞌva-a kajiꞌ rá ñɨvɨ yaꞌá nu̱u̱nꞌ ñuꞌun sáɨn yaꞌá, rúja?
Ni̱ka̱tu̱ꞌún re̱ꞌ ráa:
―¿Na̱ja i̱xta̱tíláꞌ kúmí rán?
Jee nkachiꞌ ráa:
―U̱xa̱ꞌ.
Jee nta̱jí re̱ꞌ rá ñɨvɨ kue̱ꞌe̱ꞌ vá ya̱ kikuneeꞌ ráa nu̱u̱nꞌ ñu̱ꞌún.
Ntɨɨn re̱ꞌ ni u̱xa̱ꞌ rá i̱xta̱tíláꞌ vá, jee njia̱ꞌa re̱ꞌ ya̱ nku̱taꞌviꞌ re̱ꞌ nu̱u̱nꞌ Ndiosíꞌ, jee nta̱sáva re̱ꞌ rává, jee njia̱ꞌa re̱ꞌ maa nu̱u̱nꞌ rá te̱e súkuáꞌa re̱ꞌ ráa, sáva ku̱ꞌva ráa maa nu̱u̱nꞌ rá ñɨvɨ. Jee nta̱sáva ráa maa nu̱u̱nꞌ rá ñɨvɨ.
Jee kúmí ráa yakuꞌ tia̱ká lúlí. Jee njia̱ꞌa re̱ꞌ ya̱ nku̱taꞌviꞌ re̱ꞌ nu̱u̱nꞌ Ndiosíꞌ. Jee suni nta̱túníꞌ re̱ꞌ ya tasáva ráa maa.
Jee nyajiꞌ rá ñɨvɨ ne̱ nkuvi chi̱ji ráa. Jee rá te̱e súkuáꞌa re̱ꞌ ráa na̱keꞌen ráa rá léfé nkino̱o ka̱ꞌ. Jee nchu̱chítú ráa u̱xa̱ꞌ chikívɨ́ꞌ.
Yatin ku̱mi̱ꞌ mil ñɨvɨ ví rá nyajiꞌ.
Jee kuíre nna̱chuichí Jesús ráa.
Jee kuíre nki̱vɨ re̱ꞌ jín rá te̱e súkuáꞌa re̱ꞌ ráa iniꞌ barkúꞌ. Jee kua̱ꞌa̱nꞌ ráa rá ñuun tɨ́ɨn Dalmanuta.
Jíkánꞌ rá “fariseo” ɨɨn seña a̱nasɨ́ va̱ꞌa
Jee nkenta rá te̱e yɨ́ꞌɨ́ grupo “fariseo”, jee nki̱jiéꞌé ráa kántáꞌán túꞌun ráa jín Jesús. Jee ni̱ka̱nꞌ ráa nu̱u̱nꞌ re̱ꞌ ya̱ saꞌá re̱ꞌ ɨɨn seña, ya̱ stúvi re̱ꞌ ya̱ níso re̱ꞌ fuerza ííꞌ va̱ji ne̱ nu̱u̱nꞌ Ndiosíꞌ nééꞌ-e antivɨ́. Ni̱ka̱nꞌ ráa suꞌva, sáva kototúníꞌ ráa re̱ꞌ.
Ne̱ naꞌán nkeꞌen Jesús kue̱ka̱ꞌ jee nkachiꞌ-i:
―¿Na̱kui chi jíkánꞌ rá ñɨvɨ tiempúꞌ vitan, ya̱ stúvi ni̱ꞌ ɨɨn seña a̱nasɨ́, rúja? Máá nááꞌ vá káchíꞌ ni̱ꞌ nu̱u̱nꞌ rán, ya̱ ni ɨɨn seña ntu̱náꞌ ku̱ꞌva ni̱ꞌ nu̱u̱nꞌ ráa.
I̱ña̱jee nxi̱nóo re̱ꞌ ráa jee nki̱vɨ tuku re̱ꞌ iniꞌ barkúꞌ jee kua̱ꞌa̱nꞌ re̱ꞌ íyo ka̱ꞌ yuꞌú nteñúꞌún.
Tu̱ꞌun xínéꞌénꞌ rá te̱e grupo “fariseo”, kúvi-i kuéntáꞌ levadura
Jee nnaan iniꞌ rá te̱e súkuáꞌa re̱ꞌ ráa kunaꞌá váꞌa ráa i̱xta̱tíláꞌ kajiꞌ ráa. Jee kua̱chi ɨɨn i̱xta̱tíláꞌ ni ínáváꞌa ráa kua̱ꞌa̱nꞌ iniꞌ barkúꞌ.
―Kumí rán maárán. Nito koo rán maárán nu̱u̱nꞌ levadura<sup>a</sup> rá “fariseo” jín levadura Herodes.
Jee nátúꞌún ɨɨn inka ráa jie̱ꞌe̱ꞌ ya̱ nkachiꞌ re̱ꞌ sukuán jee nkachiꞌ ráa:
―Chi ntu̱ví i̱xta̱tíláꞌ ínaꞌá-ó.
Sáá nku̱káꞌnú iniꞌ Jesús ya̱ nkachiꞌ ráa sukuán, jee nkachiꞌ re̱ꞌ nu̱u̱nꞌ ráa:
―¿Na̱kui chi nátúꞌún rán ya̱ ntu íyó i̱xta̱tíláꞌ, rúja? ¿Á ni ntiáꞌan kiku̱ꞌun iniꞌ rán? Jee ¿á ni ntu tɨ́ɨn kuéntáꞌ rán ˻na̱ jie̱ꞌe̱ꞌ káꞌánꞌ ni̱ꞌ˼? ¿Á yúú xi̱ni̱ꞌ rán?
Íyó nchinúún rán, jee ¿á ntu néꞌyá rán? Íyó so̱ꞌo rán, jee ¿á ntu tésóꞌo rán, rúja? ¿Á ntu náꞌán rán
sáá nta̱sáva ni̱ꞌ u̱ꞌu̱nꞌ i̱xta̱tíláꞌ nu̱u̱nꞌ u̱ꞌu̱nꞌ mil te̱e? ¿Na̱ja chikívɨ́ꞌ nñu̱chitú rá léfé nkino̱o, na̱keꞌen rán, rúja? ―nkachiꞌ re̱ꞌ nu̱u̱nꞌ ráa.
Jee nkachiꞌ ráa nu̱u̱nꞌ re̱ꞌ:
―U̱xu̱vi̱ꞌ.
Jee nkachiꞌ re̱ꞌ:
―Jee sáá nta̱sáva ni̱ꞌ u̱xa̱ꞌ i̱xta̱tíláꞌ nu̱u̱nꞌ ku̱mi̱ꞌ mil ñɨvɨ, ¿na̱ja chikívɨ́ꞌ nñu̱chitú nna̱keꞌen rán rúja?
Jee nkachiꞌ ráa nu̱u̱nꞌ re̱ꞌ:
―U̱xa̱ꞌ.
Saájee, nkachiꞌ re̱ꞌ nu̱u̱nꞌ ráa:
―¿Á ni ntiáꞌan kiku̱ꞌun iniꞌ rán?
Jesús xínúvi ɨɨn te̱e kuáá nu̱u̱nꞌ ñuun Betsaida
I̱ña̱jee nkenta ráa ñuun Betsaida. Jee nkinaka rá ñɨvɨ ɨɨn te̱e kuáá nu̱u̱nꞌ Jesús jee ni̱ka̱táꞌvíꞌ ráa nu̱u̱nꞌ re̱ꞌ, ya̱ sikáchiꞌi re̱ꞌ te̱e vá.
Ntɨɨn Jesús naꞌá te̱e kuáá vá jee ña̱naka re̱ꞌ maa yuꞌú ñuun. Ntiesɨ̱ɨ́ re̱ꞌ nu̱u̱nꞌ rá nchinúún-u. Jee ntee re̱ꞌ naꞌá re̱ꞌ nu̱u̱nꞌ-u. Jee ni̱ka̱tu̱ꞌún re̱ꞌ maa:
―¿Á néꞌyá nú ntí?
Nne̱ꞌyá te̱e kuáá vá, jee nkachiꞌ-i:
―Néꞌyá ni̱ꞌ rá te̱e jee túvi ráa kuéntáꞌ íyó yutun ya̱ jíka.
Saájee ntee tuku Jesús naꞌá-a nu̱u̱nꞌ rá nchinúún te̱e kuáá vá jee nxi̱núvi re̱ꞌ maa. Jee va̱ꞌa nne̱ꞌyá-a, saájee kájíkuitɨꞌ nna̱ku̱ne̱ꞌyá-a nɨꞌɨ.
Jee nna̱chuichí Jesús maa kua̱noꞌonꞌ-o veꞌi-i jee nkachiꞌ re̱ꞌ nu̱u̱nꞌ-u:
―Koto kívɨ nú ñuun. Ni koto nákani nú yaꞌá nu̱u̱nꞌ ni ɨɨn ñɨvɨ yukuán.
Sánáa Pedro ya̱ Jesús kúvi Cristo ya̱ ñani Ndiosíꞌ sáva tatúníꞌ-i nu̱u̱nꞌ ñɨ̱vɨ́
Jee kuíre nkene Jesús jín rá te̱e súkuáꞌa re̱ꞌ ráa yukuán jee kua̱ꞌa̱nꞌ ráa nu̱u̱nꞌ rá kuaríáꞌ ñuun Cesarea Filipo. Ni jíka ráa, ni̱ka̱tu̱ꞌún Jesús rá te̱e súkuáꞌa re̱ꞌ ráa:
―¿Né ɨɨn káchíꞌ rá ñɨvɨ ya̱ kúvi nuꞌuꞌ?
Jee suviráa nna̱xiníkó nu̱u̱nꞌ re̱ꞌ:
Jee ni̱ka̱tu̱ꞌún re̱ꞌ ráa:
―Soo ránoꞌó, ¿né ɨɨn káchíꞌ rán ya̱ kúvi nuꞌuꞌ?
Nna̱xiníkó Pedro nu̱u̱nꞌ re̱ꞌ:
―Noꞌó kúvi Cristo, ˻ya̱ ñani Ndiosíꞌ noꞌó, sáva kunisotíñú nú tatúníꞌ nú nu̱u̱nꞌ ñɨ̱vɨ́˼.
Soo nta̱túníꞌ ñáꞌnú re̱ꞌ nu̱u̱nꞌ ráa ya̱ ni ɨɨn nu̱u̱nꞌ nka̱chíꞌ ráa maa.
Jesús stékútu̱ꞌún ya̱ kuviꞌ-i
Jee nki̱jiéꞌé Jesús kachiꞌ re̱ꞌ nu̱u̱nꞌ ráa ya̱ íyó kunoꞌo nasɨ́kuitɨꞌ re̱ꞌ, ya̱ nkenta kúvi re̱ꞌ se̱ꞌya ñɨvɨ ñɨ̱vɨ́. Jee rá te̱e kúñáꞌnú jín rá su̱tu̱ꞌ kúñáꞌnú, jín rá te̱e xínéꞌénꞌ tu̱ꞌun ley kuichi iniꞌ ráa kune̱ꞌyá ráa re̱ꞌ. Jee kaꞌniꞌ ráa re̱ꞌ. Soo ki̱vɨ̱ꞌ úníꞌ jee natekuꞌ i̱i̱ꞌ re̱ꞌ kene re̱ꞌ nteñu rá ni̱yɨ.
Na̱a̱ꞌ kuitɨꞌ nkachiꞌ re̱ꞌ tu̱ꞌun yaꞌá.
I̱ña̱jee ña̱ꞌa̱nꞌ sɨ́ɨ́n Pedro jín re̱ꞌ jee nki̱jiéꞌé-e nu̱xeen-e nu̱u̱nꞌ re̱ꞌ jie̱ꞌe̱ꞌ káchíꞌ re̱ꞌ sukuán.
Soo nna̱koto yátá Jesús, jee sáá niniꞌ re̱ꞌ rá te̱e súkuáꞌa re̱ꞌ ráa, jee nku̱xeen-e nu̱u̱nꞌ Pedro jee nkachiꞌ re̱ꞌ:
―¡Kuiyo, kuáꞌán ya̱ta̱ꞌ ni̱ꞌ! ¡Satanás! Nsá néénu̱u̱nꞌ nú tiñu Ndiosíꞌ, chisaꞌ néénu̱u̱nꞌ nú sáni jiáni iniꞌ rá ñɨvɨ.
I̱ña̱jee nkana re̱ꞌ rá ñɨvɨ jín rá te̱e súkuáꞌa re̱ꞌ ráa, jee nkachiꞌ re̱ꞌ nu̱u̱nꞌ ráa:
―Retú né ni ɨɨn ñɨvɨ kuíni-i kunikɨnꞌ-ɨ nuꞌuꞌ, xináánꞌ rán iniꞌ rán ya̱ níyo iniꞌ maánú, jee ɨɨn ni koo iniꞌ nú kunoꞌo nú jie̱ꞌe̱ꞌ nuꞌuꞌ kuéntáꞌ ɨɨn ya̱ níso-o kurúsiꞌ sáva kuviꞌ-i nu̱u̱nꞌ vá. Jee kunikɨnꞌ nú nuꞌuꞌ.
Chi né ni ɨɨn ñɨvɨ ya̱ ntu níkɨ́nꞌ nuꞌuꞌ chi níyo iniꞌ-i kutekuꞌ va̱ꞌa-a ñɨ̱vɨ́ yaꞌá jín ya̱ ka̱ku-u nu̱u̱nꞌ tunóꞌó kunoꞌo-o jie̱ꞌe̱ꞌ níkɨ́nꞌ-ɨ nuꞌuꞌ ñɨ̱vɨ́ yaꞌá, jee sukuíta-a kutekuꞌ-u jín Ndiosíꞌ. Soo né ni ɨɨn ñɨvɨ ya̱ súka̱ꞌ kuviꞌ-i nu̱u̱nꞌ tunóꞌó jie̱ꞌe̱ꞌ nikɨ́n-ɨ nuꞌuꞌ, jee ka̱ku nijia-a chi ni̱ꞌi̱nꞌ-i ya̱ kutekuꞌ-u nɨ́ɨ́nkání jín Ndiosí saꞌá re̱ꞌ.
¿Na̱ nu̱u̱nꞌ íyótiñu nu̱u̱nꞌ ɨɨn ñɨvɨ retú ni̱ꞌi̱nꞌ ñɨvɨ vá kuaíyó ñɨ̱vɨ́, jee sukuíta-a ánímaꞌ-a ya̱ nsá nanitáꞌvíꞌ-i, rúja?
¿Soo ná kúvi ya̱ chunáán ɨɨn ñɨvɨ sáva sikáku-u ánímaꞌ-a, rúja? ˻Ntu̱náꞌ íyó ya̱ kúvi ku̱ꞌva-a.˼
Saájee né ni ɨɨn ya̱ kúkanuun-u jie̱ꞌe̱ꞌ nuꞌuꞌ jín jie̱ꞌe̱ꞌ tu̱ꞌun ni̱ꞌ nu̱u̱nꞌ rá ñɨvɨ kua̱chi yaꞌá, ya̱ na̱ ni jie̱ꞌe̱ꞌ xínóo ráa Ndiosíꞌ, jee suni maáníꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, jee kukanuun ni̱ꞌ jie̱ꞌe̱ꞌ ñɨvɨ vá, sáá niji ni̱ꞌ jín rá najiáꞌáꞌ ííꞌ jee vii kúñáꞌnú ni̱ꞌ sáníkua̱ꞌ tátáꞌ ni̱ꞌ Ndiosíꞌ ―nkachiꞌ Jesús.
Jee nkachiꞌ Jesús nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ rán, ya̱ sava rá ñɨvɨ íñɨ́ yaꞌá, ni nsáꞌ kuviꞌ ráa, ne̱ kuniꞌ ráa kiji tiñu ñáꞌnú níso Ndiosíꞌ ya̱ tatúníꞌ re̱ꞌ jín fuerza ííꞌ níso re̱ꞌ.
Nsama Jesús na̱sa ntu̱vi-i nu̱u̱nꞌ rá ñɨvɨ
Jee ki̱vɨ̱ꞌ íñúꞌ, nnaka Jesús kua̱chi Pedro, Jacobo, jín Juan, jee kua̱ꞌa̱nꞌ maáréꞌ jín ráa nu̱u̱nꞌ ɨɨn yuku súkún. Jee yukuán nsama re̱ꞌ sáá ntu̱vi re̱ꞌ nu̱u̱nꞌ ráa.
Jee rá saꞌma re̱ꞌ ña̱nu̱te̱ꞌ, jee máá yaa nasɨ́kuitɨꞌ nnuvi ráa. Jee ni ɨɨn ñɨvɨ ñɨ̱vɨ́, ya̱ nákete saꞌma, ni nkénta saꞌá-a yaa saꞌma sukuán.
Jee niniꞌ rá te̱e vá Elías jín Moisés ˻ya̱ njiáꞌa Ndiosíꞌ tu̱ꞌun re̱ꞌ nu̱u̱nꞌ ráa tió chíji˼, nátúꞌún ráa jín Jesús.
Nkachiꞌ Pedro nu̱u̱nꞌ Jesús:
―¡Mestrúꞌ! ¡Na ka̱ꞌ va̱ꞌa ka̱ꞌ ya̱ íyó-ó yaꞌá! Saꞌá ránꞌ u̱ni̱ꞌ veꞌi sayo, ɨɨn kuvi nú, jee inka kuvi Moisés, jee inka ka̱ꞌ kuvi Elías.
Nkachiꞌ Pedro suꞌva, chi ntu nku̱tu̱ni̱ꞌ ná kachiꞌ re̱ꞌ, chi nyu̱ꞌví nasɨ́kuitɨꞌ réꞌ jín Jacobo jín Juan.
Jee nkenta ɨɨn vi̱ko̱ꞌ jee nna̱kasɨꞌ-ɨ nu̱u̱nꞌ íñɨ́ ntáká ráa. Jee nkene ɨɨn nusuyuꞌú ma̱ꞌñú vi̱ko̱ꞌ vá, jee nkachiꞌ-i:
―Yaꞌá ví se̱ꞌya yɨ́ɨ́ ni̱ꞌ ya̱ ñúnúunꞌ ni̱ꞌ. Kuniso̱ꞌo rán ya̱ káchíꞌ re̱ꞌ.
Jee ni kua̱nuun ráa xi̱ni̱ꞌ yuku vá, jee nta̱túníꞌ Jesús nu̱u̱nꞌ ráa, ya̱ ni ɨɨn nu̱u̱nꞌ koto nákani ráa ya̱ niniꞌ ráa. Nta̱túníꞌ re̱ꞌ ya̱ nnákani ráa maa ne̱ ki̱vɨ̱ꞌ natekuꞌ i̱i̱ꞌ re̱ꞌ nteñu rá níꞌiꞌ, jee nako̱o yɨkɨkúñu re̱ꞌ, ya̱ nkenta kúvi re̱ꞌ se̱ꞌya ñɨvɨ ñɨ̱vɨ́.
Saájee nñu̱ꞌun yuꞌuꞌ iniꞌ ráa maa. Jee nkaꞌanꞌ maáráa ya̱ ná kúníꞌ kachiꞌ ya̱ “natekuꞌ i̱i̱ꞌ re̱ꞌ nteñu rá níꞌiꞌ”.
Jee ni̱ka̱tu̱ꞌún ráa Jesús ˻jie̱ꞌe̱ꞌ Elías ya̱ nkuvi te̱e njiáꞌa Ndiosíꞌ tu̱ꞌun nu̱u̱nꞌ-u tió chíji˼:
―¿Na̱chi káchíꞌ rá te̱e xínéꞌénꞌ ley, ya̱ Elías íyó kiji-i xíꞌna ka̱ꞌ nsú ka̱ꞌ Cristo?
Suvire̱ꞌ nna̱xiníkó nu̱u̱nꞌ ráa:
―Máá nááꞌ nijia ya̱ kiji Elías ya̱ xíꞌnañúꞌún. Jee nasástákoo jiáá re̱ꞌ nɨꞌɨ sáva rá ñɨvɨ nakunu̱u̱nꞌ ráa Ndiosíꞌ. ¿Ná káchíꞌ tu̱ꞌun Ndiosíꞌ nu̱u̱nꞌ tutuꞌ ííꞌ jie̱ꞌe̱ꞌ maáníꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́? Ntee ráa ya̱ kunoꞌo víꞌí ni̱ꞌ jee kuichi iniꞌ rá ñɨvɨ nuꞌuꞌ.
Soo nuꞌuꞌ káchíꞌ nu̱u̱nꞌ rán, ya̱ Elías ya nkiji nijia re̱ꞌ. Jee nsa̱ꞌá rá ñɨvɨ na̱kua̱ꞌ nkuini ráa nu̱u̱nꞌ re̱ꞌ, sáni ya̱ káchíꞌ nu̱u̱nꞌ tutuꞌ níso tu̱ꞌun Ndiosíꞌ ―nkachiꞌ Jesús
Jesús xínúvi ɨɨn te̱e súchí ya̱ yɨ́ꞌɨ́ ta̱chi̱ꞌ kíni
Sáá nkenta ráa nu̱u̱nꞌ íñɨ́ rá inka ka̱ꞌ rá te̱e súkuáꞌa re̱ꞌ ráa, jee niniꞌ ráa kue̱ꞌe̱ꞌ víꞌí ñɨvɨ nkuti̱yu̱ꞌ nu̱u̱nꞌ rá te̱e súkuáꞌa re̱ꞌ ráa. Jee íñɨ́ rá te̱e xínéꞌénꞌ ley, jee ya̱ kántáꞌán túꞌun ráa jín rá te̱e súkuáꞌa re̱ꞌ ráa.
Sáá niniꞌ nɨꞌɨ rá ñɨvɨ re̱ꞌ, jee kuíntañúꞌún nti̱vɨ́ xá xi̱ni̱ꞌ ráa. Jee ninu ráa jee nkenta ráa nu̱u̱nꞌ re̱ꞌ, jee ntɨɨn ráa naꞌá re̱ꞌ.
Jee ni̱ka̱tu̱ꞌún re̱ꞌ rá te̱e súkuáꞌa re̱ꞌ ráa:
―¿Ná jie̱ꞌe̱ꞌ kántáꞌán túꞌun rán jín ráa?
Jee ɨɨn rá íñɨ́ nteñu ñɨvɨ kue̱ꞌe̱ꞌ vá nna̱xiníkó-o nu̱u̱nꞌ re̱ꞌ:
―¡Mestrúꞌ! Va̱naka ni̱ꞌ se̱ꞌya ni̱ꞌ nu̱u̱nꞌ nú, ya̱ yɨ́ꞌɨ́ ta̱chi̱ꞌ kíni iniꞌ re̱ꞌ ya̱ sáꞌá ñɨ́ꞌɨ́nꞌ-ɨ re̱ꞌ.
Sáá tɨ́ɨn ta̱chi̱ꞌ kíni re̱ꞌ, jee kúyutún ta̱chi̱ꞌ kíni vá re̱ꞌ nu̱u̱nꞌ ñu̱ꞌún, jee kene tiu̱u̱nꞌ iniꞌ yuꞌú re̱ꞌ, jee síkáꞌñɨ́ꞌ-ɨ nu̱ꞌun re̱ꞌ, jee kutínákuíꞌ re̱ꞌ. Jee nkachiꞌ ni̱ꞌ nu̱u̱nꞌ rá te̱e súkuáꞌa jín nú ya̱ tavaꞌ ráa maa, soo ntu nkúneí ráa ―nkachiꞌ re̱ꞌ.
Jee nna̱xiníkó Jesús nu̱u̱nꞌ ráa:
―¡Ná ka̱ꞌ rá ñɨvɨ yaꞌá ya̱ ntu ínúꞌ iniꞌ ráa Ndiosíꞌ! ¿Na̱ja tiempúꞌ ka̱ꞌ vá íyó kuneeꞌ ni̱ꞌ jín rán? ¿Na̱ja tiempúꞌ ka̱ꞌ íyó keꞌne iniꞌ ni̱ꞌ nu̱u̱nꞌ ránoꞌó ya̱ ntu ínú iniꞌ rán Ndiosíꞌ? Kinaka rán se̱ꞌyá yɨ́ɨ́ nú nu̱u̱nꞌ ni̱ꞌ ―nkachiꞌ re̱ꞌ.
Jee nki̱naka ráa re̱ꞌ nu̱u̱nꞌ Jesús. Jee sáá niniꞌ ta̱chi̱ꞌ kíni vá Jesús, jee ntañúꞌún kuitɨꞌ ñaꞌniyɨ̱ꞌɨ́ ta̱chi̱ꞌ kíni te̱e súchí vá. Jee nna̱niso re̱ꞌ nu̱u̱nꞌ ñu̱ꞌún, jee ni̱kokáni re̱ꞌ, jee nkene tiu̱u̱nꞌ yuꞌú re̱ꞌ.
Jee ni̱ka̱tu̱ꞌún Jesús tátáꞌ te̱e súchí vá:
―¿Na̱ja tiempúꞌ ya̱ va̱jí nóꞌo re̱ꞌ suꞌva?
Jee nkachiꞌ tátáꞌ re̱ꞌ:
―Ne̱ lúlí re̱ꞌ.
Jee kue̱ꞌe̱ꞌ i̱chi ya̱ nchuꞌun ta̱chi̱ꞌ kíni re̱ꞌ nu̱u̱nꞌ ñuꞌúnꞌ jín nu̱u̱nꞌ nute sáva kaꞌniꞌ-i re̱ꞌ. Soo ré íyó ná kúvi ya̱ saꞌá nú, jee kunáꞌví iniꞌ nú kune̱ꞌyá nú ránuꞌuꞌ, jee chineí ránuꞌuꞌ ―nkachiꞌ tátáꞌ te̱e súchí vá.
Jee Jesús nkachiꞌ nu̱u̱nꞌ re̱ꞌ:
―¡Né núꞌ vá nkúvi ví! Nɨꞌɨ ni nu̱u̱nꞌ vá kuvi saꞌá ni̱ꞌ ya̱ kuvi nu̱u̱nꞌ ɨɨn ñɨvɨ ya̱ kúneí iniꞌ ñɨvɨ vá nuꞌuꞌ.
Kuíntañúꞌún nka̱najín tátáꞌ te̱e súchí vá, jee nkachiꞌ re̱ꞌ:
―¡Kúneí iniꞌ ni̱ꞌ noꞌó! Chineí nú nuꞌuꞌ, sáva nakuneí ka̱ꞌ iniꞌ ni̱ꞌ noꞌó.
Sáá nne̱ꞌyá Jesús ya̱ nku̱tútú ya̱chi̱ꞌ víꞌí ñɨvɨ, jee nku̱xeen re̱ꞌ nu̱u̱nꞌ ta̱chi̱ꞌ kíni vá, jee nkachiꞌ re̱ꞌ nu̱u̱nꞌ-u:
Jee nka̱najín ta̱chi̱ꞌ kíni vá, jee íyó víꞌí ña̱ꞌníyɨꞌɨ́ ta̱chi̱ꞌ kíni vá re̱ꞌ, jee nkene-e. Jee te̱e súchí vá nkino̱o kuéntáꞌ ɨɨn ya̱ níꞌiꞌ. Saájee kue̱ꞌe̱ꞌ ráa nkachiꞌ ya̱ níꞌiꞌ re̱ꞌ.
Soo nna̱tɨɨn Jesús naꞌá re̱ꞌ, jee nxi̱nákóo Jesús re̱ꞌ jee nna̱kui̱ñɨ̱ nichi re̱ꞌ.
Sáá nki̱vɨ Jesús ɨɨn iniꞌ veꞌi, jee rá te̱e súkuáꞌa re̱ꞌ ráa ni̱ka̱tu̱ꞌún sɨ́ɨ́n ráa re̱ꞌ:
―¿Na̱kui chi ntu nkúvi tavaꞌ ráníꞌ ta̱chi̱ꞌ kíni vá?
Jee nkachiꞌ re̱ꞌ nu̱u̱nꞌ ráa:
―Rá ta̱chi̱ꞌ kíni ya̱ íyó suꞌva, ntu kúvi tavaꞌ rán maa, ré ntu nákuetu rán nu̱u̱nꞌ Ndiosíꞌ [jee ré ntu néé nite rán].
Stékútu̱ꞌún tuku Jesús ya̱ kuviꞌ-i
Jee nkene ráa yukuán, jee njia̱ꞌa ráa rá ñuun tɨ́ɨn Galilea. Jee ntu kuíni re̱ꞌ ya̱ ni ɨɨn ñɨvɨ nku̱káꞌnú iniꞌ ráa ya̱ jiáꞌa re̱ꞌ yukuán,
chi xínéꞌénꞌ re̱ꞌ nu̱u̱nꞌ rá te̱e súkuáꞌa re̱ꞌ ráa, jee nkachiꞌ re̱ꞌ nu̱u̱nꞌ ráa:
―Nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, naku̱ꞌva ɨɨn ñɨvɨ nuꞌuꞌ xi̱ntíín rá te̱e. Jee kaꞌniꞌ ráa nuꞌuꞌ. Jee ré ñaꞌniꞌ ráa nuꞌuꞌ, jee ki̱vɨ̱ꞌ úníꞌ natekuꞌ i̱i̱ꞌ ni̱ꞌ jee nako̱o yɨkɨkúñu ni̱ꞌ ―nkachiꞌ re̱ꞌ.
Soo suviráa ntu ñáku̱ꞌun iniꞌ ráa ya̱ káchíꞌ re̱ꞌ. Jee yúꞌví ráa katu̱ꞌún ráa re̱ꞌ.
¿Né ɨɨn ví máá kúñáꞌnú ka̱ꞌ?
I̱ña̱jee nkenta ráa ñuun Capernaum. Sáá nééꞌ re̱ꞌ jín ráa ɨɨn iniꞌ veꞌi, jee ni̱ka̱tu̱ꞌún re̱ꞌ ráa:
―¿Ná jie̱ꞌe̱ꞌ nna̱túꞌún rán ichi sáá va̱ji-ó?
Soo níín nkuvi ráa, chi nátúꞌún ɨɨn inka ráa ichi va̱ji ráa, ya̱ né ɨɨn ráa ví ya̱ kúñáꞌnú ka̱ꞌ.
Jee ña̱kuneeꞌ re̱ꞌ jee nkana re̱ꞌ rá ni u̱xu̱vi̱ꞌ ráa jee nkachiꞌ re̱ꞌ nu̱u̱nꞌ ráa:
―Ré né ni ɨɨn kuíni kuvi ñɨvɨ kúñáꞌnú ka̱ꞌ nu̱u̱nꞌ nɨꞌɨ, íyó kuvi-i ne̱ nu̱u̱nꞌ nɨ́ꞌɨ ka̱ꞌ jee íyó chineí-i inka ñɨvɨ kuéntáꞌ kuvi-i ɨɨn musúꞌ nu̱u̱nꞌ nɨꞌɨ.
I̱ña̱jee ntɨɨn re̱ꞌ ɨɨn su̱chí lúlí, jee ñani re̱ꞌ maa ma̱ꞌñú ráa. Jee ña̱kinumi re̱ꞌ maa, jee nkachiꞌ re̱ꞌ nu̱u̱nꞌ ráa:
―Né ni ɨɨn ñɨvɨ ya̱ nu̱u̱nꞌ súví nuꞌuꞌ nakuatáꞌví ráa ɨɨn su̱chí lúlí kuéntáꞌ su̱chí lúlí yaꞌá, jee suni nakuatáꞌví ñɨvɨ vá nuꞌuꞌ. Jee né ni ɨɨn ñɨvɨ nákuatáꞌví ráa nuꞌuꞌ nsú kua̱chi kuitɨꞌ nuꞌuꞌ nakuatáꞌví ñɨvɨ vá, chi suni nakuatáꞌví ñɨvɨ vá Ndiosíꞌ, ya̱ nchu̱ichí nuꞌuꞌ ―nkachiꞌ re̱ꞌ.
Ñɨvɨ ya̱ ntu íñɨ́ si̱kɨ̱ꞌ-ó, íñɨ́-ɨ jín-ó
Jee nkachiꞌ Juan:
―Mestrúꞌ, niniꞌ ránꞌ ɨɨn te̱e ya̱ nu̱u̱nꞌ súví nú táníkɨ́nꞌ re̱ꞌ rá ta̱chi̱ꞌ kíni ya̱ yɨ́ꞌɨ́ iniꞌ rá ñɨvɨ. Jee ninii̱yo ránꞌ sáꞌá re̱ꞌ ka̱ꞌ suꞌva, chi ntu kútáꞌán re̱ꞌ jín-ó ―nkachiꞌ Juan.
Soo Jesús nkachiꞌ:
―Koto jíníi̱yo rán maa nu̱u̱nꞌ re̱ꞌ. Chi né ni ɨɨn ya̱ sáꞌá a̱nasɨ́ va̱ꞌa nu̱u̱nꞌ súví nuꞌuꞌ, jee nkúvi kuíntañúꞌún kaꞌanꞌ niva̱ꞌa ñɨvɨ vá si̱kɨ̱ꞌ ni̱ꞌ.
Chi ɨɨn ñɨvɨ ya̱ ntu kénta si̱kɨ̱ꞌ-ó, íñɨ́-ɨ jín-ó.
Chi né ni ɨɨn ñɨvɨ ya̱ taji vasúꞌ nute koꞌo rán nu̱u̱nꞌ súví nuꞌuꞌ, chi yɨ́ꞌɨ́ rán nu̱u̱nꞌ ni̱ꞌ, ya̱ kúvi ni̱ꞌ Cristo, máá na̱a̱ꞌ vá káchíꞌ ni̱ꞌ, ya̱ ni nsá súkuíta ñɨvɨ vá ta̱ꞌvi̱ꞌ ku̱ꞌva Ndiosíꞌ nu̱u̱nꞌ-u ―nkachiꞌ Jesús.
Na náꞌví ka̱ꞌ rá ñɨvɨ ya̱ kininkava ráa nu̱u̱nꞌ kua̱chi
’Ré íyó ɨɨn su̱chí lúlí suꞌva ya̱ kúneí iniꞌ-i nuꞌuꞌ, jee ré xinínkava ɨɨn ñɨvɨ iniꞌ su̱chí lúlí vá xinóo-o ichi nuꞌuꞌ, jee íyó va̱ꞌa ka̱ꞌ ré kuꞌniꞌ su̱ku̱nꞌ ñɨvɨ vá nu̱u̱nꞌ ɨɨn yu̱u̱ꞌ molínúꞌ máá káꞌnú ya̱ síkótúyu burrúꞌ maa, jee sikéne ráa ñɨvɨ vá nu̱u̱nꞌ nteñúꞌún.
[Yukuán ví nu̱u̱nꞌ ntu jíꞌíꞌ rá ti̱na̱kú ya̱ yájíꞌ rátíꞌ ñunéꞌyúꞌ, jee ni ntu náꞌváꞌ ñuꞌunꞌ maa.]
’Jee retú kuíni nú kɨ̱ꞌɨ̱nꞌ nú kininkava nú nu̱u̱nꞌ kua̱chi, tɨɨn kuéntáꞌ nú kuéntáꞌ ñeꞌneꞌ nú ɨɨn jie̱ꞌe̱ꞌ nú. Chi va̱ꞌa ka̱ꞌ ví nú ya̱ kúꞌlu nú jee ki̱vɨ nú nu̱u̱nꞌ kutekuꞌ nú nɨ́ɨ́nkání jín Ndiosíꞌ. Chi va̱ꞌa ka̱ꞌ sukuán nsú ka̱ꞌ ya̱ koo ni núvíꞌ jie̱ꞌe̱ꞌ nú, jee ki̱vɨ nú nu̱u̱nꞌ ñuꞌúnꞌ.
[Jee yukuán ví nu̱u̱nꞌ ntu jíꞌíꞌ rá ti̱na̱kú, jee ni ntu náꞌváꞌ ñuꞌunꞌ maa.]
’Jee retú kuíni nú kune̱ꞌyá nú ya̱ niváꞌa jín nchinúún nú, tɨɨn kuéntáꞌ nú kuéntáꞌ ntavaꞌ nú ɨɨn nchinúún nú. Chi va̱ꞌa ka̱ꞌ ví nú ya̱ koo ɨɨn nchinúún nú, jee ki̱vɨ nú naꞌá Ndiosíꞌ. Chi va̱ꞌa ka̱ꞌ sukuán nsú ka̱ꞌ koo ni núvíꞌ nchinúún nú jee ki̱vɨ nu̱u̱nꞌ ñuꞌúnꞌ.
Yukuán ví nu̱u̱nꞌ ntu jíꞌíꞌ rá ti̱na̱kú jee ni ntu náꞌváꞌ ñuꞌunꞌ maa.
’Chi nɨꞌɨ ñɨvɨ kasɨꞌ ñuꞌunꞌ maa kuéntáꞌ sáꞌá u̱ꞌva̱ꞌ-ó ku̱ñu. Jee kuꞌu̱ꞌva̱ nta̱ká nantíñú sókóꞌ ñɨvɨ nu̱u̱nꞌ Ndiosíꞌ jín ñɨ̱ɨ̱nꞌ, sáni káchíꞌ ley Moisés.
’Ya̱ váꞌa kúvi ñɨ̱ɨ̱nꞌ. Soo retú nnu̱katɨ́ ya̱ úꞌváꞌ ñɨ̱ɨ̱nꞌ, ¿ná kúvi ya̱ saꞌá-ó sáva kuꞌu̱ꞌva̱ꞌ tuku-u, rúja? ˻Ntu̱náꞌ íyó kuvi sáꞌá-ó ka̱ꞌ˼. Kuvi ranú ñɨvɨ va̱ꞌa kuéntáꞌ íyó ñɨ̱ɨ̱nꞌ va̱ꞌa. Jee kunee ñunkúún rán jín ɨɨn inka táꞌán rán ―nkachiꞌ Jesús.
Xínéꞌénꞌ Jesús jie̱ꞌe̱ꞌ ya̱ koto xínóo táꞌán
Nkene Jesús yukuán, jee kua̱ꞌa̱nꞌ-a nu̱u̱nꞌ rá ñuun tɨ́ɨn Judea jín rá ñuun káá íyó ka̱ꞌ nute káꞌnú Jordán. Jee nku̱tútú tuku rá ñɨvɨ kue̱ꞌe̱ꞌ nu̱u̱nꞌ re̱ꞌ. Jee xínéꞌénꞌ tuku re̱ꞌ ráa, sánikua̱ꞌ sáꞌá re̱ꞌ.
Nku̱yatin kéꞌín rá te̱e yɨ́ꞌɨ́ grupo naní “fariseo” nu̱u̱nꞌ Jesús. Jee ni̱ka̱tu̱ꞌún ráa maa, ya̱ ¿á káchíꞌ ley ya̱ kúvi xinóo ɨɨn te̱e ñasɨ́ꞌɨ́-ɨ? Jee nkachiꞌ ráa sukuán sáva kototúníꞌ ráa re̱ꞌ.
Soo nna̱xiníkó re̱ꞌ nu̱u̱nꞌ ráa:
―¿Ná nta̱túníꞌ ley ya̱ njiáꞌa Ndiosíꞌ nu̱u̱nꞌ Moisés nu̱u̱nꞌ rán?
Jee nkachiꞌ ráa:
―Njia̱ꞌayuꞌú Moisés, ya̱ tee ráa nu̱u̱nꞌ tutuꞌ ya̱ káchíꞌ ya̱ xinóo-o ñasɨ́ꞌɨ́-ɨ, jee taníkɨ́n-ɨ ña.
Soo nkachiꞌ Jesús nu̱u̱nꞌ ráa:
―Jie̱ꞌe̱ꞌ ni̱ꞌin ánímaꞌ rán, saáva ntee Moisés tu̱ꞌun yaꞌá ya̱ nta̱túníꞌ Ndiosíꞌ nu̱u̱nꞌ rán.
Soo ne̱ xíꞌnañúꞌún, sáá nsa̱ꞌá Ndiosíꞌ nɨꞌɨ ya̱ íyó, jee nsa̱ꞌá re̱ꞌ te̱e jín ñaꞌan.
“Saáva xinóo ɨɨn te̱e tátáꞌ re̱ꞌ jín nánáꞌ re̱ꞌ, jee kuneeꞌ re̱ꞌ jín ñasɨ́ꞌɨ́ re̱ꞌ.
Jee ɨɨn ni kuvi núvíꞌ ráa.” Saáva ntu ka̱ꞌ kúvi u̱vi̱ꞌ ráa, chi ɨɨn ni kúvi ráa.
Saájee ntu íyó sasɨ́ɨ́n ñɨvɨ ráa ya̱ nsi̱kétáꞌán Ndiosíꞌ ráa ―nkachiꞌ Jesús.
Sáá ya̱ nééꞌ ráa veꞌi, jee rá te̱e súkuáꞌa jín Jesús, ni̱ka̱tu̱ꞌún tuku ráa re̱ꞌ jie̱ꞌe̱ꞌ yaꞌá.
Jee nkachiꞌ Jesús nu̱u̱nꞌ ráa:
―Né ni ɨɨn te̱e ya̱ xinóo re̱ꞌ ñasɨ́ꞌɨ́ re̱ꞌ, jee natana̱ꞌá re̱ꞌ jín inka ka̱ꞌ ñaꞌan, jee sáꞌá téní re̱ꞌ nu̱u̱nꞌ ñasɨ́ꞌɨ́ re̱ꞌ.
Jee ré ɨɨn ñaꞌan xinóo ña yɨɨ́ ña, jee tana̱ꞌá-a jín inka ka̱ꞌ te̱e, suni kúsíkɨ́ iniꞌ ña nu̱u̱nꞌ yɨɨ́ ña ―nkachiꞌ Jesús
Jesús jíkánꞌ táꞌvíꞌ nu̱u̱nꞌ Ndiosíꞌ jie̱ꞌe̱ꞌ rá su̱chí lúlí
Ña̱naka rá ñɨvɨ rá su̱chí kuáchí ráa nu̱u̱nꞌ Jesús sáva chisó re̱ꞌ naꞌá re̱ꞌ ráa. Soo rá te̱e súkuáꞌa re̱ꞌ ráa nku̱xeen ráa nu̱u̱nꞌ rá ñɨvɨ vá.
Soo sáá niniꞌ Jesús yaꞌá, jee nki̱tɨ̱ iniꞌ re̱ꞌ jee nkachiꞌ re̱ꞌ nu̱u̱nꞌ ráa:
―Ku̱ꞌva rán kiji rá su̱chí kuáchí nu̱u̱nꞌ ni̱ꞌ. Koto kúsáꞌán rán kiji ráa. Chi rá ñɨvɨ suꞌva ˻ya̱ kúneí iniꞌ ráa nuꞌuꞌ˼ ví ya̱ kívɨ ráa xi̱ntíín Ndiosíꞌ nu̱u̱nꞌ tátúníꞌ re̱ꞌ nu̱u̱nꞌ ráa.
Jee nnumi re̱ꞌ rá súchí kuáchí, jee nchi̱só re̱ꞌ naꞌá re̱ꞌ ráa, jee ni̱ka̱táꞌvíꞌ re̱ꞌ nu̱u̱nꞌ Ndiosíꞌ ya̱ saꞌá re̱ꞌ ya̱ netuꞌ kuvi ráa.
Ɨɨn te̱e súchí kúká káꞌánꞌ-a jín Jesús
Sáá nkene Jesús kua̱ꞌa̱nꞌ re̱ꞌ jíka re̱ꞌ iniꞌ ichi, jee ninu ɨɨn te̱e jee nkenta-a nña̱kui̱ñɨ̱ ítɨ́-ɨ nu̱u̱nꞌ re̱ꞌ, jee ni̱ka̱tu̱ꞌún-u re̱ꞌ:
―Mestrúꞌ, te̱e va̱ꞌa ví nú. ¿Ná kúvi ya̱ saꞌá ni̱ꞌ, sáva ni̱ꞌi̱nꞌ ni̱ꞌ ta̱ꞌvi̱ꞌ ya̱ kutekuꞌ ni̱ꞌ nɨ́ɨ́nkání jín Ndiosíꞌ? ―nkachiꞌ te̱e vá.
Jee nkachiꞌ Jesús nu̱u̱nꞌ re̱ꞌ:
―¿Na̱ chi káchíꞌ nú ya̱ kúvi ni̱ꞌ te̱e va̱ꞌa? Ni ɨɨn ñɨvɨ ntu kúvi ñɨvɨ va̱ꞌa, chi métúꞌún Ndiosíꞌ ví ya̱ va̱ꞌa iniꞌ.
Ya jíníꞌ nú rá tu̱ꞌun nta̱túníꞌ Ndiosíꞌ: Koto sáꞌá téní nú, koto sáꞌá nú níyɨ, koto sákuíꞌná nú, koto kátúꞌún nú si̱kɨ̱ꞌ ñanitáꞌán nú, koto xínáꞌví nú, saꞌá ñáꞌnú nú nu̱u̱nꞌ tátáꞌ nú jín nu̱u̱nꞌ nánáꞌ nú ―nkachiꞌ Jesús.
Jee nkachiꞌ te̱e vá nu̱u̱nꞌ Jesús:
―Mestrúꞌ, nɨꞌɨ tiñu yaꞌá va̱ji síkúnkuvi ni̱ꞌ maa ne̱ lúlí ni̱ꞌ.
Soo sáá nne̱ꞌyá Jesús nu̱u̱nꞌ te̱e vá, jee nñunu̱u̱nꞌ re̱ꞌ maa, jee nkachiꞌ re̱ꞌ nu̱u̱nꞌ-u:
―Kúmániꞌ ɨɨn ka̱ꞌ tiñu íyó saꞌá nú. Kuáꞌánꞌ, jee xi̱kó nú nɨꞌɨ rá nantíñú kúmí nú, jee ku̱ꞌva xu̱ꞌún vá nu̱u̱nꞌ rá láꞌví, saájee ni̱ꞌi̱nꞌ nú ta̱ꞌvi̱ꞌ váꞌa ka̱ꞌ yɨ́yɨ́ꞌvi víꞌí ne̱ antivɨ́. Jee neꞌenꞌ kunikɨnꞌ nú nuꞌuꞌ, [jee xináán iniꞌ nú maánú kuéntáꞌ ɨɨn ya̱ níso kurúsiꞌ sáva kuviꞌ-i nu̱u̱nꞌ vá jie̱ꞌe̱ꞌ nuꞌuꞌ] ―nkachiꞌ Jesús nu̱u̱nꞌ re̱ꞌ.
Soo nnu̱kuíꞌyáꞌ iniꞌ te̱e vá, ya̱ nkachiꞌ Jesús tu̱ꞌun yukuán. Nku̱kuéká iniꞌ re̱ꞌ jee kua̱ꞌa̱nꞌ re̱ꞌ, chi jie̱ꞌe̱ꞌ kue̱ꞌe̱ꞌ víꞌí nantíñú re̱ꞌ íyó.
Jee sáá nna̱kune̱ꞌyá Jesús iyo iyo ichi, jee nkachiꞌ-i nu̱u̱nꞌ rá te̱e súkuáꞌa jín-i:
―¡Na̱ ka̱ꞌ víjí víꞌí ka̱ꞌ vá ki̱vɨ rá ñɨvɨ kúká xi̱ntíín Ndiosíꞌ nu̱u̱nꞌ tatúníꞌ re̱ꞌ nu̱u̱nꞌ-u!
Rá te̱e súkuáꞌa re̱ꞌ ráa, nti̱vɨ́ xíniꞌ ráa jie̱ꞌe̱ꞌ tu̱ꞌun nkachiꞌ re̱ꞌ. Jee nkachiꞌ tuku re̱ꞌ nu̱u̱nꞌ ráa:
―Se̱ꞌya ni̱ꞌ, rá ñɨvɨ ya̱ kúneí iniꞌ ráa xu̱ꞌún kue̱ꞌe̱ꞌ jín rá nantíñú, na̱ ka̱ꞌ víjí ka̱ꞌ ki̱vɨ ráa naꞌá Ndiosíꞌ nu̱u̱nꞌ tátúníꞌ re̱ꞌ nu̱u̱nꞌ ráa.
Víjí ka̱ꞌ ki̱vɨ ɨɨn ñɨvɨꞌ kúká xi̱ntíín Ndiosíꞌ nu̱u̱nꞌ tatúníꞌ re̱ꞌ nu̱u̱nꞌ-u nsú káꞌ jia̱ꞌa ɨɨn kitɨ máá káꞌnú naní camellúꞌ ɨɨn yɨkɨtíkú ―nkachiꞌ Jesús.
Soo nti̱vɨ́ nasɨ́kuitɨꞌ ka̱ꞌ xi̱ni̱ꞌ ráa. Jee ni̱ka̱tu̱ꞌún táꞌán ráa:
―¿Né ɨɨn vá kuvi kuneí-i nanitáꞌvíꞌ-i, rúja?
Nne̱ꞌyá Jesús nu̱u̱nꞌ ráa, jee nkachiꞌ re̱ꞌ:
―Rá tiñu ya̱ ntu kúvi saꞌá ni ɨɨn ñɨvɨ, soo kuvi saꞌá Ndiosíꞌ maa ―nkachiꞌ Jesús.
Nkijiéꞌé Pedro nkachiꞌ-i nu̱u̱nꞌ re̱ꞌ:
―Kune̱ꞌyá, ránuꞌuꞌ chi jee nxi̱nóo ránꞌ nɨꞌɨ rá nantíñú ránꞌ, jee níkɨ́nꞌ ráníꞌ noꞌó.
Jee nkachiꞌ Jesús nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ rán, ya̱ né ni ɨɨn ñɨvɨ xinóo rá veꞌi-i áxí rá ñaniꞌ-i áxí rá ku̱ꞌva-a áxí rá ku̱ꞌvi̱ꞌ-i áxí nánáꞌ-a áxí tátáꞌ-a áxí ñasɨ́ꞌɨ́-ɨ áxí rá se̱ꞌya-a áxí ñuꞌun-a, jie̱ꞌe̱ꞌ nuꞌuꞌ jín jie̱ꞌe̱ꞌ tu̱ꞌun váꞌa Ndiosíꞌ,
jee ni̱ꞌi̱nꞌ-u sientúꞌ íchí ka̱ꞌ iniꞌ ñɨvɨ yaꞌá tiempúꞌ tékúꞌ-ó ñɨ̱vɨ́ yaꞌá, rá veꞌi, rá ñaniꞌ, rá ku̱ꞌva, rá ku̱ꞌvi̱ꞌ, rá nánáꞌ, rá se̱ꞌya, jín rá ñuꞌun, sú koto u̱ꞌvi̱ꞌ ñɨvɨ ráa. Jee suni tiempúꞌ kiji, jee ñɨvɨ vá kutekuꞌ-u nɨ́ɨ́nkání jín Ndiosíꞌ saꞌá re̱ꞌ.
Soo kue̱ꞌe̱ꞌ rá ñɨvɨ ya̱ vitan kúvi ráa ya̱ kúñáꞌnú ka̱ꞌ, kuvi ráa ne̱ nu̱u̱nꞌ nɨꞌɨ tiempúꞌ kiji. Jee kue̱ꞌe̱ꞌ rá ñɨvɨ ya̱ vitan kúvi ráa ne̱ nu̱u̱nꞌ nɨꞌɨ, jee suviráa vá kuñáꞌnú ka̱ꞌ ―nkachiꞌ Jesús.
Stékútu̱ꞌún tuku Jesús ya̱ kuviꞌ re̱ꞌ
―Kune̱ꞌyá rán. Kua̱nkaa-ó ñuun káꞌnú Jerusalén. Jee nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, jee naku̱ꞌva ɨɨn te̱e nuꞌuꞌ nu̱u̱nꞌ rá su̱tu̱ꞌ kúñáꞌnú jín nu̱u̱nꞌ rá te̱e xínéꞌénꞌ ley, naní escribas. Jee sanáaꞌ ráa ya̱ kaꞌniꞌ ráa nuꞌuꞌ. Jee naku̱ꞌva ráa nuꞌuꞌ xi̱ntíín rá ñɨvɨ ya̱ ntu kúvi nación Israel.
Jee kaꞌanꞌ u̱ꞌvi̱ꞌ ráa kune̱ꞌyá ráa nuꞌuꞌ, chiꞌi ráa yoꞌo nuꞌuꞌ, tiesɨ̱ɨ́ ráa nuꞌuꞌ, jee kaꞌniꞌ ráa nuꞌuꞌ. Soo ki̱vɨ̱ꞌ úníꞌ natekuꞌ i̱i̱ꞌ ni̱ꞌ kene ni̱ꞌ nteñu rá ni̱yɨ jee nako̱o yɨkɨkúñu ni̱ꞌ ―nkachiꞌ Jesús.
Jacobo jín Juan kákua̱chi ráa nu̱u̱nꞌ Jesús ya̱ kunisotíñú ráa jín re̱ꞌ
Jacobo jín Juan, rá se̱ꞌya Zebedeo, nku̱yatin ráa nu̱u̱nꞌ Jesús, jee nkachiꞌ ráa:
―Mestrúꞌ, kuíni ránꞌ ya̱ saꞌá nú ya̱ né ni ɨɨn ya̱ ka̱ka̱nꞌ ránꞌ nu̱u̱nꞌ nú.
Jee suvire̱ꞌ nkachiꞌ nu̱u̱nꞌ ráa:
―¿Ná kúníꞌ rán ya̱ saꞌá ni̱ꞌ jie̱ꞌe̱ꞌ rán?
Jee nkachiꞌ ráa nu̱u̱nꞌ re̱ꞌ:
―Taji xá tiñu kuniso ráníꞌ ya̱ kuneeꞌ ɨɨn ránꞌ xiín ichi kuáꞌá nú jee inka ránꞌ ichi sátín nú, sáá vii kuñáꞌnú nú jee tatúníꞌ nú nu̱u̱nꞌ nɨꞌɨ ñɨ̱vɨ́ ―nkachiꞌ Jacobo jín Juan.
Soo Jesús nkachiꞌ nu̱u̱nꞌ ráa:
―Ntu jíníꞌ rán, ná kúvi ya̱ jíkánꞌ rán nu̱u̱nꞌ ni̱ꞌ. ¿Á kuvi kunoꞌo rán tunóꞌó, kua̱ꞌ kunoꞌo ni̱ꞌ maa? Jee suni sukuán, ¿á kúvi kuanuté rán jín tunóꞌó sú kuviꞌ rán kuéntáꞌ nuꞌuꞌ? ―nkachiꞌ Jesús nu̱u̱nꞌ ráa.
Suviráa nkachiꞌ:
―Kuvi.
Jee nkachiꞌ Jesús nu̱u̱nꞌ ráa:
―Ya̱ kunoꞌo ni̱ꞌ, kunoꞌo rán. Jee ya̱ kuanuté ni̱ꞌ jín tunóꞌó kuanuté rán.
Soo rá ñɨvɨ ya̱ kuneeꞌ xiín ichi kuáꞌá ni̱ꞌ áxí ichi sátín ni̱ꞌ, nsú nuꞌuꞌ ví ya̱ ku̱ꞌva maa nu̱u̱nꞌ ñɨvɨ. Chisaꞌ Ndiosíꞌ nsa̱túꞌva maa sáva ku̱ꞌva re̱ꞌ maa nu̱u̱nꞌ ñɨvɨ ya̱ ñani re̱ꞌ ―nkachiꞌ Jesús nu̱u̱nꞌ ráa.
Sáá nteso̱ꞌo rá ni újíꞌ ka̱ꞌ rá te̱e súkuáꞌa re̱ꞌ ráa tu̱ꞌun yaꞌá, jee nki̱jiéꞌé ráa nki̱tɨ̱ iniꞌ ráa ne̱ꞌyá ráa Jacobo jín Juan.
Soo nkana Jesús ráa jee nkachiꞌ re̱ꞌ nu̱u̱nꞌ ráa:
―Jíníꞌ rán sáá íyó rá te̱e yósóꞌ nu̱u̱nꞌ rá inka nación, ya̱ ntu kúvi Israel, jee ne̱ tátúníꞌ ni̱ꞌin ráa nɨꞌɨ nu̱u̱nꞌ rá ñɨvɨ ñuunꞌ yɨ́ꞌɨ́ xi̱ntíín ráa. Jee rá te̱e kúñáꞌnú nu̱u̱nꞌ rá ñɨvɨ tátúníꞌ ni̱ꞌin ráa sáá koo.
Soo nkúvi sukuán nteñu rán. Chi né ni ɨɨn ya̱ kuíni kuvi ya̱ ñáꞌnú ka̱ꞌ nteñu rán, jee íyó kɨtíñú ñɨvɨ vá nu̱u̱nꞌ inka ñɨvɨ.
Jee né ni ɨɨn ñɨvɨ teñu rán ya̱ kuíni-i kuvi-i ya̱ xíꞌnañúꞌún kosoꞌ-o nu̱u̱nꞌ rán, jee íyó kuvi-i kuéntáꞌ ɨɨn musúꞌ kɨtíñú-u nu̱u̱nꞌ nɨꞌɨ rán.
Chi nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, nsá va̱ji ni̱ꞌ, sáva kɨtíñú rá ñɨvɨ nu̱u̱nꞌ ni̱ꞌ. Chisaꞌ va̱ji ni̱ꞌ kɨtíñú ni̱ꞌ nu̱u̱nꞌ rá ñɨvɨ. Jee va̱ji ni̱ꞌ sáva kuviꞌ ni̱ꞌ, sáva chunáán nkáꞌnú ni̱ꞌ maáníꞌ nu̱u̱nꞌ Ndiosíꞌ sáva nakani núne ni̱ꞌ kue̱ꞌe̱ꞌ ñɨvɨ nu̱u̱nꞌ kua̱chi ráa ―nkachiꞌ Jesús.
Xínúvi Jesús Bartimeo te̱e kuáá
Saájee nkenta ráa ñuun Jericó. Jee sáá kua̱kene Jesús ñuun vá, jín rá te̱e súkuáꞌa re̱ꞌ ráa, jín kue̱ꞌe̱ꞌ ñɨvɨ. Jee Bartimeo nééꞌ re̱ꞌ yuíchí. Kúvi re̱ꞌ se̱ꞌya Timeo, jee kúvi re̱ꞌ te̱e kuáá, ya̱ jíkánꞌ re̱ꞌ caridáꞌ.
Sáá nteso̱ꞌo re̱ꞌ ya̱ váji Jesús, te̱e ñuun Nazaret, jee nki̱jiéꞌé re̱ꞌ kanajín re̱ꞌ jee nkachiꞌ re̱ꞌ:
―¡Jesús, se̱ꞌya ichiyúkúnꞌ tataꞌ “rey” David! ¡Kunáꞌví iniꞌ nú kune̱ꞌyá nú nuꞌuꞌ!
Jee kue̱ꞌe̱ꞌ ráa nku̱xeen nu̱u̱nꞌ re̱ꞌ ya̱ kasɨꞌ re̱ꞌ yuꞌú re̱ꞌ. Sosaꞌ nka̱najín re̱ꞌ ka̱ꞌ:
―¡Se̱ꞌya ichiyúkúnꞌ tataꞌ “rey” David, kunáꞌví iniꞌ nú kune̱ꞌyá nuꞌuꞌ!
―Kana rán maa.
Jee nkana ráa te̱e kuáá vá, jee nkachiꞌ ráa nu̱u̱nꞌ-u:
―¡Neí koo iniꞌ nú! ¡Nakuiñɨꞌ! Chi kána re̱ꞌ noꞌó.
Saájee nsi̱kene-e so̱o̱ꞌ níji-i, jee íchíni nna̱kui̱ñɨ̱ nichi-i, jee nkiji-i nu̱u̱nꞌ Jesús.
Jee nkachiꞌ Jesús nu̱u̱nꞌ-u:
―¿Ná kúvi ya̱ kúni nú saꞌá ni̱ꞌ jín nú?
Jee te̱e kuáá vá nkachiꞌ:
―Mestrúꞌ, kuíni ni̱ꞌ nunijinꞌ nchinúún ni̱ꞌ sáva natu̱vi nakune̱ꞌyá ni̱ꞌ.
Jee nkachiꞌ Jesús nu̱u̱nꞌ re̱ꞌ:
―Kuáꞌán. Chi jie̱ꞌe̱ꞌ ya̱ nku̱neí iniꞌ nú nuꞌu, saáva nnuvi nú.
Ntañúꞌún kuitɨꞌ nna̱ku̱ne̱ꞌyá re̱ꞌ, jee nchinikɨnꞌ re̱ꞌ Jesús ichi vá.
Kívɨ Jesús ñuun káꞌnú Jerusalén
Sáá nku̱yatin ráa ñuun káꞌnú Jerusalén, nu̱u̱nꞌ kuaríáꞌ Betfagé jín Betania, jie̱ꞌe̱ꞌ yuku Olivos, jee nta̱jí Jesús u̱vi̱ꞌ rá te̱e súkuáꞌa re̱ꞌ ráa,
jee nkachiꞌ re̱ꞌ nu̱u̱nꞌ ráa:
―Kuáꞌánꞌ rán kuaríáꞌ káá ichinúúnꞌ rán. Jee sáá ki̱vɨ rán yukuán, jee ntañúꞌún kuitɨꞌ naniꞌinꞌ rán ɨɨn burrúꞌ lúlí jiáá núꞌníꞌ, ya̱ ni ɨɨn ñɨvɨ nintiáꞌan kosoꞌ maa. Jee nanají rán maa kiji rán jín-i.
Jee ré ɨɨn ñɨvɨ kachiꞌ-i nu̱u̱nꞌ rán: “¿Na̱chi sáꞌá rán sukuán?” kachiꞌ rán nu̱u̱nꞌ-u: “Maá I̱toꞌoꞌ-ó jíniñúꞌún maa. Jee ya̱chi̱ꞌ natají i̱i̱ꞌ re̱ꞌ ti̱ꞌ yaꞌá” ―nkachiꞌ Jesús nu̱u̱nꞌ ráa.
Jee ña̱ꞌa̱nꞌ ráa, jee nna̱niꞌinꞌ ráa burrúꞌ, núꞌníꞌ ti̱ꞌ yuíchí káꞌnú ichinúúnꞌ ɨɨn yuvéꞌí. Jee nna̱nají ráa ti̱ꞌ.
I̱ña̱jee rá ñɨvɨ káꞌví ni ya̱ íñɨ́ yukuán nkachiꞌ ráa nu̱u̱nꞌ rává:
―¿Ná sáꞌá rán ya̱ nánají rán burrúꞌ yaꞌá?
Jee ni núvíꞌ rá te̱e vá nkachiꞌ sáni ya̱ nkachiꞌ Jesús nu̱u̱nꞌ ráa. Jee njia̱ꞌa rá ñɨvɨ kua̱ꞌa̱nꞌ ráa jín ti̱ꞌ.
Jee sáá ña̱keꞌen ráa burrúꞌ lúlí, jee nchi̱só ráa saꞌma ráa ya̱ta̱ꞌ ti̱ꞌ, jee ña̱ko̱so̱ꞌ Jesús ti̱ꞌ.
Kue̱ꞌe̱ꞌ rá ñɨvɨ nyakɨnꞌ ráa saꞌma ráa iniꞌ ichi, jee rá inka ka̱ꞌ nyakɨnꞌ nayúkuꞌ, ya̱ ñeꞌneꞌ ráa nu̱u̱nꞌ rá yutun.
Jee rá ñɨvɨ kua̱ꞌa̱nꞌ ichinúúnꞌ re̱ꞌ jín rá ñɨvɨ níkɨ́nꞌ ya̱ta̱ꞌ re̱ꞌ nka̱najín ráa:
―¡Hosana! <sup>a</sup> ¡Na̱ ka̱ꞌ netuꞌ ka̱ꞌ kúvi te̱e ya̱ va̱ji-i nu̱u̱nꞌ súví I̱toꞌoꞌ-ó!
¡Na̱ ka̱ꞌ netuꞌ ka̱ꞌ ya̱ va̱ji nakui̱ñɨ̱ꞌ re̱ꞌ nu̱u̱nꞌ tátáꞌ-ó “rey” David sáva tatúníꞌ maáréꞌ nu̱u̱nꞌ-ó! ¡Hosana! Na̱ ka̱ꞌ ñáꞌnú ka̱ꞌ Ndiosíꞌ ya̱ nééꞌ antivɨ́ ―nkachiꞌ rá ñɨvɨ.
Jee nki̱vɨ re̱ꞌ ñuun káꞌnú Jerusalén, jee kua̱ꞌa̱nꞌ re̱ꞌ nu̱u̱nꞌ veñu̱ꞌun káꞌnú. Nne̱ꞌyá re̱ꞌ nɨꞌɨ rá nantíñú yukuán. Jee kua̱ꞌa̱nꞌ re̱ꞌ ñuun Betania jín ni u̱xu̱vi̱ꞌ rá te̱e chi yánini ví-i.
Nchi̱sónínu Jesús yutun higo ya̱ ntu kúun rá vixíꞌ
Jee ki̱vɨ̱ꞌ xtéñu̱ꞌún, sáá nkene ráa ñuun Betania, jee niso̱ko Jesús.
I̱ña̱jee nkachiꞌ re̱ꞌ nu̱u̱nꞌ yutun vá:
―Ni nsá kajiꞌ ka̱ꞌ ni ɨɨn ñɨvɨ ya̱ vixíꞌ nú nɨ́ɨ́nkání.
Jee nteso̱ꞌo rá te̱e súkuáꞌa re̱ꞌ ráa ya̱ nkachiꞌ re̱ꞌ.
Nna̱saꞌá ninuꞌun Jesús veñu̱ꞌun káꞌnú
Jee ña̱ꞌa̱nꞌ ráa ñuun káꞌnú Jerusalén, jee sáá nki̱vɨ ráa chíkéꞌi nééꞌ iniꞌ veñu̱ꞌun káꞌnú, jee nki̱jiéꞌé Jesús tavaꞌ re̱ꞌ rá ñɨvɨ xíkó jín rá ñɨvɨ kéꞌen yukuán rá nantíñú sókóꞌ rá ñɨvɨ. Jee nsi̱kókáni re̱ꞌ rá mesa rá ñɨvɨ sáma xu̱ꞌún jín silláꞌ rá ñɨvɨ xíkó paloma.
Jee ntu jiáꞌa re̱ꞌ jiáꞌa ni ɨɨn rá ñɨvɨ níso ráa nantíñú chíkéꞌi nééꞌ iniꞌ veñu̱ꞌun vá.
Jee nxi̱néꞌénꞌ re̱ꞌ rá ñɨvɨ tu̱ꞌun yaꞌá, jee nkachiꞌ re̱ꞌ nu̱u̱nꞌ ráa:
―Nu̱u̱nꞌ tutuꞌ níso tu̱ꞌun Ndiosíꞌ káchíꞌ ya̱: “Veꞌi ni̱ꞌ kuna̱ní veꞌi nu̱u̱nꞌ nákuetu nɨꞌɨ ñɨvɨ ñɨ̱vɨ́ nu̱u̱nꞌ Ndiosíꞌ.” Soo suvirán nsa̱ꞌá maa ɨɨn kava rá kuiꞌná ―nkachiꞌ Jesús nu̱u̱nꞌ ráa.
Sáá nteso̱ꞌo rá su̱tu̱ꞌ kúñáꞌnú jín rá te̱e xínéꞌénꞌ ley naní escribas tu̱ꞌun nkachiꞌ re̱ꞌ, jee nki̱jiéꞌé ráa núkú ráa na̱ja kuvi kaꞌniꞌ ráa re̱ꞌ. Chi yúꞌví ráa maa, chi nɨꞌɨ rá ñɨvɨ nti̱vɨ́ xíniꞌ jie̱ꞌe̱ꞌ ya̱ xínéꞌénꞌ-e.
Sáá nkua̱a̱ꞌ jee nkene Jesús jín rá te̱e súkuáꞌa re̱ꞌ ráa nu̱u̱nꞌ ñuun vá.
Nnachi yutun higo ya̱ ntu nkúun rá vixíꞌ
Sáá njia̱ꞌa ráa ya̱neꞌenꞌ, jee niniꞌ ráa yutun higo, jee ya nɨꞌɨ-ɨ nnachi ne̱ jín yoꞌo-o.
Jee sáá nna̱ku̱ꞌun iniꞌ Pedro ya̱ nkachiꞌ Jesús nu̱u̱nꞌ yutun vá, jee nkachiꞌ-i nu̱u̱nꞌ Jesús:
―¡Mestrúꞌ! ¡Kune̱ꞌyá! Yutun higo vá, ya̱ nchi̱sónínu nú maa, jee ya nnachi-i.
Jee nna̱xiníkó Jesús jee nkachiꞌ-i nu̱u̱nꞌ ráa:
―Kuneí iniꞌ rán Ndiosíꞌ.
Máá nááꞌ vá káchíꞌ ni̱ꞌ, ya̱ né ni ɨɨn ñɨvɨ ya̱ kachiꞌ nu̱u̱nꞌ yúkú yaꞌá: “Kuiyo jee sukuíkó maánú nu̱u̱nꞌ nteñúꞌún”. Retún ntu íyó tu̱ꞌun síjiáni iniꞌ ánímaꞌ ñɨvɨ vá, soo ínú iniꞌ-i ya̱ kuvi ya̱ káchíꞌ-i, jee sikúnkuvi Ndiosíꞌ maa.
Káchíꞌ ni̱ꞌ nu̱u̱nꞌ rán ya̱ nɨꞌɨ ya̱ ka̱ka̱nꞌ rán, ni nákuetu rán nu̱u̱nꞌ Ndiosíꞌ, i̱nu̱ iniꞌ rán ya̱ ya nni̱ꞌi̱nꞌ rán maa, jee ni̱ꞌi̱nꞌ rán maa.
Jee retú nákuetu rán, jee kunekáꞌnú iniꞌ rán jie̱ꞌe̱ꞌ né ni ɨɨn kua̱chi ya̱ nsa̱ꞌá ñɨvɨ sɨ̱kɨ̱ꞌ ránoꞌó. Saꞌá rán suꞌva, sáva suni tátáꞌ rán, ya̱ nééꞌ re̱ꞌ antivɨ́, kunekáꞌnú iniꞌ re̱ꞌ jie̱ꞌe̱ꞌ kua̱chi rán ya̱ njia̱ꞌa nsa̱ꞌá rán nu̱u̱nꞌ tu̱ꞌun re̱ꞌ.
[Retún ntu nékáꞌnú iniꞌ rán, jee suni tátáꞌ rán, ya̱ nééꞌ antivɨ́, nsá kunekáꞌnú iniꞌ re̱ꞌ jie̱ꞌe̱ꞌ kua̱chi rán] ―nkachiꞌ Jesús.
Tiñu níso Jesús
Jee nkenta tuku ráa ñuun káꞌnú Jerusalén. Jee ni jíka Jesús chíkéꞌi nééꞌ iniꞌ veñu̱ꞌun káꞌnú, jee rá su̱tu̱ꞌ kúñáꞌnú, jín rá escribas, jín rá te̱e kúñáꞌnú nku̱yatin ráa nu̱u̱nꞌ re̱ꞌ.
Jee ni̱ka̱tu̱ꞌún ráa re̱ꞌ:
―¿Ná tiñu níso nú ya̱ sáꞌá nú rá tiñu yaꞌá?, áxí, ¿né ɨɨn nta̱ji tiñu níso nú ya̱ sáꞌá nú rá tiñu yaꞌá rúja?
Jee nna̱xiníkó Jesús nu̱u̱nꞌ ráa:
―Suni katu̱ꞌún ni̱ꞌ ránoꞌó ɨɨn tu̱ꞌun. Ré nna̱xiníkó rán nu̱u̱nꞌ ni̱ꞌ, jee naxiníkó ni̱ꞌ nu̱u̱nꞌ rán ná tiñu níso ni̱ꞌ ya̱ sáꞌá ni̱ꞌ rá tiñu yaꞌá.
¿Né ɨɨn njia̱ꞌa tiñu nu̱u̱nꞌ Juan nkisikuánuté re̱ꞌ? ¿Á Ndiosíꞌ, ya̱ nééꞌ antivɨ́, áxí á rá te̱e rúja? Naxiníkó rán nu̱u̱nꞌ ni̱ꞌ ―nkachiꞌ Jesús nu̱u̱nꞌ ráa.
Saájee nna̱túꞌún maáráa, jee nkachiꞌ ɨɨn inka ráa:
Soo ¿na̱ja kúvi kachiꞌ-ó rá te̱e njia̱ꞌa tiñu vá nu̱u̱nꞌ re̱ꞌ?
Nkachiꞌ ráa suꞌva chi yúꞌví ráa rá ñɨvɨ kue̱ꞌe̱ꞌ. Chi ni̱nu̱ iniꞌ nɨꞌɨ rá ñɨvɨ, ya̱ Juan nkuvi nijia ɨɨn te̱e ya̱ njiáꞌa Ndiosíꞌ tu̱ꞌun nu̱u̱nꞌ-u.
Saájee nna̱xiníkó ráa nu̱u̱nꞌ Jesús:
―Ntu jíníꞌ ránꞌ.
Saájee nkachiꞌ Jesús nu̱u̱nꞌ ráa:
―Suni nuꞌuꞌ, ni nka̱chíꞌ ni̱ꞌ nu̱u̱nꞌ rán na̱ tiñu níso ni̱ꞌ ya̱ sáꞌá ni̱ꞌ rá tiñu yaꞌá.
Tu̱ꞌun ya̱ kúnkunuún káꞌánꞌ jie̱ꞌe̱ꞌ rá te̱e kánéꞌén ya̱ sátíñú
I̱ña̱jee nki̱jiéꞌé Jesús nna̱kani re̱ꞌ tu̱ꞌun ya̱ kúnkunuún káꞌánꞌ tu̱ꞌun vá nu̱u̱nꞌ ráa, jee nkachiꞌ-i:
―Ntee ɨɨn te̱e rá yokúꞌúꞌ uva. Jee ñasɨꞌ re̱ꞌ kuráꞌ nu̱u̱nꞌ rá yokúꞌúꞌ vá. Jee ñete re̱ꞌ nu̱u̱nꞌ yu̱u̱ꞌ nu̱u̱nꞌ jíꞌni ráa uva. Jee nsa̱ꞌá re̱ꞌ ɨɨn veꞌi súkún, sáva kumí ráa rá yokúꞌúꞌ uva. Jee kuíre njia̱ꞌanúún re̱ꞌ ñuꞌun vá nu̱u̱nꞌ rá te̱e satíñú maa, jee nkene íká re̱ꞌ kua̱ꞌa̱nꞌ re̱ꞌ.
Jee nchu̱ichí re̱ꞌ ɨɨn musúꞌ re̱ꞌ nu̱u̱nꞌ rá te̱e sátíñú nu̱u̱nꞌ ñu̱ꞌún vá, tiempúꞌ íyó uva, sáva nakeꞌen re̱ꞌ sava tataꞌ nsa̱ꞌá ráa.
Soo ntɨɨn ráa musúꞌ vá, jee njia̱ꞌa ráa maa, jee nna̱chuichí saɨn ráa maa.
’I̱ña̱jee, te̱e xí ñuꞌun vá nta̱jí tuku-u inka ka̱ꞌ musúꞌ-u. Soo [nkuun ráa yu̱u̱ꞌ maa] jee nstu̱fíꞌ ráa xi̱ni̱ꞌ musúꞌ vá, jee ntenu̱u̱nꞌ ráa maa.
Jee inka ka̱ꞌ nta̱jí te̱e xí ñuꞌun vá, jee ñaꞌniꞌ ráa musúꞌ vá. Suni nta̱jí re̱ꞌ kue̱ꞌe̱ꞌ rá inka ka̱ꞌ, jee kéꞌín rává njia̱ꞌa ráa, jee kéꞌín rává ñaꞌniꞌ ráa.
’Kua̱chi ɨɨn te̱e ni ka̱ꞌ vá íyó, ya̱ kúvi se̱ꞌya yɨ́ɨ́ re̱ꞌ, ya̱ ñúnúun víꞌí re̱ꞌ. Nu̱ nɨ́ꞌɨ ka̱ꞌ nta̱jí re̱ꞌ maa nu̱u̱nꞌ ráa. Nkaꞌvi iniꞌ re̱ꞌ ya̱: “Saꞌá ñáꞌnú ráa nu̱u̱nꞌ se̱ꞌya ni̱ꞌ”.
Soo rá te̱e sátíñú vá nna̱túꞌún ráa: “Te̱e yaꞌá chi nu̱u̱nꞌ re̱ꞌ kinoo ta̱ꞌvi̱ꞌ ñuꞌun yaꞌá. Kóꞌónꞌ-ó jee kaꞌniꞌ-ó maa, jee ta̱ꞌvi̱ꞌ-ó nuvi ñuꞌun yaꞌá.”
Jee ntɨɨn ráa maa, jee ñaꞌniꞌ ráa maa, jee nsu̱kuíkó ráa maa ya̱ta̱ꞌ ñuꞌun nu̱u̱nꞌ káá uva vá.
’¿Ná saꞌá te̱e xí ñuꞌun uva vá, rúja? Kiji re̱ꞌ jee kaꞌniꞌ re̱ꞌ rá te̱e sátíñú vá xináánꞌ re̱ꞌ ráa. Jee ku̱ꞌvanúún re̱ꞌ ñuꞌun vá nu̱u̱nꞌ káá tataꞌ uva, nu̱u̱nꞌ rá inka ka̱ꞌ ñɨvɨ.
’¿Á ni ntiáné kaꞌvi rán rá tutuꞌ yaꞌá ya̱ níso tu̱ꞌun Ndiosíꞌ? Káchíꞌ-i:
Yu̱u̱ꞌ, ya̱ nku̱ichi iniꞌ rá te̱e jiáni veꞌi,
yu̱u̱ꞌ vá nkenta kúvi yu̱u̱ꞌ máá ñáꞌnú ka̱ꞌ ya̱ níyotiñu ka̱ꞌ jiáꞌa-a fuerza veꞌi vá.
I̱toꞌoꞌ-ó nsa̱ꞌá suꞌva, jee tívɨ́ xíniꞌ-ó néꞌyá-ó maa
―nkachiꞌ Jesús nu̱u̱nꞌ ráa ˻jie̱ꞌe̱ꞌ maáréꞌ˼.
I̱ña̱jee rá su̱tu̱ꞌ kúñáꞌnú jín rá escriba nnu̱kú ráa kɨ̱tɨɨn ráa re̱ꞌ, chi ña̱ku̱ꞌun iniꞌ ráa ya̱ nna̱kani re̱ꞌ tu̱ꞌun kúnkunuún yaꞌá si̱kɨ̱ꞌ ráa. Soo yúꞌví ráa rá ñɨvɨ kue̱ꞌe̱ꞌ. Jee nxi̱nóo ráa re̱ꞌ, jee kua̱ꞌa̱nꞌ ráa.
Tu̱ꞌun káchíꞌ Jesús jie̱ꞌe̱ꞌ ré íyó chúnáán-ó “impuesto”
Jee kuíre nta̱jí ráa nu̱u̱nꞌ Jesús kéꞌín rá “fariseo” jín rá te̱e íñɨ́ jín Herodes, sáva natavaꞌ ráa yuꞌú re̱ꞌ ɨɨn tu̱ꞌun jie̱ꞌe̱ꞌ ya̱ kuvi chikua̱chi ráa re̱ꞌ.
Jee nkiji ráa jee nkachiꞌ ráa nu̱u̱nꞌ-u:
―Mestrúꞌ, jíníꞌ ránꞌ ya̱ ɨɨn te̱e na̱a̱ꞌ kúvi nú, chi ntu sáꞌá nú kuéntáꞌ na̱ja íyó rá ñɨvɨ, chi ɨɨn ni kúvi rá ñɨvɨ nu̱u̱nꞌ nú. Jee na̱a̱ꞌ xínéꞌénꞌ nú ichi Ndiosíꞌ. ¿Á yɨ́netuꞌ ˻ley Moisés˼ ya̱ chunáán-ó “impuesto” nu̱u̱nꞌ “rey”<sup>12:14</sup> tátúníꞌ nación Roma áxí ntu̱ví? ¿Á íyó chunáán-ó áxí ntu íyó chunáán-ó? ―nkachiꞌ ráa nu̱u̱nꞌ Jesús.
Soo ya jíníꞌ re̱ꞌ ya̱ te̱e sansuꞌva ví ráa, jee nkachiꞌ re̱ꞌ nu̱u̱nꞌ ráa:
Nkinaka ráa ɨɨn nu̱u̱nꞌ re̱ꞌ jee nkachiꞌ re̱ꞌ nu̱u̱nꞌ ráa:
―¿Né ɨɨn xín nu̱u̱nꞌ te̱e ví yaꞌá jín súví nééꞌ nu̱u̱nꞌ xu̱ꞌún ka̱a yaꞌá, rúja?
Jee nkachiꞌ ráa:
―Rey tátúníꞌ nación Roma ví-i.
I̱ña̱jee nkachiꞌ Jesús nu̱u̱nꞌ ráa:
―Rá kúvi nantíñú “rey” tátúníꞌ nación Roma, naku̱ꞌva rán maa nu̱u̱nꞌ “rey” nación Roma. Jee rá kúvi nantíñú Ndiosíꞌ, naku̱ꞌva rán maa nu̱u̱nꞌ Ndiosíꞌ.
Jee nti̱vɨ́ xíniꞌ ráa, sáá nteso̱ꞌo ráa ya̱ nkachiꞌ re̱ꞌ.
Ni̱ka̱tu̱ꞌún ráa jie̱ꞌe̱ꞌ ya̱ natekuꞌ i̱i̱ꞌ rá níyɨ
I̱ña̱jee rá te̱e grupo saduceo ya̱ maáráa vá káchíꞌ ráa ya̱ nsáꞌ natekuꞌ i̱i̱ꞌ rá níyɨ jee ni nsá nako̱o ñunéꞌyúꞌ rá ñɨvɨ, jee nkenta sava ráa nu̱u̱nꞌ íñɨ́ Jesús jee ni̱ka̱tu̱ꞌún ráa re̱ꞌ:
―Mestrúꞌ, ntee Moisés yanaꞌán víꞌí nu̱u̱nꞌ tutuꞌ nkino̱o kúmí-ó jee nkachiꞌ-i nu̱u̱nꞌ-ó ya̱ retú ɨɨn te̱e ya íyó ñaniꞌ re̱ꞌ jee kuviꞌ re̱ꞌ, jee retú kino̱o ñasɨ́ꞌɨ́ re̱ꞌ, jee ntu níyo se̱ꞌya re̱ꞌ jín ña, jee íyó natana̱ꞌá ñaniꞌ re̱ꞌ jín ñasɨ́ꞌɨ́ re̱ꞌ, sáva koo tataꞌ ichiyúkúnꞌ ñaniꞌ-i ya̱ níꞌiꞌ-i sáva kuvi kuéntáꞌ se̱ꞌya re̱ꞌ.
Ni̱yo u̱xa̱ꞌ rá te̱e nkuvi ñaniꞌ nkaku jíꞌín ráa. Jee ñaniꞌ xíꞌnañúꞌún nta̱na̱ꞌá re̱ꞌ jín ñaꞌan vá. Soo ni̱ꞌi̱ꞌ re̱ꞌ jee ni ntu níyo se̱ꞌya re̱ꞌ.
Saájee ñaniꞌ úvíꞌ nna̱tana̱ꞌa re̱ꞌ jín ña, jee suni ni̱ꞌi̱ꞌ-i jee ntu níyo ichiyúkúnꞌ re̱ꞌ. Jee suni sukuán nkuvi jín ñaniꞌ úníꞌ.
Jee sukuán nkuvi jín ni úxáꞌ ráa, jee ntu níyo ichiyúkúnꞌ ráa. Jee suni nu̱u̱nꞌ nɨ́ꞌɨ suni ni̱ꞌi̱ꞌ ñaꞌan vá ranika̱ꞌ.
Saájee ki̱vɨ̱ꞌ ya̱ nɨꞌɨ rá ñɨvɨ níꞌiꞌ natekuꞌ i̱i̱ꞌ tuku ráa, sáá nako̱o tuku ñunéꞌyúꞌ ráa, jee ¿ne̱ ɨɨn ráa xí ñasɨ́ꞌɨ́ kuvi tuku ñaꞌanꞌ vá, rúja? Chi ni u̱xa̱ꞌ ráa nna̱tana̱ꞌá jín ña, rúja ―nkachiꞌ ráa nu̱u̱nꞌ Jesús.
Nkachiꞌ Jesús nu̱u̱nꞌ ráa:
―Naanꞌ jiáni iniꞌ rán, chi ntu jiáku̱ꞌun iniꞌ rán ni tu̱ꞌun Ndiosíꞌ, ya̱ níso nu̱u̱nꞌ tutuꞌ, ni fuerza ííꞌ níso Ndiosíꞌ.
Chi ki̱vɨ̱ꞌ natekuꞌ i̱i̱ꞌ rá ñɨvɨ níꞌiꞌ, jee ni nsá tana̱ꞌá ráa ka̱ꞌ, jee ni nsá xitánáꞌá ráa rá se̱ꞌya ráa. Soo íyó ráa kuéntáꞌ kua̱ꞌ rá najiáꞌáꞌ i̱i̱ꞌ Ndiosíꞌ ya̱ íyó antivɨ́ ˻ya̱ ntu tánaꞌá ráa˼.
’Soo jie̱ꞌe̱ꞌ ya̱ natekuꞌ i̱i̱ꞌ rá níyɨ, ¿á ntiáꞌan kaꞌvi rán tu̱ꞌun Ndiosíꞌ níso nu̱u̱nꞌ tutuꞌ, ya̱ ntee Moisés jie̱ꞌe̱ꞌ ya̱ nkuvi jín tunkúꞌúꞌ ya̱ káyúꞌ-u, rúja? Jee yukuán nkachiꞌ Ndiosíꞌ nu̱u̱nꞌ Moisés: “Nuꞌuꞌ ví Ndiosíꞌ nu̱u̱nꞌ Abraham, Isaac, jín Jacobo” nkachiꞌ Ndiosíꞌ ˻sú ya̱ ni̱ꞌi̱ꞌ ráa.
Jee ntu kúvi re̱ꞌ Ndiosíꞌ rá níꞌiꞌ, soo kúvi re̱ꞌ Ndiosíꞌ nu̱u̱nꞌ rá ñɨvɨ tékúꞌ ˻sú ni̱ꞌi̱ꞌ ráa˼. Saáva naanꞌ nasɨ́kuitɨꞌ jiáni iniꞌ rán ―nkachiꞌ Jesús nu̱u̱nꞌ ráa ˻jie̱ꞌe̱ꞌ xitékúꞌ Ndiosíꞌ ráa jín re̱ꞌ sú ni̱ꞌi̱ꞌ ráa˼.
Tu̱ꞌun máá ñáꞌnú ka̱ꞌ nu̱u̱nꞌ nɨꞌɨ ya̱ nta̱túníꞌ Ndiosíꞌ
Jee nku̱yatin ɨɨn escriba ya̱ xínéꞌénꞌ re̱ꞌ tu̱ꞌun ley nu̱u̱nꞌ ráa, jee nteso̱ꞌo re̱ꞌ, ya̱ kántáꞌán túꞌun rá saduceo jín Jesús. Jee sáá nteso̱ꞌo re̱ꞌ ya̱ va̱ꞌani nna̱xiníkó Jesús nu̱u̱nꞌ ráa, jee ni̱ka̱tu̱ꞌún re̱ꞌ Jesús:
―¿Né ɨɨn tu̱ꞌun ya̱ nta̱túníꞌ Ndiosíꞌ ví ya̱ máá ñáꞌnú ka̱ꞌ nu̱u̱nꞌ nɨꞌɨ, rúja?
Nna̱xiníkó Jesús nu̱u̱nꞌ-u:
―Tu̱ꞌun máá ñáꞌnú ka̱ꞌ ya̱ nta̱túníꞌ Ndiosíꞌ kúvi yaꞌá: “¡Teso̱ꞌo ñɨvɨ nación Israel! ¡I̱toꞌoꞌ-ó Ndiosíꞌ! I̱toꞌoꞌ-ó ví métúꞌún Ndiosíꞌ ya̱ íyó.
Jee íyó kunuun nú I̱toꞌoꞌ-ó, ya̱ kúvi Ndiosíꞌ nú, jín nɨꞌɨ ne̱ ánímaꞌ nú, jín nɨꞌɨ iniꞌ nú, jín nɨꞌɨ antúníꞌ nú, jín kua neí iniꞌ nú.”
Jee ya̱ úvíꞌ ya̱ nta̱túníꞌ Ndiosíꞌ ví suꞌva: “Íyó kunuun nú rá ñanitáꞌán nú kuéntáꞌ ñúnúun nú maánú”. ˻Káchíꞌ nu̱u̱nꞌ tutuꞌ níso tu̱ꞌun Ndiosíꞌ. ˼ Ni ɨɨn tu̱ꞌun ñáꞌnú ya̱ nta̱túníꞌ Ndiosíꞌ ví ya̱ ñáꞌnú ka̱ꞌ nsú ka̱ꞌ rá ni núvíꞌ yaꞌá ―nkachiꞌ Jesús nu̱u̱nꞌ-u.
Jee maá “hora” yukuán, Ta̱chi̱ꞌ ííꞌ Ndiosíꞌ nta̱jí re̱ꞌ Jesús kua̱ꞌa̱nꞌ-a nu̱u̱nꞌ ñu̱ꞌún sáɨn nu̱u̱nꞌ ntu ñɨvɨ.
Jee Jesús nneeꞌ re̱ꞌ yukuán u̱vi̱xiko ki̱vɨ̱ꞌ, jee I̱toꞌoꞌ ta̱chi̱ꞌ kíni naní Satanás nnukú-u nsi̱kúvi-i iniꞌ Jesús, sáva kaníjiá re̱ꞌ maa, nékúvi, ˻soo ntu nkúvi˼. Jee nneeꞌ re̱ꞌ nu̱u̱nꞌ íyó rá kitɨ yúkú. Jee rá najiáꞌáꞌ ííꞌ Ndiosíꞌ ˻rá kúvi ángel˼ nchi̱neí ráa Jesús.
Sáá niniꞌ Jesús ya̱ kájíkuitɨꞌ nna̱xiníkó escriba vá, jee nkachiꞌ Jesús nu̱u̱nꞌ re̱ꞌ:
―Ntu̱né íyó íká nú kenta nú ki̱vɨ nú naꞌá Ndiosíꞌ nu̱u̱nꞌ tátúníꞌ re̱ꞌ nu̱u̱nꞌ ñɨvɨ.
Jee ni ɨɨn ráa ntu nkiji ka̱ꞌ iniꞌ ráa katu̱ꞌún ráa ka̱ꞌ maa.
¿Né ɨɨn se̱ꞌya ichiyúkúnꞌ kúvi Cristo?
Sáá xínéꞌénꞌ Jesús tu̱ꞌun Ndiosíꞌ chíkéꞌi nééꞌ iniꞌ veñu̱ꞌun káꞌnú, jee nkachiꞌ re̱ꞌ:
―¿Na̱ja chi káchíꞌ rá escriba ya̱ Cristo kúvi re̱ꞌ tataꞌ veꞌi ichiyúkúnꞌ “rey” David?
Ta̱chi̱ꞌ ííꞌ Ndiosíꞌ njia̱ꞌa tu̱ꞌun sáá kachiꞌ maá David, jee nkachiꞌ re̱ꞌ tiempúꞌ chíji ˻jie̱ꞌe̱ꞌ Cristo˼:
I̱toꞌoꞌ-ó Ndiosíꞌ nkachiꞌ nu̱u̱nꞌ I̱toꞌoꞌ ni̱ꞌ:
“Kuneeꞌ nú ichi kuáꞌá ni̱ꞌ nu̱u̱nꞌ tatúníꞌ nú jín ni̱ꞌ.
Jee kuneeꞌ nú yukuán ne̱ xináánꞌ ni̱ꞌ rá jíní úꞌviꞌ néꞌyá-a noꞌó, jee ne̱kua̱ꞌ kakɨnꞌ ni̱ꞌ ráa chi̱ji jie̱ꞌe̱ꞌ nú.”
Saájee ne̱ maá David nkachiꞌ-i ya̱ kúvi Cristo: “I̱toꞌoꞌ ni̱ꞌ”. Saáva ¿na̱sa kúvi re̱ꞌ ɨɨn ichiyúkúnꞌ David? ―nkachiꞌ Jesús.
Jee rá ñɨvɨ kue̱ꞌe̱ꞌ ne̱ kúsɨ́ɨ iniꞌ ráa tésóꞌo ráa tu̱ꞌun káchíꞌ Jesús.
Xíkóñáꞌán Jesús rá te̱e xínéꞌénꞌ ley Moisés ya̱ kúvi ráa escribas
Jee ni xínéꞌénꞌ re̱ꞌ, nkachiꞌ re̱ꞌ nu̱u̱nꞌ ráa:
―Nito koo rán maárán nu̱u̱nꞌ rá te̱e xínéꞌénꞌ jie̱ꞌe̱ꞌ ley Moisés, ya̱ táꞌán iniꞌ ráa jikónúun ráa kuꞌun ráa saꞌma kání jee náꞌán ya̱ kúñáꞌnú ráa, jee táꞌán iniꞌ ráa káꞌánꞌ yɨ́ñúꞌún rá ñɨvɨ jín ráa rá nu̱yáꞌvi.
Jee táꞌán iniꞌ ráa máá silláꞌ kúñáꞌnú ka̱ꞌ kuneeꞌ ráa iniꞌ rá veñu̱ꞌun lúlí. Jee suni táꞌán iniꞌ ráa máá rá silláꞌ kúñáꞌnú ka̱ꞌ kuneeꞌ ráa nu̱u̱nꞌ íyó rá viko nu̱u̱nꞌ yájíꞌ rá ñɨvɨ.
Jee rá te̱e vá jíchi ráa rá ñaꞌan náꞌví, káneeꞌ ráa veꞌi ráña. Jee káñunkúún sáꞌá ráa ni kaꞌ ya̱ naꞌán víꞌí jíkánꞌ taꞌvíꞌ ráa nu̱u̱nꞌ Ndiosíꞌ. Maáráa vá manéátúꞌún ka̱ꞌ ni̱ꞌi̱nꞌ ráa tunóꞌó ya̱ sijíta Ndiosíꞌ ráa ―nkachiꞌ Jesús.
Ya̱ nso̱ko̱ꞌ ñaꞌan náꞌví láꞌví
Jee sáá nééꞌ Jesús ichinúúnꞌ ya̱tu̱nꞌ nu̱u̱nꞌ sókóꞌ kue̱ꞌe̱ꞌ rá ñɨvɨ xu̱ꞌún nu̱u̱nꞌ Ndiosíꞌ. Jee néꞌyá re̱ꞌ na̱sa sókóꞌ ráa xu̱ꞌún. Jee kue̱ꞌe̱ꞌ rá kúká chúꞌun xu̱ꞌún kue̱ꞌe̱ꞌ.
Jee nkenta ɨɨn ñaꞌan náꞌví láꞌví. Jee nchuꞌun-u u̱vi̱ꞌ xu̱ꞌún lúlí ka̱a ya̱ ni ntu yɨ́yáꞌvi iniꞌ kajún vá.
Saájee Jesús nkana ni u̱xu̱vi̱ꞌ rá te̱e súkuáꞌa re̱ꞌ ráa, jee nkachiꞌ re̱ꞌ nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ rán ya̱ ñaꞌan náꞌví láꞌví yaꞌá ví ya̱ nchu̱ꞌun-u ka̱ꞌ xu̱ꞌún nsú ka̱ꞌ nɨꞌɨ rá ñɨvɨ chúꞌun xu̱ꞌún iniꞌ ya̱tu̱nꞌ.
Chi nɨꞌɨ ráa jiáꞌa na̱kua̱ꞌ nkino̱o néen ráa. Soo ñaꞌan yaꞌá, ya̱ nóꞌo láꞌví ña, njia̱ꞌa nɨꞌɨ ña xu̱ꞌún néen ña kutekuꞌ ña ―nkachiꞌ Jesús.
Káchíꞌ Jesús ya̱ naanꞌ veñu̱ꞌun káꞌnú Jerusalén
Sáá nkene Jesús iniꞌ veñu̱ꞌun káꞌnú, jee ɨɨn rá te̱e súkuáꞌa re̱ꞌ ráa nkachiꞌ-i nu̱u̱nꞌ re̱ꞌ:
―Mestrúꞌ, ¡kune̱ꞌyá! Na̱ ka̱ꞌ káꞌnú ka̱ꞌ rá yu̱u̱ꞌ vá. Jee na̱ ka̱ꞌ vii ka̱ꞌ íyó rá veꞌi yaꞌá.
Soo nkachiꞌ Jesús nu̱u̱nꞌ re̱ꞌ:
―¿Á néꞌyá rán rá veꞌi náꞌnú yósóꞌ táꞌán yaꞌá ya̱ kúvi veñu̱ꞌun káꞌnú? ni nki̱nóo ka̱ꞌ ni ɨɨn yuuꞌ kosoꞌ ta̱ꞌán ráa, chi nɨꞌɨ xtánɨ́ꞌ rá “soldado” maa ―nkachiꞌ Jesús.
Kua̱ꞌa̱nꞌ ráa jee sáá ña̱kuneeꞌ re̱ꞌ i̱ka̱ꞌ yuku Olivos ya̱ káá ichinúúnꞌ veñu̱ꞌun káꞌnú, jee Pedro, Jacobo, Juan jín Andrés ni̱ka̱tu̱ꞌún sɨ́ɨ́n ráa re̱ꞌ:
―Kachiꞌ xá nu̱u̱nꞌ ránꞌ, ¿na̱ma kuvi rá tiñu yaꞌá ya̱ nkachiꞌ nú? jee ¿ná seña koo sáva stúvi ya̱ kuna̱a̱ꞌ nɨꞌɨ rá yaꞌá? ―nkachiꞌ ráa nu̱u̱nꞌ re̱ꞌ.
Jee Jesús nki̱jiéꞌé nkachiꞌ re̱ꞌ nu̱u̱nꞌ ráa:
―Kumí rán maárán ya̱ ni ɨɨn ntu̱náꞌ xínáꞌví-i ránoꞌó.
Chi kue̱ꞌe̱ꞌ ñɨvɨ káñunkúún kachiꞌ ráa ni ka̱ꞌ ya̱ kiji ráa nu̱u̱nꞌ súví ni̱ꞌ jee kachiꞌ ráa: “ Nuꞌuꞌ ví Cristo”. Jee xináꞌví ráa kue̱ꞌe̱ꞌ víꞌí ñɨvɨ.
Soo ré teso̱ꞌo rán ya̱ íyó tu̱kantaꞌan ɨɨn ñuunꞌ jín inka ñuunꞌ, jín ya̱ koo tu̱kantaꞌan, jee koto ñúyúꞌví iniꞌ rán. Chi sáá íyó kuvi rá tu̱nóꞌó yaꞌá. Soo ntiáꞌan kenta ji̱nu.
Chi kantáꞌán nación jín inka nación jee kantáꞌán ñuunꞌ jín inka ñuunꞌ. Jee koo ñutáan. Jee kéꞌín nu̱u̱nꞌ kutámá víꞌí. Jee koo kue̱ꞌe̱ꞌ tuntíxín. Sukuán kijiéꞌé rá tu̱nóꞌó nu̱u̱nꞌ rá ñɨvɨ ñɨ̱vɨ́.
’Soo nito koo rán maárán, chi naku̱ꞌva ráa ránoꞌó xi̱ntíín rá te̱e jiéꞌnéꞌ kua̱chi, jee sikíta ráa ránoꞌó. Jee ku̱ꞌva ráa ránoꞌó jín yoꞌo iniꞌ rá veñu̱ꞌun lúlí. Jee kuiñɨ rán ichinúúnꞌ rá te̱e kúñáꞌnú kúvi governado jín rá te̱e tátúníꞌ rá nación sijíta ráa ránoꞌó, chi yɨ́ꞌɨ́ rán nu̱u̱nꞌ nuꞌuꞌ. Jee suꞌva naku̱ꞌva rán ya̱ naáꞌ jie̱ꞌe̱ꞌ ni̱ꞌ nu̱u̱nꞌ ráa.
Jee xíꞌna ka̱ꞌ ne̱ ntiáꞌan kenta ji̱nu, íyó te̱ku̱tu̱ꞌún tu̱ꞌun váꞌa jie̱ꞌe̱ꞌ ni̱ꞌ nu̱u̱nꞌ nta̱ká nación íyó ñɨ̱vɨ́.
Jee retú naku̱ꞌva ráa ránoꞌó xi̱ntíín te̱e nísotíñú, koto nániꞌvɨ iniꞌ rán, ná kachiꞌ rán xíꞌna ka̱ꞌ kenta rán yukuán. Chisaꞌ né ni ɨɨn tu̱ꞌun taji Ndiosíꞌ nu̱u̱nꞌ rán sáá kachiꞌ rán maá “hora” yukuán, jee kachiꞌ rán vá. Chi nsú ránoꞌó ví ya̱ kaꞌanꞌ, chi Ta̱chi̱ꞌ ííꞌ Ndiosíꞌ ví ya̱ kaꞌanꞌ.
’Naku̱ꞌva rá te̱e rá ñaniꞌ ráa xi̱ntíín rá ñɨvɨ, sáva kaꞌniꞌ ráa maa. Jee suni rá tátáꞌ naku̱ꞌva ráa rá se̱ꞌya ráa xi̱ntíín rá ñɨvɨ, sáva kaꞌniꞌ ráa maa. Jee rá se̱ꞌya nenta ráa si̱kɨ̱ꞌ sɨ́ꞌɨ́ ráa. Jee kaꞌniꞌ rá ñɨvɨ ráa saꞌá rá se̱ꞌya ráa.
Taꞌvi iniꞌ kua̱íyó rá ñɨvɨ kune̱ꞌyá ráa ránoꞌó, chi yɨ́ꞌɨ́ rán nu̱u̱nꞌ ni̱ꞌ. Soo rá ñɨvɨ kuni̱ꞌin kuiñɨ kutú ráa jín ni̱ꞌ ne̱ nu̱u̱nꞌ kenta ji̱nu jee suviráa ví ya̱ sikáku Ndiosíꞌ ráa.
’Profeta Daniel ntee-e ya̱ koo˼ ɨɨn te̱e néꞌí ya̱ jíníichiꞌ iniꞌ Ndiosíꞌ néꞌyá re̱ꞌ maa ya̱ stívɨ́-ɨ ya̱ ííꞌ ya̱ saꞌá-a ya̱ kuniꞌ u̱ꞌvi̱ꞌ Ndiosíꞌ veñu̱ꞌun káꞌnú re̱ꞌ. (Ré né ni ɨɨn ñɨvɨ ya̱ kaꞌvi tu̱ꞌun yaꞌá, jee kiku̱ꞌun iniꞌ-i vá.) Jee sáá kuniꞌ rán maa, ya̱ kuiñɨ-ɨ nu̱u̱nꞌ ntu íyó kuiñɨ-ɨ, saájee rá ñɨvɨ nééꞌ Judea íyó keꞌen ráa xinóo ráa kunu ráa kɨ̱ꞌɨ̱nꞌ ráa nu̱u̱nꞌ yuku sáva ka̱ku ráa.
Ré ɨɨn ñɨvɨ yósóꞌ-o xi̱ni̱ꞌ veꞌi-i, retú nuun-u, jee koto nívɨ-ɨ iniꞌ veꞌi-i tavaꞌ-a ni ɨɨn nantíñú-u.
Jee ré ɨɨn ñɨvɨ íñɨ́-ɨ nu̱u̱nꞌ tataꞌ sáꞌá-a, koto níkó-o nakeꞌen-e saꞌma-a.
Ná náꞌví ka̱ꞌ rá ñaꞌan nékue̱ꞌi̱ꞌ, jín rá ñaꞌan néen yɨkɨ́n rá ki̱vɨ̱ꞌ yukuán.
Nakuetu rán jee ka̱ka̱nꞌ táꞌvíꞌ rán nu̱u̱nꞌ Ndiosíꞌ ya̱ nkúvi rá tiñu yaꞌá tiempúꞌ vi̱jin ˻sáá kúun sa̱vi̱ꞌ xéénꞌ˼.
Chi rá ki̱vɨ̱ꞌ yukuán kunoꞌo nasɨ́kuitɨꞌ rá ñɨvɨ tunóꞌó ya̱ nintíꞌín ntiáꞌan ne̱ kuvi suꞌva ne̱ tiempúꞌ xíꞌnañúꞌún, sáá nsa̱ꞌá Ndiosíꞌ ñɨ̱vɨ́, jín ne̱ vitan. Jee nintíꞌín nkóo ka̱ꞌ suꞌva.
Jee rétáꞌ ntu̱ví násaꞌá kuítɨ́ I̱toꞌoꞌ-ó tiempúꞌ tunóꞌó vá, jee ni ɨɨn ñɨvɨ nkáku. Soo jie̱ꞌe̱ꞌ rá ñɨvɨ, ya̱ yɨ́ꞌɨ́ ráa nu̱u̱nꞌ Ndiosíꞌ, ya̱ nka̱ji re̱ꞌ, jee saáva nasaꞌá kuítɨ́ re̱ꞌ tiempúꞌ vá.
Saájee ré ɨɨn ñɨvɨ kachiꞌ-i nu̱u̱nꞌ rán: “Kune̱ꞌyá rán, yaꞌá íñɨ́ Cristo”. Áxí kachiꞌ-i ya̱: “Kune̱ꞌyá rán, yukuán íñɨ́ re̱ꞌ”. Koto ínú iniꞌ rán ya̱ káchíꞌ-i,
chi kenta rá te̱e ya̱ kachiꞌ ráa ni ka̱ꞌ ya̱ Cristo ví ráa. Jee kenta rá ñɨvɨ ya̱ kachiꞌ ráa ni ka̱ꞌ ya̱ Ndiosíꞌ njiáꞌa tu̱ꞌun nu̱u̱nꞌ ráa. Jee saꞌá ráa rá seña jín rá tiñu a̱nasɨ́ sáva xináꞌví ráa rá ñɨvɨ. Jee saꞌá ráa maa sáva xináꞌví ráa ne̱ rá ñɨvɨ nka̱ji Ndiosíꞌ, retú sa̱naanꞌ kuvi.
Soo nito koo rán maárán. Chi ya nkachitu̱ꞌún ya̱chi̱ꞌ ni̱ꞌ nu̱u̱nꞌ rán nɨꞌɨ rá tiñu vá ne̱ ntiáꞌan kuvi-i suꞌva.
Sáá niji tuku Jesús, ya̱ nkenta kúvi re̱ꞌ se̱ꞌya ñɨvɨ
’Soo rá ki̱vɨ̱ꞌ yukuán, jee ré njia̱ꞌa tiempúꞌ tu̱nóꞌó,
jee nuneenꞌ nka̱niiꞌ, jee nkútuunꞌ ka̱ꞌ yo̱o̱ꞌ,
jee ku̱te̱ꞌ rá tiu̱u̱nꞌ ne̱ súkún.
Jee kajiaꞌ rá fuerza súkún tɨ́ɨn nɨꞌɨ ya̱ íyó súkún
’Saájee kuniꞌ rá ñɨvɨ nuꞌuꞌ, ya̱ nkenta ni̱ꞌ kúvi ni̱ꞌ se̱ꞌya ñɨvɨ ñɨ̱vɨ́, kiji ni̱ꞌ nu̱u̱nꞌ vikoꞌ jín fuerza ííꞌ níꞌin níso ni̱ꞌ ya̱ vii nasɨ́kuitɨ kúñáꞌnú ni̱ꞌ yá vane tu̱u̱nꞌ kujianute nuva ni̱ꞌ.
’Ntañúꞌún kaꞌvi iniꞌ rán jie̱ꞌe̱ꞌ yutun higo, jee kutu̱ꞌva rán tu̱ꞌun kúnkunuún yaꞌá. Retún ya núyúté naꞌá yutun jee néneyúté naꞌá yu̱ku̱ꞌ, ya jíníꞌ rán ya̱ va̱ji nkuyatin tiempúꞌ nííꞌ.<sup>a</sup>
Suni sukuán sáá kuniꞌ rán ya̱ kuvi rá tiñu yaꞌá ya̱ nkachiꞌ ni̱ꞌ, saájee kukáꞌnú iniꞌ rán ya̱ ya va̱ji kuyatin ni̱ꞌ. Ya̱ kuéntáꞌ va̱ji ki̱vɨ ni̱ꞌ yuvéꞌí.
Máá nááꞌ vá káchíꞌ ni̱ꞌ nu̱u̱nꞌ rán ya̱ nsú nɨꞌɨ rá ñɨvɨ yaꞌá ya̱ tékúꞌ ráa ˻sáá kune̱ꞌyá ráa rá seña˼<sup>b</sup>, kuviꞌ ráa ne̱ kuvi nɨꞌɨ rá tiñu ya̱ nkachiꞌ ni̱ꞌ.
\ft Súkún jín ñɨ̱vɨ́ yaꞌá kɨna̱a̱nꞌ ráa, soo rá tu̱ꞌun káchí ni̱ꞌ, ni nsáꞌ kɨna̱a̱nꞌ-a chi nɨꞌɨ sikunkuvi.
’Soo ki̱vɨ̱ꞌ yukuán jín na̱ “hora” ˻ya̱ kuvi rá tiñu nkachiꞌ ni̱ꞌ˼, ni ɨɨn ntu̱náꞌ jíníꞌ maa. Ni rá najiáꞌáꞌ ííꞌ Ndiosíꞌ, ya̱ nééꞌ antivɨ́. Ni maáníꞌ ya̱ kúvi ni̱ꞌ se̱ꞌya Ndiosíꞌ. Métúꞌún tátáꞌ ni̱ꞌ vá jíníꞌ maa.
Nito koo rán maárán. Kuꞌun xúꞌún iniꞌ rán. Jee ka̱ka̱nꞌ táꞌvíꞌ rán nu̱u̱nꞌ Ndiosíꞌ, chi ntu jíníꞌ rán na̱ tiempúꞌ kuvi-i.
Sukuán íyó kuéntáꞌ íyó ɨɨn te̱e ya̱ nkene-e veꞌi-i jee kua̱ꞌa̱nꞌ íká-a. Jee ne̱ ntiáꞌan kene re̱ꞌ, jee njia̱ꞌa re̱ꞌ ta ɨɨn nu̱u̱nꞌ rá musúꞌ re̱ꞌ tiñu sáꞌá ráa, sáva kuneen kuéntáꞌ ráa veꞌi re̱ꞌ. Jee nta̱túníꞌ re̱ꞌ nu̱u̱nꞌ te̱e kúmí yuvéꞌí, ya̱ nito koo-o.
Saáva nito koo rán, chi ntu jíníꞌ rán na̱ “hora” kiaaꞌ I̱toꞌoꞌ xí veꞌi: á yankuááꞌ, áxí savañuún, áxí nikɨ́n sáá kána stóꞌo, áxí ya̱neꞌenꞌ.
Nito koo rán maárán, sáva retú sa̱naanꞌ nenta ni̱ꞌ jee koo tu̱ꞌva rán, kuéntáꞌ retú nenta sa̱naanꞌ te̱e xí veꞌi, jee ntu nániꞌinꞌ sa̱naanꞌ re̱ꞌ musúꞌ kíxíꞌ.
Rá tu̱ꞌun káchíꞌ ni̱ꞌ nu̱u̱nꞌ rán yaꞌá, nu̱u̱nꞌ nɨꞌɨ ñɨvɨ káchíꞌ ni̱ꞌ maa. ¡Nito koo rán maárán! ―nkachiꞌ Jesús.
Nátúꞌún ráa na̱sa tɨɨn ráa Jesús
I̱ña̱jee ni̱yo u̱vi̱ꞌ ka̱ꞌ ki̱vɨ̱ꞌ jee koo viko pascua<sup>a</sup> jín viko yájíꞌ ráa i̱xta̱tíláꞌ ya̱ ntu yɨ́ꞌɨ́ “levadura”. \ft Jee rá su̱tu̱ꞌ kúñáꞌnú jín rá escriba, núkú ráa na̱sa kuvi xináꞌví ráa Jesús, jee tɨɨn ráa re̱ꞌ, jee kaꞌniꞌ ráa re̱ꞌ.
Chi nkachiꞌ ráa:
―Nsá tɨɨn-ó maá ki̱vɨ̱ꞌ íyó viko, sáva ntu táviꞌ rá ñɨvɨ yó.
Ɨɨn ñaꞌan nchi̱só “aceite” jiávixiꞌ xi̱ni̱ꞌ Jesús
Nneeꞌ Jesús ñuun Betania iniꞌ veꞌi Simón, ya̱ nnoꞌo-o kue̱ꞌi̱ꞌ téꞌyúꞌ naní “lepra”. Ni nééꞌ re̱ꞌ nu̱u̱nꞌ “mesa” yájíꞌ re̱ꞌ, jee nkenta ɨɨn ñaꞌan nu̱u̱nꞌ re̱ꞌ. Ínaꞌá ña ɨɨn ti̱noꞌoꞌ lúlí yu̱u̱ꞌ, naní “alabastro”, ñúꞌún chitú “aceite” maa. Aceite vá kúvi ninuꞌun nardo nute jiávixiꞌ, jee yɨ́yáꞌvi víꞌí. Jee nta̱ꞌví ña ti̱noꞌoꞌ vá, jee nchi̱só ña “aceite” vá xi̱ni̱ꞌ re̱ꞌ.
Saájee rá ñɨvɨ káꞌvi ni íñɨ́ yukuán nki̱tɨ̱ iniꞌ ráa jee nkachiꞌ ráa nu̱u̱nꞌ táꞌán ráa:
―¿Na̱chi nsi̱kɨ́naanꞌ ña “aceite” jiávixiꞌ vá?
Chi kuvi xi̱kó “aceite” jiávixiꞌ vá, nékúvi, ya̱ kúvi ya̱ꞌvi ɨɨn ñɨvɨ ya̱ újíꞌ yo̱o̱ꞌ. Jee kuvi ku̱ꞌva xu̱ꞌún vá nu̱u̱nꞌ rá láꞌví, nékúvi ―nkachiꞌ sava ráa nkakuíyuꞌú ráa nu̱u̱nꞌ ña.
Soo Jesús nkachiꞌ nu̱u̱nꞌ ráa:
―Kusaá rán ña. ¿Na̱kui chi xtáñáꞌán rán ña? Chi ɨɨn tiñu va̱ꞌa ví ya̱ nsa̱ꞌá ña nu̱u̱nꞌ nuꞌuꞌ.
Chi sukuáni íyó rá láꞌví jín rán. Jee résá kuíni rán, jee kúvi saꞌá rán ya̱ váꞌa jín ráa. Soo nuꞌuꞌ, nsá nɨ́ɨ́nkání kuneeꞌ ni̱ꞌ jín rán.
Nsa̱ꞌá ña na̱kua̱ꞌ nku̱neí ña. Nchiꞌi ña “aceite” vá yɨkɨkúñu ni̱ꞌ, sáva saꞌá stákoo ya̱chi̱ꞌ ña nuꞌuꞌ, ne̱ ntiáꞌan se̱ꞌí ráa nuꞌuꞌ.
Jee máá na̱a̱ꞌ vá káchíꞌ ni̱ꞌ nu̱u̱nꞌ rán, ya̱ né ni ví nkuvi nu̱u̱nꞌ stekútu̱ꞌún ráa tu̱ꞌun váꞌa Ndiosíꞌ kuaíyó nɨꞌɨ ñɨ̱vɨ́, jee suni nakani ráa ya̱ nsa̱ꞌá ña, sáva naku̱ꞌun iniꞌ rá ñɨvɨ ña ―nkachiꞌ Jesús nu̱u̱nꞌ ráa.
Núkú Judas sáá naku̱ꞌva re̱ꞌ Jesús nu̱u̱nꞌ rá te̱e néetiñu íñɨ́ si̱kɨ̱ꞌ re̱ꞌ
Saájee Judas Iscariote, ya̱ kúvi ɨɨn rá ni úxúviꞌ te̱e, ña̱ꞌa̱nꞌ re̱ꞌ nu̱u̱nꞌ rá su̱tu̱ꞌ kúñáꞌnú, sáva sukuíta re̱ꞌ Jesús.
Jee sáá nteso̱ꞌo ráa re̱ꞌ, jee nku̱sɨ̱ɨ̱ꞌ iniꞌ ráa. Jee nchi̱só yuꞌú ráa ya̱ ku̱ꞌva ráa xu̱ꞌún nu̱u̱nꞌ re̱ꞌ. Saájee nnu̱kú re̱ꞌ sáá kuvi naku̱ꞌva re̱ꞌ Jesús xi̱ntíín ráa.
Xíní I̱toꞌoꞌ-ó
―¿Né núꞌ kuíni nú ya̱ kɨ̱saꞌá stákoo ránꞌ, sáva kuxíní-ó viko yaꞌá?
Saájee nta̱jí re̱ꞌ u̱vi̱ꞌ ni rá te̱e súkuáꞌa re̱ꞌ ráa, jee nkachiꞌ re̱ꞌ nu̱u̱nꞌ ráa:
―Kuáꞌán rán ne̱ ñuun káꞌnú, jee yukuán naketáꞌán rán ɨɨn te̱e ya̱ níso ɨɨn ki̱yɨ ñúꞌún nute. Kunikɨnꞌ rán maa.
Jee nu̱u̱nꞌ ki̱vɨ re̱ꞌ, jee kachiꞌ rán nu̱u̱nꞌ te̱e xí veꞌi vá: “Maá Mestrúꞌ káchíꞌ: ¿Né núꞌ íyó ɨɨn iniꞌ veꞌi kuneeꞌ ni̱ꞌ nu̱u̱nꞌ kuvi kuxíní ni̱ꞌ viko Pascua jín rá te̱e kútáꞌán jín ni̱ꞌ súkuáꞌa ni̱ꞌ ráa?”
Jee suvire̱ꞌ xinéꞌénꞌ re̱ꞌ nu̱u̱nꞌ ránó ɨɨn iniꞌ veꞌi káꞌnú yósóꞌ táꞌán, ya̱ nɨꞌɨ ya íyó stákoo. ˻Yukuán˼ sa̱ꞌá stákoo rán ya̱ kuxíní-ó ―nkachiꞌ Jesús nu̱u̱nꞌ ráa.
Jee nkene ni núvíꞌ rá te̱e, ya̱ súkuáꞌa re̱ꞌ ráa, jee nkenta ráa ñuun káꞌnú. Jee nna̱niꞌinꞌ ráa ˻nɨꞌɨ˼ sáni nkachiꞌ re̱ꞌ nu̱u̱nꞌ ráa. Jee nsa̱ꞌá stákoo ráa ya̱ kuxíní ráa viko pascua.
Sáá nkua̱a̱ꞌ jee nkenta Jesús jín ni úxúviꞌ rá te̱e.
Sáá nééꞌ ráa nu̱u̱nꞌ mesa, yájíꞌ ráa, jee nkachiꞌ Jesús nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ rán ya̱ ɨɨn ránoꞌó vá naku̱ꞌva-a nuꞌuꞌ. Ɨɨn ya̱ nééꞌ yájíꞌ nkáꞌnú jín ni̱ꞌ ví-i ―nkachiꞌ Jesús.
Saájee suviráa nki̱jiéꞌé nku̱kuéká iniꞌ ráa, jee nki̱jiéꞌé ta ɨɨn ta ɨɨn ráa káchíꞌ:
―¿Á nsú nuꞌuꞌ ví-i?
Inka ka̱ꞌ nkachiꞌ:
―¿Á nsú nuꞌuꞌ ví-i?
Jee nkachiꞌ re̱ꞌ nu̱u̱nꞌ ráa:
―Ɨɨn ya̱ úxúviꞌ rán kúvi-i. Ɨɨn rán ya̱ xínáji i̱xta̱tíláꞌ iniꞌ ko̱ꞌo̱ꞌ jín ni̱ꞌ ví-i.
Chi nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, íyó nijia kɨ̱ꞌɨ̱nꞌ ni̱ꞌ kuviꞌ ni̱ꞌ, sáni káchíꞌ nu̱u̱nꞌ tutuꞌ níso tu̱ꞌun Ndiosíꞌ. Soo, ¡na náꞌví ka̱ꞌ te̱e vá ya̱ naku̱ꞌva-a nuꞌuꞌ! Va̱ꞌa ka̱ꞌ ví-i retá ntu nkáku-u nékui ―nkachiꞌ re̱ꞌ.
Jee ni yájíꞌ ráa, jee ntɨɨn Jesús ɨɨn i̱xta̱tíláꞌ, jee ni̱ka̱táꞌvíꞌ re̱ꞌ nu̱u̱nꞌ Ndiosíꞌ. Jee kuíre ña̱ꞌnu̱ꞌ re̱ꞌ maa, jee njia̱ꞌa re̱ꞌ maa nu̱u̱nꞌ ráa, jee nkachiꞌ re̱ꞌ nu̱u̱nꞌ ráa:
―Tɨɨn rán maa. Yaꞌá ví ñunéꞌyúꞌ ni̱ꞌ.
Jee kuíre ntɨɨn re̱ꞌ ɨɨn vasúꞌ, jee njia̱ꞌa re̱ꞌ nku̱taꞌviꞌ re̱ꞌ nu̱u̱nꞌ Ndiosíꞌ, jee njia̱ꞌa re̱ꞌ maa nu̱u̱nꞌ ráa, jee niꞌi ntáká ráa maa.
Jee nkachiꞌ re̱ꞌ nu̱u̱nꞌ ráa:
―Yaꞌá ví ni̱ñɨ̱ꞌ ni̱ꞌ ya̱ katɨ ˻sáá kunoꞌo ni̱ꞌ˼ sáva kakɨnꞌ Ndiosíꞌ tratúꞌ jiáá, chi kuviꞌ ni̱ꞌ jie̱ꞌe̱ꞌ rá kua̱chi kue̱ꞌe̱ꞌ ñɨvɨ.
Máá na̱a̱ꞌ káchíꞌ ni̱ꞌ nu̱u̱nꞌ rán ya̱ ni nsá koꞌo ni̱ꞌ ka̱ꞌ nixiꞌ ya̱ vixíꞌ kúun yokúꞌúꞌ uva, ne̱ ki̱vɨ̱ꞌ nakoꞌo jiáá tuku ni̱ꞌ maa, sáá kenta tatúníꞌ Ndiosíꞌ nu̱u̱nꞌ nɨꞌɨ ñɨ̱vɨ́ ―nkachiꞌ Jesús.
Stékútu̱ꞌún Jesús ya̱ kachiꞌ Pedro ya̱ ntu jíníꞌ-i re̱ꞌ
Sáá nkuvi nita ráa yaaꞌ himno, ya̱ nákuetúꞌún-u Ndiosíꞌ, jee kuíre nkene ráa kua̱ꞌa̱nꞌ ráa nu̱u̱nꞌ yuku naní Olivos.
Jee nkachiꞌ Jesús nu̱u̱nꞌ ráa:
―Ntáká rán kininkava nayu̱ꞌví rán jee xinóo rán nuꞌuꞌ yakuááꞌ vitan. Chi sáni káchíꞌ nu̱u̱nꞌ tutuꞌ níso tu̱ꞌun Ndiosíꞌ: “Kaꞌniꞌ ni̱ꞌ te̱e náka lanchi jee kutenuun rá lanchi”.
Soo retú nna̱tekuꞌ i̱i̱ꞌ ni̱ꞌ nteñu rá níꞌiꞌ, jee xíꞌna ni̱ꞌ ka̱ꞌ kɨ̱ꞌɨ̱nꞌ nu̱u̱nꞌ Galilea nsú ka̱ꞌ suvirán ―nkachiꞌ Jesús nu̱u̱nꞌ ráa.
Saájee Pedro nkachiꞌ nu̱u̱nꞌ re̱ꞌ:
Jee nkachiꞌ Jesús nu̱u̱nꞌ re̱ꞌ:
―Máá nááꞌ vá káchíꞌ ni̱ꞌ nu̱u̱nꞌ nú ya̱: Yakuááꞌ vitan, nikɨ́n ne̱ ntiáꞌan ka̱ꞌ kana stóꞌo ya̱ úvíꞌ íchí, u̱ni̱ꞌ íchí suvinú vá kachiꞌ ya̱ ntu jíníꞌ nú nuꞌuꞌ ―nkachiꞌ Jesús nu̱u̱nꞌ-u.
Soo ni̱ꞌin ka̱ꞌ nkaꞌanꞌ Pedro:
―Súnika̱ꞌ íyó kuviꞌ ni̱ꞌ jín nú, soo ni nsáꞌ kachiꞌ ni̱ꞌ ya̱ ntu jíníꞌ ni̱ꞌ noꞌó.
Jee suni sukuán nkachiꞌ ntáká ráa.
Jíkánꞌ táꞌvíꞌ Jesús nu̱u̱nꞌ naní Getsemaní
Jee nkenta Jesús jín rá te̱e súkuáꞌa re̱ꞌ ráa ɨɨn nu̱u̱nꞌ naní Getsemaní. Jee nkachiꞌ re̱ꞌ nu̱u̱nꞌ ráa:
―Kuneeꞌ rán yaꞌá ni jíkánꞌ táꞌvíꞌ ni̱ꞌ nu̱u̱nꞌ Ndiosíꞌ.
Jee nkeꞌen re̱ꞌ Pedro, Jacobo jín Juan, jee nki̱jiéꞌé nku̱kuíꞌyá iniꞌ re̱ꞌ jee nna̱niꞌvɨ víꞌí iniꞌ re̱ꞌ.
Jee nkachiꞌ re̱ꞌ nu̱u̱nꞌ ráa:
―Kúkuéká nasɨ́kuitɨꞌ iniꞌ ni̱ꞌ ne̱ kuéntáꞌ reá ya̱ jíꞌíꞌ ni̱ꞌ. Kunetu rán yaꞌá, jee kunee nito rán ―nkachiꞌ re̱ꞌ nu̱u̱nꞌ ráa.
Saájee Jesús nika re̱ꞌ ntí ka̱ꞌ ichinúúnꞌ, jee ña̱ka̱va nei re̱ꞌ, jee ni̱ka̱táꞌvíꞌ re̱ꞌ, vá réá kuvi jee nkúnoꞌo re̱ꞌ tu̱nóꞌó va̱ji si̱kɨ̱ꞌ re̱ꞌ ki̱vɨ̱ꞌ yukuán.
Jee ni̱ka̱táꞌvíꞌ re̱ꞌ:
―¡Abba! <sup>b</sup> ¡Tátáꞌ ni̱ꞌ! Nɨꞌɨ nu̱u̱nꞌ vá kúvi saꞌá nú. Siíyo nú “copa” tu̱nóꞌó kiji kunoꞌo ni̱ꞌ yaꞌá. Soo koto sáꞌá nú na̱kua̱ꞌ kuíni ni̱ꞌ, chisaꞌ saꞌá sáni kuíni nú ―sukuán nna̱kuetu re̱ꞌ.
Jee nni̱kó re̱ꞌ, jee kíxíꞌ ráa nna̱niꞌin re̱ꞌ ráa. Jee nkachiꞌ re̱ꞌ nu̱u̱nꞌ Pedro:
―Simón, ¿á kíxíꞌ nú? ¿Á ntu nkúvi kunito nú ni ɨɨn “hora”?
Koo nito rán jee nakuetu rán, ya̱ koto síkúvi iniꞌ rán kininkava rán nu̱u̱nꞌ xinóo rán ya̱ kuiñɨ ni̱ꞌin rán jín nuꞌuꞌ. Íyó nijia ya̱ ñúꞌún káñá ánímaꞌ rán sikúnkuvi va̱ꞌa rán, soo táyáꞌ yɨkɨkúñu rán ―nkachiꞌ Jesús nu̱u̱nꞌ ráa.
Jee kua̱nakuetu tuku re̱ꞌ, jee suni nuún nkachiꞌ tuku re̱ꞌ tu̱ꞌun ya̱ ya nkachiꞌ re̱ꞌ.
Jee nenta tuku re̱ꞌ, jee kíxíꞌ tuku ráa nna̱niꞌinꞌ re̱ꞌ ráa, chi ne̱ kúvéi ma̱ꞌná nu̱u̱nꞌ ráa. Jee ntu nkútúníꞌ iniꞌ ráa ná nna̱xiníkó ráa nu̱u̱nꞌ re̱ꞌ.
Jee nnenta re̱ꞌ ya̱ úníꞌ íchí, jee nkachiꞌ re̱ꞌ nu̱u̱nꞌ ráa:
―¿Á kíxíꞌ i̱i̱ꞌ rán jee nájiáví rán? Ya nkuvira. Ya̱ nkenta “hora”. Kune̱ꞌyá rán. Suꞌva naku̱ꞌva ráa nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, xi̱ntíín rá ñɨvɨ kua̱chi.
Nako̱o rán. Nkóꞌónꞌ ránꞌ. Jee kune̱ꞌyá rán. Te̱e ya̱ naku̱ꞌva-a nuꞌuꞌ ya va̱kuyatin-i ―nkachiꞌ Jesús.
Ntɨɨn ráa Jesús
Ni káꞌánꞌ i̱i̱ꞌ re̱ꞌ, jee ntañúꞌún kuitɨꞌ, nkenta Judas, ya̱ kúvi ɨɨn rá ni úxúviꞌ te̱e vá. Jee nkenta kue̱ꞌe̱ꞌ ñɨvɨ jín re̱ꞌ ya̱ ínaꞌá ráa yuchiꞌ espada jín yutun. Rá ñɨvɨ vá ví rá nta̱jí rá su̱tu̱ꞌ kúñáꞌnú, jín rá escriba, jín rá te̱e kúñáꞌnú nu̱u̱nꞌ ñɨvɨ Israel.
Jee Judas, ya̱ naku̱ꞌva re̱ꞌ Jesús nu̱u̱nꞌ ráa, njia̱ꞌa re̱ꞌ ɨɨn seña nu̱u̱nꞌ ráa. Jee nkachiꞌ re̱ꞌ:
―Te̱e ya̱ teyuꞌú ni̱ꞌ, suvi ví ya̱ nánukú rán. Tɨɨn rán maa. Jee kunaka kutú rán maa ―nkachiꞌ Judas.
Sáá nkenta re̱ꞌ, jee ntañúꞌún kuitɨꞌ nku̱yatin re̱ꞌ nu̱u̱nꞌ Jesús, jee nkachiꞌ re̱ꞌ nu̱u̱nꞌ-u:
―Mestrúꞌ.
Saájee ntɨɨn ráa maa kua̱ꞌa̱nꞌ ráa jín-i.
Soo ɨɨn rá íñɨ́ yatin jín Jesús ntavaꞌ re̱ꞌ yuchiꞌ espada re̱ꞌ, jee nkuun re̱ꞌ maa so̱ꞌo ɨɨn rá musúꞌ su̱tu̱ꞌ kúñánú ka̱ꞌ, jee kuísá ñeꞌneꞌ re̱ꞌ so̱ꞌo-o.
Jee nkachiꞌ Jesús nu̱u̱nꞌ ráa:
―¿Á va̱ji rán jín yuchiꞌ jín yutun sáva tɨɨn rán nuꞌuꞌ, kuéntáꞌ reá ɨɨn te̱e kuíꞌná ví ni̱ꞌ, rúja?
Ni ki̱vɨ̱ꞌ ni̱ñɨ ni̱ꞌ jín rán iniꞌ chíkéꞌi veñu̱ꞌun káꞌnú, jee nxi̱néꞌénꞌ ni̱ꞌ jee ntu ntɨɨn rán nuꞌuꞌ. Soo sukuán kúvi sáva sikúnkuvi sáni káchíꞌ nu̱u̱nꞌ tutuꞌ níso tu̱ꞌun Ndiosíꞌ ―nkachiꞌ Jesús nu̱u̱nꞌ ráa.
Saájee ntáká rá te̱e súkuáꞌa re̱ꞌ ráa nkeꞌe ráa nxi̱nóo ráa re̱ꞌ jee ninu ráa.
Ɨɨn te̱e súchí ya̱ ninu
Jee ɨɨn te̱e súchí nnikɨnꞌ re̱ꞌ Jesús. Jee nniji nkáꞌnú re̱ꞌ kua̱chi ɨɨn saꞌma vítá ni. Jee ntɨɨn ráa re̱ꞌ.
Soo nkeꞌe re̱ꞌ nxi̱nóo re̱ꞌ saꞌma vítá vá, jee íyó ñɨɨ́n re̱ꞌ ninu re̱ꞌ.
Íñɨ́ Jesús nu̱u̱nꞌ rá te̱e kúñáꞌnú nísotíñú xínáꞌmá ráa re̱ꞌ
Jee ña̱naka ráa Jesús nu̱u̱nꞌ su̱tu̱ꞌ kúñáꞌnú ka̱ꞌ. Jee nku̱tútú ntáká rá su̱tu̱ꞌ kúñáꞌnú, jín rá te̱e kúñáꞌnú, jín rá escriba.
Jee nnikɨnꞌ íká Pedro ráa, ne̱ nkenta re̱ꞌ chíkéꞌi nééꞌ iniꞌ veꞌi su̱tu̱ꞌ kúñáꞌnú ka̱ꞌ. Jee nééꞌ re̱ꞌ jín rá ñɨvɨ kúmí yuvéꞌí, núvíxinꞌ re̱ꞌ yunúꞌúnꞌ.
Saájee rá su̱tu̱ꞌ kúñáꞌnú jín ntáká rá jiéꞌnéꞌ kua̱chi nnu̱kú ráa rá te̱e jiáꞌa ya̱ naáꞌ si̱kɨ̱ꞌ Jesús, sáva kaꞌniꞌ ráa maa. Soo ntu̱náꞌ nnániꞌin ráa.
Chi kue̱ꞌe̱ꞌ ñɨvɨ nsa̱náaꞌ túꞌún ráa si̱kɨ̱ꞌ re̱ꞌ, soo ntu nkúnuún kaꞌanꞌ ráa jie̱ꞌe̱ꞌ ya̱ káchíꞌ ráa.
Jee te̱e káꞌví ni nna̱kui̱ñɨ̱ nichi jee nsa̱náaꞌ túꞌún ráa si̱kɨ̱ꞌ re̱ꞌ jee nkachiꞌ ráa:
―Rá nuꞌuꞌ nteso̱ꞌo ya̱ nkachiꞌ re̱ꞌ: “Suvini̱ꞌ xináánꞌ ni̱ꞌ veñu̱ꞌun káꞌnú yaꞌá, ya̱ nsa̱ꞌá jín naꞌá rá te̱e, jee ki̱vɨ̱ꞌ úníꞌ nasaꞌá ni̱ꞌ inka ka̱ꞌ, ya̱ ntu sáꞌá rá te̱e jín naꞌá-a” ―nkachiꞌ ráa.
Jee ni sukuán ntu nkúnuún kaꞌanꞌ ráa jie̱ꞌe̱ꞌ ya̱ nkachiꞌ ráa.
Saájee nna̱kui̱ñɨ̱ nichi maá su̱tu̱ꞌ kúñáꞌnú ka̱ꞌ nteñu ráa, jee ni̱ka̱tu̱ꞌún re̱ꞌ Jesús:
―¿Á ni nkáꞌánꞌ kuitɨꞌ nú? ¿Ná kúvi ya̱ naáꞌ jiáꞌa ráa si̱kɨ̱ꞌ nú?
Soo níín íyó re̱ꞌ, jee ntu̱náꞌ nnáxiníkó re̱ꞌ. Jee inka i̱chi ka̱ꞌ ni̱ka̱tu̱ꞌún tuku su̱tu̱ꞌ kúñáꞌnú ka̱ꞌ maa, jee nkachiꞌ re̱ꞌ nu̱u̱nꞌ-u:
―Noꞌó, ¿á kúvi nú Cristo, ya̱ kúvi se̱ꞌya Ndiosíꞌ, ya̱ netuꞌ kúvi re̱ꞌ?
Jee nkachiꞌ Jesús:
―Nuꞌuꞌ ví-i. Jee nuꞌuꞌ, ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́, kuniꞌ rán nuꞌuꞌ kuneeꞌ ni̱ꞌ xiín ichi kuáꞌá Ndiosíꞌ ya̱ níso fuerza ííꞌ nu̱u̱nꞌ nɨꞌɨ, nu̱u̱nꞌ kúñáꞌnú ni̱ꞌ jín re̱ꞌ. Jee kuniꞌ rán niji ni̱ꞌ nteñu vi̱ko̱ꞌ súkún ―nkachiꞌ re̱ꞌ nu̱u̱nꞌ ráa.
Saájee maá su̱tu̱ꞌ kúñáꞌnú ka̱ꞌ nna̱tá re̱ꞌ saꞌma re̱ꞌ, ˻sáva stúvi re̱ꞌ nu̱u̱nꞌ nɨꞌɨ ya̱ kítɨ́ nasɨ́kuitɨꞌ iniꞌ re̱ꞌ˼. Jee nkachiꞌ re̱ꞌ:
―¿Na nu̱u̱nꞌ jíniñúꞌún-ó ka̱ꞌ ñɨvɨ sanáaꞌ ya̱ naáꞌ si̱kɨ̱ꞌ re̱ꞌ nu̱u̱nꞌ-ó, rúsa?
Chi nteso̱ꞌo rán ya̱ nkaꞌanꞌ niva̱ꞌa re̱ꞌ nne̱ꞌyá re̱ꞌ Ndiosíꞌ. ¿Na̱ja íyó kúníꞌ rán, rúsa? ―nkachiꞌ su̱tu̱ꞌ kúñáꞌnú ka̱ꞌ.
Jee ntáká ráa nsa̱náaꞌ ráa ya̱ néíká kuviꞌ re̱ꞌ.
Jee kéꞌín ráa nki̱jiéꞌé tiésɨ́ɨ́ ráa nu̱u̱nꞌ re̱ꞌ. Jee ñasɨꞌ ráa nu̱u̱nꞌ re̱ꞌ, jee jiáꞌa ráa re̱ꞌ jín yɨ̱kɨ́ ráa. Jee káchíꞌ ráa nu̱u̱nꞌ re̱ꞌ:
Jee rá te̱e kúmí ráa re̱ꞌ nkatuꞌ ráa nu̱u̱nꞌ re̱ꞌ.
Pedro káchíꞌ ya̱ ntu jíníꞌ re̱ꞌ Jesús
Jee íñɨ́ Pedro chi̱ji nu̱u̱nꞌ íyó chíkéꞌi iniꞌ véꞌí. Jee nkenta ɨɨn ñaꞌan kúvi musúꞌ su̱tu̱ꞌ kúñáꞌnú ka̱ꞌ.
Jee sáá niniꞌ ña ya̱ núvíxinꞌ Pedro yunúꞌúnꞌ, jee nna̱ku̱ne̱ꞌyá va̱ꞌa ña nu̱u̱nꞌ re̱ꞌ, jee nkachiꞌ ña nu̱u̱nꞌ re̱ꞌ:
―Jee suni noꞌó ranika̱ꞌ nku̱táꞌán nú jín Jesús, te̱e kúvi ñuun Nazaret.
Soo maáre̱ꞌ nkachiꞌ ntu̱ví, jee nkachiꞌ re̱ꞌ:
―Ni ntu jíníꞌ ni̱ꞌ, ni ntu jiáku̱ꞌun iniꞌ ni̱ꞌ ya̱ káchíꞌ nú.
Jee va̱kene re̱ꞌ jee nkenta re̱ꞌ ichi yuvéꞌí chíkéꞌi. Jee nkana stóꞌo.
Jee sáá niniꞌ tuku musúꞌ vá re̱ꞌ, jee nki̱jiéꞌé tuku ña nkachiꞌ ña nu̱u̱nꞌ rá íñɨ́ yukuán:
―Te̱e yaꞌá kúvi ɨɨn rá kútáꞌán jín Jesús.
Soo tukuni nkachiꞌ re̱ꞌ ya̱ ntu̱ví.
Sáá nku̱núún ka̱ꞌ, tukuni rá ñɨvɨ íñɨ́ yukuán nkachiꞌ ráa nu̱u̱nꞌ Pedro:
―Kúvi nijia nú ɨɨn rá kútáꞌán jín Jesús, chi te̱e Galilea kúvi nú, [chi kuéntáꞌ káꞌánꞌ ráa káꞌánꞌ nú].
Soo nki̱jiéꞌé re̱ꞌ nkachiꞌ re̱ꞌ ya̱ xinóꞌo Ndiosíꞌ re̱ꞌ retú ntu káꞌánꞌ na̱a̱ꞌ re̱ꞌ. Jee nsa̱náaꞌ re̱ꞌ ichinúúnꞌ Ndiosíꞌ:
―Ntu jíníꞌ ni̱ꞌ te̱e yaꞌá, ya̱ káꞌánꞌ rán jie̱ꞌe̱ꞌ-e.
Jee ntañúꞌún kuitɨꞌ, nkana stóꞌo ya̱ úvíꞌ i̱chi. Jee nna̱kuꞌun iniꞌ Pedro ya̱ nkachiꞌ Jesús nu̱u̱nꞌ re̱ꞌ: “Ne̱ ntiáꞌan ka̱ꞌ kana stóꞌo ya̱ úvíꞌ íchí, u̱ni̱ꞌ íchí kachiꞌ nú ya̱ ntu jíníꞌ nú nuꞌuꞌ” nkachiꞌ Jesús. Jee sáá nna̱ku̱ꞌun iniꞌ re̱ꞌ tu̱ꞌun vá, jee nnaꞌyuꞌ re̱ꞌ.
Íñɨ́ Jesús ichinúúnꞌ Pilato
Jee ya̱neꞌenꞌ, nna̱túꞌún rá su̱tu̱ꞌ kúñáꞌnú, jín rá te̱e kúñáꞌnú, jín rá escriba, jín nɨꞌɨ rá inka ka̱ꞌ te̱e yɨ́ꞌɨ́ justicia ñáꞌnú ya̱ nééꞌ kuéntáꞌ ráa nu̱u̱nꞌ Israel. Jee niꞌniꞌ ráa Jesús, jee nnaka ráa maa, jee nna̱ku̱ꞌva ráa maa xi̱ntíín Pilato, ˻ya̱ kúvi te̱e ñuun Roma, ya̱ tátúníꞌ nu̱u̱nꞌ ñuun Israel˼.
Jee nxi̱náꞌmáꞌ Pilato re̱ꞌ:
―¿Á noꞌoꞌ kúvi “rey” tátúníꞌ nu̱u̱nꞌ rá ñɨvɨ ñuunꞌ Israel?
Jee nna̱xiníkó Jesús nu̱u̱nꞌ re̱ꞌ:
―Noꞌó káchíꞌ nú maa.
Jee nxi̱kóñáꞌán rá su̱tu̱ꞌ kúñáꞌnú re̱ꞌ kue̱ꞌe̱ꞌ víꞌí kua̱chi.
Saájee tukuni ni̱ka̱tu̱ꞌún Pilato re̱ꞌ:
―¿Á ni ntu̱náꞌ náxiníkó nú? Kuniꞌ chi kue̱ꞌe̱ꞌ kua̱chi xíkóñáꞌán ráa noꞌó.
Soo Jesús ntu̱náꞌ nnáxiníkó-o ka̱ꞌ. Saáva nti̱vɨ́ xíniꞌ Pilato.
Nsa̱náaꞌ ráa ya̱ kuviꞌ Jesús
Soo ta viko Pascua, sukuáni siáá Pilato ɨɨn rá te̱e násɨ́ꞌ veka̱a ya̱ jíkánꞌ rá ñɨvɨ Israel.
Jee nkenta kue̱ꞌe̱ꞌ ñɨvɨ ya̱ nki̱jiéꞌé jíkánꞌ ráa nu̱u̱nꞌ Pilato, ya̱ saꞌá re̱ꞌ sáni ya̱ sáꞌá re̱ꞌ ta viko vá.
Saájee ni̱ka̱tu̱ꞌún Pilato ráa:
―¿Á kuíni rán ya̱ siáá ni̱ꞌ “rey”, ya̱ tátúníꞌ nu̱u̱nꞌ rá ñɨvɨ Israel, rúja?
Nkachiꞌ re̱ꞌ suꞌva chi niniꞌ re̱ꞌ ya̱ táꞌvi iniꞌ rá su̱tu̱ꞌ kúñáꞌnú néꞌyá ráa Jesús. Jie̱ꞌe̱ꞌ saáva njia̱ꞌa ráa maa nu̱u̱nꞌ re̱ꞌ.
Soo rá su̱tu̱ꞌ kúñáꞌnú vá nsi̱káꞌánꞌ ráa rá ñɨvɨ, ya̱ ka̱ka̱nꞌ ráa, ya̱ siááꞌ re̱ꞌ Barrabás kiji-i nu̱u̱nꞌ ráa nsú ka̱ꞌ Jesús.
Saájee Pilato nna̱xiníkó tuku nu̱u̱nꞌ ráa:
―¿Ná saꞌá ni̱ꞌ jín maáréꞌ ya̱ káchíꞌ rán ya̱ kúvi “rey” ya̱ tátúníꞌ nu̱u̱nꞌ rá ñɨvɨ Israel, rúja?
Jee tukuni nka̱najín ráa:
―¡Tekaa maa nu̱u̱nꞌ kurúsiꞌ!
Soo Pilato nkachiꞌ nu̱u̱nꞌ ráa:
―¿Na̱ kui? ¿Ná kúvi ya̱ níváꞌa nsa̱ꞌá re̱ꞌ, rúja?
Soo suviráa saa nxi̱níꞌin ráa ka̱ꞌ nka̱najín ráa:
―¡Tekaa maa nu̱u̱nꞌ kurúsiꞌ!
Saájee Pilato kuíni re̱ꞌ kino̱o va̱ꞌa re̱ꞌ jín rá ñɨvɨ, jee nsi̱áá re̱ꞌ Barrabás. Jee nchiꞌi rá soldado yoꞌo Jesús nsa̱ꞌá re̱ꞌ, jee njia̱ꞌa re̱ꞌ maa nu̱u̱nꞌ ráa, sáva tekaa ráa maa nu̱u̱nꞌ kurúsiꞌ, sáva kaꞌniꞌ ráa maa.
Jee kuíre ña̱naka rá soldado re̱ꞌ chíkéꞌi nééꞌ iniꞌ vetíñú, naní Pretorio. Jee nna̱stútú ráa ntáká rá soldado.
Jee nna̱sikúnijin ráa ɨɨn saꞌma kání líꞌí maa, ˻kuéntáꞌ saꞌma “rey”˼. Jee nchu̱táꞌán ti̱yu̱ꞌ ráa ɨɨn “corona” iñu, jee nchuꞌun ráa maa xi̱ni̱ꞌ re̱ꞌ.
Jee nki̱jiéꞌé ráa nkaꞌanꞌ u̱ꞌvi̱ꞌ ráa kuéntáꞌ nkaꞌanꞌ yɨ́ñúꞌún ráa ni ka̱ꞌ nu̱u̱nꞌ re̱ꞌ:
―¡Na ka̱ꞌ netuꞌ ka̱ꞌ kúvi “rey”, ya̱ tátúníꞌ nu̱u̱nꞌ rá ñɨvɨ Israel!
Jee nkuun ráa ɨɨn tu̱xíi xi̱ni̱ꞌ re̱ꞌ, jee ntiesɨ̱ɨ́ ráa nu̱u̱nꞌ re̱ꞌ. Jee nña̱kui̱ñɨ̱ ítɨ́ ráa nu̱u̱nꞌ re̱ꞌ, sáva saꞌá ráa ni ka̱ꞌ yɨ́ñúꞌún ráa nu̱u̱nꞌ re̱ꞌ, ˻kuéntáꞌ ɨɨn “rey”˼.
Sáá nnɨꞌɨ nsa̱ꞌá kátá iniꞌ ráa nne̱ꞌyá ráa re̱ꞌ sukuán, jee nsiíyo ráa saꞌma líꞌí nñu̱ꞌun re̱ꞌ, jee nna̱sikúnijin tuku ráa saꞌma re̱ꞌ maáréꞌ. Jee ntavaꞌ ráa re̱ꞌ sáva tekaa ráa re̱ꞌ nu̱u̱nꞌ kurúsiꞌ sáva kuviꞌ re̱ꞌ.
Nte̱kaa ráa Jesús nu̱u̱nꞌ kurúsiꞌ jee ni̱ꞌi̱ꞌ re̱ꞌ
Jee yukuán kua̱jia̱ꞌa ɨɨn te̱e, jee nte̱tuvi ráa re̱ꞌ kuniso re̱ꞌ kurúsiꞌ Jesús. Naní re̱ꞌ Simón, kúvi re̱ꞌ te̱e ñuun Cirene, jee kúvi re̱ꞌ tátáꞌ Alejandro jín Rufo. Jee va̱ji re̱ꞌ ɨɨn kuaríáꞌ.
Jee kua̱naka ráa Jesús nu̱u̱nꞌ naní Gólgota, yukuán kúni káchíꞌ: yɨkɨ xíníꞌ ni̱yɨ.
Jee njia̱ꞌa ráa nixiꞌ uva nsa̱ka̱nuun ráa jín su̱jie u̱va̱ꞌ naní mirra. Soo ntu níꞌi re̱ꞌ maa.
Jee nte̱kaa ráa re̱ꞌ nu̱u̱nꞌ kurúsiꞌ. Jee nta̱sáva ráa saꞌma re̱ꞌ. Nsi̱kɨ́ ráa suerte sáva kuniꞌ ráa né ɨɨn ráa vá ni̱ꞌi̱nꞌ maa.
Kúvi kaɨ̱ɨ̱nꞌ ya̱neꞌenꞌ, sáá nte̱kaa ráa re̱ꞌ nu̱u̱nꞌ kurúsiꞌ.
Jee kua̱ꞌ nxi̱kóñáꞌán ráa re̱ꞌ, sukuán ntee ráa nu̱u̱nꞌ tutuꞌ, ya̱ nte̱kaa ráa xi̱ni̱ꞌ kurúsiꞌ, ya̱ káchíꞌ: “Rey ya̱ tátúníꞌ nu̱u̱nꞌ rá ñɨvɨ Israel”.
Jee nte̱kaa ráa u̱vi̱ꞌ rá te̱e kuíꞌná jín re̱ꞌ jee ta nu̱u̱nꞌ ráa kurúsiꞌ ráa, ɨɨn ichi kuáꞌá re̱ꞌ jee ɨɨn ichi sátín re̱ꞌ.
Jee rá ñɨvɨ jiáꞌa yukuán ntenu̱u̱n ráa re̱ꞌ, jee nchisó íká ráa nu̱u̱nꞌ ráa nu̱u̱nꞌ re̱ꞌ, jee nkachiꞌ ráa:
―¡Ja! Noꞌó ví ya̱ kanɨꞌ veñu̱ꞌun káꞌnú, jee u̱ni̱ꞌ ki̱vɨ̱ꞌ naneꞌen nú maa.
Sikáku maánú jee nuun nú nu̱u̱nꞌ kurúsiꞌ ―nkachiꞌ ráa nu̱u̱nꞌ re̱ꞌ.
Suni sukuán rá su̱tu̱ꞌ kúñáꞌnú jín rá escriba nkaꞌanꞌ u̱ꞌvi̱ꞌ ráa nne̱ꞌyá re̱ꞌ, jee nkachiꞌ ráa nu̱u̱nꞌ ɨɨn inka ráa:
―Rá inka ka̱ꞌ ñɨvɨ nsi̱káku re̱ꞌ, soo ntu kúvi sikáku re̱ꞌ maáréꞌ.
¡Cristo! ya̱ kúvi “rey” ya̱ tátúníꞌ nación Israel, íyó nuun re̱ꞌ nu̱u̱nꞌ kurúsiꞌ ntañúꞌún, sáva kuniꞌ-ó jee i̱nu̱ iniꞌ-ó maa ―nkachiꞌ rá su̱tu̱ꞌ kúñáꞌnú.
Jee rá inka ka̱ꞌ te̱e níntakaa nu̱u̱nꞌ rá kurúsiꞌ jín re̱ꞌ, suni ntenu̱u̱nꞌ ráa re̱ꞌ.
Ni̱ꞌi̱ꞌ Jesús
Sáá nkenta sava nuví, jee nnu̱neenꞌ nɨꞌɨ nu̱u̱nꞌ ñu̱ꞌún, jín ne̱ kau̱ni̱ꞌ yánini.
Jee maá kau̱ni̱ꞌ, nka̱najín ni̱ꞌin Jesús:
―¡Eloi! ¡Eloi! ¿Lama sabactani?
(Tu̱ꞌun yaꞌá kuíni kachiꞌ: ¡Ndiosíꞌ ni̱ꞌ! ¡Ndiosíꞌ ni̱ꞌ! ¿Na̱kui chi nkeꞌe nú nxi̱nóo nú nuꞌuꞌ?)
Jee kéꞌín ráa íñɨ́ yukuán, sáá nteso̱ꞌo ráa yaꞌá, nkachiꞌ ráa:
―¡Teso̱ꞌo rán! Kána re̱ꞌ Elías ˻ya̱ nkuvi profeta˼.
Saájee ninu ɨɨn te̱e jee nchu̱náji re̱ꞌ ɨɨn tia̱ꞌma̱ꞌ nu̱u̱nꞌ nixiꞌ uva iyá, jee nchi̱só re̱ꞌ maa xi̱ni̱ꞌ ɨɨn yutun, jee njia̱ꞌa re̱ꞌ vá nu̱u̱nꞌ Jesús, sáva koꞌo-o vá, jee nkachiꞌ te̱e vá:
―Kunetu-ó. Jee kuniꞌ-ó retú kiji Elías xinúun re̱ꞌ maa.
Soo kua̱yúꞌú Jesús nka̱najín re̱ꞌ jee ni̱ꞌi̱ꞌ re̱ꞌ.
Jee saꞌma káꞌnú níntakaa ñúmáꞌñú jiásɨ́ꞌ iniꞌ veꞌi ííꞌ víꞌí iniꞌ veñu̱ꞌun káꞌnú, jee nna̱tasáva ne̱ xi̱ni̱ꞌ-i jín ne̱ jie̱ꞌe̱ꞌ-e.
Jee maá “capitán” tátúníꞌ nu̱u̱nꞌ rá “soldado” vá íñɨ́ re̱ꞌ ichinúúnꞌ Jesús. Jee sáá nteso̱ꞌo re̱ꞌ ya̱ nka̱najíín-i suꞌva jee niniꞌ re̱ꞌ ya̱ suꞌva ni̱ꞌi̱ꞌ-i, jee nkachiꞌ re̱ꞌ:
―Máá nááꞌ vá nkuvi nijia te̱e yaꞌá se̱ꞌya Ndiosíꞌ.
Jee suni ni̱ñɨ rá ñaꞌan nne̱ꞌyá íká ráa. Jee nteñu ráa ni̱ñɨ María ñuun Magdala, jín Salomé, jín María, nánáꞌ José jín Jacobo, ya̱ súchí ka̱ꞌ.
Jee sáá nneeꞌ Jesús Galilea, jee rá ñaꞌan yaꞌá nnikɨnꞌ ráa Jesús, jee nchi̱neí ráa re̱ꞌ. Jee suni ni̱ñɨ kue̱ꞌe̱ꞌ ka̱ꞌ rá ñaꞌan nkiji jín réꞌ ñuun káꞌnú Jerusalén.
Nse̱ꞌí ráa Jesús
Sáá nini ki̱vɨ̱ꞌ yukuán, jee kúvi tiempúꞌ sástákoo ráa, chi kúvi-i ɨɨn ki̱vɨ̱ꞌ kúníꞌ ka̱ꞌ jee kenta ki̱vɨ̱ꞌ nájiáví ráa.
Jee nkenta José, te̱e ñuun Arimatea. Jee kúvi re̱ꞌ te̱e yɨ́ꞌɨ́ “justicia” ñáꞌnú, ya̱ íyó ñáꞌnú rá ñɨvɨ nu̱u̱nꞌ re̱ꞌ. Jee suni íyó tuneí iniꞌ re̱ꞌ maá ki̱vɨ̱ꞌ tátúníꞌ Ndiosíꞌ nu̱u̱nꞌ nɨꞌɨ ñɨ̱vɨ́. Jee nna̱sáneí re̱ꞌ iniꞌ re̱ꞌ, jee ña̱ꞌa̱nꞌ re̱ꞌ nu̱u̱nꞌ Pilato, jee ni̱ka̱nꞌ re̱ꞌ ñunéꞌyúꞌ Jesús.
Jee nti̱vɨ́ xíniꞌ Pilato ya̱ ya ni̱ꞌi̱ꞌ Jesús. Jee nkana re̱ꞌ capitán, jee ni̱ka̱tu̱ꞌún re̱ꞌ maa, retú ya ni̱ꞌi̱ꞌ Jesús.
Jee sáá nku̱káꞌnú iniꞌ re̱ꞌ, ya̱ nkachiꞌ capitán, ya̱ ya ni̱ꞌi̱ꞌ Jesús, saájee njia̱ꞌa re̱ꞌ ñunéꞌyúꞌ vá nu̱u̱nꞌ José.
Jee nkeꞌen re̱ꞌ ɨɨn saꞌma kuíjín va̱ꞌa. Jee nxi̱núun re̱ꞌ ñunéꞌyúꞌ vá, jee nsu̱kún re̱ꞌ maa. Jee nchuꞌun re̱ꞌ maa iniꞌ yavi veꞌi ni̱yɨ nu̱u̱nꞌ ya nkaanꞌ ráa ne̱ i̱ka̱ꞌ kava. Jee nchinaꞌan ráa ɨɨn yu̱u̱ꞌ máá káꞌnú nsi̱kótíyu ráa maa yuꞌú yavi vá, ˻sáva kasɨꞌ ráa maa˼.
Nna̱tekuꞌ i̱i̱ꞌ Jesús
Sáá njia̱ꞌa ki̱vɨ̱ꞌ nájiáví, jee María ñuun Magdala, jín Salomé jín María nánáꞌ Jacobo, nkeꞌen ráa “aceite” jiávixiꞌ sáva kɨ̱chisó ráa maa nu̱u̱nꞌ ñunéꞌyúꞌ Jesús.
Jee neꞌenꞌ víꞌí domingo, ki̱vɨ̱ꞌ xíꞌnañúꞌún ya̱ semana, ña̱ꞌa̱nꞌ ráa nu̱u̱nꞌ yavi vá, sáá ntu̱u̱nꞌ nka̱niiꞌ.
Jee jíkátu̱ꞌún táꞌán ráa:
―¿Né ɨɨn xitá yu̱u̱ꞌ káꞌnú yuꞌú yavi vá?
Soo sáá nna̱koto ráa, jee niniꞌ ráa ya̱ ya nkuiyo yu̱u̱ꞌ vá, súnika̱ꞌ máá káꞌnú nasɨ́kuitɨꞌ ví-i.
Jee nki̱vɨ ráa iniꞌ yavi vá, jee yukuán niniꞌ ráa ɨɨn te̱e súchí nééꞌ re̱ꞌ ichi kuáꞌá ráa. Jee ñúꞌún re̱ꞌ saꞌma kuíjín kání. Jee nyu̱ꞌví nasɨ́kuitɨꞌ ráa.
Soo nkachiꞌ re̱ꞌ nu̱u̱nꞌ ráa:
―Koto yúꞌví rán. Jesús te̱e ñuun Nazaret ya̱ nánukú rán, ya̱ níꞌiꞌ nu̱u̱nꞌ kurúsiꞌ, ya nna̱tekuꞌ i̱i̱ꞌ re̱ꞌ, ya nxi̱nákóo Ndiosíꞌ re̱ꞌ nkene re̱ꞌ nteñu rá ni̱yɨ. Ya ntu̱ví re̱ꞌ ka̱ꞌ yaꞌá. Kune̱ꞌyá rán nu̱u̱nꞌ nyakɨnꞌ ráa maa.
Soo kuáꞌán kachiꞌ rán nu̱u̱nꞌ rá te̱e nsu̱kuáꞌa jín re̱ꞌ, jín nu̱u̱nꞌ Pedro, ya̱ xíꞌna re̱ꞌ ka̱ꞌ kɨ̱ꞌɨ̱nꞌ Galilea nsú ka̱ꞌ suvirán. Yukuán kuniꞌ rán maa, sáni nkachiꞌ re̱ꞌ nu̱u̱nꞌ rán ―nkachiꞌ te̱e súchí vá.
Saájee nkene kunu ráa ne̱ iniꞌ yaviꞌ veꞌi ni̱yɨ vá, chi nki̱jiéꞌé nkisɨ-ɨ ráa jee nti̱vɨ́ xíniꞌ ráa. Jee ni ɨɨn nu̱u̱nꞌ ntu̱náꞌ nkáchíꞌ ráa, chi nyu̱ꞌví ráa.
Ntu̱vi Jesús nu̱u̱nꞌ María ñaꞌan ñuun Magdala
[Sáá nna̱tekuꞌ i̱i̱ꞌ Jesús, ya̱neꞌenꞌ domingo ki̱vɨ̱ꞌ xíꞌnañúꞌún kájiéꞌé semana, jee xíꞌna ka̱ꞌ nu̱u̱nꞌ María ñuun Magdala ntu̱vi re̱ꞌ. Jee kúvi ña ñaꞌan ya̱ ntavaꞌ re̱ꞌ u̱xa̱ꞌ ta̱chi̱ꞌ kíni.
Jee ña̱ꞌa̱nꞌ ña, jee ña̱kachitu̱ꞌún ña nu̱u̱nꞌ rá ñɨvɨ nku̱táꞌán jín re̱ꞌ. Jee kúkuéká iniꞌ ráa, jee náꞌyúꞌ ráa.
Soo sáá nteso̱ꞌo ráa ya̱ nna̱tekuꞌ i̱i̱ꞌ re̱ꞌ, jín ya̱ niniꞌ ña maa, soo ntu nínú iniꞌ ráa ña.
Ntu̱vi Jesús nu̱u̱nꞌ u̱vi̱ꞌ rá te̱e ya̱ súkuáꞌa re̱ꞌ ráa
Jee kuíre ni jíka núvíꞌ ráa kua̱ꞌa̱nꞌ ráa nu̱u̱nꞌ kuaríáꞌ, jee sɨ́ɨ́n ka̱ꞌ ntu̱vi Jesús nu̱u̱nꞌ ráa.
Jee sáá kua̱ꞌa̱nꞌ ráa jee nkachitu̱ꞌun ráa maa nu̱u̱nꞌ rá inka ka̱ꞌ, jee suni ntu nínú iniꞌ rává.
Sikunisotíñú Jesús rá te̱e súkuáꞌa re̱ꞌ ráa ya̱ kuvi ráa apóstol
Jee kuéé ka̱ꞌ, ntu̱vi Jesús nu̱u̱nꞌ rá ni u̱ji̱ꞌ ɨɨn te̱e, ni nééꞌ ráa nu̱u̱nꞌ mesa kúxíní ráa. Jee nku̱xeen re̱ꞌ nu̱u̱nꞌ ráa, ya̱ ntu nínú iniꞌ ráa, ya̱ niꞌin ánímaꞌ ráa, chi ntu nínú iniꞌ ráa rá ñɨvɨ niniꞌ ya̱ nna̱tekuꞌ i̱i̱ꞌ re̱ꞌ.
Jee nkachiꞌ re̱ꞌ nu̱u̱nꞌ ráa:
―Kuáꞌán rán kuaíyó ñɨ̱vɨ́, jee stekútu̱ꞌún rán tu̱ꞌun váꞌa Ndiosíꞌ nu̱u̱nꞌ rá ñɨvɨ kuaíyó ñɨ̱vɨ́, ya̱ nsa̱ꞌá Ndiosíꞌ.
Ɨɨn ñɨvɨ ya̱ kuneí iniꞌ-i tu̱ꞌun vá, jee kuanuté-e, jee nanitáꞌvíꞌ-i. Soo ɨɨn ya̱ ntu kúneí iniꞌ tu̱ꞌun vá, jee sanáaꞌ Ndiosíꞌ si̱kɨ̱ꞌ-ɨ ya̱ kunoꞌo-o.
Jee rá seña yaꞌá koo jín rá ñɨvɨ, ya̱ kúneí iniꞌ ráa nuꞌuꞌ, sáva stúvi-i ya̱ íñɨ́ ni̱ꞌ jín ráa: Ya̱ nu̱u̱nꞌ súví ni̱ꞌ taníkɨ́n ráa rá ta̱chi̱ꞌ kíni yɨ́ꞌɨ́ ñɨvɨ. Jee kaꞌanꞌ ráa inka ka̱ꞌ nu̱u̱nꞌ tu̱ꞌun, ya̱ ntu jiáku̱ꞌun iniꞌ ráa.
Jee tɨɨn ráa ko̱o̱ꞌ xe̱e̱nꞌ, jee ré koꞌo ráa nute kútáꞌán jín ñuꞌun xe̱e̱nꞌ, ntu̱náꞌ kunoꞌo ráa. Jee suni chisó ráa naꞌá ráa nu̱u̱nꞌ rá kúꞌvíꞌ jee nuvi rává ―nkachiꞌ Jesús.
Nnaa Jesús súkún
Saájee sáá njia̱ꞌa ya̱ nkaꞌanꞌ maá I̱toꞌoꞌ-ó Jesús jín ráa, jee nxi̱náa Ndiosíꞌ Jesús súkún. Jee ña̱kuneeꞌ re̱ꞌ ichi kuáꞌá Ndiosíꞌ nu̱u̱nꞌ tatúníꞌ re̱ꞌ jín-i.
Jee nkei̱chí rá te̱e vá, jee nɨ́ɨ́n nste̱kútu̱ꞌún ráa tu̱ꞌun váꞌa Ndiosíꞌ, jee nchi̱neí maá I̱toꞌoꞌ-ó ráa, jee nstúvi re̱ꞌ ya̱ naáꞌ ví tu̱ꞌun vá jín seña i̱i̱ꞌ nsa̱ꞌá re̱ꞌ. Saá koo. Amén.]
Ndiosíꞌ ya̱ kúvi re̱ꞌ Tu̱ꞌun nkenta re̱ꞌ ya̱ suni kúvi re̱ꞌ te̱e
Ne̱ xíꞌnañúꞌún ya̱ ne̱ ntiáꞌan ki̱ko̱o ñɨ̱vɨ́, jee ya íyó re̱ꞌ ya̱ kúvi re̱ꞌ Tu̱ꞌun. Jee maáréꞌ ya̱ kúvi re̱ꞌ Tu̱ꞌun ya nééꞌ re̱ꞌ jín Ndiosíꞌ, jee maáréꞌ ya̱ kúvi Tu̱ꞌun vá kúvi re̱ꞌ Ndiosíꞌ.
Maáréꞌ ya nééꞌ re̱ꞌ jín Ndiosíꞌ ne̱ xíꞌnañúꞌún.
Jee nta̱ká ya̱ íyó, jee maáréꞌ nsa̱ꞌá ya̱ ki̱ko̱o ráa nsa̱ꞌá Ndiosíꞌ. Jee ntu̱náꞌ íyó ni ɨɨn nantíñú ya̱ ña̱ko̱o retánꞌ ntu nsa̱ꞌá re̱ꞌ maa nsa̱ꞌá Ndiosíꞌ.
Jee maáréꞌ ví ya̱ sáꞌá ya̱ kutekuꞌ ñɨvɨ jín Ndiosíꞌ. Jee ya̱ tékúꞌ ñɨvɨ jín Ndiosíꞌ kúvi ñuꞌunꞌ ya̱ túúnꞌ iniꞌ ánímaꞌ rá ñɨvɨ vá.
Jee ñuꞌunꞌ vá túúnꞌ nu̱u̱nꞌ ñuunꞌ neenꞌ nu̱u̱nꞌ jiáꞌnu niva̱ꞌa rá ñɨvɨ. Jee ñuunꞌ neenꞌ ntu kúvi kuneí-i nu̱u̱nꞌ ñuꞌunꞌ vá.
Jee ni̱yo ɨɨn te̱e ya̱ nchu̱ichí Ndiosíꞌ maa, jee naní-i Juan.
Jee te̱e yaꞌá nkiji re̱ꞌ sáva kuvi re̱ꞌ te̱e ya̱ ku̱ꞌva re̱ꞌ ya̱ naáꞌ, sáva ku̱ꞌva re̱ꞌ ya̱ naáꞌ jie̱ꞌe̱ꞌ ɨɨn re̱ꞌ ya̱ kúvi ñuꞌunꞌ vá, jee sáva i̱nu̱ꞌ iniꞌ ntáká ñɨvɨ maáréꞌ ya̱ kúvi ñuꞌunꞌ vá jie̱ꞌe̱ꞌ tu̱ꞌun kachiꞌ Juan.
Jee nsú Juan ví ñuꞌunꞌ vá, chisaꞌ kúvi re̱ꞌ te̱e ya̱ jiáꞌa ya̱ naáꞌ jie̱ꞌe̱ꞌ ɨɨn re̱ꞌ ya̱ kúvi re̱ꞌ ñuꞌunꞌ vá.
Jee maáréꞌ ya̱ kúvi ñuꞌunꞌ nijia ya̱ túúnꞌ iniꞌ ánímaꞌ nta̱ká rá ñɨvɨ. Nkiji re̱ꞌ iniꞌ ñɨ̱vɨ́ yaꞌá.
Jee nneeꞌ re̱ꞌ iniꞌ ñɨ̱vɨ́ yaꞌá, jee maáréꞌ nsa̱ꞌá ya̱ ki̱ko̱o ñɨ̱vɨ́ yaꞌá nsa̱ꞌá Ndiosíꞌ, soo rá ñɨvɨ ñɨ̱vɨ́ ntu nnákuniꞌ ráa re̱ꞌ.
Jee nkiji re̱ꞌ nu̱u̱nꞌ ñuunꞌ maáréꞌ Israel jee rá ñɨvɨ re̱ꞌ ntu nnákuatáꞌví ráa re̱ꞌ.
Soo nta̱ká rá ñɨvɨ ya̱ nákuatáꞌví ráa re̱ꞌ, ya̱ kúneí iniꞌ ráa re̱ꞌ, jee jiáꞌayuꞌú re̱ꞌ ni̱ꞌi̱nꞌ ráa kuvi ráa se̱ꞌya Ndiosíꞌ.
Jee rá se̱ꞌya Ndiosíꞌ vá nsú se̱ꞌya ni̱ñɨ̱ꞌ nna̱kaku nu̱u̱nꞌ ɨɨn sɨꞌɨ́ ví ráa, ni nsáꞌ nna̱kaku sáni kuíni ñɨvɨ, ni nsú sáni kuíni ɨɨn tátáꞌ ráa, chi máá Ndiosíꞌ ví ya̱ saꞌá ya̱ nuvi ráa se̱ꞌya re̱ꞌ.
Jee maáréꞌ ya̱ kúvi tu̱ꞌun vá nkenta nkuvi re̱ꞌ ɨɨn te̱e ñunéꞌyúꞌ jee nneeꞌ re̱ꞌ nteñu-ó. Jee niniꞌ ránꞌ ya̱ vii nasɨ́kuitɨꞌ kúñáꞌnú re̱ꞌ. Kúñáꞌnú re̱ꞌ chi se̱ꞌya métúꞌún Ndiosíꞌ kúvi re̱ꞌ. Jee ntántúníꞌ íyó mániꞌ iniꞌ re̱ꞌ néꞌyá re̱ꞌ yó jee mani ya̱ naáꞌ ñúꞌún iniꞌ re̱ꞌ.
Jee Juan jiáꞌa ya̱ naáꞌ jie̱ꞌe̱ꞌ re̱ꞌ, jee nkachiꞌ-i:
―Te̱e yaꞌá kúvi re̱ꞌ jie̱ꞌe̱ꞌ nkachiꞌ ni̱ꞌ: “Maáréꞌ ya̱ kiji ichinúúnꞌ ni̱ꞌ máá kúñáꞌnú ka̱ꞌ ví re̱ꞌ nsú káꞌ nuꞌuꞌ, chi íyó re̱ꞌ xíꞌnañúꞌún ka̱ꞌ nsú káꞌ nuꞌuꞌ.”
Chi ntántúníꞌ ya̱ váꞌa íyó nu̱u̱nꞌ re̱ꞌ, jee nu̱u̱nꞌ nɨꞌɨ vá níꞌínꞌ nta̱ká-ó maa, jee sukuáni sukuáni kúváꞌa iniꞌ re̱ꞌ chíneí re̱ꞌ yó.
Chi njia̱ꞌa Ndiosíꞌ ley re̱ꞌ nu̱u̱nꞌ Moisés sáva ku̱ꞌva-a vá nu̱u̱nꞌ rá ñɨvɨ. Soo nsa̱ꞌá Ndiosíꞌ ya̱ nsa̱ꞌá Jesucristo ya̱ nni̱ꞌi̱nꞌ-ó ya̱ váꞌa maníꞌ iniꞌ Ndiosíꞌ jín ya̱ naáꞌ.
Ndiosíꞌ chi ni ɨɨn ñɨvɨ ntu̱ví jíníꞌ nijinꞌ maa na̱sa íyó re̱ꞌ, chi métúꞌún ni se̱ꞌya re̱ꞌ (ya̱ kúvi Ndiosíꞌ) ya̱ nééꞌ-e jín re̱ꞌ jíníꞌ na̱sa íyó re̱ꞌ, jee suvi-i vá nstúvi-i na̱sa iniꞌ re̱ꞌ.
Juan te̱e nsi̱kuánuté njia̱ꞌa re̱ꞌ ya̱ naáꞌ jie̱ꞌe̱ꞌ Jesucristo
Jee rá tee nísotíñú nu̱u̱nꞌ rá ñɨvɨ Israel nchu̱ichí ráa sava rá su̱tu̱ꞌ jín sava rá te̱e tataꞌ Leví, ˻ya̱ sátíñú nu̱u̱nꞌ veñu̱ꞌun káꞌnú˼, ne̱ nu̱u̱nꞌ ñuunꞌ Jerusalén kɨ̱ꞌɨ̱nꞌ ráa nu̱u̱nꞌ Juan sáva katu̱ꞌun ráa re̱ꞌ:
―¿Né ɨɨn kúvi nú?
Jee Yaꞌá ví ya̱ naáꞌ njia̱ꞌa Juan.
Jee nkachiꞌ re̱ꞌ ya̱ naáꞌ jee ntu̱ví ñásɨ́ꞌ yuꞌú re̱ꞌ maa, jee na̱a̱ꞌ nkachiꞌ re:
―Nsú nuꞌuꞌ kúvi Cristo ya̱ chuichí Ndiosíꞌ ―nkachiꞌ re̱ꞌ.
Jee ni̱ka̱tu̱ꞌún ráa re̱ꞌ:
―¿Ne̱ ɨɨn kúvi nú rúja? Áxí, ¿á kúvi nú “profeta” Elías ya̱ njia̱ꞌa Ndiosíꞌ tu̱ꞌun re̱ꞌ nu̱u̱nꞌ-u ne̱ yanaꞌán sáva nakani-i vá résa? ―nkachiꞌ ráa.
Jee tukuni ni̱ka̱tu̱ꞌún ráa Juan:
―¿Á maánú kúvi maá “profeta” ya̱ chuichí Ndiosíꞌ rúja? ―nkachiꞌ ráa.
Jee nna̱xiníkó Juan nu̱u̱nꞌ ráa:
―Ntu̱ví.
Saájee nkachiꞌ ráa nu̱u̱nꞌ Juan:
―¿Né ɨɨn kuvi nú rúsa? Kachiꞌ nú né ɨɨn kuvi nú nu̱u̱nꞌ ránꞌ. Chi jíniñúꞌún ránꞌ tu̱ꞌun kɨ̱ꞌɨ̱nꞌ noꞌonꞌ jín ránꞌ, sava nakani ránꞌ maá nu̱u̱nꞌ rá tee ya̱ nchu̱ichí ránuꞌuꞌ va̱ji ránꞌ. Jee kachiꞌ nú, ¿né ɨɨn kúvi maánú résa? ―nkachiꞌ ráa.
Jee nna̱xiníkó Juan nu̱u̱nꞌ ráa:
―Maáníꞌ kúvi ɨɨn ya̱ káꞌánꞌ tu̱ꞌun Ndiosíꞌ nu̱u̱nꞌ ñu̱ꞌún sáɨn nu̱u̱nꞌ ntu̱ví ñɨvɨ kuéntáꞌ kánajíín ɨɨn ta̱chi̱yuꞌú jee káchí-i: “Satúꞌva rán ˻ánímaꞌ rán sáva koo maniꞌ rán kɨ̱taꞌanꞌ rán I̱toꞌoꞌ-ó kuéntáꞌ˼ nasaꞌá na̱a̱ꞌ rán ichi kiaaꞌ re̱ꞌ”, sáni nkachiꞌ “profeta” Isaías.
Jee nchu̱ichí rá te̱e nísotíñú rá tee ya̱ kúvi ráa te̱e “grupo” “fariseo”.
Jee ni̱ka̱tu̱ꞌún ráa Juan, jee nkachiꞌ ráa nu̱u̱nꞌ re̱ꞌ:
―¿Na̱kui chi síkuánuté nú retú nsú noꞌó kúvi Cristo, ni̱ꞌ Elías, ni̱ꞌ máá “profeta” kiji rúja? ―nkachiꞌ ráa.
Jee nna̱xiníkó Juan nu̱u̱nꞌ ráa, jee nkachiꞌ re:
―Nuꞌuꞌ chi síkuánuté ni̱ꞌ jín nute. Soo íyó inka ka̱ꞌ te̱e nteñu ránoꞌó ya̱ ntu̱ví jíníꞌ rán maa.
Jee tee yaꞌá kuvi ya̱ kiji re̱ꞌ ya̱ta̱ꞌ ni̱ꞌ ya̱ kúñáꞌnú ka̱ꞌ nsú ka̱ꞌ nuꞌuꞌ, ya̱ ntu̱né íyó níꞌin ni̱ꞌ ya̱ nanají ni̱ꞌ ñɨɨn yɨ́ꞌɨ́ ni̱jia̱nꞌ yɨ́ꞌɨ́ jie̱ꞌe̱ꞌ re̱ꞌ.
Jee nɨꞌɨ rá yukuán nkuvi nu̱u̱nꞌ ñuunꞌ Betania, ya̱ káá íyo ka̱ꞌ ichi yúntekáꞌnú Jordán, nu̱u̱nꞌ síkuánuté Juan rá ñɨvɨ.
Jesús kúvi kuéntáꞌ ɨɨn lanchi Ndiosíꞌ
Jee ki̱vɨ̱ꞌ ste̱ñu̱ꞌún jee niniꞌ Juan máá Jesús ya̱ váji-i nu̱u̱nꞌ re̱ꞌ, jee nkachiꞌ re̱ꞌ nu̱u̱nꞌ rá ñɨvɨ:
―Kune̱ꞌyá rán chi te̱e yaꞌá kúvi kuéntáꞌ ɨɨn lanchi lúlí ya̱ nchu̱ichí Ndiosíꞌ maa, ˻chi kuéntáꞌ jiáꞌníꞌ rá ñɨvɨ Israel lanchi lúlí sókóꞌ ráa maa nu̱u̱nꞌ Ndiosíꞌ sáva siíyo re̱ꞌ kua̱chi ráa˼ jee sukuán sííyo te̱e yaꞌá kua̱chi si̱kɨ̱ꞌ rá ñɨvɨ.
Jee jie̱ꞌe̱ꞌ maáréꞌ ví ya̱ nkachiꞌ ni̱ꞌ ya̱ kiji re̱ꞌ, sáá nkachiꞌ ni: “Ichinúúnꞌ ni̱ꞌ kiji ɨɨn te̱e ya̱ máá kúñáꞌnú nasɨ́kuitɨꞌ ka̱ꞌ ví re̱ꞌ, chi xíꞌnañúꞌún víꞌí re̱ꞌ ka̱ꞌ ya̱ íyó nsú káꞌ nuꞌuꞌ.”
Jee suni ne̱ maáníꞌ ntiáꞌan kuniꞌ ni̱ꞌ né ɨɨn kúvi re̱ꞌ. Saáva va̱ji ni̱ꞌ sikuánuté ni̱ꞌ rá ñɨvɨ jín nute, sáva xinéꞌénꞌ ni̱ꞌ rá ñɨvɨ ñuunꞌ Israel né ɨɨn kúvi re̱ꞌ ―nkachiꞌ Juan.
Jee suni njia̱ꞌa tuku ka̱ꞌ Juan ya̱ naáꞌ jie̱ꞌe̱ꞌ Jesús, jee nkachiꞌ re̱ꞌ:
―Niniꞌ ni̱ꞌ Ta̱chi̱ꞌ ííꞌ Ndiosíꞌ, ya̱ nkikuun ne̱ súkún kuéntáꞌ íyó ɨɨn “paloma” nkenta-a nkino̱o-o jín re̱ꞌ.
Jee ni ntu jíníꞌ ni̱ꞌ re̱ꞌ. Soo máá Ndiosíꞌ ya̱ nta̱jí re̱ꞌ nuꞌuꞌ, sáva sikuánuté ni̱ꞌ rá ñɨvɨ jín nute, jee nkachiꞌ re̱ꞌ nu̱u̱nꞌ ni̱ꞌ: “Te̱e ya̱ kuniꞌ nú ya̱ kikuun Ta̱chi̱ꞌ ííꞌ ni̱ꞌ nu̱u̱nꞌ re̱ꞌ kino̱o-o jín re̱ꞌ, suvire̱ꞌ vá sikuánuté re̱ꞌ jín Ta̱chi̱ꞌ ííꞌ ni̱ꞌ ˻kɨꞌɨ-ɨ ánímaꞌ rán˼.”
Jee ya̱ niniꞌ ni̱ꞌ vá, jee jiáꞌa ni̱ꞌ ya̱ naáꞌ jie̱ꞌe̱ꞌ re̱ꞌ ya̱ maáréꞌ kúvi nijia se̱ꞌya Ndiosíꞌ ―nkachiꞌ Juan.
Rá te̱e xíꞌnañúꞌún ya̱ nka̱ji Jesús sukuáꞌa re̱ꞌ ráa
Jee ki̱vɨ̱ꞌ ste̱ñu̱ꞌún, jee tukuni íñɨ́ Juan yukuán jín u̱vi̱ꞌ rá te̱e súkuáꞌa re̱ꞌ ráa.
Jee sáá niniꞌ Juan ya̱ kua̱jia̱ꞌa Jesús yukuán, jee nkachiꞌ re:
―Kune̱ꞌyá rán, chi yukuán kua̱ꞌa̱nꞌ te̱e ya̱ kúvi kuéntáꞌ lanchi lúlí Ndiosíꞌ ―nkachiꞌ Juan.
Saájee nna̱koto yátá Jesús, jee niniꞌ re̱ꞌ ya̱ níkɨ́nꞌ ráa ya̱ta̱ꞌ re̱ꞌ, jee nkachiꞌ re̱ꞌ nu̱u̱nꞌ ráa:
―¿Ná kúvi ya̱ nánukú rán? ―nkachiꞌ re̱ꞌ nu̱u̱nꞌ ráa.
Jee nna̱xiníkó ráa nu̱u̱nꞌ re̱ꞌ, jee nkachiꞌ ráa:
―Mestrúꞌ,<sup>a</sup> ¿né núꞌ kúvi nu̱u̱nꞌ nééꞌ nú? ―nkachiꞌ ráa.
Jee nkachiꞌ re̱ꞌ nu̱u̱nꞌ ráa:
―Neꞌenꞌ rán jee kune̱ꞌyá rán ―nkachiꞌ re̱ꞌ.
Jee ña̱ꞌa̱nꞌ ráa, jee niniꞌ ráa nu̱u̱nꞌ nééꞌ re̱ꞌ, jee nkino̱o ráa jín re̱ꞌ ki̱vɨ̱ꞌ yukuán, chi ya̱ kúvi nɨ́ kaku̱mi̱ꞌ yánini.
Jee ɨɨn ni núvíꞌ rá te̱e vá ya̱ nteso̱ꞌo-o ya̱ nkachiꞌ Juan jee kúvi-i Andrés, ya̱ kúvi ñaniꞌ Simón Pedro, jee nchi̱nikɨnꞌ-ɨ ya̱ta̱ꞌ Jesús.
Saájee ña̱nanukú-u ñaniꞌ-i Simón, jee nkachiꞌ-i nu̱u̱nꞌ Simón:
―Nna̱ketáꞌán ránꞌ Mesías ―nkachiꞌ re̱ꞌ. (Mesías kuíni kachiꞌ Cristo ˻ya̱ chuichí Ndiosíꞌ sáva tatúníꞌ-i nu̱u̱nꞌ ñɨ̱vɨ́˼.)
Saájee kua̱ꞌa̱nꞌ Andrés jín ñaniꞌ re̱ꞌ nu̱u̱nꞌ Jesús. Jee sáá niniꞌ Jesús Simón, jee nkachiꞌ re:
―Noꞌó kúvi Simón, se̱ꞌya Jonás. Jee kuna̱ní nú Cefas ―nkachiꞌ Jesús.
(Cefas kuíni káchíꞌ Pedro tu̱ꞌun griego.)<sup>b</sup>
Nkana Jesús Felipe jín Natanael
Jee ki̱vɨ̱ꞌ ste̱ñu̱ꞌún nkuini Jesús kɨ̱ꞌɨ̱nꞌ re̱ꞌ nu̱u̱nꞌ ñuunꞌ Galilea. Jee nna̱ketáꞌán re̱ꞌ Felipe, jee nkachiꞌ re̱ꞌ nu̱u̱nꞌ-u:
―Kunikɨnꞌ nuꞌuꞌ.
Jee Felipe chi kúvi re̱ꞌ tee ñuunꞌ Betsaida, ya̱ kúvi ñuunꞌ Andrés jín Pedro.
Saájee ña̱nanukú Felipe Natanael, jee nkachiꞌ re̱ꞌ nu̱u̱nꞌ-u:
―Nna̱ketáꞌán ránꞌ maáréꞌ ya̱ kúvi te̱e jie̱ꞌe̱ꞌ ya̱ ntee Moisés nu̱u̱nꞌ tutuꞌ ley níso tu̱ꞌun Ndiosíꞌ, jín suni jie̱ꞌe̱ꞌ-e ya̱ ntee rá “profeta”, ya̱ njia̱ꞌa Ndiosíꞌ tu̱ꞌun re̱ꞌ nu̱u̱nꞌ ráa ne̱ yanaꞌán. Jee yaꞌá ví Jesús se̱ꞌya José ya̱ kúvi te̱e ñuunꞌ Nazaret ―nkachiꞌ Felipe.
Jee nkachiꞌ Natanael nu̱u̱nꞌ Felipe:
―¿Á kúvi kene ɨɨn ya̱ váꞌa ñuunꞌ Nazaret rúja? ―nkachiꞌ Natanael.
Jee nkachiꞌ Felipe nu̱u̱nꞌ re̱ꞌ:
―Neꞌenꞌ jee kuniꞌ nú ―nkachiꞌ re̱ꞌ.
Jee sáá niniꞌ Jesús Natanael ya̱ va̱ji kuyatin-i, jee nkaꞌanꞌ re̱ꞌ jie̱ꞌe̱ꞌ-e:
―Yaꞌá ví nijia ɨɨn se̱ꞌya tataꞌ ñuunꞌ Israel ya̱ kúvi te̱e na̱a̱ꞌ, ya̱ ntu ñúꞌún tu̱ntúꞌún tuꞌva yuꞌú re̱ꞌ ―nkachiꞌ Jesús.
Saájee nkachiꞌ Natanael nu̱u̱nꞌ Jesús:
―¿Na̱sa jíníꞌ nú nuꞌuꞌ? ―nkachiꞌ Natanael.
Jee nkachiꞌ Jesús:
Jee nna̱xiníkó Natanael:
―Mestrúꞌ, noꞌó kúvi nijia se̱ꞌya Ndiosíꞌ, jee noꞌó kúvi “rey” ya̱ kiji tatúníꞌ nú nu̱u̱nꞌ rá ñɨvɨ ñuunꞌ maáó Israel ―nkachiꞌ re̱ꞌ.
Jee nna̱xiníkó Jesús jee nkachiꞌ re̱ꞌ:
―¿Á jínúꞌ iniꞌ nú nuꞌuꞌ chi nkachiꞌ ni̱ꞌ ya̱ niniꞌ ni̱ꞌ noꞌó íñɨ́ nú jie̱ꞌe̱ꞌ yutun higo? Sáá víꞌí káꞌ kuniꞌ nú rá tiñu kúñáꞌnú ka̱ꞌ nsú ka̱ꞌ yaꞌá ―nkachiꞌ Jesús.
Jee nkachiꞌ Jesús nu̱u̱nꞌ re̱ꞌ:
―Máá nááꞌ vá káchíꞌ ni̱ꞌ nu̱u̱nꞌ nú ya̱ kuniꞌ nú kunune antivɨ́ ne̱ nu̱u̱nꞌ nééꞌ Ndiosíꞌ, jee kuniꞌ rán rá najiáꞌáꞌ ííꞌ Ndiosíꞌ naa nuun ráa kiji ráa nu̱u̱nꞌ nuꞌuꞌ, ya̱ nkenta ni̱ꞌ kúvi ni̱ꞌ se̱ꞌya ñɨvɨ ―nkachiꞌ Jesús.
Ña̱ꞌa̱nꞌ Jesús ɨɨn viko tána̱ꞌá nu̱u̱nꞌ ñuunꞌ Caná
Jee sáá njia̱ꞌa ki̱vɨ̱ꞌ úníꞌ, jee ni̱yo ɨɨn viko tánáꞌá nu̱u̱nꞌ ñuunꞌ Caná ya̱ kúvi ɨɨn ñuunꞌ ya̱ tɨ́ɨn Galilea. Jee yukuán íñɨ́ nánáꞌ Jesús.
Jee suni nkana rá ñɨvɨ vá Jesús jín rá te̱e súkuáꞌa re̱ꞌ ráa ya̱ kɨ̱ꞌɨ̱nꞌ ráa viko tánáꞌá vá.
Jee sáá kúmániꞌ nixiꞌ nu̱xi uva ya̱ koꞌo ka̱ꞌ rá ñɨvɨ, jee nkachiꞌ nánáꞌ Jesús nu̱u̱nꞌ re̱ꞌ:
―Ntu̱náꞌ nixiꞌ nu̱xi uva íyó ka̱ꞌ ―nkachiꞌ ña.
Jee nkachiꞌ Jesús nu̱u̱nꞌ ña:
―¿Na̱kui chi nániꞌvɨꞌ iniꞌ nú nu̱u̱nꞌ tiñu ni̱ꞌ, kánánáa? Chi ni ntiáꞌan kenta tiempúꞌ ni̱ꞌ nka̱ji Ndiosíꞌ ―nkachiꞌ Jesús.
Saájee nkachiꞌ nánáꞌ Jesús nu̱u̱nꞌ rá ñɨvɨ ya̱ chúꞌun nixiꞌ:
―Saꞌá rán né ni ɨɨn tiñu ya̱ kachiꞌ re̱ꞌ nu̱u̱nꞌ rán ―nkachiꞌ ña.
Jee yukuán íñɨ́ i̱ñu̱ꞌ rá ki̱sɨ yu̱u̱ꞌ nu̱u̱nꞌ chúꞌun ráa nute sánikua̱ꞌ rá “costumbre” sáꞌá rá ñɨvɨ Israel ya̱ jiátíñú ráa maa sáva saꞌá ninuꞌun ráa maáráa nu̱u̱nꞌ Ndiosíꞌ. Jee kanta ñúꞌún yatin ku̱mi̱xiko áxí ɨɨn sientúꞌ “litro” nute iniꞌ ta ɨɨn rá ki̱sɨ yu̱u̱ꞌ vá.
Jee nkachiꞌ Jesús nu̱u̱nꞌ rá ñɨvɨ ya̱ chúꞌun nixiꞌ:
―Chuchítú rán nute iniꞌ rá ki̱sɨ yaꞌá ―nkachiꞌ re̱ꞌ.
Jee nchu̱chítú kanáa ráa nute iniꞌ rá ki̱sɨ vá.
Saájee nkachiꞌ re̱ꞌ nu̱u̱nꞌ ráa:
―Vitan jee tavaꞌ rán ntíꞌ, jee kuáꞌán rán jín-i nu̱u̱nꞌ te̱e néen kuéntáꞌ viko yaꞌá ―nkachiꞌ re̱ꞌ.
Jee kua̱na̱ka ráa maa.
Jee te̱e ya̱ néen kuéntáꞌ viko vá ni̱totúníꞌ re̱ꞌ nute ya̱ nnuvi nixiꞌ nu̱xi uva vá, sú nsáꞌ jíníꞌ re̱ꞌ né núꞌ va̱ji-i. Soo rá ñɨvɨ ya̱ chúꞌun nixiꞌ ya̱ ntavaꞌ ráa nute vá jee jíníꞌ ráa né núꞌ va̱ji-i. Jee sáá ni̱totúníꞌ re̱ꞌ maa jee nkana re̱ꞌ te̱e tánáꞌá vá.
Jee nkachiꞌ re̱ꞌ nu̱u̱nꞌ-u:
―Nta̱ká ñɨvɨ jee xíꞌna ka̱ꞌ jiáꞌa ráa maá nixiꞌ nu̱xi uva váꞌa ka̱ꞌ. Jee sáá ya jíjin rá ñɨvɨ jee jiáꞌa ráa nixiꞌ nu̱xi uva láꞌví ka̱ꞌ. Soo noꞌó chi nte̱va̱ꞌa nú ya̱ váꞌa ka̱ꞌ ne̱ ntañúꞌún.
Jee tiñu yaꞌá ya̱ nsa̱ꞌá Jesús nu̱u̱nꞌ ñuunꞌ Caná ya̱ tɨ́ɨn Galilea nkuvi seña a̱nasɨ́ xíꞌnañúꞌún ya̱ nsa̱ꞌá Jesús. Jee seña yukuán nstúvi-i ya̱ kúñáꞌnú nasɨ́kuitɨꞌ re̱ꞌ, jee rá te̱e súkuáꞌa re̱ꞌ ráa ni̱nu̱ꞌ iniꞌ ráa re̱ꞌ.
Jee sáá njia̱ꞌa ya̱ nkuvi rá tiñu yaꞌá, jee kuíre kua̱ꞌa̱nꞌ re̱ꞌ nu̱u̱nꞌ ñuunꞌ Capernaum, jín nánáꞌ re̱ꞌ, jín rá ñaniꞌ re̱ꞌ, jín rá te̱e súkuáꞌa re̱ꞌ ráa. Jee nneeꞌ ráa yakuꞌ ni ki̱vɨ̱ꞌ yukuán.
Nna̱sánoo Jesús veñu̱ꞌun káꞌnú
Jee niniꞌ re̱ꞌ chíkéꞌi iniꞌ veñu̱ꞌun káꞌnú Jerusalén nééꞌ rá ñɨvɨ xíkó ráa xi̱ni̱kɨ̱ꞌ, jín rá lanchi, jín rá paloma, jee suni nééꞌ rá te̱e sáma xu̱ꞌún.
Jee nchu̱táꞌán re̱ꞌ yoꞌo, jee nchiꞌi re̱ꞌ nta̱ká rátíꞌ ntavaꞌ re̱ꞌ rá lanchi jín rá xi̱ni̱kɨ̱ꞌ chíkéꞌi iniꞌ veñu̱ꞌun káꞌnú. Jee nxi̱náváꞌ re̱ꞌ xu̱ꞌún ka̱a rá te̱e sáma xu̱ꞌún. Jee nxi̱nániso re̱ꞌ rá mesa ráa.
Jee nkachiꞌ re̱ꞌ nu̱u̱nꞌ rá ñɨvɨ ya̱ xíkó rá paloma:
―Tavaꞌ rán rá yaꞌá chíkéꞌi, jee koto sáꞌá rán veꞌi tátáꞌ ni̱ꞌ ɨɨn nu̱yáꞌvi ―nkachiꞌ re̱ꞌ.
Saájee nna̱ku̱ꞌun iniꞌ rá te̱e súkuáꞌa re̱ꞌ rává tu̱ꞌun níso nu̱u̱nꞌ tutuꞌ nééꞌ tu̱ꞌun Ndiosíꞌ: “Ñúkuíñɨ́ iniꞌ ni̱ꞌ jie̱ꞌe̱ꞌ veꞌi nú ne̱ tɨ́ɨn ñuꞌunꞌ nuꞌuꞌ.”
Saájee rá te̱e kúñáꞌnú nu̱u̱nꞌ rá ñɨvɨ Israel nkachiꞌ ráa nu̱u̱nꞌ re̱ꞌ:
―¿Ná seña xtúvi nú nu̱u̱nꞌ ránꞌ ya̱ íyó tiñu níso nú ya̱ sáꞌá nú rá tiñu yaꞌá résa? ―nkachiꞌ ráa.
Jee nna̱xiníkó Jesús jee nkachiꞌ re̱ꞌ nu̱u̱nꞌ ráa:
―Kanɨꞌ rán veñu̱ꞌun yaꞌá, jee ki̱vɨ̱ꞌ úníꞌ jee nakani ni̱ꞌ maa ―nkachiꞌ Jesús.
Saájee rá te̱e kúñáꞌnú nu̱u̱nꞌ rá ñɨvɨ Israel nkachiꞌ ráa nu̱u̱nꞌ re̱ꞌ:
―U̱vi̱xiko i̱ñu̱ꞌ kui̱ya̱ꞌ ya̱ va̱ji jiáni ráa veñu̱ꞌun káꞌnú yaꞌá, jee noꞌó, ¿á káchíꞌ nú ya̱ ki̱vɨ̱ꞌ úníꞌ ni jee nakani nú maa rúja? ―nkachiꞌ ráa.
Soo veñu̱ꞌun jie̱ꞌe̱ꞌ ya̱ nkaꞌanꞌ re̱ꞌ ví jie̱ꞌe̱ꞌ ñunéꞌyúꞌ re̱ꞌ.
Saáva sáá nna̱tekuꞌ Jesús nkene re̱ꞌ nteñu rá níꞌiꞌ, jee nna̱ku̱ꞌun iniꞌ rá te̱e nsu̱kuáꞌa re̱ꞌ ráa tu̱ꞌun yaꞌá ya̱ nkachiꞌ re̱ꞌ, jee ni̱nu̱ꞌ iniꞌ ráa rá tu̱ꞌun ya̱ níso nu̱u̱nꞌ tutuꞌ nééꞌ tu̱ꞌun Ndiosíꞌ jín rá tu̱ꞌun ya̱ nkachiꞌ re̱ꞌ.
Jíníꞌ Jesús ná kúvi ya̱ ñúꞌún iniꞌ ánímaꞌ ntáká rá ñɨvɨ
Jee sáá nééꞌ Jesús nu̱u̱nꞌ ñuunꞌ Jerusalén ya̱ kúvi rá ki̱vɨ̱ꞌ viko Pascua ya̱ sáꞌá rá ñɨvɨ lsrael, jee kue̱ꞌe̱ꞌ rá ñɨvɨ ni̱nu̱ꞌ iniꞌ ráa re̱ꞌ, sáá niniꞌ ráa rá seña a̱nasɨ́ sáꞌá re̱ꞌ.
Soo Jesús chi ntu kúneí iniꞌ re̱ꞌ ráa, chi jíníꞌ re̱ꞌ ˻iniꞌ˼ ntáká rá ñɨvɨ.
Jee saáva ntu̱né jíniñúꞌún re̱ꞌ ya̱ ni ɨɨn ñɨvɨ ku̱ꞌva ráa ya̱ naáꞌ nu̱u̱nꞌ re̱ꞌ jie̱ꞌe̱ꞌ rá ñɨvɨ, chi ya jíníꞌ va̱ꞌa re̱ꞌ ná kúvi ya̱ ñúꞌún iniꞌ ánímaꞌ ntáká rá ñɨvɨ.
Káꞌánꞌ Jesús jín Nicodemo
Jee ni̱yo ɨɨn te̱e naní Nicodemo ya̱ yɨ́ꞌɨ́ re̱ꞌ “grupo” “fariseo”, jee suni kúvi re̱ꞌ ɨɨn te̱e kúñáꞌnú nu̱u̱nꞌ rá ñɨvɨ Israel.
Jee ña̱ꞌa̱nꞌ te̱e yaꞌá yakuááꞌ nu̱u̱nꞌ nééꞌ Jesús, jee nkachiꞌ re̱ꞌ nu̱u̱nꞌ Jesús:
―Mestrúꞌ, jíníꞌ ránꞌ ya̱ máá Ndiosíꞌ nchu̱ichí noꞌó va̱ji nú sáva xínéꞌénꞌ nú rá tu̱ꞌun re̱ꞌ, kuéntáꞌ ɨɨn Mestrúꞌ nu̱u̱nꞌ ránꞌ. Chi ni̱ꞌ ɨɨn ñɨvɨ nsáꞌ kúvi saꞌá rá seña a̱nasɨ́ sáꞌá nú, retú ntu íyó Ndiosíꞌ jín-i.
Saájee nna̱xiníkó Jesús jee nkachiꞌ-i nu̱u̱nꞌ re:
―Máá nááꞌ vá káchíꞌ ni̱ꞌ nu̱u̱nꞌ nú ya̱ retú ntu nákaku jiáá tuku ɨɨn ñɨvɨ nu̱u̱nꞌ Ndiosíꞌ, jee ni̱ꞌ nsáꞌ kúvi kuniꞌ-i na̱ kúvi ya̱ kɨꞌɨ-ɨ naꞌá Ndiosíꞌ ya̱ tátúníꞌ re̱ꞌ nu̱u̱nꞌ-u ―nkachiꞌ Jesús.
Saájee nkachiꞌ Nicodemo nu̱u̱nꞌ Jesús:
―¿Na̱sa kúvi nakaku tuku ɨɨn te̱e retú ya nyɨɨ re̱ꞌ résa? Áxí, ¿á kúvi nakuꞌun tuku re̱ꞌ ya̱ úvíꞌ íchí iniꞌ sókó nánáꞌ re̱ꞌ, jee nakaku tuku re̱ꞌ? ―nkachiꞌ Nicodemo.
Jee nna̱xiníkó Jesús, jee nkachiꞌ re:
―Máá nááꞌ vá káchíꞌ ni̱ꞌ nu̱u̱nꞌ nú ya̱ retú ntu nákaku jiáá tuku ɨɨn ñɨvɨ jee ntu kuvi ki̱vɨ-ɨ naꞌá Ndiosíꞌ. Íyó nonoo kua̱chi ñɨvɨ kuéntáꞌ sáꞌá noo nute jee nakaku-u sáꞌá Ta̱chi̱ꞌ ííꞌ Ndiosíꞌ.
Chi ñɨvɨ ya̱ kaku-u nu̱u̱nꞌ ñɨvɨ ñunéꞌyú, jee ñɨvɨ ñunéꞌyúꞌ ví-i. Soo ñɨvɨ ya̱ kaku-u nu̱u̱nꞌ Ndiosíꞌ sáꞌá Ta̱chi̱ꞌ ííꞌ re̱ꞌ, jee yɨ́ꞌɨ́ Ta̱chi̱ꞌ ííꞌ re̱ꞌ vá iniꞌ-i.
Chi yɨ́ꞌɨ́ ta̱chi̱ꞌ víjí né ni ví nkuvi, jee tésóꞌo-ó káyu yɨ́ꞌɨ́-ɨ, soo ni ntu jíníꞌ-ó maa né núꞌ va̱ji, ni̱ꞌ né núꞌ kɨ̱ꞌɨ̱nꞌ-ɨ. Jee sukuán kúvi tiñu sáꞌá Ta̱chi̱ꞌ ííꞌ Ndiosíꞌ jín nta̱ká ñɨvɨ ya̱ sáꞌá re̱ꞌ nakaku jiáá tuku ráa ―nkachiꞌ Jesús.
Saájee nna̱xiníkó Nicodemo jee nkachiꞌ-i nu̱u̱nꞌ re:
―¿Na̱sa kúvi sáva kuvi sukuán résa? ―nkachiꞌ re̱ꞌ.
Saájee nna̱xiníkó Jesús jee nkachiꞌ-i nu̱u̱nꞌ re:
―Noꞌó kúvi ɨɨn mestrúꞌ nu̱u̱nꞌ rá ñɨvɨ Israel jee, ¿á ntu jíníꞌ nú jie̱ꞌe̱ꞌ vá rúja?
Máá na̱a̱ꞌ vá káchíꞌ ni̱ꞌ nu̱u̱nꞌ nú ya̱ káꞌánꞌ ráníꞌ jie̱ꞌe̱ꞌ ya̱ jíníꞌ ránꞌ jee jiáꞌa ránꞌ ya̱ naáꞌ jie̱ꞌe̱ꞌ ya̱ niniꞌ ránꞌ jín nu̱u̱nꞌ ránꞌ. Soo ntu tɨ́ɨn rán rá tu̱ꞌun na̱a̱ꞌ káchíꞌ ránꞌ.
Retú káꞌánꞌ ni̱ꞌ jie̱ꞌe̱ꞌ rá tiñu kúvi nu̱u̱nꞌ nɨ̱vɨ́ yaꞌá, jee ntu̱ví ínúꞌ iniꞌ nú ya̱ káchíꞌ ni̱ꞌ jee, ¿na̱ja i̱nu̱ꞌ iniꞌ nú, retú kaꞌanꞌ ni̱ꞌ jie̱ꞌe̱ꞌ ya̱ sáꞌá Ndiosíꞌ antivɨ́ rúja?
’Chi ni ɨɨn ntu̱náꞌ nkáa kɨ̱ꞌɨ̱nꞌ antivɨ́, chisaꞌ métúꞌún ni ya̱ nééꞌ antivɨ́ ya̱ nki̱nkuun ne̱ antivɨ́ ya̱ nkenta ni̱ꞌ kuvi ni̱ꞌ se̱ꞌya ñɨvɨ.
Kuéntáꞌ nkuvi sáá nsi̱káa Moisés nte̱kaa re̱ꞌ ɨɨn ko̱o̱ꞌ ka̱a nu̱u̱nꞌ yutun nu̱u̱nꞌ ñu̱ꞌún sáɨn, jee suni sukuán íyó sikáa ñɨvɨ tekaa ráa nuꞌuꞌ nu̱u̱nꞌ yutun.<sup>a</sup>
Jee sáva nta̱ká rá ñɨvɨ ya̱ kúneí iniꞌ ráa nuꞌuꞌ, jee ni̱ꞌi̱nꞌ ráa ya̱ kutekuꞌ ráa nɨ́ɨ́nkání jín Ndiosíꞌ.
Na̱ ka̱ꞌ vá ñúnúunꞌ Ndiosíꞌ ñɨvɨ
’Chi na̱ ka̱ꞌ vá ñúnúunꞌ ka̱ꞌ Ndiosíꞌ ñɨvɨ ñɨ̱vɨ́, saáva njia̱ꞌa re̱ꞌ se̱ꞌya métúꞌún re̱ꞌ nkiji-i, sáva nta̱ká rá ñɨvɨ ya̱ kúneí iniꞌ ráa maa, jee nsáꞌ sukuíta Ndiosíꞌ ráa, chisaꞌ kutekuꞌ ráa nɨ́ɨ́nkání jín re̱ꞌ.
Chi nsáꞌ nta̱jí Ndiosíꞌ se̱ꞌya re̱ꞌ iniꞌ ñɨ̱vɨ́ yaꞌá sáva sijíta re̱ꞌ rá ñɨvɨ ñɨ̱vɨ́, chisaꞌ nta̱jí re̱ꞌ se̱ꞌya re̱ꞌ sáva saꞌá re̱ꞌ ya̱ sikáku se̱ꞌya re̱ꞌ ráa sáva ntu síjíta re̱ꞌ ráa jie̱ꞌe̱ꞌ kua̱chi ráa.
Jee ñɨvɨ ya̱ kúneí iniꞌ-i se̱ꞌya re̱ꞌ ntu níta-a. Soo ñɨvɨ ya̱ ntu̱ví kúneí iniꞌ-i se̱ꞌya re̱ꞌ jee ya ni̱ta-a, chi ntu̱ví nkúneí iniꞌ ráa máá se̱ꞌya métúꞌún Ndiosíꞌ.
Jee suꞌva jíta ñɨvɨ. Maáréꞌ ya̱ kúvi kuéntáꞌ ñuꞌunꞌ ya nkiji-i iniꞌ ñɨ̱vɨ́ yaꞌá. Soo nñunu̱u̱nꞌ rá ñɨvɨ ñuunꞌ neenꞌ ya̱ kúvi tiñu niváꞌa nsú káꞌ ya̱ kúvi ñuꞌunꞌ vá, chi tiñu sáꞌá ráa ví ya̱ niváꞌa.
Chi nta̱ká rá ñɨvɨ ya̱ sáꞌá rá tiñu niváꞌa, jee táꞌvi iniꞌ ráa néꞌyá ráa ñuꞌunꞌ vá, jee ntu nátuꞌva ráa ñuꞌunꞌ vá, sáva ntu nátúvi nu̱nijínꞌ ya̱ niváꞌa ví tiñu sáꞌá ráa.
Soo ñɨvɨ ya̱ sáꞌá tiñu na̱a̱ꞌ jee nátuꞌva-a ñuꞌunꞌ vá, sáva natu̱vi rá tiñu saꞌá-a sáni kuíni Ndiosíꞌ ―nkachiꞌ Jesús.
Juan ya̱ síkuánuté káꞌánꞌ tuku re̱ꞌ jie̱ꞌe̱ꞌ Jesús
Sáá njia̱ꞌa rá tiñu yaꞌá, kua̱ꞌa̱nꞌ Jesús jín rá te̱e súkuáꞌa re̱ꞌ ráa nu̱u̱nꞌ ñuunꞌ Judea, jee nééꞌ re̱ꞌ jín ráa yukuán yakuꞌ tiempúꞌ jee síkuánuté ráa rá ñɨvɨ.
Jee suni síkuánuté Juan rá ñɨvɨ nu̱u̱nꞌ ñuunꞌ Enón, ya̱ káá yatin ñuunꞌ Salim, chi íyó kue̱ꞌe̱ꞌ víꞌí nute yukuán, jee jiáꞌánꞌ rá ñɨvɨ yukuán jiánuté ráa.
Chi ne̱ sáá ntiáꞌan ka̱ꞌ chiꞌi ˻Herodes˼ Juan iniꞌ veka̱a.
Saájee sava rá te̱e ya̱ súkuáꞌa Juan ráa nka̱ntáꞌán túꞌun ráa jín inka te̱e Israel jie̱ꞌe̱ꞌ na̱sa sáꞌá ñɨvɨ ya̱ nuvi ninuꞌun ráa nu̱u̱nꞌ Ndiosíꞌ.
Jee ña̱ꞌa̱nꞌ ráa nu̱u̱nꞌ Juan, jee nkachiꞌ ráa nu̱u̱nꞌ re:
―Mestrúꞌ, kune̱ꞌyá, chi te̱e ya̱ nku̱táꞌán jín nú íyó ka̱ꞌ ichi ntekáꞌnú Jordán, jie̱ꞌe̱ꞌ re̱ꞌ ya̱ njia̱ꞌa nú ya̱ naáꞌ, jee te̱e vá síkuánuté re̱ꞌ jee nɨꞌɨ ñɨvɨ kua̱ꞌa̱nꞌ nu̱u̱nꞌ re̱ꞌ
Saájee nna̱xiníkó Juan jee nkachiꞌ re̱ꞌ nu̱u̱nꞌ ráa:
―Ni ntu kúvi ni̱ꞌi̱nꞌ ni ɨɨn ñɨvɨ tiñu Ndiosíꞌ saꞌá-a, retú nsú máá Ndiosíꞌ jiáꞌa tiñu nu̱u̱nꞌ-u saꞌá-a.
Jee ránoꞌó jee ya̱ jíníꞌ va̱ꞌa rán jee kuvi ku̱ꞌva rán ya̱ naáꞌ jie̱ꞌe̱ꞌ ya̱ sáá nkachiꞌ ni̱ꞌ, ya̱ nsú maáníꞌ kúvi Cristo, chi nuꞌuꞌ jee kúvi ni ɨɨn te̱e ya̱ nchu̱ichí Ndiosíꞌ nuꞌuꞌ va̱ji ni̱ꞌ xíꞌna ka̱ꞌ ichinúúnꞌ re̱ꞌ.
Chi te̱e tánáꞌá ví ya̱ íyó re̱ꞌ jín ñaꞌan tánáꞌá jín re̱ꞌ. Soo te̱e ya̱ ma̱ni̱ꞌ jín te̱e tánáꞌá vá jee íñɨ́ re̱ꞌ jín te̱e tánáꞌá vá jee tésóꞌo re̱ꞌ rá tu̱ꞌun káꞌánꞌ-a. Jee kúsɨ́ɨꞌ nasɨ́kuitɨꞌ iniꞌ re̱ꞌ tésóꞌo re̱ꞌ ya̱ káchíꞌ te̱e tánáꞌá vá. Saájee suni sukuán chítú ya̱ kúsɨ́ɨꞌ iniꞌ ni̱ꞌ.
Maáréꞌ ya̱ va̱ji ne̱ antivɨ́
’Jee maáréꞌ ya̱ va̱ji ne̱ antivɨ́ jee maáa vá kúñáꞌnú nu̱u̱nꞌ nɨꞌɨ. Jee ɨɨn ya̱ va̱ji iniꞌ ñɨ̱vɨ́ yaꞌá kúvi ñɨvɨ ñɨ̱vɨ́ yaꞌá, jee káꞌánꞌ-a jie̱ꞌe̱ꞌ rá máá tiñu íyó iniꞌ ñɨ̱vɨ́ yaꞌá. Soo maáréꞌ ya̱ va̱ji ne̱ si̱kɨ̱ꞌ, chi maáa ví ya̱ kúñáꞌnú nu̱u̱nꞌ nɨꞌɨ.
Jee jiáꞌa re̱ꞌ ya̱ naáꞌ jie̱ꞌe̱ꞌ ya̱ niniꞌ re̱ꞌ jín ya̱ nteso̱ꞌo re̱ꞌ, soo ni ɨɨn rá ñɨvɨ ntu ntɨ́ɨn ráa ya̱ naáꞌ jiáꞌa re̱ꞌ.
Jee ɨɨn ñɨvɨ ya̱ tɨ́ɨn-ɨ ya̱ naáꞌ jiáꞌa re̱ꞌ, jee kúnáaꞌ iniꞌ ñɨvɨ vá ya̱ na̱a̱ꞌ kúvi Ndiosíꞌ.
Chi maáréꞌ ya̱ nchu̱ichí Ndiosíꞌ re̱ꞌ, jee káꞌánꞌ re̱ꞌ rá tu̱ꞌun Ndiosíꞌ, jee ntu ñúkúꞌva iniꞌ Ndiosíꞌ jiáꞌa-a ta̱chi̱ꞌ ííꞌ-i ˻íyó jín re̱ꞌ˼.
Chi Ndiosíꞌ ya̱ kúvi tátáꞌ jee ñúnúunꞌ re̱ꞌ se̱ꞌya re̱ꞌ jee nɨꞌɨ nna̱chiꞌi re̱ꞌ naꞌá se̱ꞌya re̱ꞌ.
Jee ñɨvɨ ya̱ kúneí iniꞌ-i se̱ꞌya Ndiosíꞌ jee ni̱ꞌi̱nꞌ-i ya̱ kutekuꞌ-u nɨ́ɨ́nkání jín Ndiosíꞌ. Soo ñɨvɨ ya̱ ntu káníjiá kúneí iniꞌ-i se̱ꞌya Ndiosíꞌ, jee ni nsáꞌ kuniꞌ-i na̱ kúvi ya̱ kutekuꞌ-u nɨ́ɨ́nkání jín Ndiosíꞌ.
Káꞌánꞌ Jesús jín ɨɨn ñaꞌan ñuunꞌ Samaria
Jee nni̱ꞌi̱nꞌ rá te̱e kúvi “grupo” “fariseo” tu̱ꞌun ya̱ kue̱ꞌe̱ꞌ ka̱ꞌ rá ñɨvɨ súkuáꞌa Jesús ráa jín ya̱ síkuánuté re̱ꞌ ráa nsú káꞌ Juan.
(Asúnika̱ꞌ nsú máá Jesús ví ya̱ síkuánuté re̱ꞌ rá ñɨvɨ, chi rá te̱e súkuáꞌa re̱ꞌ ráa ví ya̱ síkuánuté ráa rá ñɨvɨ.)
Jee sáá nku̱káꞌnú iniꞌ Jesús ya̱ sukuán íyó tu̱ꞌun ya̱ nni̱ꞌi̱nꞌ rá te̱e “grupo” “fariseo”, saáva nkene re̱ꞌ nu̱u̱nꞌ ñuunꞌ Judea, jee nni̱kó tuku re̱ꞌ kua̱noꞌonꞌ re̱ꞌ ñuunꞌ Galilea.
Jee saá íyó re̱ꞌ jia̱ꞌa re̱ꞌ nu̱u̱nꞌ ñuunꞌ Samaria.
Saájee nkenta re̱ꞌ nu̱u̱nꞌ ñuunꞌ naní Sicar ya̱ tɨ́ɨn Samaria, yatin nu̱u̱nꞌ káá ñuꞌun ya̱ njia̱ꞌa Jacob nu̱u̱nꞌ se̱ꞌya re̱ꞌ José ne̱ yanaꞌán.
Jee yukuán nééꞌ ɨɨn sókó nute ya̱ nsa̱ꞌá Jacob yanaꞌán víꞌí. Jee jiávi Jesús ya̱ jíka re̱ꞌ kua̱ꞌa̱nꞌ re̱ꞌ ichi, jee ña̱kuneeꞌ re̱ꞌ xiín sókó vá. Kúvi-i nɨ́ kaxu̱vi̱ꞌ.
Jee nkenta ɨɨn ñaꞌan ñuunꞌ Samaria, ya̱ kua̱tavaꞌ ña nute iniꞌ sókó vá, jee nkachiꞌ Jesús nu̱u̱nꞌ ña:
―Taji nú xá ntíꞌ nute koꞌo ni̱ꞌ ―nkachiꞌ re̱ꞌ.
(Jee rá tée súkuáꞌa re̱ꞌ ráa ya kua̱ꞌa̱nꞌ ráa nu̱u̱nꞌ ñuunꞌ Sicar kua̱keꞌen ráa ya̱ kajiꞌ re̱ꞌ jín ráa.)
Saájee ñaꞌan ñuunꞌ Samaria vá nkachiꞌ ña nu̱u̱nꞌ Jesús:
―Noꞌó ya̱ kúvi nú te̱e Israel jee, ¿na̱ja chi jíkánꞌ nú nute koꞌo nú nu̱u̱nꞌ nuꞌuꞌ ya̱ kúvi ni̱ꞌ ɨɨn ñaꞌan ñuunꞌ Samaria rúja? ―nkachiꞌ ña sukuán chi rá ñɨvɨ Israel jín rá ñɨvɨ Samaria jee ntu káꞌánꞌ ma̱ni̱ꞌ ráa.
Jee nna̱xiníkó Jesús nu̱u̱nꞌ ña, jee nkachiꞌ re̱ꞌ:
―Retánꞌ jíníꞌ nú ta̱ꞌvi̱ꞌ ya̱ jiáꞌa Ndiosíꞌ nu̱u̱nꞌ ñɨvɨ, jín retánꞌ jíníꞌ nú né ɨɨn kúvi ni̱ꞌ ya̱ káchíꞌ ni̱ꞌ nu̱u̱nꞌ nú, ya̱ “taji nú xá ntíꞌ nute koꞌo ni̱ꞌ”, jee maánú ka̱ka̱nꞌ táꞌvíꞌ nú nu̱u̱nꞌ ni̱ꞌ, jee taji ni̱ꞌ nute nu̱u̱nꞌ nú ya̱ sáꞌá-a ya̱ kutekuꞌ ñɨvɨ nɨ́ɨ́nkání jín Ndiosíꞌ ―nkachiꞌ Jesús.
Saájee nkachiꞌ ña nu̱u̱nꞌ re̱ꞌ:
―Tátáꞌ, ni ntu̱náꞌ ínaꞌá nú ya̱ tavaꞌ nú nute, jee kúnú víꞌí sókó yaꞌá. ¿Jee né núꞌ kúmí nú nute ya̱ sáꞌá-a ya̱ kutekuꞌ?
Áxí, ¿á suvinú vá kúñáꞌnú ka̱ꞌ nsú ka̱ꞌ Jacob ya̱ kúvi tátáꞌ jííꞌ-ó yanaꞌán, ya̱ maáréꞌ vá nxi̱nóo-o sókó yaꞌá nu̱u̱nꞌ ránꞌ? Jee suni sókó yaꞌá niꞌi maáréꞌ nute, jín rá se̱ꞌya re̱ꞌ, jín rá sa̱na̱ꞌ re̱ꞌ ―nkachiꞌ ña.
Jee nna̱xiníkó Jesús jee nkachiꞌ re nu̱u̱nꞌ ña:
―Nta̱ká rá ñɨvɨ ya̱ jíꞌi nute ñúꞌún iniꞌ sókó yaꞌá, jee tukuni kujichiꞌ ráa nute.
Soo ñɨvɨ ya̱ koꞌo nute ya̱ ku̱ꞌva ni̱ꞌ nu̱u̱nꞌ-u, jee ni nsáꞌ kujichiꞌ ka̱ꞌ. Chisaꞌ nute ya̱ ku̱ꞌva ni̱ꞌ koꞌo-o, jee kene vá iniꞌ-i kuéntáꞌ kene nokoꞌ nute nu̱u̱nꞌ ñu̱ꞌún, jee saꞌá-a ya̱ ni̱ꞌi̱nꞌ ñɨvɨ ya̱ kutekuꞌ-u nɨ́ɨ́nkání jín Ndiosíꞌ ―nkachiꞌ Jesús.
Jee nkachiꞌ ña nu̱u̱nꞌ re̱ꞌ:
Jee nkachiꞌ Jesús nu̱u̱nꞌ ña:
―Kuáꞌán, chi kɨ̱kana nú yɨɨ́ nú jee kiji nú jín re̱ꞌ yaꞌá ―nkachiꞌ Jesús.
Jee nna̱xiníkó ña jee nkachiꞌ ña:
―Ntu̱ví íyó yɨɨ́ ni̱ꞌ ―nkachiꞌ ña.
Jee nkachiꞌ Jesús nu̱u̱nꞌ ña:
―Va̱tu̱ni nkachiꞌ nú ya̱ ntu yɨɨ́ nú.
Chi ya ni̱yo u̱ꞌu̱nꞌ yɨɨ́ nú, jee te̱e ya̱ nééꞌ jín nú ntañúꞌún nsú yɨɨ́ nú ví-i. Yaꞌá kúvi ya̱ naáꞌ nkachiꞌ nú ―nkachiꞌ Jesús.
Jee nkachiꞌ ña nu̱u̱nꞌ re̱ꞌ:
―Tátáꞌ, maánú kúvi “profeta” ya̱ nákani tu̱ꞌun Ndiosíꞌ ya̱ jiáꞌa re̱ꞌ nu̱u̱nꞌ-u, kúníꞌ ni̱ꞌ.
Rá ichiyúkúnꞌ rá jííꞌ ráníꞌ yanaꞌán ya̱ kúvi rá ñɨvɨ Samaria, jee nneñu̱ꞌun ráa Ndiosíꞌ nu̱u̱nꞌ yuku yaꞌá. Soo ránoꞌó ya̱ kúvi rán ñɨvɨ Israel, jee kachiꞌ rán ya̱ Jerusalén ví nu̱u̱nꞌ íyó kuneñu̱ꞌun-ó Ndiosíꞌ ―nkachiꞌ ña.
Jee nkachiꞌ Jesús nu̱u̱nꞌ ña:
―Nánáꞌ, íyó i̱nu̱ꞌ iniꞌ nú tu̱ꞌun kachiꞌ ni̱ꞌ nu̱u̱nꞌ nú, chi kiji ki̱vɨ̱ꞌ ya̱ nsú yuku yaꞌá, jee ni nsú Jerusalén kuvi nu̱u̱nꞌ kuneñu̱ꞌun nú tátáꞌ ya̱ kúvi Ndiosíꞌ.
Ránoꞌó ñɨvɨ Samaria ntu jíníꞌ rán né ɨɨn vá néñu̱ꞌun rán. Soo ránuꞌuꞌ ñɨvɨ Israel jíníꞌ ránꞌ ná kúvi ya̱ néñu̱ꞌun ránꞌ, chi ya̱ nanitáꞌvíꞌ ñɨvɨ va̱ji ne̱ nu̱u̱nꞌ ránuꞌuꞌ ñɨvɨ Israel.
Soo va̱ji máá horá, jee ya nkenta-a, ya̱ nta̱ká rá ñɨvɨ ya̱ néñu̱ꞌun nijia ráa tátáꞌ ráa Ndiosíꞌ ya̱ saɨn kuneñu̱ꞌun ráa re̱ꞌ ne̱ ánímaꞌ ráa sáni sáꞌá Ta̱chi̱ꞌ ííꞌ iniꞌ ráa, jín sáni tu̱ꞌun nááꞌ ntaji re̱ꞌ nu̱u̱nꞌ-ó. Chi núkú tátáꞌ-ó Ndiosíꞌ ñɨvɨ ya̱ suꞌva kuneñu̱ꞌun ráa réꞌ.
Ndiosíꞌ kúvi re̱ꞌ “Espíritu” ya̱ ntu túvi nijinꞌ re̱ꞌ, jee rá ñɨvɨ ya̱ néñu̱ꞌun ráa re̱ꞌ íyó kuneñu̱ꞌun ráa re̱ꞌ ne̱ ánímaꞌ ráa sáni sáꞌá Ta̱chi̱ꞌ ííꞌ iniꞌ ráa, jín sáni ya̱ naáꞌ ntaji re̱ꞌ nu̱u̱nꞌ-ó ―nkachiꞌ Jesús.
Jee nkachiꞌ ña nu̱u̱nꞌ re̱ꞌ:
―Ya jíníꞌ ni̱ꞌ ya̱ kiji Mesías, ya̱ káchíꞌ-ó Cristo. Jee sáá kiaaꞌ re̱ꞌ jee nakachiꞌ va̱ꞌa re̱ꞌ nɨꞌɨ nu̱u̱nꞌ-ó ―nkachiꞌ ña.
Jee nkachiꞌ Jesús nu̱u̱nꞌ ña:
―Nuꞌuꞌ ví ˻Mesías˼<sup>a</sup> ya̱ káꞌánꞌ jín nú ―nkachiꞌ re̱ꞌ.
Jee ni káchíꞌ re̱ꞌ ka̱ꞌ nu̱u̱nꞌ ña sukuán, jee nnenta rá te̱e súkuáꞌa re̱ꞌ ráa, jee nti̱vɨ́ víꞌí xi̱ni̱ꞌ ráa ya̱ káꞌánꞌ re̱ꞌ jín ɨɨn ñaꞌan. Soo ni ɨɨn ráa ni ntu ni̱ka̱tu̱ꞌún ráa re̱ꞌ: “¿Ná kúvi ya̱ jíkátu̱ꞌún nú ña?”, áxí, “¿na̱ jie̱ꞌe̱ꞌ káꞌánꞌ nú jín ña?”
Saájee nxi̱nóo ña ki̱yɨ nute ña jee kua̱noꞌonꞌ ña ne̱ nu̱u̱nꞌ ñuunꞌ, jee nkachiꞌ ña nu̱u̱nꞌ rá ñɨvɨ:
―Neꞌenꞌ rán jee kuniꞌ rán ɨɨn te̱e ya̱ nkachiꞌ re̱ꞌ nu̱u̱nꞌ ni̱ꞌ nta̱ká ya̱ nsa̱ꞌá ni̱ꞌ. ¿Á nsú te̱e yaꞌá kúvi Cristo ˻ya̱ va̱ji tatúníꞌ-i ñɨ̱vɨ́˼? ―nkachiꞌ ña.
Saájee nkene ráa nu̱u̱nꞌ ñuunꞌ vá jee kua̱ꞌa̱nꞌ ráa nu̱u̱nꞌ íñɨ́ Jesús.
Jee ni kua̱ꞌa̱nꞌ ña, jee rá te̱e súkuáꞌa re̱ꞌ ráa, jíkánꞌ táꞌvíꞌ ráa nu̱u̱nꞌ re̱ꞌ:
―Mestrúꞌ, kajiꞌ nú ―nkachiꞌ ráa.
Jee nkachiꞌ re̱ꞌ nu̱u̱nꞌ ráa:
―Íyó ɨɨn neyu ni̱ꞌ ya̱ yájíꞌ ya̱ ntu jíníꞌ rán ná kúvi-i ―nkachiꞌ re̱ꞌ.
Saájee rá te̱e súkuáꞌa re̱ꞌ ráa nka̱jiéꞌé ráa káchíꞌ ɨɨn inka ráa:
Jee nkachiꞌ Jesús nu̱u̱nꞌ ráa:
―Neyu yájíꞌ ni̱ꞌ ví ya̱ saꞌá ni̱ꞌ sáni kuíni maáréꞌ ya̱ nchu̱ichí re̱ꞌ nuꞌuꞌ va̱ji ni̱ꞌ, jín ya̱ sijínu ni̱ꞌ tiñu re̱ꞌ.
¿Á nsú ránoꞌó vá káchíꞌ rán: “Kúmániꞌ ka̱ꞌ ku̱mi̱ꞌ yo̱o̱ꞌ jee kenta nastútú tataꞌ sáꞌá?” Soo káchíꞌ ni̱ꞌ nu̱u̱nꞌ rán: Nakune̱ꞌyá rán, jee kuniꞌ rán ˻rá ñɨvɨ ya̱ kúvi ráa kuéntáꞌ˼ tataꞌ sáꞌá nu̱u̱nꞌ kuꞌúꞌ, jee ya nkenta tiempúꞌ nastútú tataꞌ sáꞌá.
Jee rá ñɨvɨ ya̱ nastútú ráa rá ñɨvɨ ya̱ kúvi rává kuéntáꞌ tataꞌ saꞌá vá níꞌínꞌ ráa ya̱ꞌvi ráa. Jee ni̱ꞌi̱nꞌ ráa ya̱ kutekuꞌ ñɨvɨ nɨ́ɨ́nkání jín Ndiosíꞌ kuéntáꞌ nastútú ráa tataꞌ sáꞌá. Sáva rá ñɨvɨ ya̱ taji ráa tataꞌ sáꞌá vá ɨɨn nuún ni kusɨ̱ɨ̱ꞌ iniꞌ ráa jín rá ñɨvɨ ya̱ nsatútú maa.
Chi ya̱ naáꞌ vá káchíꞌ tu̱ꞌun káꞌánꞌ: “Ɨɨn ñɨvɨ ví ya̱ táji tataꞌ, jee inka ñɨvɨ ví ya̱ nástútú maa.”
Jee nchu̱ichí ni̱ꞌ ránoꞌó sáva nastútú rán tataꞌ ya̱ ntu nsáꞌá rán. Inka ñɨvɨ nsa̱ꞌá maa ˻chi nste̱kútu̱ꞌún ráa tu̱ꞌun Ndiosíꞌ˼. Jee nki̱vɨ rán nu̱u̱nꞌ nsa̱tíñú ráa jee nastútú rán maa.
Jee kue̱ꞌe̱ꞌ rá ñɨvɨ Samaria ya̱ kúvi ñuunꞌ yukuán ni̱nu̱ꞌ iniꞌ ráa Jesús, jie̱ꞌe̱ꞌ rá tu̱ꞌun ñaꞌan vá ya̱ njia̱ꞌa ya̱ naáꞌ: “Nkachiꞌ re̱ꞌ nu̱u̱nꞌ ni̱ꞌ nɨꞌɨ rá nsa̱ꞌá ni̱ꞌ.”
Saáva sáá nkenta rá ñɨvɨ ñuunꞌ Samaria vá nu̱u̱nꞌ Jesús, jee ni̱ka̱nꞌ táꞌvíꞌ ráa nu̱u̱nꞌ re̱ꞌ ya̱ kino̱o re̱ꞌ jín ráa. Jee nkino̱o re̱ꞌ u̱vi̱ꞌ ki̱vɨ̱ꞌ yukuán.
Jee kue̱ꞌe̱ꞌ nasɨ́kuitɨꞌ ka̱ꞌ rá ñɨvɨ ni̱nu̱ꞌ iniꞌ ráa re̱ꞌ jín jie̱ꞌe̱ꞌ rá tu̱ꞌun ya̱ káchíꞌ re̱ꞌ.
Jee nkachiꞌ ráa nu̱u̱nꞌ ñaꞌan vá:
―Nsú kua̱chi kuitɨꞌ ka̱ꞌ jie̱ꞌe̱ꞌ tu̱ꞌun káꞌánꞌ nú kúneí iniꞌ ránꞌ re̱ꞌ, chi suni nteso̱ꞌo máá maáránꞌ tu̱ꞌun káꞌánꞌ re̱ꞌ, jee jíníꞌ ránꞌ ya̱ máá nijia re̱ꞌ kúvi ya̱ xínánitáꞌvíꞌ re̱ꞌ rá ñɨvɨ ñɨ̱vɨ́ yaꞌá ―nkachiꞌ ráa.
Nxi̱núvi Jesús se̱ꞌya ɨɨn te̱e nísotíñú
Jee sáá njia̱ꞌa u̱vi̱ꞌ ki̱vɨ̱ꞌ, jee nkene re̱ꞌ yukuán, jee kua̱ꞌa̱nꞌ re̱ꞌ ichi ñuunꞌ Galilea.
Jee suni máá Jesús jia̱ꞌa ya̱ naáꞌ ya̱ ɨɨn “profeta” ya̱ nákani tu̱ꞌun Ndiosíꞌ jee ntu sáꞌá ñáꞌnú rá ñɨvɨ ñuunꞌ re̱ꞌ nu̱u̱nꞌ maáréꞌ.
Jee sáá nkenta Jesús nu̱u̱nꞌ ñuunꞌ Galilea, jee rá ñɨvɨ ñuunꞌ vá nna̱kuatáꞌví ráa re̱ꞌ, chi niniꞌ ráa nta̱ká rá tiñu váꞌa ya̱ nsa̱ꞌá re̱ꞌ nu̱u̱nꞌ ñuunꞌ Jerusalén rá ki̱vɨ̱ꞌ ya̱ ni̱yo viko. Chi suni ña̱ꞌa̱nꞌ ráa viko vá.
Saájee nni̱kó tuku Jesús kua̱ꞌa̱nꞌ re̱ꞌ nu̱u̱nꞌ ñuunꞌ Caná, ya̱ kúvi ɨɨn ñuunꞌ tɨ́ɨn Galilea, nu̱u̱nꞌ nna̱saꞌá Jesús nute nuvi-i nixiꞌ nu̱xi uva. Jee íyó ɨɨn te̱e ñuunꞌ Capernaum ya̱ níso re̱ꞌ tiñu ya̱ njia̱ꞌa “rey” nu̱u̱nꞌ re̱ꞌ. Jee kúꞌvíꞌ se̱ꞌya re̱ꞌ.
Jee sáá nteso̱ꞌo te̱e vá ya̱ nkene Jesús ñuunꞌ Judea jee nkenta-a nu̱u̱nꞌ ñuunꞌ Galilea, jee ña̱ꞌa̱nꞌ re̱ꞌ nu̱u̱nꞌ-u jee ni̱ka̱nꞌ táꞌvíꞌ re̱ꞌ nu̱u̱nꞌ-u ya̱ kɨ̱ꞌɨ̱nꞌ-ɨ veꞌi re̱ꞌ sáva xinúvi-i se̱ꞌya re̱ꞌ ya̱ sa̱néꞌ íyó kuviꞌ se̱ꞌya re̱ꞌ.
Saájee nkachiꞌ Jesús nu̱u̱nꞌ re̱ꞌ:
―Retánꞌ ntu néꞌyá rán rá seña jín tiñu a̱nasɨ́, jee nsáꞌ kúneí kuitɨꞌ iniꞌ rán nuꞌuꞌ ―nkachiꞌ Jesús.
Jee nkachiꞌ te̱e nísotíñú vá:
―Tátáꞌ, kɨ̱ꞌɨ̱nꞌ nú ne̱ ntiáꞌan ka̱ꞌ kuviꞌ se̱ꞌya ni̱ꞌ ―nkachiꞌ re̱ꞌ.
Saájee nkachiꞌ Jesús nu̱u̱nꞌ re̱ꞌ:
―Kuánoꞌonꞌ, chi kutekuꞌ se̱ꞌya nú.
Ni̱nu̱ꞌ iniꞌ te̱e vá tu̱ꞌun nkachiꞌ Jesús nu̱u̱nꞌ re̱ꞌ, jee kua̱noꞌonꞌ re̱ꞌ.
Jee sáá kua̱noꞌonꞌ re̱ꞌ, jee rá musúꞌ re̱ꞌ ña̱taꞌanꞌ ráa re̱ꞌ, jee nkachiꞌ ráa nu̱u̱nꞌ re̱ꞌ ya̱ tékúꞌ se̱ꞌya re̱ꞌ.
Saájee ni̱ka̱tu̱ꞌún re̱ꞌ ráa ná horá nka̱jiéꞌé nnuva̱ꞌa se̱ꞌya re̱ꞌ, jee nkachiꞌ ráa nu̱u̱nꞌ re̱ꞌ:
―Kaɨɨn yánini iku nkene ki̱ji maa ―nkachiꞌ ráa.
Saájee nku̱káꞌnú iniꞌ tátáꞌ te̱e kúꞌvíꞌ ya̱ yukuán kúvi máá horá sáá nkachiꞌ Jesús nu̱u̱nꞌ re: “Kuánoꞌonꞌ chi kutekuꞌ se̱ꞌya nú.” Jee nku̱neí iniꞌ re̱ꞌ Jesús jín nta̱ká rá ñɨvɨ veꞌi re̱ꞌ.
Nxi̱núvi Jesús ɨɨn te̱e ya̱ ntu kúvi kanta
Jee sáá njia̱ꞌa rá tiñu yukuán, jee íyó ɨɨn viko ya̱ sáꞌá rá ñɨvɨ Israel. Jee kua̱ꞌa̱nꞌ Jesús nu̱u̱nꞌ ñuunꞌ Jerusalén.
Jee nu̱u̱nꞌ ñuunꞌ Jerusalén vá íyó ɨɨn pila nute ya̱ naní Betesda tu̱ꞌun hebreo. Jee káá pila vá yatin ɨɨn rá yuvéꞌí nu̱u̱nꞌ ki̱vɨ̱ꞌ rá ñɨvɨ ñuunꞌ Jerusalén naní-i Yuvéꞌí Lanchi. Jee íyó ne̱ u̱ꞌu̱nꞌ yúvéꞌi pila vá.
Jee rá yúvéꞌi vá káá kue̱ꞌe̱ꞌ víꞌí rá ñɨvɨ kúꞌvíꞌ: rá kuáá, rá lenko, jín rá ntu kúvi kantaꞌ, [jee káá ráa yukuán nétu ráa ya̱ ne̱yu̱ꞌ nu̱u̱nꞌ nute ñúꞌún iniꞌ pila vá.
Chi íyó sava íchí jee kiji nkuun ɨɨn najiáꞌáꞌ ííꞌ Ndiosíꞌ nu̱u̱nꞌ pila nute vá, jee sikántáꞌ-a nute vá. Jee ñɨvɨ xíꞌnañúꞌún ka̱ꞌ ki̱vɨ̱ꞌ nu̱u̱nꞌ nute vá retú kantaꞌ-a, jee nuvi ñɨvɨ vá nu̱u̱nꞌ na̱ni kue̱ꞌi̱ꞌ nóꞌo-o.]
Jee yukuán káá ɨɨn te̱e ya̱ ya nkuvi o̱ko̱ꞌ xa̱ꞌu̱nꞌ u̱ni̱ꞌ kui̱ya̱ꞌ ya̱ kúꞌví-i.
Jee sáá niniꞌ Jesús maa káá-a, jee niniꞌ re̱ꞌ ya̱ ya nkuvi kue̱ꞌe̱ꞌ víꞌí kui̱ya̱ꞌ ya̱ kúꞌvíꞌ-i jee nkachiꞌ re̱ꞌ nu̱u̱nꞌ-u:
―¿Á kuíni nú nuvi nú? ―nkachiꞌ Jesús.
Jee nna̱xiníkó te̱e kúꞌvíꞌ vá:
―Tátáꞌ, ntu̱ví íyó né ɨɨn ya̱ chineí nuꞌuꞌ sikívɨ-ɨ nuꞌuꞌ nu̱u̱nꞌ pila nute sáá kántáꞌ-a, jee ni̱ꞌ kua̱ꞌa̱nꞌ ni̱ꞌ xíꞌna ka̱ꞌ inka ñɨvɨ kívɨ nu̱u̱nꞌ nute nsú káꞌ nuꞌuꞌ ―nkachiꞌ re̱ꞌ.
Jee nkachiꞌ Jesús nu̱u̱nꞌ re̱ꞌ:
―Nako̱o, jee nakeꞌen nú tu̱nchi̱só nú, jee kaka ―nkachiꞌ Jesús.
Jee ntañúꞌún kuitɨꞌ kuísá nnuva̱ꞌa te̱e kúꞌvíꞌ vá, jee nna̱keꞌen re̱ꞌ tu̱nchi̱só re̱ꞌ, jee nka̱jiéꞌé re̱ꞌ jíka re̱ꞌ. Jee ki̱vɨ̱ꞌ nájiáví kúvi ki̱vɨ̱ꞌ yukuán.
Saájee rá te̱e kúñáꞌnú nu̱u̱nꞌ rá ñɨvɨ Israel nkachiꞌ ráa nu̱u̱nꞌ te̱e ya̱ nnuvi vá:
―Ki̱vɨ̱ꞌ nájiáví kúvi vitan, jee ntu jiáꞌa ley kuniso nú tu̱nchi̱só nú ―nkachiꞌ ráa.
Jee nna̱xiníkó re̱ꞌ nu̱u̱nꞌ ráa:
―Te̱e ya̱ nxi̱núvi nuꞌuꞌ, jee maáréꞌ nkachiꞌ nu̱u̱nꞌ ni̱ꞌ: “Nakeꞌen nú tu̱nchi̱só nú, jee kaka.”
Saájee ni̱ka̱tu̱ꞌún ráa maa:
―¿Né ɨɨn ví ya̱ nkachiꞌ nu̱u̱nꞌ nú: “Nakeꞌen nú tu̱nchi̱só nú, jee kaka?” ―nkachiꞌ ráa.
Jee te̱e ya̱ nnuvi vá, ntu̱ví jíníꞌ re̱ꞌ né ɨɨn ví-i, chi nkene sɨ́ɨ́n Jesús nteñu rá ñɨvɨ kue̱ꞌe̱ꞌ ya̱ íñɨ́ yukuán.
Jee sáá njia̱ꞌa rá tiñu yukuán jee na̱ketáꞌán Jesús re̱ꞌ chíkéꞌi iniꞌ veñu̱ꞌun káꞌnú, jee nkachiꞌ Jesús nu̱u̱nꞌ re̱ꞌ:
―Kune̱ꞌyá, chi ya nnuvi va̱ꞌa nú. Jee koto sáꞌá nú ka̱ꞌ kua̱chi, sáva nkíji inka ka̱ꞌ tu̱nóꞌó manéátúꞌún kunoꞌo nú ―nkachiꞌ Jesús.
Jee kua̱ꞌa̱nꞌ te̱e vá, jee nkachiꞌ re̱ꞌ nu̱u̱nꞌ rá te̱e kúñáꞌnú nu̱u̱nꞌ ñɨvɨ Israel, ya̱ Jesús ví te̱e ya̱ nxi̱núvi-i re̱ꞌ.
Saáva jie̱ꞌe̱ꞌ yaꞌá kúvi ya̱ rá te̱e kúñáꞌnú nu̱u̱nꞌ ñɨvɨ Israel nito u̱ꞌvi̱ꞌ ráa Jesús, jee nniꞌvɨꞌ iniꞌ ráa kaꞌniꞌ ráa maa, chi sáꞌá re̱ꞌ rá tiñu yaꞌá ki̱vɨ̱ꞌ nájiáví.
Jee nkachiꞌ Jesús nu̱u̱nꞌ ráa:
―Tátáꞌ ni̱ꞌ nɨ́ɨ́nkání sátíñú re̱ꞌ ne̱ vitan, jee suni sukuán sátíñú ni̱ꞌ.
Saáva jie̱ꞌe̱ꞌ rá tiñu yukuán, jee sáá víꞌí káꞌ nniꞌvɨꞌ iniꞌ rá te̱e kúñáꞌnú nu̱u̱nꞌ ñɨvɨ Israel ya̱ kaꞌniꞌ ráa maa, chi nsú kua̱chi kuitɨꞌ jie̱ꞌe̱ꞌ ya̱ njia̱ꞌa re̱ꞌ nu̱u̱nꞌ ya̱ káchíꞌ ráa jie̱ꞌe̱ꞌ ley jie̱ꞌe̱ꞌ ki̱vɨ̱ꞌ nájiáví, chisaꞌ suni nkachiꞌ re̱ꞌ ya̱ máá Ndiosíꞌ kúvi tátáꞌ maáréꞌ, ya̱ sáꞌá nuún re̱ꞌ maáréꞌ jín Ndiosíꞌ.
Tiñu níso se̱ꞌya Ndiosíꞌ
―Máá nááꞌ vá káchíꞌ ni̱ꞌ nu̱u̱nꞌ rán: Nuꞌuꞌ, ya̱ kúvi ni̱ꞌ se̱ꞌya Ndiosíꞌ, nkúvi saꞌá ni̱ꞌ ni ɨɨn tiñu ya̱ maáníꞌ, chi kua̱chi sáꞌá ni̱ꞌ sáni néꞌyá ni̱ꞌ ya̱ sáꞌá tátáꞌ ni̱ꞌ. Chi né ni ɨɨn tiñu ya̱ sáꞌá Tátáꞌ ni̱ꞌ Ndiosíꞌ, suni sukuán nuꞌuꞌ ya̱ kúvi ni̱ꞌ se̱ꞌya Ndiosíꞌ nuún sáꞌá ni̱ꞌ maa.
Chi tátáꞌ ni̱ꞌ ñúnúunꞌ re̱ꞌ nuꞌuꞌ, ya̱ kúvi ni̱ꞌ se̱ꞌya re̱ꞌ, jee xínéꞌénꞌ re̱ꞌ nuꞌuꞌ nta̱ká tiñu sáꞌá re̱ꞌ. Jee xinéꞌénꞌ re̱ꞌ nuꞌuꞌ rá máá tiñu kúñáꞌnú ka̱ꞌ nsú káꞌ tiñu yaꞌá, ya̱ ti̱vɨ́ xíniꞌ rán saꞌá-a.
Chi kuéntáꞌ naxinákóo tátáꞌ ni̱ꞌ rá níꞌiꞌ, jee saꞌá re̱ꞌ ya̱ natekuꞌ i̱i̱ꞌ tuku ráa, jee suni sukuán maáníꞌ, ya̱ kúvi ni̱ꞌ se̱ꞌya re̱ꞌ, chi suni saꞌá ni̱ꞌ ya̱ natekuꞌ i̱i̱ꞌ né ni ɨɨn ya̱ kuíni maáníꞌ.
Chi tátáꞌ ni̱ꞌ ntu násanáaꞌ re̱ꞌ jie̱ꞌe̱ꞌ kua̱chi ni ɨɨn ñɨvɨ, chisaꞌ ntaji re̱ꞌ tiñu nu̱u̱nꞌ ni̱ꞌ, ya̱ kúvi ni̱ꞌ se̱ya re̱ꞌ, ya̱ nasanáaꞌ ni̱ꞌ kua̱chi jie̱ꞌe̱ꞌ nta̱ká rá ñɨvɨ.
˻Nsa̱ꞌá re̱ꞌ suꞌva, sáva nta̱ká ñɨvɨ chiñúꞌún ráa nuꞌuꞌ, ya̱ kúvi ni̱ꞌ se̱ꞌya re̱ꞌ, kuéntáꞌ chíñúꞌún ráa tátáꞌ ni̱ꞌ. Jee ñɨvɨ ya̱ ntu chíñúꞌún nuꞌuꞌ, ya̱ kúvi se̱ꞌya re̱ꞌ, jee suni ntu chíñúꞌún ñɨvɨ vá tátáꞌ ni̱ꞌ ya̱ nchu̱ichí nuꞌuꞌ va̱ji ni̱ꞌ.
Máá nááꞌ vá káchíꞌ ni̱ꞌ nu̱u̱nꞌ rán: Ñɨvɨ ya̱ chúꞌun iniꞌ-i tu̱ꞌun káchíꞌ ni̱ꞌ, jee kuneí iniꞌ-i Ndiosíꞌ ya̱ nchu̱ichí nuꞌuꞌ va̱ji ni̱ꞌ, jee ya nni̱ꞌi̱nꞌ ñɨvɨ vá ya̱ kutekuꞌ-u nɨ́ɨ́nkání jín re̱ꞌ. Nsáꞌ sijíta Ndiosíꞌ maa. Ya nxi̱nóo ñɨvɨ vá ya̱ kuéntáꞌ níꞌiꞌ-i nu̱u̱nꞌ Ndiosíꞌ jee ya nna̱jia̱ꞌa-a nu̱u̱nꞌ tékúꞌ-u nɨ́ɨ́nkání jín Ndiosíꞌ.
Máá nááꞌ vá káchíꞌ ni̱ꞌ nu̱u̱nꞌ rán: Kiji horá, jee vitan jee ya nkenta horá vá, ya̱ ñɨvɨ ya̱ kuéntáꞌ níꞌiꞌ-i nu̱u̱nꞌ Ndiosíꞌ jee teso̱ꞌo ráa ta̱chi̱yuꞌú nuꞌuꞌ, ya̱ kúvi ni̱ꞌ se̱ꞌya Ndiosíꞌ, jee ñɨvɨ ya̱ chuꞌun iniꞌ tu̱ꞌun ni̱ꞌ kutekuꞌ ráa nɨ́ɨ́nkání jín Ndiosíꞌ.
Chi kuéntáꞌ sáꞌá máá tátáꞌ ni̱ꞌ ya̱ kutekuꞌ ñɨvɨ jín re̱ꞌ, jee ntaji re̱ꞌ ya̱ maáníꞌ saꞌá ya̱ kutekuꞌ ñɨvɨ.
Jee suni ntaji tátáꞌ ni̱ꞌ kunisotíñú ni̱ꞌ ya̱ nasanáaꞌ ni̱ꞌ kua̱chi rá ñɨvɨ, chi nkenta ni̱ꞌ kúvi ni̱ꞌ se̱ꞌya ñɨvɨ.
Jee koto tívɨ́ xíniꞌ rán jie̱ꞌe̱ꞌ yaꞌá, chi kiji horá ya̱ teso̱ꞌo nta̱ká kuitɨꞌ rá ni̱yɨ yɨ́ꞌɨ́ veꞌi ñáñá teso̱ꞌo ráa ta̱chi̱yuꞌú ni̱ꞌ.
Jee kene ráa nu̱u̱nꞌ ñáñá ráa. Nta̱ká ráa nsa̱ꞌá ya̱ váꞌa nako̱o i̱i̱ꞌ tuku yɨkɨkúñu ráa jee saꞌá Ndiosíꞌ ya̱ kutekuꞌ ráa nɨ́ɨ́nkání jín re̱ꞌ. Jee rá nsa̱ꞌá ya̱ niváꞌa nako̱o i̱i̱ꞌ tuku yɨkɨkúñu ráa soo sijíta Ndiosíꞌ ráa.
Rá jiáꞌa ya̱ naáꞌ jie̱ꞌe̱ꞌ ya̱ Ndiosíꞌ njia̱ꞌa tiñu níso Jesús
’Nuꞌuꞌ ntu kúvi saꞌá ni̱ꞌ ni ɨɨn tiñu ya̱ maáníꞌ, chi sáni tésóꞌo ni̱ꞌ ya̱ káchíꞌ tátáꞌ ni̱ꞌ sukuán násanáaꞌ ni̱ꞌ. Na̱a̱ꞌ násanáaꞌ ni̱ꞌ, chi ntu núkú ni̱ꞌ saꞌá ni̱ꞌ sáni kuíni ni̱ꞌ chisaꞌ núkú ni̱ꞌ saꞌá ni̱ꞌ sáni kuíni maáréꞌ ya̱ nchu̱ichí re̱ꞌ nuꞌuꞌ.
Retú maáníꞌ ku̱ꞌva ni̱ꞌ ya̱ naáꞌ jie̱ꞌe̱ꞌ maáníꞌ, jee ntu íyótiñu ya̱ káchíꞌ ni̱ꞌ.
Soo íyó inka ka̱ꞌ ya̱ jiáꞌa ya̱ naáꞌ jie̱ꞌe̱ꞌ nuꞌuꞌ. Jee jíníꞌ ni̱ꞌ ya̱ íyó na̱a̱ꞌ nijia tu̱ꞌun ya̱ jiáꞌa re̱ꞌ jie̱ꞌe̱ꞌ ni̱ꞌ.
Jee ránoꞌó chi nta̱jí rán rá te̱e ña̱ꞌa̱nꞌ katu̱ꞌun ráa Juan, ˻te̱e ya̱ nsi̱kuánuté˼, jee ya̱ naáꞌ njia̱ꞌa re̱ꞌ jie̱ꞌe̱ꞌ nuꞌuꞌ ya̱ kúvi ya̱ naáꞌ.
Soo nuꞌuꞌ chi ntu jíniñúꞌún ni̱ꞌ ya̱ ku̱ꞌva inka ñɨvɨ ya̱ naáꞌ jie̱ꞌe̱ꞌ ni̱ꞌ, soo rá tu̱ꞌun yaꞌá káchíꞌ ni̱ꞌ maa sáva ˻retú i̱nu̱ꞌ iniꞌ rán ya̱ naáꞌ jee˼ ni̱ꞌi̱nꞌ rán ya̱ nanitáꞌvíꞌ rán.
Juan jee nkuvi re̱ꞌ kuéntáꞌ ɨɨn “cantil” ya̱ ntɨɨn ñuꞌunꞌ jee nstu̱únꞌ-u, ˻chi njia̱ꞌa re̱ꞌ ya̱ naáꞌ jie̱ꞌe̱ꞌ tu̱ꞌun Ndiosíꞌ˼. Jee ránoꞌó chi nku̱sɨ̱ɨ̱ꞌ iniꞌ rán nsa̱ꞌá ñuꞌunꞌ vá yakuꞌ tiempúꞌ.
Soo íyó ɨɨn ya̱ jiáꞌa ya̱ naáꞌ máá ñáꞌnú yɨ́yáꞌvi ka̱ꞌ jie̱ꞌe̱ꞌ ni̱ꞌ nsú ka̱ꞌ ya̱ njia̱ꞌa Juan. Chi rá tiñu ya̱ ntaji Tátáꞌ ni̱ꞌ sáva sikúnkuvi ni̱ꞌ, jee rá tiñu vá ya̱ sáꞌá ni̱ꞌ jiáꞌa ya̱ naáꞌ jie̱ꞌe̱ꞌ ni̱ꞌ, chi rá tiñu vá stúvi ya̱ Tátáꞌ ni̱ꞌ nchu̱ichí re̱ꞌ nuꞌuꞌ.
Jee suni máá tátáꞌ ni̱ꞌ ya̱ nchu̱ichí re̱ꞌ nuꞌuꞌ va̱ji ni̱ꞌ, njia̱ꞌa re̱ꞌ ya̱ naáꞌ jie̱ꞌe̱ꞌ ni̱ꞌ. Ntiáné teso̱ꞌo rán ta̱chi̱yuꞌú re̱ꞌ ni ntiáné kuniꞌ jínúunꞌ rán na̱ja íyó re̱ꞌ.
Jee ni ntu ñúꞌún tu̱ꞌun re̱ꞌ iniꞌ rán, chi nuꞌuꞌ ya̱ nchu̱ichí re̱ꞌ va̱ji ni̱ꞌ, jee ni ntu jínúꞌ iniꞌ rán nuꞌuꞌ.
Jee ne̱ súkuáꞌa kávii kuitɨꞌ rán rá tu̱ꞌun nééꞌ nu̱u̱nꞌ tutuꞌ níso tu̱ꞌun Ndiosíꞌ, chi jiáni iniꞌ rán ya̱ nu̱u̱nꞌ tutuꞌ vá ni̱ꞌi̱nꞌ rán ya̱ kutekuꞌ rán nɨ́ɨ́nkání jín Ndiosíꞌ. Soo rá tu̱ꞌun níso nu̱u̱nꞌ tutuꞌ ííꞌ vá ví ya̱ jiáꞌa ya̱ naáꞌ jie̱ꞌe̱ꞌ nuꞌuꞌ.
’Jee ránoꞌó chi ntu kuíni rán natuꞌva rán nuꞌuꞌ sáva ni̱ꞌi̱nꞌ rán kutekuꞌ rán nɨ́ɨ́nkání jín Ndiosíꞌ.
Ntu núkú ni̱ꞌ ya̱ nakuetúꞌún rá ñɨvɨ nuꞌuꞌ.
Soo nuꞌuꞌ chi jíníꞌ ni̱ꞌ na̱sa iniꞌ rán ya̱ ntu ñúꞌún iniꞌ rán ya̱ kunu̱u̱nꞌ rán Ndiosíꞌ.
Jee nuꞌuꞌ chi nu̱u̱nꞌ súví tátáꞌ ni̱ꞌ va̱ji ni̱ꞌ, jee ntu nákuatáꞌví rán nuꞌuꞌ. Soo retú inka te̱e kiji re̱ꞌ nu̱u̱nꞌ súví maáréꞌ jee nakuatáꞌví rán maa.
¿Na̱sa kúvi i̱nu̱ꞌ iniꞌ rán nuꞌuꞌ?, chi yɨ́netuꞌ rán ya̱ nakuetúꞌún ɨɨn inka rán táꞌán rán, jee ntu núkú rán ya̱ nakuetúꞌún Ndiosíꞌ ránoꞌó, ya̱ métúꞌún re̱ꞌ ví Ndiosíꞌ.
Jee koto jiáni iniꞌ rán ya̱ nuꞌuꞌ xi̱kóñáꞌán ni̱ꞌ ránoꞌó ichinúúnꞌ tátáꞌ ni̱ꞌ, chi íyó ɨɨn ya̱ xíkóñáꞌán-a ránoꞌó, suvi ví Moisés, sú íyó tu̱ꞌun kúneí iniꞌ rán re̱ꞌ jie̱ꞌe̱ꞌ sikúnkuvi rán ley ya̱ njia̱ꞌa Ndiosíꞌ nu̱u̱nꞌ re̱ꞌ.
Soo retú ntu ínúꞌ iniꞌ rán rá tu̱ꞌun ntee re̱ꞌ, ¿na̱ja kuvi i̱nu̱ꞌ iniꞌ rán tu̱ꞌun káchíꞌ ni̱ꞌ rúsa? ―nkachiꞌ Jesús.
Nsi̱kájíꞌ Jesús u̱ꞌu̱nꞌ mil rá te̱e
Jee sáá njia̱ꞌa rá yaꞌá, kua̱ꞌa̱nꞌ Jesús íyo ka̱ꞌ ichi yúnteñúꞌún Galilea, ya̱ suni naní Tiberias.
Jee kue̱ꞌe̱ꞌ víꞌí rá ñɨvɨ níkɨ́nꞌ ráa re̱ꞌ, chi nne̱ꞌyá ráa rá seña a̱nasɨ́ va̱ꞌa sáꞌá re̱ꞌ ya̱ xínúvi re̱ꞌ rá ñɨvɨ kúꞌvíꞌ.
Jee nkaa Jesús xi̱ni̱ꞌ yuku, jee ña̱kuneeꞌ re̱ꞌ yukuán jín rá te̱e súkuáꞌa re̱ꞌ ráa.
Jee va̱kuyatin viko Pascua ya̱ sáꞌá rá ñɨvɨ Israel.
Jee sáá nna̱neꞌen nu̱u̱nꞌ Jesús nna̱kune̱ꞌyá re̱ꞌ jee niniꞌ re̱ꞌ ya̱ kue̱ꞌe̱ꞌ víꞌí rá ñɨvɨ va̱ji nu̱u̱nꞌ nééꞌ re̱ꞌ, jee nkachiꞌ re̱ꞌ nu̱u̱nꞌ Felipe:
―¿Né núꞌ kɨ̱keꞌen-ó i̱xta̱tíláꞌ kajiꞌ rá ñɨvɨ yaꞌá?
―Soo nkachiꞌ Jesús suꞌva nu̱u̱nꞌ Felipe sáva kototúníꞌ re̱ꞌ maa, chi jíníꞌ re̱ꞌ ná kúvi ya̱ saꞌá re̱ꞌ.
Jee nna̱xiníkó Felipe nu̱u̱nꞌ Jesús:
―Ni ya̱ꞌvi ɨɨn te̱e sátíñú u̱vi̱ꞌ sientúꞌ ki̱vɨ̱ꞌ nsáꞌ kenta keꞌen i̱xta̱tíláꞌ ya̱ ni̱ꞌi̱nꞌ ta ɨɨn ráa kajiꞌ ráa sú yakuꞌ.
Jee ɨɨn rá te̱e súkuáꞌa re̱ꞌ vá, ya̱ naní Andrés, ya̱ kúvi ñaniꞌ Simón Pedro, nkachiꞌ-i nu̱u̱nꞌ re̱ꞌ:
―Yaꞌá íñɨ́ ɨɨn te̱e lúlí, ya̱ néen-e u̱ꞌu̱nꞌ i̱xta̱tíláꞌ “cebada” jín u̱vi̱ꞌ tia̱ká. Soo ¿na̱ nu̱u̱nꞌ kenta yaꞌá nu̱u̱nꞌ kue̱ꞌe̱ꞌ víꞌí ñɨvɨ yaꞌá rúja? ―nkachiꞌ Andrés.
Jee nkachiꞌ Jesús:
―Sikúneeꞌ rán rá ñɨvɨ ―nkachiꞌ Jesús.
Jee nééꞌ víꞌí yu̱ku̱ꞌ nu̱u̱nꞌ ñuꞌun yukuán. Jee ña̱kuneeꞌ yatin u̱ꞌu̱nꞌ mil máá rá te̱e.
Jee ntɨɨn Jesús rá i̱xta̱tíláꞌ vá, jee njia̱ꞌa re̱ꞌ ya̱ kútaꞌviꞌ nu̱u̱nꞌ Ndiosíꞌ, jee kuíre njia̱ꞌa re̱ꞌ maa nu̱u̱nꞌ rá te̱e súkuáꞌa re̱ꞌ ráa, jee suviráa nta̱sáva maa nu̱u̱nꞌ rá ñɨvɨ nééꞌ yukuán. Jee suni sukuán nsa̱ꞌá re̱ꞌ jín rá tia̱ká, jee njia̱ꞌa ráa maa nu̱u̱nꞌ rá ñɨvɨ vá ne̱ ntántúníꞌ nyajiꞌ rává nɨꞌɨ ne̱kua̱ꞌ nkuvi iniꞌ rává.
Jee sáá nkuvi iniꞌ ráa nyajiꞌ ráa, jee nkachiꞌ Jesús nu̱u̱nꞌ rá te̱e súkuáꞌa re̱ꞌ rává:
―Nastútú rán rá pedasúꞌ ya̱ nkino̱o nu̱u̱nꞌ ya̱ nyajiꞌ ráa, sáva nkɨ́naanꞌ ni ɨɨn pedasúꞌ ―nkachiꞌ re̱ꞌ.
Jee nna̱stútú ráa maa, jee nchu̱chítú ráa u̱xu̱vi̱ꞌ chikívɨ́ꞌ jín rá pedasúꞌ ya̱ nkino̱o nu̱u̱nꞌ ya̱ u̱ꞌu̱nꞌ i̱xta̱tíláꞌ “cebada” ya̱ nyajiꞌ rá ñɨvɨ.
Saájee sáá niniꞌ rá ñɨvɨ vá seña a̱nasɨ́ ya̱ nsa̱ꞌá re̱ꞌ, jee nkachiꞌ ráa:
―Máá nááꞌ nijia ya̱ te̱e yaꞌá kúvi máá “profeta” ya̱ íyó kiji iniꞌ ñɨ̱vɨ́ nakani-i tu̱ꞌun Ndiosíꞌ ―nkachiꞌ ráa.
Soo sáá niniꞌ Jesús ya̱ rá ñɨvɨ vá kikeꞌen ráa re̱ꞌ jee tetuvi ñáꞌnú ráa re̱ꞌ kuvi re̱ꞌ “rey” tatúníꞌ re̱ꞌ nu̱u̱nꞌ ráa, soo nkene tuku re̱ꞌ kua̱ꞌa̱nꞌ re̱ꞌ yuku sáva kuneeꞌ métúꞌún re̱ꞌ.
Jíka jie̱ꞌe̱ꞌ Jesús nu̱u̱nꞌ nute
Jee sáá nini kuíí, jee rá te̱e súkuáꞌa re̱ꞌ ráa nnu̱un ráa kua̱ꞌa̱nꞌ ráa yúnteñúꞌún.
Jee nki̱vɨ ráa iniꞌ ɨɨn barkúꞌ, jee kua̱ꞌa̱nꞌ ráa íyo ka̱ꞌ ichi yúnteñúꞌún nu̱u̱nꞌ káá ñuunꞌ Capernaum. Jee ya nku̱neenꞌ, jee ntiáꞌan nenta Jesús nu̱u̱nꞌ ráa.
Saájee nka̱jiéꞌé ña̱kɨ̱ꞌɨ ɨɨn ta̱chi̱ꞌ xéénꞌ ni̱ꞌin nu̱u̱nꞌ nteñúꞌún vá, jee nsa̱ꞌá-a ya̱ jísóꞌ nute.
Jee sáá nkuvi yatin u̱ꞌu̱nꞌ áxí i̱ñu̱ꞌ kilometro ya̱ nku̱jíká ráa nu̱u̱nꞌ nute nsi̱káka ráa barkúꞌ jín remóꞌ, jee niniꞌ ráa ya̱ jíka jiéꞌé Jesús nu̱u̱nꞌ nteñúꞌún jee va̱ji kuyatin re̱ꞌ nu̱u̱nꞌ barkúꞌ. Jee nyu̱ꞌví ráa.
―¡Maáníꞌ ví-i, koto yúꞌví rán! ―nkachiꞌ Jesús nu̱u̱nꞌ ráa.
Saájee ne̱ sɨ̱ɨ̱ꞌ nkuvi iniꞌ ráa nna̱keꞌen ráa re̱ꞌ nki̱vɨ re̱ꞌ iniꞌ barkúꞌ. Jee ñamani nkanta ráa nu̱u̱nꞌ ñu̱ꞌún kuáꞌánꞌ ráa.
Nna̱nukú rá ñɨvɨ Jesús
Jee ki̱vɨ̱ꞌ stéñuꞌún, jee rá ñɨvɨ kue̱ꞌe̱ꞌ ya̱ íñɨ́ íyo ka̱ꞌ ichi yuꞌú nteñúꞌún vá, niniꞌ ráa ya̱ ni ɨɨn barkúꞌ ka̱ꞌ ntu̱náꞌ íñɨ́ yunúte vá chi kua̱chi métúꞌún ni barkúꞌ ví ya̱ níñɨ yukuán, jee ntu nkívɨ Jesús iniꞌ barkúꞌ vá jín rá te̱e súkuáꞌa re̱ꞌ ráa chi kua̱ꞌa̱nꞌ maáráa iniꞌ barkúꞌ vá.
Jee rá inka ka̱ꞌ barkúꞌ va̱ji ichi ñuunꞌ Tiberias, jee nkenta rává yatin nu̱u̱nꞌ nneeꞌ ráa nyajiꞌ ráa i̱xta̱tíláꞌ sáá njia̱ꞌa Jesús ya̱ kútaꞌviꞌ nu̱u̱nꞌ Ndiosíꞌ jie̱ꞌe̱ꞌ-e.
Jee sáá niniꞌ rá ñɨvɨ vá ya̱ ntu ka̱ꞌ nééꞌ Jesús yukuán, ni rá te̱e súkuáꞌa re̱ꞌ vá, jee nki̱vɨ rá ñɨvɨ vá iniꞌ rá barkúꞌ vá jee kua̱ꞌa̱nꞌ ráa ne̱ ñuunꞌ Capernaum, kua̱nanukú ráa Jesús.
Jesús kúvi re̱ꞌ kuéntáꞌ i̱xta̱tíláꞌ chi sáꞌá re̱ꞌ ya̱ kutekuꞌ ñɨvɨ jín Ndiosíꞌ
Jee sáá nkanta ráa íyo ka̱ꞌ ichi yuꞌú nteñúꞌún, jee yukuán nna̱ketáꞌán ráa re̱ꞌ. Jee ni̱ka̱tu̱ꞌun ráa re̱ꞌ:
―Mestrúꞌ, ¿na̱ma ntiaaꞌ nú yaꞌá? ―nkachiꞌ ráa.
Jee nna̱xiníkó Jesús nu̱u̱nꞌ ráa jee nkachiꞌ re̱ꞌ:
―Máá nááꞌ vá káchíꞌ ni̱ꞌ nu̱u̱nꞌ rán ya̱ nánukú rán nuꞌuꞌ nsú jie̱ꞌe̱ꞌ ya̱ niniꞌ rán rá seña a̱nasɨ́ nsa̱ꞌá ni̱ꞌ, chisaꞌ jie̱ꞌe̱ꞌ ya̱ nyajiꞌ rán i̱xta̱tíláꞌ ne̱ nnaꞌaꞌ iniꞌ rán.
Koto nániꞌvɨꞌ iniꞌ rán jie̱ꞌe̱ꞌ ya̱ yájíꞌ ya̱ tívɨ́. Chisaꞌ naniꞌvɨꞌ iniꞌ rán ni̱ꞌi̱nꞌ rán kuéntáꞌ ɨɨn ya̱ yájíꞌ ya̱ íyó nɨ́ɨ́nkání ya̱ sáꞌá-a ya̱ kutekuꞌ rán nɨ́ɨ́nkání jín Ndiosíꞌ. Yaꞌá vá taji ni̱ꞌ nu̱u̱nꞌ ránoꞌó, ya̱ nkenta kúvi ni̱ꞌ se̱ꞌya ñɨvɨ, chi tátáꞌ ni̱ꞌ Ndiosíꞌ nstúvi re̱ꞌ nu̱u̱nꞌ ñɨvɨ ya̱ ñani re̱ꞌ nuꞌuꞌ kuniso ni̱ꞌ tiñu vá.
Saájee ni̱ka̱tu̱ꞌún ráa re̱ꞌ:
―¿Ná kúvi ya̱ íyó saꞌá ránꞌ sáva kúvi saꞌá ránꞌ tiñu Ndiosíꞌ?
Jee nna̱xiníkó Jesús nu̱u̱nꞌ ráa, jee nkachiꞌ re̱ꞌ:
―Tiñu Ndiosíꞌ ví ya̱ kuneí iniꞌ rán nuꞌuꞌ, ya̱ nchu̱ichí re̱ꞌ va̱ji ni̱ꞌ ―nkachiꞌ Jesús.
Saáva nkachiꞌ ráa nu̱u̱nꞌ re̱ꞌ:
―¿Ná seña a̱nasɨ́ saꞌá nú sáva kuniꞌ ráníꞌ maa, sáva i̱nu̱ꞌ iniꞌ ránꞌ noꞌó? ¿Ná tiñu saꞌá nú?
Chi rá tátáꞌ jííꞌ-ó yanaꞌán jee nyajiꞌ ráa maná nu̱u̱nꞌ ñu̱ꞌún sáɨn, sáni káchíꞌ nu̱u̱nꞌ tutuꞌ níso tu̱ꞌun Ndiosíꞌ: “Njia̱ꞌa re̱ꞌ i̱xta̱tíláꞌ ya̱ nkikuun ne̱ antivɨ́.”
Jee nkachiꞌ Jesús nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ rán: Nsú Moisés ví ya̱ ntaji nu̱u̱nꞌ ránoꞌó máá i̱xta̱tíláꞌ ya̱ nkikuun antivɨ́, chisaꞌ máá tátáꞌ ni̱ꞌ jiáꞌa máá maá i̱xta̱tíláꞌ nijia ya̱ nkikuun antivɨ́.
Chi i̱xta̱tíláꞌ ya̱ jiáꞌa Ndiosíꞌ ví maáréꞌ ya̱ nkikuun ne̱ antivɨ́, jee saꞌá-a ya̱ kutekuꞌ ñɨvɨ ñɨ̱vɨ́ nɨ́ɨ́nkání jín Ndiosíꞌ ―nkachiꞌ Jesús.
Jee nkachiꞌ ráa nu̱u̱nꞌ Jesús:
―Tátáꞌ, sukuáni taji nú i̱xta̱tíláꞌ yaꞌá ―nkachiꞌ ráa.
Jee nkachiꞌ Jesús nu̱u̱nꞌ ráa:
―Nuꞌuꞌ ví i̱xta̱tíláꞌ ya̱ saꞌá ni̱ꞌ ya̱ kutekuꞌ ñɨvɨ nɨ́ɨ́nkání jín Ndiosíꞌ. Jee ɨɨn ñɨvɨ ya̱ nátuꞌva nuꞌuꞌ, jee kuéntáꞌ ni nsáꞌ kujiso̱ko kuitɨꞌ ráa. Jee ɨɨn ñɨvɨ ya̱ kúneí iniꞌ-i nuꞌuꞌ, jee kuéntáꞌ ni nsáꞌ kujichiꞌ ka̱ꞌ iniꞌ ráa.
Soo sáni nkachiꞌ ni̱ꞌ nu̱u̱nꞌ rán, ya̱ ntu̱ví kúneí iniꞌ rán nuꞌuꞌ, súka̱ꞌ ya niniꞌ rán nuꞌuꞌ.
Chi nta̱ká ñɨvɨ ya̱ táji tátáꞌ ni̱ꞌ nu̱u̱nꞌ ni̱ꞌ, jee natuꞌva ráa nuꞌuꞌ. Jee ɨɨn ñɨvɨ natuꞌva-a nuꞌuꞌ ni nsáꞌ sukuíta ni̱ꞌ maa nu̱u̱nꞌ ni̱ꞌ.
Jee yaꞌá kúvi ya̱ kuíni maáréꞌ ya̱ nchu̱ichí nuꞌuꞌ, ya̱ nta̱ká rá ñɨvɨ ya̱ ntaji re̱ꞌ nu̱u̱nꞌ ni̱ꞌ, jee nsáꞌ sukuíta ni̱ꞌ ni ɨɨn, chisaꞌ xinátekuꞌ i̱i̱ꞌ ni̱ꞌ ráa jee xinákóo ni̱ꞌ ráa kene ráa nteñu rá níꞌiꞌ ki̱vɨ̱ꞌ nu̱u̱nꞌ nɨ́ꞌɨ.
Chi yaꞌá kúvi ya̱ kuíni tátáꞌ ni̱ꞌ ya̱ nchu̱ichí nuꞌuꞌ: Nta̱ká ñɨvɨ ya̱ jínúꞌ iniꞌ ráa néꞌyá ráa se̱ꞌya Ndiosíꞌ, jee kúneí iniꞌ ráa maa, jee kutekuꞌ ráa nɨ́ɨ́nkání jín re̱ꞌ, jee xinátekuꞌ i̱i̱ꞌ ni̱ꞌ ráa jee xinákóo ni̱ꞌ ráa kene ráa nteñu rá níꞌiꞌ ki̱vɨ̱ꞌ nu̱u̱nꞌ nɨ́ꞌɨ. Chi nuꞌuꞌ kuvi ni̱ꞌ se̱ꞌya Ndiosíꞌ ―nkachiꞌ Jesús.
Saájee táyuꞌú rá ñɨvɨ Israel si̱kɨ̱ꞌ re̱ꞌ chi nkachiꞌ re̱ꞌ “Nuꞌuꞌ ví i̱xta̱tíláꞌ”, ya̱, “ Nkikuun ni̱ꞌ ne̱ antivɨ́”.
Saájee nkachiꞌ ráa:
―¿Á nsú te̱e yaꞌá ví Jesús ya̱ kúvi se̱ꞌya José? Jee jíníꞌ-ó né ɨɨn ví tátáꞌ re̱ꞌ jín nánáꞌ re̱ꞌ. ¿Na̱sa kúvi káchíꞌ re̱ꞌ: “ne̱ antivɨ́ nkikuun ni̱ꞌ, rúsa?” ―nkachiꞌ ráa.
Saájee nna̱xiníkó Jesús nu̱u̱nꞌ ráa:
―Koto táyuꞌú rán nteñu rán si̱kɨ̱ꞌ ni̱ꞌ.
Chi ni ɨɨn ñɨvɨ ni nkúvi natuꞌva-a nu̱u̱nꞌ nuꞌuꞌ, retú nsáꞌ nástúꞌva tátáꞌ ni̱ꞌ maa nu̱u̱nꞌ ni̱ꞌ. Tátáꞌ ni̱ꞌ ví ya̱ nchu̱ichí nuꞌuꞌ ˻jee nástúꞌva re̱ꞌ ñɨvɨ nu̱u̱nꞌ ni̱ꞌ˼ jee xinákóo ni̱ꞌ maa kene-e nteñu rá níꞌiꞌ ki̱vɨ̱ꞌ nu̱u̱nꞌ nɨꞌɨ.
Chi sukuán níso nu̱u̱nꞌ tutuꞌ ya̱ ntee rá “profeta” tu̱ꞌun njia̱ꞌa Ndiosíꞌ nu̱u̱nꞌ ráa ne̱ yanaꞌán: “Nta̱ká ñɨvɨ xinéꞌénꞌ Ndiosíꞌ ráa.” Jee nta̱ká ñɨvɨ ya̱ chúꞌun iniꞌ ráa tu̱ꞌun káchíꞌ tátáꞌ ni̱ꞌ, jee kútúꞌva ráa ya̱ xínéꞌénꞌ re̱ꞌ, jee nátuꞌva ráa nu̱u̱nꞌ nuꞌuꞌ.
’Ni ɨɨn ñɨvɨ ntiáꞌan kuniꞌ jín nu̱u̱nꞌ ráa tátáꞌ ni̱ꞌ, chi métúꞌún nuꞌuꞌ, ya̱ va̱ji ni̱ꞌ ne̱ nu̱u̱nꞌ ˻tátáꞌ ni̱ꞌ˼ Ndiosíꞌ, ví ya̱ niniꞌ ni̱ꞌ tátáꞌ ni̱ꞌ.
Jee máá nááꞌ vá káchíꞌ ni̱ꞌ nu̱u̱nꞌ rán: Ñɨvɨ ya̱ kúneí iniꞌ nuꞌuꞌ jee ya níꞌínꞌ-i ya̱ tékúꞌ-u nɨ́ɨ́nkání Ndiosíꞌ.
Nuꞌuꞌ ví i̱xta̱tíláꞌ ya̱ saꞌá ni̱ꞌ ya̱ kutekuꞌ ñɨvɨ nɨ́ɨ́nkání jín Ndiosíꞌ.
Rá tátáꞌ jííꞌ-ó ne̱ yanaꞌán, jee sú nyajiꞌ ráa i̱xta̱tíláꞌ ya̱ naní maná sáá ni̱kónúun ráa nu̱u̱nꞌ ñu̱ꞌún sáɨn, jee ni̱ꞌi̱ꞌ ráa.
Soo i̱xta̱tíláꞌ yaꞌá ya̱ káchíꞌ ni̱ꞌ ya̱ va̱ji ne̱ antivɨ́, sáva na̱ni ñɨvɨ ya̱ kajiꞌ maa, jee nsáꞌ kuviꞌ-i nu̱u̱nꞌ Ndiosíꞌ.
Chi maáníꞌ kuvi i̱xta̱tíláꞌ tékúꞌ vá ya̱ nkikuun ni̱ꞌ ne̱ antivɨ́, sáva né ni ɨɨn ñɨvɨ ya̱ kajiꞌ ráa maa, jee saꞌá-a ya̱ kutekuꞌ ráa nɨ́ɨ́nkání jín Ndiosíꞌ. Jee i̱xta̱tíláꞌ ya̱ ku̱ꞌva ni̱ꞌ ví yɨkɨkúñu ni̱ꞌ. Ku̱ꞌva ni̱ꞌ maa sáva ni̱ꞌi̱nꞌ ñɨvɨ ñɨ̱vɨ́ kuvi kutekuꞌ ráa nɨ́ɨ́nkání jín Ndiosíꞌ ―nkachiꞌ Jesús.
Saáva rá ñɨvɨ Israel nka̱ntátúꞌun ɨɨn inka ráa, jee nkachiꞌ ráa:
―¿Na̱sa kúvi taji te̱e yaꞌá yɨkɨkúñu re̱ꞌ kajiꞌ-ó maa? ―nkachiꞌ ráa.
Saáva nkachiꞌ Jesús nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ rán: Retú nsáꞌ kajiꞌ rán yɨkɨkúñu ni̱ꞌ, ya̱ nkenta ni̱ꞌ kúvi ni̱ꞌ se̱ꞌya ñɨvɨ, jee retú nsáꞌ koꞌo rán ni̱ñɨ̱ꞌ ni̱ꞌ, jee nsáꞌ ni̱ꞌi̱nꞌ rán ya̱ kutekuꞌ rán nɨ́ɨ́nkání jín Ndiosíꞌ.
Chi ñɨvɨ ya̱ yájíꞌ-i yɨkɨkúñu ni̱ꞌ, jín ya̱ koꞌo rán ni̱ñɨ̱ꞌ ni̱ꞌ, ya níꞌínꞌ ráa ya̱ tékúꞌ ráa nɨ́ɨ́nkání jín Ndiosíꞌ jee nuꞌuꞌ jee xinátekuꞌ i̱i̱ꞌ ni̱ꞌ ráa jee xinákóo ni̱ꞌ ráa kene ráa nteñu rá níꞌiꞌ ki̱vɨ̱ꞌ nu̱u̱nꞌ nɨ́ꞌɨ.
Chi yɨkɨkúñu ni̱ꞌ ví ya̱ yájíꞌ nijia jee ni̱ñɨ̱ꞌ ni̱ꞌ ví ya̱ jíꞌi nijia.
Chi ɨɨn ñɨvɨ ya̱ yájíꞌ-i yɨkɨkúñu ni̱ꞌ jee jíꞌi-i ni̱ñɨ̱ꞌ ni̱ꞌ, jee kínóo-o yɨ́ꞌɨ́-ɨ nu̱u̱nꞌ ni̱ꞌ, jee kínóo ni̱ꞌ yɨ́ꞌɨ́ ni̱ꞌ nu̱u̱nꞌ maáa.
Máá tátáꞌ ni̱ꞌ ya̱ tékúꞌ, ya̱ nchu̱ichí re̱ꞌ nuꞌuꞌ va̱ji ni̱ꞌ, jee maáréꞌ nsa̱ꞌá ya̱ tékúꞌ ni̱ꞌ. Jee suni sukuán ɨɨn ñɨvɨ yájíꞌ-i nuꞌuꞌ jee saꞌá ni̱ꞌ ya̱ kutekuꞌ ñɨvɨ nɨ́ɨ́nkání jín Ndiosíꞌ.
Chi i̱xta̱tíláꞌ yaꞌá ya̱ káchíꞌ ni̱ꞌ ya̱ va̱ji ne̱ antivɨ́, nsú kuéntáꞌ maná ya̱ nyajiꞌ rá tátáꞌ jííꞌ-ó jee ni̱ꞌi̱ꞌ ráa. Chi ñɨvɨ ya̱ yájíꞌ i̱xta̱tíláꞌ yaꞌá jee kutekuꞌ-u nɨ́ɨ́nkání jín Ndiosíꞌ.
Jee rá tu̱ꞌun yukuán nkachiꞌ Jesús sáá xínéꞌénꞌ re̱ꞌ rá ñɨvɨ iniꞌ veñu̱ꞌun lúlí ñuunꞌ Capernaum.
Tu̱ꞌun ya̱ stékúꞌ-u yó nɨ́ɨ́nkání jín Ndiosíꞌ
Saáva sáá nteso̱ꞌo kue̱ꞌe̱ꞌ rá ñɨvɨ súkuáꞌa re̱ꞌ ráa rá tu̱ꞌun xínéꞌénꞌ re̱ꞌ, jee nkachiꞌ ráa:
―Víjí víꞌí jie̱ꞌe̱ꞌ tu̱ꞌun yaꞌá. ¿Né ɨɨn kúvi tɨɨn maa rúja?
―¿Á chúníní tu̱ꞌun ni̱ꞌ iniꞌ ránoꞌó?
¿Ná kukaꞌvi iniꞌ rán retú kuniꞌ rán nuꞌuꞌ kɨ̱naa ni̱ꞌ ne̱ antivɨ́ nu̱u̱nꞌ nneeꞌ ni̱ꞌ ne̱ xíꞌnañúꞌún? Maáníꞌ kúvi maáréꞌ ya̱ nkenta ni̱ꞌ kúvi ni̱ꞌ se̱ꞌya ñɨvɨ ñɨ̱vɨ́.
Chi Ta̱chi̱ꞌ ííꞌ Ndiosíꞌ ví ya̱ sáꞌá ya̱ kutekuꞌ ñɨvɨ nɨ́ɨ́nkání jín Ndiosíꞌ. Soo máá yɨkɨkúñu ntu̱náꞌ íyótiñu-u saꞌá-a sukuán. Rá tu̱ꞌun nkachiꞌ ni̱ꞌ sáꞌá-a kívɨ Ta̱chi̱ꞌ ííꞌ Ndiosíꞌ iniꞌ ñɨvɨ jee jiáꞌa-a ya̱ kutekuꞌ ñɨvɨ nɨ́ɨ́nkání jín Ndiosíꞌ.
Soo íyó sava rán ntu kúneí iniꞌ rán nuꞌuꞌ.
Nkachiꞌ Jesús suꞌva chi ne̱ xíꞌnañúꞌún ya jíníꞌ re̱ꞌ né ɨɨn ví rá ñɨvɨ ya̱ ntu ínúꞌ iniꞌ ráa re̱ꞌ, jín né ɨɨn ví ya̱ naku̱ꞌva-a re̱ꞌ nu̱u̱nꞌ rá te̱e nísotíñú.
Jee nkachiꞌ re̱ꞌ:
―Saáva nkachiꞌ ni̱ꞌ nu̱u̱nꞌ rán ya̱ ni ɨɨn ñɨvɨ nkúvi natuꞌva-a nu̱u̱nꞌ nuꞌuꞌ, retú nsáꞌ jiáꞌa tátáꞌ ni̱ꞌ nu̱u̱nꞌ ñɨvɨ vá ya̱ natuꞌva-a nu̱u̱nꞌ ni̱ꞌ ―nkachiꞌ Jesús.
Jee ne̱ ki̱vɨ̱ꞌ yukuán jee kue̱ꞌe̱ꞌ ñɨvɨ ya̱ nsu̱kuáꞌa Jesús ráa, nxi̱nóo ráa re̱ꞌ, jee ntu̱ví ka̱ꞌ nku̱táꞌán ráa jín re̱ꞌ.
Saájee nkachiꞌ Jesús nu̱u̱nꞌ ni u̱xu̱vi̱ꞌ rá te̱e ya̱ súkuáꞌa re̱ꞌ ráa:
―¿Á ntu suni kuíni ránoꞌó kɨ̱ꞌɨ̱nꞌ rán? ―nkachiꞌ Jesús.
Jee nna̱xiníkó Simón Pedro nu̱u̱nꞌ re̱ꞌ:
―I̱toꞌoꞌ, ¿né ɨɨn nu̱u̱nꞌ kúvi kɨ̱ꞌɨ̱nꞌ ránꞌ? Chi maánú íyó jín tu̱ꞌun ya̱ saꞌá ya̱ kutekuꞌ ránꞌ nɨ́ɨ́nkání jín Ndiosíꞌ.
Jee ránuꞌuꞌ chi ya ínúꞌ iniꞌ ránꞌ jee ya jíníꞌ ránꞌ ya̱ noꞌó vá i̱i̱ꞌ ya̱ va̱ji ne̱ nu̱u̱nꞌ Ndiosíꞌ ―nkachiꞌ Pedro.
Jee nna̱xiníkó Jesús nu̱u̱nꞌ ráa:
―¿Á nsú nuꞌuꞌ nka̱ji ni̱ꞌ u̱xu̱vi̱ꞌ ránoꞌó rúja? Jee ɨɨn ránoꞌó kúvi kui̱ꞌna̱ꞌ.
Nkaꞌanꞌ re̱ꞌ sukuán jie̱ꞌe̱ꞌ Judas Iscariote, ya̱ kúvi se̱ꞌya Simón, chi Judas yaꞌá naku̱ꞌva-a re̱ꞌ xi̱ntíín rá te̱e nísotíñú, asúꞌ ɨɨn rá u̱xu̱vi̱ꞌ ya̱ nkáji re̱ꞌ ví-i.
Rá ñaniꞌ Jesús ntu ínúꞌ iniꞌ ráa re̱ꞌ
Jee sáá njia̱ꞌa rá yaꞌá, jee Jesús jíkanuun re̱ꞌ ichi ñuunꞌ Galilea, chi ntu̱ví kuíni re̱ꞌ kakanuun re̱ꞌ ñuunꞌ Judea. Chi rá te̱e kúñáꞌnú nu̱u̱nꞌ rá ñɨvɨ Israel níꞌvɨ́ꞌ iniꞌ ráa kaꞌniꞌ ráa re̱ꞌ.
Jee va̱kuyatin koo viko ya̱ saꞌá rá ñɨvɨ Israel, ya̱ saꞌá ráa veꞌi sáyó jee nééꞌ ráa maa ɨɨn semana.<sup>a</sup>
Jee nkachiꞌ rá ñaniꞌ Jesús nu̱u̱nꞌ re̱ꞌ:
―Kene nú nu̱u̱nꞌ ñuunꞌ yaꞌá, jee kuáꞌán nú nu̱u̱nꞌ ñuunꞌ Judea, sáva rá ñɨvɨ ya̱ súkuáꞌa nú ráa kuniꞌ ráa rá tiñu sáꞌá nú.
Chi retú núkú ɨɨn ñɨvɨ ya̱ tu̱vi nijinꞌ-i nu̱u̱nꞌ nɨꞌɨ, jee ntu̱ví sáꞌá yuꞌuꞌ-u tiñu sáꞌá-a. Jee retú sáꞌá nú rá tiñu sukuán, jee stúvi nú maánú nu̱u̱nꞌ nɨꞌɨ ñɨvɨ ñɨ̱vɨ́.
Nkachiꞌ rá ñaniꞌ Jesús sukuán, chi ntu̱ví ínúꞌ iniꞌ ráa re̱ꞌ.
Saájee nkachiꞌ Jesús nu̱u̱nꞌ ráa:
―Ntiáꞌan kanta tiempúꞌ kɨ̱ꞌɨ̱nꞌ ni̱ꞌ, soo na̱ni tiempúꞌ íyó tiempúꞌ rán kɨ̱ꞌɨ̱nꞌ rán viko.
Chi rá ñɨvɨ íyó ñɨ̱vɨ́ yaꞌá, jee ntu̱ví kúvi kuꞌun táꞌvi iniꞌ ráa kune̱ꞌyá ráa ránoꞌó. Soo nuꞌuꞌ chi ñúꞌún táꞌvi iniꞌ ráa néꞌyá ráa nuꞌuꞌ, chi jiáꞌa ni̱ꞌ ya̱ naáꞌ jie̱ꞌe̱ꞌ ráa chi stúvi ni̱ꞌ ya̱ niváꞌa kúvi rá tiñu sáꞌá ráa.
Kuáꞌán ránoꞌó viko vá. Nuꞌuꞌ chi ˻ntiáꞌan kenta kɨ̱ꞌɨ̱nꞌ ni̱ꞌ viko vá, chi˼ ntiáꞌan kanta sikúnkuvi tiempúꞌ ni̱ꞌ.
Jee sáá nkachiꞌ re̱ꞌ yaꞌá, jee nkino̱o re̱ꞌ nu̱u̱nꞌ ñuunꞌ Galilea.
Soo sáá kua̱ꞌa̱nꞌ rá ñaniꞌ re̱ꞌ, saájee suni kua̱ꞌa̱nꞌ re̱ꞌ viko vá, soo nsáꞌ kuáꞌánꞌ nijinꞌ re̱ꞌ, chi kua̱ꞌa̱nꞌ yuꞌuꞌ re̱ꞌ.
Jee rá te̱e kúñáꞌnú nu̱u̱nꞌ rá ñɨvɨ Israel nna̱nukú ráa re̱ꞌ viko, jee sava ráa nkachiꞌ:
―¿Né núꞌ íyó te̱e yukuán, rúja? ―nkachiꞌ ráa.
Jee káꞌánꞌ yuꞌuꞌ víꞌí rá ñɨvɨ kue̱ꞌe̱ꞌ si̱kɨ̱ꞌ Jesús nteñu ráa. Sava ráa káchíꞌ: “Te̱e va̱ꞌa kúvi re̱ꞌ.” Soo sava ráa ka̱ꞌ káchíꞌ: “Ntu̱ví, chisaꞌ xínáꞌví re̱ꞌ rá ñɨvɨ kue̱ꞌe̱ꞌ”, káchíꞌ ráa.
Soo ni ɨɨn ráa ntu káꞌánꞌ nijinꞌ ráa xi̱ni̱ꞌ re̱ꞌ, chi yúꞌví ráa néꞌyá ráa rá te̱e kúñáꞌnú nu̱u̱nꞌ rá ñɨvɨ Israel.
Soo sáá nkusava íyó viko, jee nki̱vɨ Jesús chíkéꞌi iniꞌ veñu̱ꞌun káꞌnú jee xínéꞌénꞌ re̱ꞌ rá ñɨvɨ.
Jee nti̱vɨ́ xíniꞌ rá ñɨvɨ Israel, jee káchíꞌ ráa:
―¿Na̱ja chi jíníꞌ víꞌí te̱e yaꞌá rá tu̱ꞌun níchí, chi ntu̱ví nxínéꞌénꞌ rá mestrúꞌ ley vá re̱ꞌ? ―nkachiꞌ ráa.
Jee nna̱xiníkó Jesús nu̱u̱nꞌ ráa:
―Rá tu̱ꞌun ya̱ xínéꞌénꞌ ni̱ꞌ ránoꞌó, jee nsú tu̱ꞌun kene iniꞌ maáníꞌ ví-i, chisaꞌ va̱ji ne̱ nu̱u̱nꞌ maáréꞌ ya̱ nchu̱ichí re̱ꞌ nuꞌuꞌ.
Jee retú na̱ni ñɨvɨ kuíni-i saꞌá-a tiñu ya̱ kuíni máá Ndiosíꞌ, jee kuniꞌ ñɨvɨ vá jie̱ꞌe̱ꞌ tu̱ꞌun káchíꞌ ni̱ꞌ, chi kuniꞌ-i retú va̱ji ne̱ nu̱u̱nꞌ Ndiosíꞌ tu̱ꞌun kachiꞌ ni̱ꞌ, áxí retú va̱ji ne̱ nu̱u̱nꞌ nuꞌuꞌ.
Chi ɨɨn ñɨvɨ ya̱ káꞌánꞌ-a rá tu̱ꞌun ya̱ jiáni iniꞌ maáa, jee ñɨvɨ vá nukú-u ya̱ nakuetúꞌún ñɨvɨ maa. Soo ɨɨn ñɨvɨ ya̱ nánukú-u ya̱ nakuetúꞌún rá ñɨvɨ maáréꞌ ya̱ nchu̱ichí maa, ñɨvɨ na̱a̱ꞌ kúvi-i, jee ntu yɨ́ꞌɨ́ tu̱ꞌun túꞌún iniꞌ-i.
¿Á ntu ntaji Moisés ley nu̱u̱nꞌ rán rúja? Jee ni ɨɨn rán ni ntu̱ví síkúnkuvi rán ya̱ káchíꞌ ley vá. ¿Na̱ kuvi chi níꞌvɨ́ꞌ iniꞌ rán kaꞌniꞌ rán nuꞌuꞌ? ―nkachiꞌ Jesús.
Jee nna̱xiníkó rá ñɨvɨ kue̱ꞌe̱ꞌ vá nu̱u̱nꞌ Jesús, jee nkachiꞌ ráa:
―Ta̱chi̱ꞌ kíni yɨ́ꞌɨ́ noꞌó. ¿Né ɨɨn níꞌvɨ́ꞌ iniꞌ-i kaꞌniꞌ-i noꞌó?
Jee nna̱xiníkó Jesús jee nkachiꞌ re̱ꞌ nu̱u̱nꞌ ráa:
―Ɨɨn tiñu nsa̱ꞌá ni̱ꞌ, jee nta̱ká rán nti̱vɨ́ xíniꞌ rán.
Soo Moisés ntaji re̱ꞌ ɨɨn ley ya̱ káchíꞌ ya̱ íyó saꞌá “circuncidar” rán rá te̱e. (Soo ntu váji-i ne̱ nu̱u̱nꞌ Moisés, chisaꞌ va̱ji ne̱ nu̱u̱nꞌ ráa tátáꞌ jííꞌ-ó yanaꞌán tiñu ya̱ sáꞌá “circuncidar”-ó asúnika̱ꞌ kúvi-i ki̱vɨ̱ꞌ nájiáví.)
Jee retú níꞌínꞌ ɨɨn te̱e ya̱ saꞌá “circuncidar” rán maa ki̱vɨ̱ꞌ nájiáví, sáva ntu jiáꞌa rán nu̱u̱nꞌ ley Moisés vá, ¿na̱ kúvi chi kítɨ́ꞌ iniꞌ rán néꞌyá rán nuꞌuꞌ, chi nxi̱núvi nɨ́ɨ́n ni̱ꞌ ɨɨn te̱e ki̱vɨ̱ꞌ nájiáví?
Jee koto sánáaꞌ rán si̱kɨ̱ꞌ nuꞌuꞌ sánikua̱ꞌ jiáni iniꞌ rán. Chisaꞌ na̱a̱ꞌ sanáaꞌ rán sáni ya̱ naáꞌ ―nkachiꞌ Jesús.
Káꞌánꞌ Jesús jie̱ꞌe̱ꞌ né núꞌ va̱ji re̱ꞌ
Saájee sava rá ñɨvɨ Jerusalén káchíꞌ ráa nu̱u̱nꞌ táꞌán ráa:
―¿Á nsú te̱e yaꞌá ví ya̱ nánukú rá te̱e kúñáꞌnú kaꞌniꞌ ráa maa?
Jee kune̱ꞌyá rán, chi nu̱chitú káꞌánꞌ re̱ꞌ, jee ni ntu̱náꞌ káchíꞌ ráa nu̱u̱nꞌ re̱ꞌ. ¿Á vansáꞌ sa̱naanꞌ jíníꞌ nijia rá te̱e nísotíñú ya̱ kúvi te̱e yaꞌá Cristo?<sup>b</sup>
Soo te̱e yaꞌá, chi jíníꞌ-ó né núꞌ va̱ji re̱ꞌ. Soo Cristo chi sáá kiji-i jee ni ɨɨn ñɨvɨ nsáꞌ kuniꞌ ráa né núꞌ kiji-i ―nkachiꞌ rá ñɨvɨ vá.
Saájee sáá súkuáꞌa Jesús rá ñɨvɨ chíkéꞌi iniꞌ veñu̱ꞌun káꞌnú, jee nkaꞌanꞌ ni̱ꞌin re̱ꞌ:
―¿Á jíníꞌ nijia rán nuꞌuꞌ, jee á jíníꞌ nijia rán ne̱ núꞌ va̱ji ni̱ꞌ rúja? Soo nsáꞌ kúvi iniꞌ maáníꞌ ya̱ va̱ji ni̱ꞌ ñɨ̱vɨ́ yaꞌá. Chi maáréꞌ ya̱ nchu̱ichí re̱ꞌ nuꞌuꞌ jee na̱a̱ꞌ víꞌí re̱ꞌ. Jee ni̱ꞌ ntu̱ví jíníꞌ rán iniꞌ re̱ꞌ.
Soo nuꞌuꞌ chi jíníꞌ ni̱ꞌ iniꞌ re̱ꞌ, chi né núꞌ maáréꞌ va̱ji ni̱ꞌ, jee maáréꞌ nchu̱ichí nuꞌuꞌ va̱ji ni̱ꞌ ―nkachiꞌ Jesús nu̱u̱nꞌ ráa.
Jee kue̱ꞌe̱ꞌ rá ñɨvɨ ni̱nu̱ꞌ iniꞌ ráa ya̱ kúvi re̱ꞌ Cristo, jee nkachiꞌ ráa:
―Jee sáá kiji máá maá Cristo ¿á sáꞌá re̱ꞌ ka̱ꞌ seña a̱nasɨ́ nsú káꞌ te̱e yaꞌá, rúja? ˻¡Ntu̱ví! ˻saáva íyó kúvi re̱ꞌ Cristo.˼
Rá te̱e “fariseo” chi nta̱jí ráa rá te̱e kúmí veñu̱ꞌun káꞌnú sáva tɨɨn ráa Jesús
Sáá nteso̱ꞌo rá te̱e “fariseo” tu̱ꞌun yaꞌá ya̱ káchíꞌ rá ñɨvɨ jee nchu̱ichí rá su̱tu̱ꞌ kúñáꞌnú jín rá “fariseo” vá rá te̱e kúmí yukuán sáva tɨɨn ráa Jesús.
Saájee nkachiꞌ Jesús:
―Yakuꞌ ni ka̱ꞌ tiempúꞌ íyó kuneeꞌ ni̱ꞌ jín rán, jee kɨ̱noꞌonꞌ ni̱ꞌ nu̱u̱nꞌ maáréꞌ ya̱ nta̱jí nuꞌuꞌ va̱ji ni̱ꞌ.
Jee nanukú rán nuꞌuꞌ, soo ni nsáꞌ naniꞌinꞌ rán nuꞌuꞌ, chi nu̱u̱nꞌ kɨ̱ꞌɨ̱nꞌ ni̱ꞌ kuneeꞌ ni̱ꞌ, jee nkúvi kɨ̱ꞌɨ̱nꞌ rán kuneeꞌ rán yukuán ―nkachiꞌ Jesús nu̱u̱nꞌ ráa.
Saájee rá te̱e kúñáꞌnú nu̱u̱nꞌ rá ñɨvɨ Israel jíkátu̱ꞌún táꞌán ráa, jee káchíꞌ ráa:
―¿Né núꞌ kúvi nu̱u̱nꞌ kɨ̱ꞌɨ̱nꞌ te̱e yaꞌá, ya̱ nsáꞌ naniꞌinꞌ-ó maa rúja? ¿Á nsáꞌ kɨ̱ꞌɨ̱nꞌ re̱ꞌ nu̱u̱nꞌ nééꞌ rá táꞌán ñuunꞌ-ó ya̱ kua̱ꞌa̱nꞌ ráa ñe̱te̱nuun ráa nééꞌ ráa rá ñuunꞌ Grecia? Jee, ¿á kɨ̱ꞌɨ̱nꞌ re̱ꞌ sukuáꞌa re̱ꞌ rá ñɨvɨ ñuunꞌ Grecia vá?
¿Ná kuíni káchíꞌ tu̱ꞌun yaꞌá ya̱ nkachiꞌ re̱ꞌ: “Nanukú rán nuꞌuꞌ, soo ni nsáꞌ naniꞌinꞌ rán nuꞌuꞌ, chi nu̱u̱nꞌ kɨ̱ꞌɨ̱nꞌ ni̱ꞌ kuneeꞌ ni̱ꞌ, jee nkúvi kɨ̱ꞌɨ̱nꞌ rán kuneeꞌ rán yukuán”, rúja? ―nkachiꞌ rá te̱e vá.
Ta̱chi̱ꞌ ííꞌ Ndiosíꞌ kúvi kuéntáꞌ ntekáꞌnú ya̱ sáꞌá-a kutekuꞌ ñɨvɨ nɨ́ɨ́nkání jín Ndiosíꞌ
Ki̱vɨ̱ꞌ nu̱u̱nꞌ nɨ́ꞌɨ viko vá ya̱ kúvi ki̱vɨ̱ꞌ ñáꞌnú ka̱ꞌ, jee nnakui̱ñɨ̱ꞌ nichiꞌ Jesús jee nkachiꞌ re:
―Retú né ni̱ꞌ ɨɨn rán kuéntáꞌ jíchíꞌ iniꞌ ánímaꞌ-a nute, jee natuꞌva nu̱u̱nꞌ ni̱ꞌ jee koꞌo ˻ya̱ taji ni̱ꞌ nu̱u̱nꞌ nú.
Chi ñɨvɨ kúneí iniꞌ ráa nuꞌuꞌ jee kene iniꞌ ñɨvɨ vá kuéntáꞌ nute káꞌnú ya̱ sáꞌá-a ya̱ kutekuꞌ ñɨvɨ vá nɨ́ɨ́nkání jín Ndiosíꞌ, sáni káchíꞌ nu̱u̱nꞌ tutuꞌ ííꞌ ―nkachiꞌ Jesús.
Soo nkachiꞌ Jesús rá tu̱ꞌun yaꞌá jie̱ꞌe̱ꞌ Ta̱chi̱ꞌ ííꞌ Ndiosíꞌ, chi rá ñɨvɨ ya̱ kúneí iniꞌ ráa re̱ꞌ, jee ni̱ꞌi̱nꞌ ráa Ta̱chi̱ꞌ ííꞌ Ndiosíꞌ kɨꞌɨ-ɨ iniꞌ ánímaꞌ ráa. Chi ni ntiáꞌan taji Ndiosíꞌ Ta̱chi̱ꞌ ííꞌ re̱ꞌ, chi jie̱ꞌe̱ꞌ ntiáné kɨ̱naa Jesús antivɨ́ súkún nu̱u̱nꞌ kúñáꞌnú re̱ꞌ.
Sɨ́ɨ́n sɨ́ɨ́n jiáni iniꞌ rá ñɨvɨ jie̱ꞌe̱ꞌ Jesús
Saájee sava rá ñɨvɨ kue̱ꞌe̱ꞌ ya̱ íñɨ́ yukuán nkachiꞌ ráa:
―Te̱e yaꞌá máá nááꞌ nijia kúvi re̱ꞌ máá “profeta” ya̱ íyó kiji nakani tu̱ꞌun Ndiosíꞌ.
Jee sava ka̱ꞌ rá ñɨvɨ vá nkachiꞌ:
―Te̱e yaꞌá kúvi Cristo ya̱ nta̱jí Ndiosíꞌ ―nkachiꞌ rá ñɨvɨ vá.
Soo sava ráa ka̱ꞌ nkachiꞌ:
―Ntu̱ví chi nsú nu̱u̱nꞌ ñuunꞌ Galilea kiji Cristo.
Chi, ¿á ntu káchíꞌ nu̱u̱nꞌ tutuꞌ níso tu̱ꞌun Ndiosíꞌ ya̱ kaku Cristo nu̱u̱nꞌ tataꞌ ichiyúkúnꞌ “rey” David, jee te̱e ñuunꞌ Belén kuvi re̱ꞌ, nu̱u̱nꞌ kúvi ñuunꞌ nu̱u̱nꞌ nneeꞌ David ne̱ yanaꞌán rúja? ―nkachiꞌ rá ñɨvɨ vá.
Jee sɨ́ɨ́n sɨ́ɨ́n íñɨ́ ɨɨn inka ráa jie̱ꞌe̱ꞌ Jesús.
Jee sava rá ñɨvɨ vá kuíni ráa tɨɨn ráa Jesús, soo ni ɨɨn ráa ntu̱ví ntɨ́ɨn ráa re̱ꞌ.
Rá te̱e nísotíñú ntu̱ví jínúꞌ iniꞌ ráa Jesús
Saájee rá te̱e kúmí veñu̱ꞌun káꞌnú nni̱kó ráa nu̱u̱nꞌ rá su̱tu̱ꞌ kúñáꞌnú jín nu̱u̱nꞌ rá “fariseo”. Jee ni̱ka̱tu̱ꞌún ráa rá te̱e vá jee nkachiꞌ ráa:
―¿Na̱ kuvi chi ntu̱ví va̱ji rán jín Jesús? ―nkachiꞌ ráa.
―Ni ntu̱ví nkáꞌánꞌ ni ɨɨn te̱e kua̱ꞌ káꞌánꞌ te̱e yaꞌá ―nkachiꞌ ráa.
Saájee nna̱xiníkó rá “fariseo”:
―¿Á suni nxi̱náꞌví re̱ꞌ ránoꞌó ranika̱ꞌ?
¿Á íyó né ni ɨɨn rá te̱e nísotíñú áxí rá “fariseo” ya̱ jínúꞌ iniꞌ ráa re̱ꞌ réja? ¡Ntu̱ví!
Soo rá ñɨvɨ kue̱ꞌe̱ꞌ vá ya̱ ntu̱ví jíníꞌ ráa ná káchíꞌ ley, jee yósóni̱nu ráa sáꞌá Ndiosíꞌ.
Jee Nicodemo (ya̱ ñáꞌanꞌ re̱ꞌ nu̱u̱nꞌ nééꞌ Jesús ɨɨn yakuááꞌ, jee suni kúvi re̱ꞌ ɨɨn rá “fariseo”) jee nkachiꞌ re̱ꞌ nu̱u̱nꞌ ráa:
―¿Á nsáꞌ káchíꞌ ley ya̱ nkúvi sanáaꞌ-ó si̱kɨ̱ꞌ ɨɨn te̱e, retú ntu xíꞌna ka̱ꞌ teso̱ꞌo-ó rá tu̱ꞌun káꞌánꞌ-a, sáva kukáꞌnú iniꞌ-ó ná kúvi ya̱ nsa̱ꞌá-a? ―nkachiꞌ Nicodemo.
Jee nna̱xiníkó rá te̱e vá jee nkachiꞌ ráa:
―¿Á suni te̱e ñuunꞌ Galilea kúvi nú ˻ya̱ káꞌánꞌ nú sukuán˼? Nanukú kávii va̱ꞌa nú nu̱u̱nꞌ tutuꞌ níso tu̱ꞌun Ndiosíꞌ jee kuniꞌ nú ya̱ Galilea nsáꞌ kene nu̱u̱nꞌ ñuunꞌ vá ɨɨn “profeta” ya̱ nakani-i tu̱ꞌun Ndiosíꞌ ―nkachiꞌ rá te̱e vá.
[Saájee ta ɨɨn ɨɨn ráa kua̱noꞌonꞌ ráa ta veꞌi ráa.]
Ñaꞌan téní
Soo Jesús chi kua̱ꞌa̱nꞌ re̱ꞌ ichi yuku olivos.
Jee ya̱neꞌenꞌ ki̱vɨ̱ꞌ stéñu̱ꞌún, jee nkenta tuku re̱ꞌ chíkéꞌi iniꞌ veñu̱ꞌun káꞌnú, jee nɨꞌɨ rá ñɨvɨ nkiji ráa nu̱u̱nꞌ re, jee nxi̱néꞌénꞌ re̱ꞌ ráa.
Saájee rá te̱e xínéꞌénꞌ tu̱ꞌun ley jín rá te̱e “fariseo”, nki̱naka ráa nu̱u̱nꞌ Jesús ɨɨn ñaꞌan ya̱ ntɨɨn ráa ña sáá sáꞌá téní ña. Jee ñani ráa ña ma̱ꞌñú rá ñɨvɨ nééꞌ yukuán.
Jee nkachiꞌ ráa nu̱u̱nꞌ Jesús:
―Maestrúꞌ, ntɨɨn ránꞌ ñaꞌan yaꞌá sáá sáꞌá téní ña.
Jee tu̱ꞌun ley ya̱ nééꞌ nu̱u̱nꞌ tutuꞌ ííꞌ nta̱túníꞌ Moisés ya̱ íyó kuun-ó yu̱u̱ꞌ rá ñaꞌan sáꞌá suꞌva ne̱ kuviꞌ ráña. Saájee noꞌó jee, ¿na̱ja káchíꞌ nú?
Soo nkachiꞌ ráa rá tu̱ꞌun yaꞌá sáva kototúníꞌ ráa re̱ꞌ, sáva ni̱ꞌi̱nꞌ ráa na̱ jie̱ꞌe̱ꞌ kuvi xi̱kóñáꞌán ráa re̱ꞌ. Soo nna̱saꞌá neí Jesús maáréꞌ ne̱ nu̱u̱nꞌ ñuꞌun, jee ntee re̱ꞌ tu̱ꞌun nu̱u̱nꞌ ñuꞌun ˻jín xi̱ntíín re̱ꞌ˼.
Jee íchí yɨ́tuvi ráa kákáꞌánꞌ ráa jíkátu̱ꞌún ráa re̱ꞌ. Jee nna̱kuiñɨꞌ re̱ꞌ, jee nkachiꞌ re̱ꞌ nu̱u̱nꞌ ráa:
―Retú ɨɨn ránoꞌó ntu íyó kua̱chi nú, jee xíꞌnañúꞌún noꞌó kuun nú yu̱u̱ꞌ ña ―nkachiꞌ Jesús.
Saájee nna̱saꞌá neí tuku re̱ꞌ maáréꞌ, jee tukuni ntee tuku re̱ꞌ nu̱u̱nꞌ ñuꞌun.
Soo sáá nteso̱ꞌo ráa rá tu̱ꞌun nkachiꞌ re̱ꞌ yaꞌá, jee ta ɨɨn ta ɨɨn ráa nkene ráa kua̱ꞌa̱nꞌ ráa, jee xíꞌna ka̱ꞌ rá ñɨvɨ ñáꞌnú ka̱ꞌ nkene, jee nkene ka̱ꞌ rá inka ya̱ nekuaꞌ nɨꞌɨ ráa nkene ráa kua̱ꞌa̱nꞌ ráa, jee métúꞌún ni ka̱ꞌ Jesús nkino̱o re̱ꞌ jín ñaꞌan vá ya̱ íñɨ́ ña ma̱ꞌñú rá ñɨvɨ.
Jee nnakui̱ñɨ̱ꞌ nichiꞌ Jesús jee nkachiꞌ re̱ꞌ nu̱u̱nꞌ ña:
―Ñaꞌan, ¿né núꞌ íyó rá ñɨvɨ ya̱ káꞌánꞌ si̱kɨ̱ꞌ nú? ¿Á ni̱ꞌ ɨɨn ráa ntu síjíta ráa noꞌó rúja? ―nkachiꞌ Jesús.
Jee nkachiꞌ ña:
―Ni ɨɨn ráa, kátáta.
Saájee nkachiꞌ Jesús nu̱u̱nꞌ ña:
―Ni nuꞌuꞌ ntu síjíta ni̱ꞌ nó. ¡Kuáꞌán, jee koto sáꞌá nú ka̱ꞌ kua̱chi! ―nkachiꞌ Jesús.
Jee tukuni nkaꞌanꞌ Jesús jín rá ñɨvɨ, jee nkachiꞌ re̱ꞌ nu̱u̱nꞌ ráa:
―Nuꞌuꞌ ñuꞌunꞌ kúvi ni̱ꞌ nu̱u̱nꞌ rá ñɨvɨ ñɨ̱vɨ́ ya̱ stúúnꞌ ni̱ꞌ iniꞌ ánímaꞌ ráa, jee ɨɨn ñɨvɨ ya̱ níkɨ́nꞌ-ɨ nuꞌuꞌ ntu̱né kaka-a ñujiínꞌ nu̱u̱nꞌ neenꞌ, chisaꞌ kuꞌun ñuꞌunꞌ ya̱ stúúnꞌ ni̱ꞌ iniꞌ ánímaꞌ ñɨvɨ vá ya̱ sáꞌá-a ya̱ kutekuꞌ ñɨvɨ nɨ́ɨ́nkání jín Ndiosíꞌ ―nkachiꞌ Jesús.
Saájee nkachiꞌ rá te̱e yɨ́ꞌɨ́ “grupo” “fariseo” nu̱u̱nꞌ Jesús:
―Noꞌó chi nákani nú tu̱ꞌun jie̱ꞌe̱ꞌ maánú, saájee tu̱ꞌun káchíꞌ nú ntu̱náꞌ yɨ́yáꞌvi-i jee nsú ya̱ naáꞌ ví-i ―nkachiꞌ ráa.
Saájee nna̱xiníkó Jesús nu̱u̱nꞌ ráa, jee nkachiꞌ re:
―Asúnika̱ꞌ jiáꞌa ni̱ꞌ ya̱ naáꞌ jie̱ꞌe̱ꞌ maáníꞌ, jee ya̱ naáꞌ kúvi nijia tu̱ꞌun jiáꞌa ni̱ꞌ. Chi jíníꞌ ni̱ꞌ né núꞌ kúvi nu̱u̱nꞌ va̱ji ni̱ꞌ, jín né núꞌ kúvi nu̱u̱nꞌ kɨ̱ꞌɨ̱nꞌ ni̱ꞌ. Soo ránoꞌó chi ntu̱ví jíníꞌ ránú né núꞌ kúvi nu̱u̱nꞌ va̱ji ni̱ꞌ, ni né núꞌ kúvi nu̱u̱nꞌ kɨ̱ꞌɨ̱nꞌ ni̱ꞌ.
Ránoꞌó chi sánáaꞌ rán jie̱ꞌe̱ꞌ tu̱ꞌun káꞌánꞌ ni̱ꞌ sáni jiáni iniꞌ rá ñɨvɨ yɨkɨkúñu. Soo nuꞌuꞌ chi ntu sánáaꞌ ni̱ꞌ si̱kɨ̱ꞌ ni ɨɨn ñɨvɨ.
Soo retánꞌ nuꞌuꞌ jee sánáaꞌ ni̱ꞌ jie̱ꞌe̱ꞌ ñɨvɨ, jee na̱a̱ꞌ keꞌneꞌ nijia ni̱ꞌ jie̱ꞌe̱ꞌ ñɨvɨ vá. Chi nsú métúꞌún ni̱ꞌ ni saꞌá maa, chi nuꞌuꞌ jín tátáꞌ ni̱ꞌ, chi maáréꞌ ví ya̱ nchu̱ichí re̱ꞌ nuꞌuꞌ va̱ji ni̱ꞌ ˻jín tiñu níso ni̱ꞌ˼.
Jee nu̱u̱nꞌ tutuꞌ ya̱ níso ley ya̱ kúmí rán, nééꞌ tu̱ꞌun ya̱ káchíꞌ-i ya̱ nu̱u̱nꞌ íyó u̱vi̱ꞌ ñɨvɨ ya̱ jiáꞌa ya̱ naáꞌ jee retú ɨɨn nuún ni káꞌánꞌ ráa, yukuán jee jíníꞌ nijia-ó ya̱ íyó na̱a̱ꞌ tu̱ꞌun káꞌánꞌ ráa.
Saáva nuꞌuꞌ ví ya̱ jiáꞌa ya̱ naáꞌ jie̱ꞌe̱ꞌ maáníꞌ. Jee tátáꞌ ni̱ꞌ ya̱ nchu̱ichí re̱ꞌ nuꞌuꞌ ví ya̱ jiáꞌa re̱ꞌ ya̱ naáꞌ jie̱ꞌe̱ꞌ nuꞌuꞌ ―nkachiꞌ Jesús.
Saájee suviráa nkachiꞌ nu̱u̱nꞌ re̱ꞌ:
―¿Né núꞌ íyó tátáꞌ nú résa?
Jee nna̱xiníkó Jesús:
―Ni ntu̱ví jíníꞌ ránú né ɨɨn kúvi nuꞌuꞌ, jee suni ni ntu̱ví jíníꞌ rán iniꞌ tátáꞌ ni̱ꞌ. Chi retánꞌ jíníꞌ rán né ɨɨn kúvi nuꞌuꞌ jee yukuán jee suni kuniꞌ rán iniꞌ re̱ꞌ ―nkachiꞌ Jesús.
Jee rá tu̱ꞌun yaꞌá nkachiꞌ Jesús sáá súkuáꞌa re̱ꞌ rá ñɨvɨ chíkéꞌi iniꞌ veñu̱ꞌun káꞌnú yatin nu̱u̱nꞌ káá ya̱tu̱nꞌ nu̱u̱nꞌ sókóꞌ rá ñɨvɨ xu̱ꞌún nu̱u̱nꞌ Ndiosíꞌ. Soo ni ɨɨn ráa ntu̱ví ntɨ́ɨn ráa re̱ꞌ, chi ni ntiáꞌan kenta “horá” re̱ꞌ.
Nkachiꞌ Jesús: “Ntu̱ví kúvi kɨ̱ꞌɨ̱nꞌ rán nu̱u̱nꞌ kɨ̱ꞌɨ̱nꞌ ni̱ꞌ”
Saájee tukuni nkachiꞌ Jesús nu̱u̱nꞌ rá:
―Nuꞌuꞌ chi kɨ̱ꞌɨ̱nꞌ ni̱ꞌ, ˻jee nanukú rán nuꞌuꞌ˼, soo nsáꞌ naniꞌinꞌ rán nuꞌuꞌ, chi kuniso i̱i̱ꞌ rán kua̱chi sáá kuviꞌ rán. Saáva nsáꞌ kuvi kɨ̱ꞌɨ̱nꞌ rán nu̱u̱nꞌ kɨ̱ꞌɨ̱nꞌ ni̱ꞌ kuneeꞌ ni̱ꞌ ―nkachiꞌ Jesús.
Saájee rá te̱e kúñáꞌnú nu̱u̱nꞌ rá ñɨvɨ Israel nkachiꞌ ˻ɨɨn inka ráa˼:
―¿Á kaꞌniꞌ máá te̱e yaꞌá maáa, ya̱ kachiꞌ-i ya̱: “Nsáꞌ kuvi kɨ̱ꞌɨ̱nꞌ rán nu̱u̱nꞌ kɨ̱ꞌɨ̱nꞌ ni̱ꞌ kuneeꞌ ni̱ꞌ”? ―nkachiꞌ ráa.
Saájee nkachiꞌ Jesús nu̱u̱nꞌ ráa:
―Ránoꞌó chi ñɨvɨ ñɨ̱vɨ́ chi̱ji yaꞌá kúvi rán. Soo nuꞌuꞌ chi ne̱ ñuunꞌ antivɨ́ súkún si̱kɨ̱ꞌ va̱ji ni̱ꞌ. Jee ránoꞌó chi ñɨvɨ ñɨ̱vɨ́ yaꞌá kúvi rán. Soo nuꞌuꞌ chi nsú ñɨ̱vɨ́ yaꞌá va̱ji ni̱ꞌ.
Saáva nkachiꞌ ni̱ꞌ ya̱ kuniso i̱i̱ꞌ rán rá kua̱chi rán sáá kuviꞌ rán. Chi retú ntu̱ví jínúꞌ iniꞌ rán ya̱ Nuꞌuꞌ Ví-i<sup>8:24</sup> ˻ya̱ káchíꞌ ni̱ꞌ,˼ saáva kuniso i̱i̱ꞌ rán rá kua̱chi rán sáá kuviꞌ rán ―nkachiꞌ Jesús.
Saájee ni̱ka̱tu̱ꞌún ráa Jesús:
―Noꞌó, ¿né ɨɨn kúvi nú résa? ―nkachiꞌ ráa.
Saájee nkachiꞌ re̱ꞌ nu̱u̱nꞌ ráa:
―Ne̱ ya̱ xíꞌnañúꞌún nkachiꞌ ni̱ꞌ né ɨɨn kúvi ni̱ꞌ nu̱u̱nꞌ rán.
Íyó kue̱ꞌe̱ꞌ tu̱ꞌun ya̱ kachiꞌ ni̱ꞌ jie̱ꞌe̱ꞌ rán, jín suni kue̱ꞌe̱ꞌ jie̱ꞌe̱ꞌ sanáaꞌ ni̱ꞌ jie̱ꞌe̱ꞌ rán. Soo maáréꞌ ya̱ nchu̱ichí re̱ꞌ nuꞌuꞌ, na̱a̱ꞌ kúvi re̱ꞌ, jee rá tu̱ꞌun ya̱ nteso̱ꞌo ni̱ꞌ ya̱ nkachiꞌ re̱ꞌ ví rá tu̱ꞌun káchíꞌ ni̱ꞌ nu̱u̱nꞌ ñɨvɨ ñɨ̱vɨ́ yaꞌá.
Saájee nkachiꞌ Jesús:
―Nuꞌuꞌ, ya̱ nkenta kúvi ni̱ꞌ se̱ꞌya ñɨvɨ, sáá xináa rán nuꞌuꞌ nu̱u̱nꞌ kurúsiꞌ, jee kuniꞌ rán ya̱ Nuꞌuꞌ ví-i<sup>a</sup> ˻ya̱ káchíꞌ ni̱ꞌ˼, Jee kuniꞌ rán ya̱ ni ɨɨn tiñu ntu sáꞌá ni̱ꞌ ya̱ máá maáníꞌ. Chisaꞌ sáꞌá ni̱ꞌ sánikua̱ꞌ nxi̱néꞌénꞌ tátáꞌ ni̱ꞌ nuꞌuꞌ, jee rá tu̱ꞌun yukuán ví ya̱ káchíꞌ ni̱ꞌ.
Jee tátáꞌ ni̱ꞌ ya̱ nta̱jí re̱ꞌ nuꞌuꞌ jee íyó re̱ꞌ jín ni̱ꞌ. Jee ntu̱ví nxi̱nóo métúꞌún re̱ꞌ nuꞌuꞌ chi sukuáni sáꞌá ni̱ꞌ tiñu ya̱ táꞌánꞌ iniꞌ re̱ꞌ néꞌyá re̱ꞌ maa ―nkachiꞌ Jesús.
Jee sáá nkachiꞌ Jesús rá tu̱ꞌun yaꞌá sukuán, jee kue̱ꞌe̱ꞌ rá ñɨvɨ nku̱neí iniꞌ ráa re̱ꞌ.
Jie̱ꞌe̱ꞌ rá ñɨvɨ ya̱ kúvi se̱ꞌya Ndiosíꞌ jín rá ñɨvɨ yɨ́ꞌɨ́ xi̱ntíín kua̱chi
Saájee nkachiꞌ Jesús nu̱u̱nꞌ rá ñɨvɨ Israel ya̱ nínuꞌ iniꞌ ráa re:
―Retú kɨꞌɨ ni̱ꞌin rán nu̱u̱nꞌ rá tu̱ꞌun ya̱ xínéꞌénꞌ ni̱ꞌ ránoꞌó, saájee kúvi nijia rán ñɨvɨ ya̱ súkuáꞌa ni̱ꞌ ránoꞌó.
Jee kuniꞌ rán ya̱ naáꞌ jee ya̱ naáꞌ vá nakani núne-e ránoꞌó ―nkachiꞌ Jesús.
Jee nna̱xiníkó ráa nu̱u̱nꞌ re̱ꞌ:
―Tataꞌ ichiyúkúnꞌ Abraham kúvi ráníꞌ, jee ni ntu nkúvi kuitɨꞌ ránꞌ musúꞌ kéꞌen ñɨvɨ ya̱ yɨ́ꞌɨ́ ránꞌ xi̱ntíín ni ɨɨn ñɨvɨ. ¿Na̱ja vá kúvi kachiꞌ nú ya̱ kenta nakui̱ñɨ̱ꞌ núne rán rúja? ―nkachiꞌ ráa.
Jee nna̱xiníkó Jesús nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ ránoꞌó, ya̱ nta̱ká rá ñɨvɨ ya̱ saꞌá kua̱chi, jee yɨ́ꞌɨ́ ráa xi̱ntíín kua̱chi kuéntáꞌ ɨɨn musúꞌ kéꞌen ñɨvɨ.
Soo ɨɨn musúꞌ ya̱ kéꞌen ñɨvɨ, jee ntu̱ví kúvi kino̱o musúꞌ vá nɨ́ɨ́nkání kuvi-i ɨɨn rá táꞌán veꞌi. Soo máá se̱ꞌya te̱e xín veꞌi chi kínóo re̱ꞌ nɨ́ɨ́nkání kúvi re̱ꞌ ɨɨn rá táꞌán veꞌi.
Saájee, retú nuꞌuꞌ ya̱ kúvi ni̱ꞌ se̱ꞌya Ndiosíꞌ, nakani núne ni̱ꞌ ránoꞌó kene rán xi̱ntíín kua̱chi rán, jee nakui̱ñɨ̱ꞌ núne nijia rán xi̱ntíín kua̱chi rán.
Jíníꞌ ni̱ꞌ ya̱ ichiyúkúnꞌ Abraham kúvi rán, soo ˻sú sukuán íyó jee˼ níꞌvɨ́ꞌ iniꞌ rán kaꞌniꞌ rán nuꞌuꞌ, chi ntu̱ví jiáꞌa rán ki̱vɨ tu̱ꞌun káchíꞌ ni̱ꞌ iniꞌ ánímaꞌ rán.
Nuꞌuꞌ chi káchíꞌ ni̱ꞌ tu̱ꞌun ya̱ nxi̱néꞌénꞌ tátáꞌ ni̱ꞌ nu̱u̱nꞌ ni̱ꞌ. Saájee ránoꞌó chi sáꞌá rán tiñu ya̱ nxi̱néꞌénꞌ tátáꞌ rán nu̱u̱nꞌ rán ―nkachiꞌ Jesús.
Jee nna̱xiníkó ráa jee nkachiꞌ ráa:
―Tátáꞌ jííꞌ yanaꞌán ránꞌ kúvi Abraham.
Jee nkachiꞌ Jesús nu̱u̱nꞌ ráa:
―Retánꞌ kúvi nijia rán tataꞌ ichiyúkúnꞌ Abraham jee yukuán jee saꞌá rán tiñu váꞌa kuéntáꞌ nsa̱ꞌá Abraham tiñu váꞌa nékúvi. ˻Soo ntu sáꞌá rán maa.˼
Soo vitan jee ránoꞌó, jee níꞌvɨ́ꞌ iniꞌ rán kaꞌniꞌ rán nuꞌuꞌ, ya̱ kúvi ni ɨɨn te̱e ya̱ nkachiꞌ ya̱ naáꞌ nu̱u̱nꞌ rán, ya̱ nteso̱ꞌo ni̱ꞌ ya̱ nkachiꞌ Ndiosíꞌ nu̱u̱nꞌ ni̱ꞌ. Abraham chi ntu̱ví nsa̱ꞌá re̱ꞌ sukuán.
Jee ránoꞌó chi saꞌá rán tiñu saꞌá tátáꞌ rán ―nkachiꞌ Jesús.
Saájee nkachiꞌ ráa nu̱u̱nꞌ re̱ꞌ:
―Ránuꞌuꞌ chi nsú se̱ꞌya náꞌví kúvi ránꞌ chi íyó ɨɨn tátáꞌ ránꞌ, ya̱ kúvi Ndiosíꞌ.
Saájee nkachiꞌ Jesús nu̱u̱nꞌ ráa:
―Jee retánꞌ Ndiosíꞌ kúvi re̱ꞌ tátáꞌ rán, jee kunu̱u̱nꞌ rán nuꞌuꞌ nékúvi. Chi nuꞌuꞌ, jee ne̱ nu̱u̱nꞌ Ndiosíꞌ nkene ni̱ꞌ va̱ji ni̱ꞌ. Jee nsú jie̱ꞌe̱ꞌ nkuini maáníꞌ jee va̱ji ni, chisaꞌ maáréꞌ nta̱jí re̱ꞌ nuꞌuꞌ va̱ji ni̱ꞌ.
Na̱ jie̱ꞌe̱ꞌ chi ntu̱ví jiáku̱ꞌun iniꞌ rán rá tu̱ꞌun káchíꞌ ni̱ꞌ rúja? Chi ntu̱ví kuíni rán chuꞌun soꞌo rán rá tu̱ꞌun káꞌánꞌ ni̱ꞌ.
Chi ránoꞌó chi tátáꞌ rán kúvi kui̱ꞌna̱ꞌ kúñáꞌnú, chi kuíni rán saꞌá rán rá tiñu ya̱ níyo iniꞌ tátáꞌ rán vá saꞌá rán. Chi maáréꞌ kúvi re̱ꞌ ya̱ sáꞌá re̱ꞌ ni̱yɨ ne̱ tiempúꞌ xíꞌnañúꞌún ya̱ ña̱ko̱o ñɨ̱vɨ́ yaꞌá. Jee ni ntu̱ví íñɨ́-ɨ jín ya̱ naáꞌ, chi ntu̱ví ñúꞌún ya̱ naáꞌ iniꞌ-i. Sáá káꞌánꞌ re̱ꞌ tu̱ꞌun túꞌún jee káꞌánꞌ re̱ꞌ sánikua̱ꞌ na̱sa íyó maáréꞌ, chi ya̱ tu̱ꞌún ví re̱ꞌ jee kúvi re̱ꞌ tátáꞌ nu̱u̱nꞌ váji tu̱ꞌun túꞌún.
¿Né ɨɨn ránoꞌó kúvi chikua̱chi rán nuꞌuꞌ ré íyó ɨɨn kua̱chi ni̱ꞌ rúja? Retú ya̱ naáꞌ káchíꞌ ni̱ꞌ, ¿na̱ kuvi chi ntu̱ví jínúꞌ iniꞌ rán nuꞌuꞌ rúja?
Chi ñɨvɨ yɨ́ꞌɨ́ nu̱u̱nꞌ Ndiosíꞌ jee suviráa chúꞌun iniꞌ ráa rá tu̱ꞌun re̱ꞌ. Soo ránoꞌó chi ntu̱ví chúꞌun iniꞌ rán maa, chi ntu̱ví kúvi rán ñɨvɨ re̱ꞌ ―nkachiꞌ Jesús.
Ya íyó Cristo ne̱ ntiáꞌan kiko̱o Abraham
Saájee nna̱xiníkó rá ñɨvɨ Israel, jee nkachiꞌ ráa nu̱u̱nꞌ Jesús:
―¿Á ntu su va̱tu̱ni káchíꞌ ránꞌ ya̱ kúvi nú ɨɨn te̱e ñuunꞌ Samaria<sup>b</sup>, jín ya̱ yɨ́ꞌɨ́ ɨɨn kui̱ꞌna̱ꞌ iniꞌ nú? ―nkachiꞌ ráa.
Jee nna̱xiníkó Jesús:
―Nuꞌuꞌ chi ntu̱ví na̱ kui̱ꞌna̱ꞌ yɨ́ꞌɨ́ iniꞌ ni̱ꞌ. Chisaꞌ íyó ya̱ ñáꞌnú nu̱u̱nꞌ ni̱ꞌ nu̱u̱nꞌ tátáꞌ ni̱ꞌ, jee ránoꞌó chi ntu̱ví íyó ya̱ ñáꞌnú nu̱u̱nꞌ rán nu̱u̱nꞌ nuꞌuꞌ.
Soo nuꞌuꞌ chi ntu̱ví núkú ni̱ꞌ ya̱ nakuetúꞌún ñɨvɨ nuꞌuꞌ. Chi íyó ɨɨn ya̱ núkú re̱ꞌ sáꞌá re̱ꞌ ya̱ kúñáꞌnú ni̱ꞌ jee maáréꞌ vá sánáaꞌ re̱ꞌ jie̱ꞌe̱ꞌ nɨꞌɨ.
Máá nááꞌ vá káchíꞌ ni̱ꞌ nu̱u̱nꞌ rán, ya̱ retú né ni ɨɨn ñɨvɨ ya̱ chuꞌun iniꞌ tu̱ꞌun ni̱ꞌ, jee ni nsáꞌ kuviꞌ ánímaꞌ-a chi koo-o jín Ndiosíꞌ nɨ́ɨ́nkání ―nkachiꞌ Jesús.
Saájee rá te̱e kúñáꞌnú nu̱u̱nꞌ rá ñɨvɨ Israel nkachiꞌ ráa nu̱u̱nꞌ Jesús:
―Vitan jee jíníꞌ va̱ꞌa rán ya̱ yɨ́ꞌɨ́ ta̱chi̱ꞌ kíni iniꞌ nú. Chi Abraham jee ni̱ꞌi̱ꞌ-i, jín suni rá “profeta” ya̱ njiáꞌa Ndiosíꞌ tu̱ꞌun re̱ꞌ nu̱u̱nꞌ ráa ne̱ yanaꞌán, jee suni ni̱ꞌi̱ꞌ ráa. Jee noꞌó chi káchíꞌ nú ya̱: “né ni ɨɨn ñɨvɨ ya̱ chuꞌun iniꞌ tu̱ꞌun ni̱ꞌ, jee ni̱ꞌ nsáꞌ kuviꞌ-i”, káchíꞌ nú.
Jee, ¿á noꞌó vá kúñáꞌnú nú ka̱ꞌ nsú ka̱ꞌ tátáꞌ jííꞌ-ó Abraham ya̱ ni̱ꞌi̱ꞌ re̱ꞌ résa? Jee, ¿˻á kúñáꞌnú nú ka̱ꞌ nsú ka̱ꞌ˼ rá “profeta” ya̱ suni ni̱ꞌi̱ꞌ ráa rúsa? Jee noꞌó ¿né ɨɨn kúvi nú kúníꞌ nú rúja? ―nkachiꞌ ráa.
Saájee nna̱xiníkó Jesús:
―Retánꞌ nuꞌuꞌ nákuetúꞌún ni̱ꞌ maáníꞌ jee ntu̱náꞌ yɨ́yáꞌvi ya̱ nákuetúꞌún ni̱ꞌ maáníꞌ. Maá tátáꞌ ni̱ꞌ kúvi ya̱ nákuetúꞌún re̱ꞌ nuꞌuꞌ. Jee maáréꞌ kúvi ya̱ káchíꞌ rán ya̱ Ndiosíꞌ rán kúvi re̱ꞌ.
Soo ni ntu̱ví jíníꞌ rán iniꞌ re̱ꞌ. Soo nuꞌuꞌ chi jíníꞌ va̱ꞌa ni̱ꞌ iniꞌ re̱ꞌ. Jee retú kachiꞌ ni̱ꞌ ya̱ ntu̱ví jíníꞌ ni̱ꞌ re̱ꞌ, saájee kuvi ni̱ꞌ ɨɨn te̱e túꞌún nékúvi kuéntáꞌ ránoꞌó. Soo jíníꞌ va̱ꞌa ni̱ꞌ iniꞌ re̱ꞌ, jee chúꞌun iniꞌ ni̱ꞌ tu̱ꞌun re̱ꞌ.
Jee tátáꞌ jííꞌ rán Abraham nku̱sɨ̱ɨ̱ꞌ nasɨ́kuitɨꞌ iniꞌ re̱ꞌ ya̱ kuniꞌ re̱ꞌ ki̱vɨ̱ꞌ kiji ni̱ꞌ iniꞌ ñɨ̱vɨ́ yaꞌá. Jee niniꞌ re̱ꞌ maa, jee nku̱sɨ̱ɨ̱ꞌ nasɨ́kuitɨꞌ iniꞌ re̱ꞌ ―nkachiꞌ Jesús.
Saájee rá te̱e kúñáꞌnú nu̱u̱nꞌ rá ñɨvɨ Israel nkachiꞌ ráa nu̱u̱nꞌ re̱ꞌ:
―Ni u̱vi̱xiko u̱ji̱ꞌ kui̱ya̱ꞌ ntiáꞌan kenta kuiñɨ nú jee, ¿á niniꞌ nú Abraham rúja?
Jee nkachiꞌ Jesús nu̱u̱nꞌ ráa:
―Máá nááꞌ vá káchíꞌ ni̱ꞌ nu̱u̱nꞌ rán, ya̱ ne̱ ntiáꞌan ka̱ꞌ kaku Abraham, jee ya íyó nuꞌuꞌ<sup>c</sup> ―nkachiꞌ Jesús.
Saájee nkeꞌen ráa yu̱u̱ꞌ sáva kuun ráa re̱ꞌ. Soo ña̱kɨyuꞌuꞌ Jesús, [jee njia̱ꞌa re̱ꞌ ma̱ꞌñú nu̱u̱nꞌ íñɨ́ rá ñɨvɨ vá], jee nkene yuꞌuꞌ re̱ꞌ chíkéꞌi iniꞌ veñu̱ꞌun káꞌnú jee kua̱ꞌa̱nꞌ re̱ꞌ.
Xínúvi Jesús ɨɨn te̱e kuáá
Jee sáá kua̱jia̱ꞌa Jesús, jee niniꞌ re̱ꞌ ɨɨn te̱e kuáá ne̱ nkaku-u.
Jee rá te̱e súkuáꞌa re̱ꞌ ráa ni̱ka̱tu̱ꞌún ráa re̱ꞌ, jee nkachiꞌ ráa:
―Mestrúꞌ, ¿né ɨɨn nsa̱ꞌá kua̱chi, á te̱e yaꞌá áxí tátáꞌ re̱ꞌ jín nánáꞌ re̱ꞌ nsa̱ꞌá kua̱chi, ya̱ nkaku kuáá re̱ꞌ? ―nkachiꞌ ráa.
Jee nna̱xiníkó Jesús:
―Nsú jie̱ꞌe̱ꞌ ya̱ nsa̱ꞌá te̱e yaꞌá kua̱chi ni nsú jie̱ꞌe̱ꞌ tátáꞌ re̱ꞌ jín nánáꞌ re̱ꞌ kúvi-i, chisaꞌ nkaku re̱ꞌ sukuán sáva stúvi Ndiosíꞌ nu̱u̱nꞌ rá ñɨvɨ rá tiñu ñáꞌnú ya̱ saꞌá re̱ꞌ nu̱u̱nꞌ te̱e yaꞌá.
Maáórán íyó saꞌá-ó tiñu maáréꞌ ya̱ nchu̱ichí re̱ꞌ nuꞌuꞌ va̱ji ni̱ꞌ,<sup>a</sup> ni kúvi kuéntáꞌ nuví, chi kiji tiempúꞌ kuéntáꞌ nu̱u̱nꞌ neenꞌ kuéntáꞌ yakuááꞌ jee ni ɨɨn ñɨvɨ nkúvi satíñú ka̱ꞌ.
Jee sáá nkuvi nkachiꞌ re̱ꞌ sukuán, jee ntiesɨ̱ɨ re̱ꞌ nu̱u̱nꞌ ñu̱ꞌún, jee nsa̱ꞌá re̱ꞌ ne̱ꞌyu̱ꞌ jín ntésɨ́ɨ́ re̱ꞌ. Jee nkɨɨnꞌ re̱ꞌ ne̱ꞌyu̱ꞌ vá nu̱u̱nꞌ rá nchinúún te̱e kuáá vá.
Jee nkachiꞌ re̱ꞌ nu̱u̱nꞌ te̱e vá:
―Kuáꞌán nakete nú nu̱u̱nꞌ nú nu̱u̱nꞌ “pila” naní Siloé nu̱u̱nꞌ ñúꞌún nute.
(Tu̱ꞌun Siloé kuíni kachiꞌ: ya̱ nchu̱ichí.)
Saájee kua̱ꞌa̱nꞌ te̱e kuáá vá, jee nna̱kete-e nu̱u̱nꞌ-u, jee nnu̱nijinꞌ rá titɨ nchinúún-u jee nni̱kó-o kua̱noꞌonꞌ-o.
Saájee rá ñɨvɨ ya̱ nééꞌ yatin nu̱u̱nꞌ nééꞌ veꞌi re̱ꞌ, jín rá inka ñɨvɨ ya̱ niniꞌ ráa maa nékúvi ya̱ ni̱ka̱nꞌ re̱ꞌ kutaꞌviꞌ, jee jíkátu̱ꞌún táꞌán ráa, jee nkachiꞌ ráa:
―¿Á nsú te̱e yaꞌá kúvi ya̱ jiákuneeꞌ yaꞌá jee jíkánꞌ-a kutaꞌviꞌ-i? ―nkachiꞌ ráa.
Jee sava ráa ka̱ꞌ káchíꞌ:
―Suvire̱ꞌ kúvi-i.
Jee sava rá inka ka̱ꞌ káchíꞌ:
―Ntu̱ví. Soo kua̱ꞌ íyó te̱e kuáá vá sukuán íyó-o ―nkachiꞌ ráa.
Jee nkachiꞌ te̱e vá:
―Nuꞌuꞌ kúvi-i.
Saájee nkachiꞌ rá ñɨvɨ vá nu̱u̱nꞌ re̱ꞌ:
―¿Na̱sa nkuvi jee nnu̱nijinꞌ rá titɨ nchinúún nú rúja?
Jee nna̱xiníkó re̱ꞌ:
―Te̱e ya̱ naní Jesús vá, nsa̱ꞌá re̱ꞌ ne̱ꞌyu̱ꞌ, jee nkɨɨnꞌ re̱ꞌ maa rá nchinúún ni̱ꞌ, jee nkachiꞌ re̱ꞌ nu̱u̱nꞌ ni̱ꞌ ya̱ kuáꞌán nu̱u̱nꞌ pila nute Siloé, jee nakete nú nu̱u̱nꞌ nú. Jee ña̱ꞌa̱nꞌ ni̱ꞌ, jee nna̱kete ni̱ꞌ nu̱u̱nꞌ ni̱ꞌ, jee nna̱kune̱ꞌyá ni̱ꞌ ―nkachiꞌ re̱ꞌ.
Jee ni̱ka̱tu̱ꞌún ráa re̱ꞌ, jee nkachiꞌ ráa:
―¿Né núꞌ íyó te̱e yaꞌá rúja?
Jee nkachiꞌ re̱ꞌ:
―Ntu̱ví jíníꞌ ni̱ꞌ ―nkachiꞌ re̱ꞌ.
Rá te̱e “grupo” “fariseo” xínáꞌmáꞌ ráa te̱e kuáá ya̱ nxi̱núvi Jesús
Saájee ña̱na̱ka rá ñɨvɨ vá te̱e ya̱ nkuvi te̱e kuáá nékúvi nu̱u̱nꞌ rá te̱e “grupo” “fariseo”.
Jee ki̱vɨ̱ꞌ nájiáví kúvi ki̱vɨ̱ꞌ sáá nsa̱ꞌá Jesús ne̱ꞌyu̱ꞌ vá ya̱ ña̱tíñú re̱ꞌ jee nna̱saꞌá nijinꞌ re̱ꞌ nu̱u̱nꞌ te̱e kuáá vá.
Jee tukuni rá te̱e “fariseo” vá ni̱ka̱tu̱ꞌún ráa máá te̱e vá na̱sa nkuvi jee nna̱kune̱ꞌyá re̱ꞌ. Jee nkachiꞌ re̱ꞌ nu̱u̱nꞌ ráa:
―Ntee Jesús ne̱ꞌyu̱ꞌ nu̱u̱nꞌ rá nchinúún ni̱ꞌ, jee nna̱kete ni̱ꞌ nu̱u̱nꞌ ni̱ꞌ, jee nkuvi nna̱kune̱ꞌyá ni̱ꞌ ―nkachiꞌ te̱e ya̱ nna̱kune̱ꞌyá vá.
Saájee sava rá te̱e “fariseo” vá nkachiꞌ:
―Te̱e vá nsú ne̱ nu̱u̱nꞌ Ndiosíꞌ va̱ji re̱ꞌ, chi ntu̱ví néñu̱ꞌun re̱ꞌ ki̱vɨ̱ꞌ nájiáví.
―¿Na̱sa kúvi saꞌá te̱e íyó kua̱chi seña a̱nasɨ́ ííꞌ suꞌva rúja? ―nkachiꞌ ráa.
Jee sɨ́ɨ́n sɨ́ɨ́n jiáni iniꞌ ɨɨn inka ráa jie̱ꞌe̱ꞌ Jesús.
Saájee tukuni nkachiꞌ ráa nu̱u̱nꞌ te̱e nkuvi te̱e kuáá vá:
―¿Na̱sa káchíꞌ noꞌó jie̱ꞌe̱ꞌ te̱e ya̱ nsa̱ꞌá ya̱ nnu̱nijinꞌ rá titɨ nchinúún nú?
Jee nkachiꞌ te̱e ya̱ nkuvi te̱e kuáá vá:
Kúvi re̱ꞌ ɨɨn “profeta” ya̱ njiáꞌa Ndiosíꞌ tu̱ꞌun-u nu̱u̱nꞌ re̱ꞌ ―nkachiꞌ te̱e vá.
Soo ntu̱ví jínúꞌ iniꞌ rá te̱e kúñáꞌnú nu̱u̱nꞌ ñuunꞌ Israel ya̱ nkuvi te̱e vá ɨɨn te̱e kuáá jee nna̱kune̱ꞌyá re̱ꞌ, ne̱kua̱ꞌ nkana ráa tááꞌ jín náánꞌ te̱e ya̱ nna̱kune̱ꞌyá vá.
Jee ni̱ka̱tu̱ꞌún ráa rává, jee nkachiꞌ ráa nu̱u̱nꞌ rává:
―¿Á se̱ꞌya rán kúvi te̱e yaꞌá, ya̱ káchíꞌ rán ya̱ nkaku kuáá re̱ꞌ? Saájee, ¿na̱sa nkuvi ya̱ nákune̱ꞌyá re̱ꞌ vitan résa? ―nkachiꞌ rá “fariseo” vá.
Saáva nna̱xiníkó tááꞌ re̱ꞌ jín náánꞌ re̱ꞌ jee nkachiꞌ ráa:
―Jíníꞌ ránꞌ ya̱ se̱ꞌya ránꞌ kúvi te̱e yaꞌá, jee nkaku kuáá re̱ꞌ.
Soo vitan jee ntu̱ví jíníꞌ ránꞌ na̱sa nkuvi ya̱ nákune̱ꞌyá re̱ꞌ, ni ntu̱ví jíníꞌ ránꞌ né ɨɨn nsa̱ꞌá ya̱ nnu̱nijinꞌ rá nchinúún re̱ꞌ. Ka̱ka̱tu̱ꞌún rán maáréꞌ, kuíkáꞌ chi te̱e ya̱ ñáꞌnú kúvi re̱ꞌ jee maáréꞌ kúvi kachiꞌ re̱ꞌ jie̱ꞌe̱ꞌ maáréꞌ ―nkachiꞌ tááꞌ re̱ꞌ jín náánꞌ re̱ꞌ.
Jee rá tu̱ꞌun yaꞌá nkachiꞌ tááꞌ re̱ꞌ jín náánꞌ re̱ꞌ chi yúꞌví rá néꞌyá ráa rá te̱e kúñáꞌnú nu̱u̱nꞌ rá ñɨvɨ Israel, chi ya nna̱túꞌún rá te̱e kúñáꞌnú nu̱u̱nꞌ rá ñɨvɨ Israel vá ya̱ retú né ni ɨɨn ñɨvɨ jiáꞌayuꞌú ya̱ Jesús kúvi Cristo, ya̱ nchu̱ichí Ndiosíꞌ maa sáva tatúníꞌ-i nu̱u̱nꞌ ñɨ̱vɨ́, yukuán jee tavaꞌ ráa ñɨvɨ vá rá veñu̱ꞌun lúlí, jee nsáꞌ ku̱ꞌva ráa ka̱ꞌ ki̱vɨ ñɨvɨ vá iniꞌ veñu̱ꞌun yukuán.
Jee saáva nkachiꞌ tááꞌ re̱ꞌ jín náánꞌ re̱ꞌ ya̱: “Ka̱ka̱tu̱ꞌún rán maáréꞌ, kuíkáꞌ chi te̱e ya̱ ñáꞌnú kúvi re̱ꞌ.”
Saájee ya̱ úvíꞌ íchí tukuni nna̱kana ráa te̱e ya̱ nkuvi te̱e kuáá vá, jee nkachiꞌ ráa nu̱u̱nꞌ re̱ꞌ:
―Nakuetúꞌún Ndiosíꞌ jie̱ꞌe̱ꞌ ya̱ kachiꞌ nú ya̱ naáꞌ ichinúúnꞌ re̱ꞌ, chi jíníꞌ ránꞌ ya̱ te̱e vá jee te̱e kua̱chi kuvi-i ―nkachiꞌ ráa.
Saájee nna̱xiníkó re̱ꞌ:
―Ntu̱ví jíníꞌ ni̱ꞌ retú te̱e íyó kua̱chi kúvi te̱e yukuán. Kua̱chi vá jíníꞌ ni̱ꞌ ɨɨn tiñu ni, ya̱ nkuvi ni̱ꞌ ɨɨn te̱e kuáá nékúvi, jee ntañúꞌún jee néꞌyá ni̱ꞌ.
Saájee nkachiꞌ ráa nu̱u̱nꞌ re̱ꞌ:
―¿Ná nsa̱ꞌá re̱ꞌ jín noꞌó? ¿Na̱sa nsa̱ꞌá re̱ꞌ nnu̱nijinꞌ rá nchinúún nú rúja? ―nkachiꞌ ráa.
Jee nna̱xiníkó re̱ꞌ nu̱u̱nꞌ ráa:
―Ya nkachiꞌ ni̱ꞌ maa nu̱u̱nꞌ rán, jee ntu̱ví ntɨ́ɨn kuéntáꞌ rán maa. ¿Na̱ jie̱ꞌe̱ꞌ chi kuíni rán teso̱ꞌo tuku rán tu̱ꞌun káchíꞌ ni̱ꞌ? ¿Á nsáꞌ suni kuíni rán kunikɨnꞌ rán maa sáva sukuáꞌa-a ránoꞌó rúja? ―nkachiꞌ re̱ꞌ.
Saájee ntenu̱u̱nꞌ ráa re̱ꞌ, jee nkachiꞌ ráa:
―Noꞌó chi vá níkɨ́nꞌ nú súkuáꞌa te̱e vá noꞌó. Soo ránuꞌuꞌ chi káníjiá ránꞌ Moisés chi níkɨ́nꞌ ránꞌ tu̱ꞌun re̱ꞌ jee súkuáꞌa ránꞌ maa.
Ránuꞌuꞌ chi jíníꞌ ránꞌ ya̱ nkaꞌanꞌ Ndiosíꞌ jín Moisés. Soo jie̱ꞌe̱ꞌ te̱e yukuán, chi ni ntu̱ví jíníꞌ ránꞌ né núꞌ va̱ji re̱ꞌ ―nkachiꞌ ráa.
Saájee nna̱xiníkó te̱e vá, jee nkachiꞌ-i nu̱u̱nꞌ ráa:
―Na̱ ka̱ꞌ xtívɨ́-ɨ xi̱ni̱ꞌ ni̱ꞌ ya̱ ntu̱ví jíníꞌ rán ne̱ núꞌ va̱ji re̱ꞌ, soo nsa̱ꞌá re̱ꞌ nnu̱nijinꞌ rá nchinúún ni̱ꞌ.
Jee jíníꞌ-ó ya̱ Ndiosíꞌ ntu̱ví tɨ́ɨn kuéntáꞌ re̱ꞌ rá tu̱ꞌun jíkánꞌ táꞌvíꞌ rá ñɨvɨ íyó kua̱chi nu̱u̱nꞌ re̱ꞌ. Soo retú ɨɨn ñɨvɨ ya̱ ñúyúꞌví iniꞌ-i Ndiosíꞌ, jee retú sáꞌa-a ya̱ sáni kuíni re̱ꞌ, saájee tɨ́ɨn kuéntáꞌ re̱ꞌ maa.
Jee retánꞌ nsú ne̱ nu̱u̱nꞌ Ndiosíꞌ va̱ji te̱e yaꞌá, ntu̱náꞌ kúvi saꞌá re̱ꞌ.
Saájee nna̱xiníkó ráa, jee nkachiꞌ ráa nu̱u̱nꞌ re̱ꞌ:
―Noꞌó chi ne̱ ki̱vɨ̱ꞌ nkaku nú jee ne̱ íyó chitú kanáa noꞌó jín kua̱chi. Jee, ¿á noꞌó xínéꞌénꞌ nú nu̱u̱nꞌ ránuꞌuꞌ rúja? ―nkachiꞌ ráa, jee íchí ntavaꞌ ráa re̱ꞌ iniꞌ veñu̱ꞌun lúlí vá ya̱ ni ntu jiáꞌa ráa ka̱ꞌ ki̱vɨ re̱ꞌ maa.
Tu̱ꞌun káꞌánꞌ jie̱ꞌe̱ꞌ rá ñɨvɨ ya̱ kúvi kuéntáꞌ kuáá ráa
Jee nteso̱ꞌo Jesús ya̱ íchí ntavaꞌ ráa te̱e vá veñu̱ꞌun lúlí. Jee sáá nna̱ketáꞌán Jesús maa, jee nkachiꞌ re̱ꞌ nu̱u̱nꞌ-u:
―¿Á kúneí iniꞌ nú ˻se̱ꞌya Ndiosíꞌ˼ ya̱ nkenta kúvi se̱ꞌya ñɨvɨ ñɨ̱vɨ́?
Jee nna̱xiníkó te̱e vá, jee nkachiꞌ-i:
―¿Né ɨɨn kúvi re̱ꞌ, kátáta, sáva kuneí iniꞌ ni̱ꞌ maa? ―nkachí-i.
Jee nkachiꞌ Jesús nu̱u̱nꞌ-u:
―Ya niniꞌ nú maa, chi nuꞌuꞌ ya̱ káꞌánꞌ jín nú kúvi-i ―nkachiꞌ Jesús.
Saájee nkachiꞌ te̱e vá:
―Kúneí iniꞌ ni̱ꞌ noꞌó, I̱toꞌoꞌ ni̱ꞌ ―nkachiꞌ-i, jee nneñu̱ꞌun-u Jesús.
Jee nkachiꞌ Jesús:
―Nuꞌuꞌ jee va̱ji ni̱ꞌ iniꞌ ñɨ̱vɨ́ yaꞌá, sáva kenta sanáaꞌ ni̱ꞌ kua̱chi ñɨvɨ ñɨ̱vɨ́ yaꞌá. Chi rá ñɨvɨ ya̱ kuéntáꞌ kuáá, jee va̱ji ni̱ꞌ sáva ki̱ku̱ꞌun iniꞌ ráa ya̱ naáꞌ jie̱ꞌe̱ꞌ nuꞌuꞌ, kuéntáꞌ nakune̱ꞌyá ráa. Jee sáva ráa ñɨvɨ ya̱ jiáni iniꞌ ráa ya̱ jiáku̱ꞌun iniꞌ ráa ya̱ naáꞌ jee kenta kuéntáꞌ kukuáá ráa.
Jee sava rá te̱e ya̱ yɨ́ꞌɨ́ nu̱u̱nꞌ “grupo” “fariseo” vá ya̱ íñɨ́ ráa nu̱u̱nꞌ íñɨ́ Jesús, jee nteso̱ꞌo ráa tu̱ꞌun yaꞌá ya̱ nkachiꞌ Jesús, jee nkachiꞌ ráa nu̱u̱nꞌ re̱ꞌ:
―¿Á suni ránuꞌuꞌ kúvi ránꞌ kuéntáꞌ te̱e kuáá résa? ―nkachiꞌ ráa.
Jee nkachiꞌ Jesús nu̱u̱nꞌ ráa:
―Retánꞌ kúvi rán kuéntáꞌ te̱e kuáá, saájee nsáꞌ kuniso rán kua̱chi rán. Soo jie̱ꞌe̱ꞌ ya̱ káchíꞌ rán ya̱ “néꞌyá ránꞌ” jee kínóo kua̱chi rán jín rán ―nkachiꞌ Jesús.
Tu̱ꞌun káꞌánꞌ jie̱ꞌe̱ꞌ náka Jesús ñɨvɨ re̱ꞌ kuéntáꞌ rá lanchi
Jee nkachiꞌ Jesús:
―Máá na̱a̱ꞌ vá káchíꞌ ni̱ꞌ nu̱u̱nꞌ rán ya̱ retú ɨɨn te̱e jee ntu̱ví kívɨ re̱ꞌ nu̱u̱nꞌ kúvi yuvéꞌí ɨɨn kúráꞌ rá lanchi, chisaꞌ inka ichi nu̱u̱nꞌ kúvi i̱ka̱ꞌ kúráꞌ nava re̱ꞌ ki̱vɨ re̱ꞌ, jee te̱e vá te̱e kuíꞌná kúvi re̱ꞌ.
Soo te̱e ya̱ kívɨ re̱ꞌ yuvéꞌí kúráꞌ lanchi, jee te̱e ya̱ saꞌá sukuán, jee maáréꞌ kúvi i̱toꞌoꞌ xí rá lanchi vá ya̱ náka-a rává.
Jee te̱e ya̱ kúmí yuvéꞌí kúráꞌ lanchi, jee jíne re̱ꞌ yuvéꞌí sáva ki̱vɨ te̱e vá. Jee nákuniꞌ rá lanchi re̱ꞌ ta̱chi̱ꞌ káꞌánꞌ re̱ꞌ, jee sáá nákana re̱ꞌ rá lanchi maáréꞌ jee káꞌánꞌ re̱ꞌ súví ta ɨɨn rátíꞌ, jee táváꞌ re̱ꞌ rátíꞌ iniꞌ kúráꞌ.
Jee sáá ya ntavaꞌ re̱ꞌ ntáká rá lanchi maáréꞌ, jee yósóꞌ re̱ꞌ ichinúúnꞌ rátíꞌ, jee níkɨ́nꞌ rátíꞌ ya̱ta̱ꞌ re̱ꞌ kua̱ꞌa̱nꞌ rátíꞌ, chi nákuniꞌ rátíꞌ ta̱chi̱ꞌ káꞌánꞌ re̱ꞌ.
Soo ɨɨn ñɨvɨ ya̱ ntu̱ví jíníꞌ rátíꞌ maa jee ntu̱né níkɨ́nꞌ rátíꞌ maa, chisaꞌ kene kunu rátíꞌ nu̱u̱nꞌ ñɨvɨ vá, chi ntu̱ví nákuniꞌ rátíꞌ ta̱chi̱ꞌ káꞌánꞌ ñɨvɨ vá ya̱ ntu jíníꞌ rátíꞌ.
Jee tu̱ꞌun yaꞌá nkachiꞌ Jesús nu̱u̱nꞌ ráa ya̱ kúnkunuún káꞌánꞌ-a jie̱ꞌe̱ꞌ ˻maáréꞌ jín rá ñɨvɨ re̱ꞌ˼. Soo ni ntu̱ví ña̱ku̱ꞌun iniꞌ ráa na̱ jie̱ꞌe̱ꞌ kúvi ya̱ nkachiꞌ re̱ꞌ nu̱u̱nꞌ ráa.
Kúvi Jesús kuéntáꞌ I̱toꞌoꞌ xín rá lanchi ya̱ náka va̱ꞌa-a rátíꞌ
Saájee tukuni nkachiꞌ Jesús:
Nta̱ká rá te̱e ya̱ nkiji ráa ne̱ xíꞌna ka̱ꞌ sáá ntiáꞌan kiji ni̱ꞌ, ˻jee nkachiꞌ ráa ya̱ nkuvi ráa i̱toꞌoꞌ xín rá ñɨvɨ ni̱ꞌ,˼ jee nta̱ká ráa kúvi kuéntáꞌ te̱e kuíꞌná. Soo rá ñɨvɨ ni̱ꞌ ya̱ kúvi ráa kuéntáꞌ lanchi ni̱ꞌ, jee ntu ntɨ́ɨn kuéntáꞌ ráa ya̱ nkachiꞌ rá te̱e vá.
Soo nuꞌuꞌ chi kúvi ni̱ꞌ kuéntáꞌ ɨɨn yuvéꞌí. Jee retú ki̱vɨ né ni ɨɨn ñɨvɨ naꞌá Ndiosíꞌ jie̱ꞌe̱ꞌ ni̱ꞌ, jee nanitáꞌvíꞌ-i. Kúvi-i kuéntáꞌ lanchi ni̱ꞌ ya̱ néne nívɨ jee ni̱ꞌi̱nꞌ ti̱ꞌ iteꞌ kajiꞌ ti̱ꞌ.
’Te̱e kuíꞌná kiji re̱ꞌ sáva kua̱chi máá saꞌá kuíꞌná re̱ꞌ, kaꞌniꞌ re̱ꞌ, jee xináánꞌ re̱ꞌ. Soo nuꞌuꞌ va̱ji ni̱ꞌ sáva kúvi ni̱ꞌi̱nꞌ rá ñɨvɨ ni̱ꞌ ya̱ kutekuꞌ ráa jín Ndiosíꞌ nɨ́ɨ́nkání jee na̱ ka̱ꞌ viiꞌ ka̱ꞌ kueꞌnu ráa jín Ndiosíꞌ ichi re̱ꞌ ñɨ̱vɨ́ yaꞌá.
’Jee nuꞌuꞌ chi kúvi ni̱ꞌ kuéntáꞌ I̱toꞌoꞌ va̱ꞌa xí rá lanchi, ya̱ náka va̱ꞌa ni̱ꞌ rátíꞌ. Chi te̱e ya̱ náka va̱ꞌa re̱ꞌ rá lanchi re̱ꞌ asúnika̱ꞌ ne̱ kuviꞌ re̱ꞌ jie̱ꞌe̱ꞌ rátíꞌ ya̱ náka va̱ꞌa re̱ꞌ rátíꞌ.
Soo musúꞌ ya̱ íyó ya̱ꞌvi re̱ꞌ jee kúmí re̱ꞌ rátíꞌ, jee nsú i̱toꞌoꞌ xí rá lanchi vá kúvi re̱ꞌ, chi nsú lanchi maáréꞌ kúvi rátíꞌ. Sáá jíníꞌ re̱ꞌ ya̱ va̱ji ɨɨn váꞌúꞌ jee xínóo re̱ꞌ rá lanchi jee jínu re̱ꞌ kua̱ꞌa̱nꞌ re̱ꞌ. Jee váꞌúꞌ vá chi tɨɨn ti̱ꞌ rá lanchi, jee síkúténuun ti̱ꞌ rátíꞌ.
Jee sukuán jínu re̱ꞌ chi kúvi re̱ꞌ musúꞌ ya̱ íyó ya̱ꞌvi, jee ntu̱náꞌ ítú iniꞌ re̱ꞌ néꞌyá re̱ꞌ rá lanchi.
’Jee nuꞌuꞌ chi kúvi ni̱ꞌ kuéntáꞌ I̱toꞌoꞌ va̱ꞌa xí rá lanchi, ya̱ náka va̱ꞌa ni̱ꞌ rátíꞌ. Jee jíníꞌ va̱ꞌa ni̱ꞌ iniꞌ rá ñɨvɨ maáníꞌ, ya̱ kúvi ráa kuéntáꞌ lanchi ni̱ꞌ, jee ˻suni˼ jíníꞌ va̱ꞌa rá ñɨvɨ maáníꞌ iniꞌ nuꞌuꞌ.
Kuéntáꞌ tátáꞌ ni̱ꞌ, chi jíníꞌ va̱ꞌa re̱ꞌ iniꞌ nuꞌuꞌ, jee suni jíníꞌ ni̱ꞌ iniꞌ tátáꞌ ni̱ꞌ. Jee ku̱ꞌva ni̱ꞌ maáníꞌ kuviꞌ ni̱ꞌ sáva sikáku ni̱ꞌ rá ñɨvɨ ni̱ꞌ ya̱ kúvi ráa kuéntáꞌ lanchi ni̱ꞌ.
Jee suni íyó ñɨvɨ inka nación ya̱ kúvi ráa kuéntáꞌ lanchi ni̱ꞌ ya̱ ntu yɨ́ꞌɨ́ rátíꞌ kúráꞌ yaꞌá. Jee suni íyó kinake̱ꞌen ni̱ꞌ ráa ni̱vɨ ráa xi̱ntíín ni̱ꞌ. Jee teso̱ꞌo ráa ta̱chi̱ꞌ káꞌánꞌ ni̱ꞌ. Jee ɨɨn ni métúꞌún ñɨvɨ ni̱ꞌ nunkáꞌnú koo. Jee métúꞌún ni xí I̱toꞌoꞌ ráa koo kunaka ni̱ꞌ ráa.
Jee saáva ñúnúunꞌ tátáꞌ ni̱ꞌ nuꞌuꞌ, chi ku̱ꞌva ni̱ꞌ maáníꞌ kuviꞌ ni̱ꞌ sáva xinátekuꞌ i̱i̱ꞌ tuku ni̱ꞌ maáníꞌ.
Chi ni ɨɨn ñɨvɨ ntu̱ví kuvi kaꞌniꞌ ráa nuꞌuꞌ, chisaꞌ maáníꞌ ví ya̱ jiáꞌayuꞌú ni̱ꞌ ya̱ kuviꞌ ni̱ꞌ. Chi níso ni̱ꞌ tiñu ñáꞌnú ííꞌ ni̱ꞌin ya̱ jiáꞌayuꞌú ni̱ꞌ ya̱ kuviꞌ ni̱ꞌ, jee suni níso ni̱ꞌ tiñu ñáꞌnú ííꞌ ni̱ꞌin ya̱ xinátekuꞌ i̱i̱ꞌ tuku ni̱ꞌ maáníꞌ. Chi sukuán nta̱túníꞌ tátáꞌ ni̱ꞌ nu̱u̱nꞌ ni̱ꞌ ya̱ saꞌá ni̱ꞌ ―nkachiꞌ Jesús nu̱u̱nꞌ ráa.
Jee tukuni sɨ́ɨ́n sɨ́ɨ́n íñɨ́ ɨɨn inka rá te̱e kúñáꞌnú nu̱u̱nꞌ Israel jie̱ꞌe̱ꞌ rá tu̱ꞌun yaꞌá ya̱ nkachiꞌ Jesús.
Jee kue̱ꞌe̱ꞌ ráa nkachiꞌ:
―Ta̱chi̱ꞌ kini yɨ́ꞌɨ́ iniꞌ re̱ꞌ, jee sáná xíniꞌ re̱ꞌ ˻vá káꞌánꞌ re̱ꞌ sukuán˼. ¿Na̱ kuvi chi tésóꞌo rán nu̱u̱nꞌ káꞌánꞌ re̱ꞌ? ―nkachiꞌ ráa.
Soo sava ráa ka̱ꞌ nkachiꞌ:
―Rá tu̱ꞌun yaꞌá nsú tu̱ꞌun káꞌánꞌ ɨɨn te̱e ya̱ yɨ́ꞌɨ́ kui̱ꞌna̱ꞌ ví-i. ¿Á kúvi nasaꞌá kui̱ꞌna̱ꞌ nu̱nijinꞌ nchinúún ɨɨn te̱e kuáá rúja? ―nkachiꞌ ráa.
Rá te̱e kúñáꞌnú nu̱u̱nꞌ Israel kúníichiꞌ ráa néꞌyá ráa Jesús
Máá tiempúꞌ kúvíjin, jee nsa̱ꞌá rá ñɨvɨ viko nu̱u̱nꞌ ñuunꞌ káꞌnú Jerusalén, ya̱ nákúꞌun iniꞌ ráa ki̱vɨ̱ꞌ nna̱saꞌá ráa ya̱ nna̱kuatíñú ííꞌ veñu̱ꞌun káꞌnú nu̱u̱nꞌ Ndiosíꞌ ya̱ i̱i̱ꞌ nkuvi-i tuku-u.
Jee jíkanuun Jesús chíkéꞌi iniꞌ veñu̱ꞌun vá ma̱ꞌñú yúvéꞌi nu̱u̱nꞌ naní yúvéꞌi Salomón.
Jee rá te̱e kúñáꞌnú nu̱u̱nꞌ Israel nkuti̱yu̱ꞌ ráa nu̱u̱nꞌ Jesús, jee nkachiꞌ ráa:
―¿Na̱sa ka̱ꞌ tiempúꞌ vá íyó chuꞌun níní nú iniꞌ ránꞌ? Retú noꞌó ví máá Cristo, jee kachiꞌ kájí maa nu̱u̱nꞌ ránꞌ.
Jee nna̱xiníkó Jesús nu̱u̱nꞌ ráa:
―Ya nkachiꞌ ni̱ꞌ maa nu̱u̱nꞌ rán, soo ntu̱ví jínúꞌ iniꞌ rán maa. Jee rá tiñu va̱ꞌa a̱nasɨ́ ya̱ sáꞌá ni̱ꞌ nu̱u̱nꞌ súví tátáꞌ ni̱ꞌ, jee rá yaꞌá jiáꞌa ya̱ naáꞌ jie̱ꞌe̱ꞌ nuꞌuꞌ.
Soo ránoꞌó chi ntu̱ví ínúꞌ iniꞌ rán maa, chi nsú ñɨvɨ ni̱ꞌ kúvi rán, ya̱ kúvi kuéntáꞌ lanchi ni̱ꞌ.
Chi rá ñɨvɨ ni̱ꞌ ya̱ kúvi ráa kuéntáꞌ lanchi ni̱ꞌ, jee suviráa vá tésóꞌo ráa ta̱chi̱yuꞌú ni̱ꞌ. Jee jíníꞌ va̱ꞌa ni̱ꞌ iniꞌ ráa. Jee níkɨ́nꞌ ráa nuꞌuꞌ.
Jee ku̱ꞌva ni̱ꞌ nu̱u̱nꞌ ráa ya̱ kutekuꞌ ráa nɨ́ɨ́nkání jín nuꞌuꞌ, soo ni nsáꞌ kuviꞌ ánímaꞌ ráa chi koo ráa jín Ndiosíꞌ nɨ́ɨ́nkání, jee ni ɨɨn ntu̱náꞌ kaneeꞌ-e rá ñɨvɨ vá naꞌá ni̱ꞌ.
Chi máá tátáꞌ ni̱ꞌ ya̱ nna̱tají re̱ꞌ rá ñɨvɨ vá nu̱u̱nꞌ ni̱ꞌ, jee maáréꞌ ví ya̱ kúñáꞌnú nasɨ́kuitɨꞌ ka̱ꞌ nu̱u̱nꞌ nta̱ká, jee ni ɨɨn ntu kúvi nakaneeꞌ-e rá ñɨvɨ vá naꞌá re̱ꞌ.
Chi nuꞌuꞌ jín tátáꞌ ni̱ꞌ, jee ɨɨn ni̱ꞌ kúvi ránꞌ ―nkachiꞌ Jesús.
Jee nna̱xiníkó Jesús nu̱u̱nꞌ ráa:
―Ya nstúvi ni̱ꞌ kue̱ꞌe̱ꞌ víꞌí tiñu va̱ꞌa nu̱u̱nꞌ rán, ya̱ ntaji tátáꞌ ni̱ꞌ nu̱u̱nꞌ ni̱ꞌ saꞌá ni̱ꞌ. ¿Jee jie̱ꞌe̱ꞌ né ɨɨn rá tiñu váꞌa yaꞌá kúvi ya̱ kuun rán yu̱u̱ꞌ nuꞌuꞌ rúsa? ―nkachiꞌ Jesús.
Jee rá te̱e kúñáꞌnú nu̱u̱nꞌ ñuunꞌ Israel nna̱xiníkó ráa nu̱u̱nꞌ Jesús:
―Nsú jie̱ꞌe̱ꞌ ɨɨn tiñu va̱ꞌa nsa̱ꞌá nú kúvi ya̱ kuun ránꞌ yu̱u̱ꞌ noꞌó, chisaꞌ jie̱ꞌe̱ꞌ ya̱ káꞌánꞌ nú tu̱níváꞌa jie̱ꞌe̱ꞌ Ndiosíꞌ kúvi ya̱ kuun ránꞌ yu̱u̱ꞌ noꞌó. Chi noꞌó ya̱ kúvi nú te̱e, jee káchíꞌ nú ya̱ kúvi nú Ndiosíꞌ ―nkachiꞌ ráa.
Jee nna̱xiníkó Jesús nu̱u̱nꞌ ráa:
―Yɨ́ꞌɨ́ xi̱ntíín rán tutuꞌ ííꞌ ya̱ níso ley. ¿Á nsú nu̱u̱nꞌ tutuꞌ ííꞌ vá káchíꞌ Ndiosíꞌ: “Nkachiꞌ ni̱ꞌ: Ndiosíꞌ kúvi rán”, rúja?
(Jee nkúvi sijíta-ó tu̱ꞌun Ndiosíꞌ níso nu̱u̱nꞌ tutuꞌ ííꞌ.) Jee njia̱ꞌa Ndiosíꞌ tu̱ꞌun re̱ꞌ nkenta tu̱ꞌun vá nu̱u̱nꞌ rá ñɨvɨ, jee nu̱u̱nꞌ nkachiꞌ Ndiosíꞌ ya̱ kuéntáꞌ ndiosíꞌ kúvi rá ñɨvɨ nu̱u̱nꞌ nkenta tu̱ꞌun re̱ꞌ,
soo nu̱u̱nꞌ nkachiꞌ re̱ꞌ sukuán jie̱ꞌe̱ꞌ ráa, saájee jie̱ꞌe̱ꞌ nuꞌuꞌ, ya̱ tátáꞌ ni̱ꞌ Ndiosíꞌ chi nsa̱ꞌá sɨ́ɨ́n re̱ꞌ nuꞌuꞌ kɨtíñú ni̱ꞌ saꞌá ni̱ꞌ tiñu re̱ꞌ jee nchu̱ichí re̱ꞌ nuꞌuꞌ va̱ji ni̱ꞌ iniꞌ ñɨvɨ yaꞌá, jee ránoꞌó, ¿na̱ja kúvi káchíꞌ rán ya̱ káꞌánꞌ niva̱ꞌa ni̱ꞌ jie̱ꞌe̱ꞌ Ndiosíꞌ, jie̱ꞌe̱ꞌ ya̱ nkachiꞌ ni̱ꞌ: “Kúvi ni̱ꞌ se̱ꞌya Ndiosíꞌ”, rúja?
Retú ntu̱ví sáꞌá ni̱ꞌ rá tiñu sáꞌá tátáꞌ ni̱ꞌ, jee koto jínúꞌ iniꞌ rán nuꞌuꞌ.
Soo retú sáꞌá ni̱ꞌ tiñu re̱ꞌ, asúꞌ ntu̱ví jínúꞌ iniꞌ rán nuꞌuꞌ, íyó i̱nu̱ꞌ iniꞌ rán ya̱ tiñu tátáꞌ ni̱ꞌ ví rá tiñu sáꞌá ni̱ꞌ, sáva kukáꞌnú iniꞌ rán jee xiníꞌin rán kuniꞌ rán ya̱ yɨ́ꞌɨ́ tátáꞌ ni̱ꞌ iniꞌ ni̱ꞌ jín ya̱ yɨ́ꞌɨ́ ni̱ꞌ iniꞌ tátáꞌ ni̱ꞌ ―nkachiꞌ Jesús.
Saájee tukuni nnu̱kú ráa tɨɨn ráa Jesús, soo nka̱ku re̱ꞌ xi̱ntíín ráa, jee kua̱ꞌa̱nꞌ re̱ꞌ.
Jee kua̱ꞌa̱nꞌ tuku Jesús kua̱noꞌonꞌ re̱ꞌ íyo ka̱ꞌ ichi yúntekáꞌnú Jordán, nu̱u̱nꞌ nsi̱kuánuté Juan rá ñɨvɨ ne̱ xíꞌnañúꞌún nékúvi. Jee nkino̱o Jesús nneeꞌ re̱ꞌ yukuán.
Jee kue̱ꞌe̱ꞌ rá ñɨvɨ kenta nu̱u̱nꞌ nééꞌ re̱ꞌ, jee nkachiꞌ ráa jín ɨɨn inka ráa:
―Máá nááꞌ kúvi nijia ya̱ Juan jee ni̱ꞌ ntu̱ví nsáꞌá re̱ꞌ ni ɨɨn seña a̱nasɨ́, soo nɨꞌɨ rá tu̱ꞌun ya̱ nkachiꞌ re̱ꞌ jie̱ꞌe̱ꞌ te̱e yaꞌá kúvi ya̱ naáꞌ nijia ―nkachiꞌ ráa.
Jee nu̱u̱nꞌ íñɨ́ re̱ꞌ yukuán kue̱ꞌe̱ꞌ rá ñɨvɨ nkenta kuneí iniꞌ ráa Jesús.
Sáá ni̱ꞌi̱ꞌ Lázaro
Jee ni̱yo ɨɨn te̱e naní Lázaro ya̱ kúꞌvíꞌ re̱ꞌ. Kúvi re̱ꞌ te̱e ñuunꞌ Betania ya̱ kúvi ñuunꞌ María jín ku̱ꞌvi̱ꞌ ña Marta.
(Jee María ví ñaꞌan ya̱ nchiꞌi ña “aceite” ya̱ jiáꞌánꞌ vi̱xi̱ꞌ jie̱ꞌe̱ꞌ I̱toꞌoꞌ-ó, jee nxi̱náchi ña jie̱ꞌe̱ꞌ re̱ꞌ jín ixi xíníꞌ ña. Jee kúvi ña ku̱ꞌva Lázaro ya̱ kúꞌvíꞌ re̱ꞌ.)
Saájee nchu̱ichí rá ku̱ꞌva re̱ꞌ tu̱ꞌun kua̱ꞌa̱nꞌ nu̱u̱nꞌ Jesús, jee nkachiꞌ ráña:
―I̱toꞌoꞌ, te̱e ya̱ ñúnúunꞌ nú kúꞌvíꞌ re̱ꞌ.
Jee sáá nteso̱ꞌo Jesús rá tu̱ꞌun yaꞌá, jee nkachiꞌ re̱ꞌ:
―Kue̱ꞌi̱ꞌ yaꞌá jee nsú kue̱ꞌi̱ꞌ kuviꞌ re̱ꞌ kuvi-i. Chisaꞌ sáva stúvi-i ya̱ kúñáꞌnú nasɨ́kuitɨꞌ Ndiosíꞌ, sáva jie̱ꞌe̱ꞌ vá kuniꞌ rá ñɨvɨ ya̱ kúñáꞌnú ni̱ꞌ ya̱ kúvi se̱ꞌya Ndiosíꞌ ―nkachiꞌ Jesús.
Jee ñúnúunꞌ Jesús Marta jín ku̱ꞌvi̱ꞌ ña ˻María˼ jín ˻ku̱ꞌva ráña˼ Lázaro.
Sáá teso̱ꞌo Jesús ya̱ kúꞌvíꞌ Lázaro, soo nkino̱o ka̱ꞌ Jesús u̱vi̱ꞌ ki̱vɨ̱ꞌ nu̱u̱nꞌ nééꞌ re̱ꞌ.
Jee kuíre nkachiꞌ re̱ꞌ nu̱u̱nꞌ ráa te̱e súkuáꞌa re̱ꞌ ráa:
―Kɨ́ꞌɨ́nꞌ tuku-órán nu̱u̱nꞌ ñuunꞌ Judea ―nkachiꞌ re̱ꞌ.
Jee nkachiꞌ rá te̱e súkuáꞌa re̱ꞌ ráa nu̱u̱nꞌ re̱ꞌ:
―Mestrúꞌ, sukuán yatin ni ya̱ nkuini rá te̱e kúñáꞌnú nu̱u̱nꞌ ñɨvɨ Israel kuun ráa yu̱u̱ꞌ noꞌó jee, ¿á tukuni kuíni nú ya̱ kɨ̱ꞌɨ̱nꞌ nú yukuán, rúja? ―nkachiꞌ ráa.
―¿Á nsú u̱xu̱ꞌ u̱vi̱ꞌ horá ya̱ ɨɨn nuví, rúja? Retú né ni ɨɨn ñɨvɨ jíka-a ni kúvi nuví, jee ntu kákɨ́ꞌɨ jie̱ꞌe̱ꞌ-e, chi néꞌyá-a ñuꞌunꞌ túúnꞌ nu̱u̱nꞌ ñɨ̱vɨ́ yaꞌá.
Soo ñɨvɨ ya̱ jíka yakuááꞌ jee kákɨ́ꞌɨ jie̱ꞌe̱ꞌ-e, chi ntu̱vi nijinꞌ nu̱u̱nꞌ-u né ɨɨn ichi kua̱ꞌa̱nꞌ-a ―nkachiꞌ Jesús.
Jee sáá nkuvi nkachiꞌ re̱ꞌ yaꞌá, jee nkachiꞌ re̱ꞌ nu̱u̱nꞌ ráa:
―Lázaro, te̱e ya̱ ma̱ni̱ꞌ jín-orán, kíxíꞌ re̱ꞌ, soo kɨ̱ꞌɨ̱nꞌ ni̱ꞌ kixinóto ni̱ꞌ re̱ꞌ ―nkachiꞌ Jesús.
Saájee nkachiꞌ rá te̱e súkuáꞌa re̱ꞌ ráa:
―I̱toꞌoꞌ, retú kíxíꞌ re̱ꞌ, jee nuvi va̱ꞌa re̱ꞌ ―nkachiꞌ ráa.
Soo nkachiꞌ Jesús nu̱u̱nꞌ ráa sukuán jie̱ꞌe̱ꞌ ya ni̱ꞌi̱ꞌ Lázaro. Soo rá te̱e súkuáꞌa re̱ꞌ ráa nkaꞌvi iniꞌ ráa ya̱ kua̱chi kíxíꞌ nijia Lázaro ni.
Saájee nkachiꞌ kájí Jesús nu̱u̱nꞌ ráa:
―Ya ni̱ꞌi̱ꞌ Lázaro.
Jee kúsɨ́ɨꞌ iniꞌ ánímaꞌ ni̱ꞌ ya̱ ntu̱ví nééꞌ ni̱ꞌ yukuán, chi íyó va̱ꞌa nu̱u̱nꞌ ránoꞌó, chi sáva ji̱nu̱ꞌ va̱ꞌa ka̱ꞌ iniꞌ rán. Jee ntañúꞌún nkóꞌónꞌ-órán kɨ̱ne̱ꞌyá-ó re̱ꞌ ―nkachiꞌ Jesús.
Saájee Tomás, ya̱ suni naní re̱ꞌ kuatíꞌ, jee nkachiꞌ re̱ꞌ nu̱u̱nꞌ rá táꞌán ya̱ súkuáꞌa nkáá re̱ꞌ jín ráa jín Jesús:
―Suni nkóꞌónꞌ-órán ranika̱ꞌ sáva kuviꞌ nkáá-órán jín re̱ꞌ ―nkachiꞌ Tomás.
Jesús ví ya̱ sáꞌá ya̱ natekuꞌ i̱i̱ꞌ ñɨvɨ jín ya̱ kutekuꞌ ráa nɨ́ɨ́nkání jín Ndiosíꞌ
Jee sáá nkenta Jesús nu̱u̱nꞌ ñuunꞌ Betania, jee nku̱káꞌnú iniꞌ re̱ꞌ ya̱ ya nkuvi ku̱mi̱ꞌ ki̱vɨ̱ꞌ ya̱ nse̱ꞌí ráa Lázaro iniꞌ yaviꞌ kava.
Ñuunꞌ Betania vá káá yatin-i jín ñuunꞌ káꞌnú Jerusalén, yatin u̱ni̱ꞌ kilometro ni ví-i ya̱ kújíká káá ráa.
Jee kue̱ꞌe̱ꞌ víꞌí rá ñɨvɨ Israel yukuán nkenta ráa nu̱u̱nꞌ nééꞌ Marta jín María, sáva nasaꞌá neí ráa iniꞌ ráña, jie̱ꞌe̱ꞌ ya̱ níꞌiꞌ ku̱ꞌva ráña.
Saájee sáá nteso̱ꞌo Marta ya̱ váji Jesús, jee nkene ña kua̱taꞌanꞌ ña re̱ꞌ. Soo María nkino̱o ña veꞌi.
Saájee nkachiꞌ Marta nu̱u̱nꞌ Jesús:
―I̱toꞌoꞌ, retánꞌ nneeꞌ nú yaꞌá, jee va̱ni nku̱víꞌ ku̱ꞌva ni̱ꞌ nékúvi.
Soo ne̱ vitan jee jíníꞌ ni̱ꞌ ya̱ nta̱ká ya̱ ka̱ka̱nꞌ nú nu̱u̱nꞌ Ndiosíꞌ, jee taji re̱ꞌ maa nu̱u̱nꞌ nú ―nkachiꞌ ña.
Jee nkachiꞌ Jesús nu̱u̱nꞌ ña:
―Natekuꞌ i̱i̱ꞌ ku̱ꞌva nú nako̱o re̱ꞌ ―nkachiꞌ Jesús.
Jee nkachiꞌ Marta nu̱u̱nꞌ Jesús:
―Jíníꞌ ni̱ꞌ ya̱ natekuꞌ i̱i̱ꞌ tuku ku̱ꞌva ni̱ꞌ nako̱o re̱ꞌ kene re̱ꞌ nteñu rá níꞌiꞌ, sáá natekuꞌ i̱i̱ꞌ kua̱íyó rá ñɨvɨ níꞌiꞌ, ne̱ sáá kenta ki̱vɨ̱ꞌ nu̱u̱nꞌ nɨ́ꞌɨ ―nkachiꞌ ña.
Jee nkachiꞌ Jesús nu̱u̱nꞌ ña:
―Nuꞌuꞌ kúvi ya̱ saꞌá ni̱ꞌ ya̱ natekuꞌ i̱i̱ꞌ ñɨvɨ nako̱o ráa kene ráa nteñu rá níꞌiꞌ jín ya̱ saꞌá ni̱ꞌ ya̱ kutekuꞌ ráa nɨ́ɨ́nkání jín Ndiosíꞌ. Jee rá ñɨvɨ ya̱ kúneí iniꞌ ráa nuꞌuꞌ, jee súnika̱ꞌ kuviꞌ ráa, jee kutekuꞌ ráa jín Ndiosíꞌ nɨ́ɨ́nkání.
Jee nta̱ká rá tékúꞌ jee kúneí iniꞌ ráa nuꞌuꞌ, ni nsáꞌ kuviꞌ ánímaꞌ ráa chi koo ráa jín Ndiosíꞌ. ¿Á jínúꞌ iniꞌ nú rá tu̱ꞌun yaꞌá? ―nkachiꞌ Jesús.
Jee nkachiꞌ ña nu̱u̱nꞌ re̱ꞌ:
Náꞌyúꞌ Jesús íñɨ́ re̱ꞌ ichinúúnꞌ kava nu̱u̱nꞌ yɨ́ꞌɨ́ séꞌí Lázaro iniꞌ-i
Jee sáá nkuvi nkachiꞌ Marta sukuán, jee kua̱kana ña ku̱ꞌvi̱ꞌ ña María, jee nkachiꞌ yuꞌuꞌ ña nu̱u̱nꞌ-u:
―Máá mestrúꞌ íyó re̱ꞌ yaꞌá jee kána re̱ꞌ noꞌó ―nkachiꞌ Marta.
Jee sáá nteso̱ꞌo María rá tu̱ꞌun yaꞌá, jee ntañúꞌún kuitɨꞌ nna̱kuiñɨꞌ ña jee kua̱ꞌa̱nꞌ ña nu̱u̱nꞌ Jesús.
Jee ni ntiáꞌan ka̱ꞌ ki̱vɨ Jesús nu̱u̱nꞌ ñuunꞌ, chi íñɨ́ i̱i̱ꞌ re̱ꞌ nu̱u̱nꞌ ña̱taꞌan Marta re̱ꞌ.
Saájee rá ñɨvɨ Israel ya̱ nééꞌ jín ña iniꞌ veꞌi ña jee nasaꞌá neí ráa iniꞌ ña, jee sáá niniꞌ ráa ya̱ numíjiꞌíꞌ nna̱kuinɨꞌ ña jee nkene ña, jee nchi̱nikɨnꞌ rává ña, chi nkaꞌvi iniꞌ ráa ya̱ kua̱ꞌa̱nꞌ ña nu̱u̱nꞌ kava nu̱u̱nꞌ nse̱ꞌí ráa ku̱ꞌva ña sáva kunaꞌyuꞌ ña yukuán.
Saájee nkenta ña nu̱u̱nꞌ íñɨ́ Jesús, jee nxi̱nániso ña maáña rá jie̱ꞌe̱ꞌ re̱ꞌ, jee nkachiꞌ ña nu̱u̱nꞌ re̱ꞌ:
―I̱toꞌoꞌ, retánꞌ nééꞌ nú yaꞌá, jee va̱ni nku̱víꞌ ku̱ꞌva ni̱ꞌ nékúvi ―nkachiꞌ ña.
Saájee sáá niniꞌ Jesús ya̱ náꞌyúꞌ ña, jín rá ñɨvɨ Israel ya̱ kútáꞌán jín ña nkenta ráa yukuán náꞌyúꞌ ráa, jee nku̱níní iniꞌ ánímaꞌ re̱ꞌ jee nnu̱kuékáꞌ iniꞌ re̱ꞌ.
Jee nkachiꞌ re̱ꞌ:
―¿Né núꞌ nchiꞌi rán re̱ꞌ?
Jee nkachiꞌ ña:
―I̱toꞌoꞌ, nkóꞌónꞌ-ó jee kuniꞌ nú ―nkachiꞌ ña.
Jee nnaꞌyuꞌ Jesús.
Saájee nkachiꞌ rá ñɨvɨ Israel vá:
―Kune̱ꞌyá rán, na̱ ka̱ꞌ nñunu̱u̱nꞌ re̱ꞌ ka̱ꞌ maa ―nkachiꞌ ráa.
Soo sava ka̱ꞌ rá ñɨvɨ vá nkachiꞌ:
―Te̱e yaꞌá jee nkuvi nsa̱ꞌá re̱ꞌ ya̱ nnu̱nijinꞌ rá titɨ nchinúún te̱e kuáá. Jee, ¿á suni kúvi saꞌá re̱ꞌ ya̱ nku̱víꞌ Lázaro yaꞌá nékúvi? ―nkachiꞌ ráa.
Nxi̱nátekuꞌ Jesús Lázaro
Jee tukuni nku̱níní iniꞌ Jesús, jee nkanta re̱ꞌ nu̱u̱nꞌ veꞌi ni̱yɨ nu̱u̱nꞌ nse̱ꞌí ráa Lázaro ya̱ kúvi ɨɨn yaviꞌ kava, jee yuꞌú kava vá násɨ́ꞌ ɨɨn yu̱u̱ꞌ káꞌnú.
Jee nkachiꞌ Jesús:
―Xitá rán yu̱u̱ꞌ yaꞌá ―nkachiꞌ re̱ꞌ.
Jee Marta, ya̱ kúvi ku̱ꞌva te̱e ya̱ níꞌiꞌ vá, nkachiꞌ ña:
―I̱toꞌoꞌ, ya jiáꞌánꞌ víꞌí re̱ꞌ chi ya̱ nkuvi ku̱mi̱ꞌ ki̱vɨ̱ꞌ ya̱ níꞌiꞌ re̱ꞌ.
Soo nkachiꞌ Jesús:
―¿Á nsáꞌ nkachiꞌ ni̱ꞌ nu̱u̱nꞌ nú ya̱ retú jínúꞌ iniꞌ nú nuꞌuꞌ jee kuniꞌ nú ya̱ kúñáꞌnú nasɨ́kuitɨꞌ ví Ndiosíꞌ? ―nkachiꞌ Jesús.
Saájee nxi̱tá ráa yu̱u̱ꞌ ˻nu̱u̱nꞌ yɨ́ꞌɨ́ te̱e níꞌiꞌ˼ vá. Jee nna̱neꞌen nu̱u̱nꞌ Jesús, jee nna̱kune̱ꞌyá re̱ꞌ ne̱ súkún, jee nkachiꞌ re̱ꞌ:
―Tátáꞌ ni̱ꞌ, táji ni̱ꞌ ya̱ kutaꞌviꞌ ni̱ꞌ nu̱u̱nꞌ nú, chi ntɨɨn kuéntáꞌ nú nu̱u̱nꞌ tu̱ꞌun nkachiꞌ ni̱ꞌ.
Jee sáá nkachiꞌ Jesús sukuán, jee nka̱najíín ni̱ꞌin re̱ꞌ:
―¡Lázaro, kene i̱ña̱ꞌ! ―nkachiꞌ re̱ꞌ.
Jee Lázaro, ya̱ níꞌiꞌ re̱ꞌ, nkene re̱ꞌ ne̱ yaviꞌ nu̱u̱nꞌ yɨ́ꞌɨ́ re̱ꞌ, jee yɨ́sukunꞌ rá naꞌá re̱ꞌ jín rá jie̱ꞌe̱ꞌ jín tiráꞌ saꞌma kuíjín, jee suni yɨ́sukunꞌ saꞌma nu̱u̱nꞌ re̱ꞌ ranika̱ꞌ. Jee nkachiꞌ Jesús nu̱u̱nꞌ rá ñɨvɨ:
―Nanají rán rá saꞌma ya̱ yɨ́sukunꞌ re̱ꞌ, jee siaáꞌ rán re̱ꞌ kɨ̱ꞌɨ̱nꞌ re̱ꞌ ―nkachiꞌ Jesús.
Nátúꞌún rá te̱e kúñáꞌnú nu̱u̱nꞌ rá ñɨvɨ Israel na̱sa tɨɨn ráa Jesús sáva kaꞌniꞌ ráa re̱ꞌ
Saájee kue̱ꞌe̱ꞌ víꞌí rá ñɨvɨ Israel ya̱ va̱ji kútáꞌán jín María, jee sáá niniꞌ ráa rá tiñu ya̱ nsa̱ꞌá Jesús jee ni̱nu̱ꞌ iniꞌ ráa re̱ꞌ.
Soo sava ráa ka̱ꞌ kua̱ꞌa̱nꞌ ráa nu̱u̱nꞌ rá te̱e ya̱ kúvi “fariseo” jee nkachiꞌ ráa nu̱u̱nꞌ rá te̱e vá rá tiñu ya̱ nsa̱ꞌá Jesús.
Saájee rá su̱tu̱ꞌ kúñáꞌnú jín rá te̱e ya̱ kúvi “fariseo” nku̱tútú ráa junta káꞌnú jín rá inka te̱e kúñáꞌnú, jee nkachiꞌ ráa:
―¿Ná kúvi ya̱ saꞌá-o? Chi Jesús yaꞌá saꞌá víꞌí re̱ꞌ rá seña a̱nasɨ́.
Jee retú ku̱ꞌva-ó ya̱ saꞌá re̱ꞌ sukuán, jee nta̱ká rá ñɨvɨ ji̱nu̱ꞌ iniꞌ ráa kaníjiá ráa re̱ꞌ. Jee kiji rá te̱e ñuunꞌ Roma, jee xináánꞌ ráa veñu̱ꞌun káꞌnú ííꞌ-ó jín nación-ó Israel ―nkachiꞌ ráa.
Soo Caifás ya̱ kúvi ɨɨn rá táꞌán kúñáꞌnú jín ráa, chi maáréꞌ vá kúvi su̱tu̱ꞌ kúñáꞌnú ka̱ꞌ nu̱u̱nꞌ rá táꞌán su̱tu̱ꞌ re̱ꞌ kui̱ya̱ꞌ yukuán, jee nkachiꞌ Caifás vá:
―Ránoꞌó chi ntu̱náꞌ vá jíníꞌ kuitɨꞌ rán.
¿Á ni ntu jiáni iniꞌ rán ya̱ va̱ꞌa ka̱ꞌ kúvi nu̱u̱nꞌ-ó ya̱ kuviꞌ ɨɨn te̱e ni jie̱ꞌe̱ꞌ ya̱ váꞌa rá ñɨvɨ, jee nsáꞌ náánꞌ nɨꞌɨ ñuunꞌ-ó? ―nkachiꞌ re̱ꞌ.
Soo Caifás jee nsú tu̱ꞌun ya̱ jiáni xi̱ni̱ꞌ maáréꞌ ví ya̱ nkachiꞌ re̱ꞌ yaꞌá, chisaꞌ jie̱ꞌe̱ꞌ ni ka̱ꞌ ya̱ kúvi re̱ꞌ su̱tu̱ꞌ kúñáꞌnú ka̱ꞌ kui̱ya̱ꞌ yukuán, saáva nsa̱ꞌá Ndiosíꞌ ya̱ kachiꞌ ya̱chi̱ꞌ re̱ꞌ rá tu̱ꞌun vá jie̱ꞌe̱ꞌ ya̱ íyó kuviꞌ Jesús jie̱ꞌe̱ꞌ ya̱ váꞌa nación Israel.
Jee nsú kua̱chi kuitɨꞌ jie̱ꞌe̱ꞌ rá ñɨvɨ ñuunꞌ yaꞌá kuviꞌ re̱ꞌ, chisaꞌ suni kuviꞌ re̱ꞌ sáva kua̱íyó kuitɨꞌ rá ñɨvɨ ya̱ kúvi se̱ꞌya Ndiosíꞌ ya̱ ñe̱te̱nuun ráa nééꞌ ráa rá ñuunꞌ íyó ñɨ̱vɨ́ yaꞌá, jee nastútú re̱ꞌ ráa sáva ɨɨn ni ka̱ꞌ nuvi nta̱ká ráa.
Jee saáva, ne̱ ki̱vɨ̱ꞌ yukuán jee nna̱túꞌún ráa ya̱ kaꞌniꞌ ráa Jesús.
Saáva ntu ka̱ꞌ nikanuun nijinꞌ Jesús nteñu rá ñɨvɨ ñuunꞌ Israel, chisaꞌ nkene iyo re̱ꞌ nu̱u̱nꞌ ñuunꞌ Judea, jee kua̱ꞌa̱nꞌ re̱ꞌ nu̱u̱nꞌ ɨɨn ñuunꞌ naní Efraín, ya̱ káá yatin nu̱u̱nꞌ ñu̱ꞌún sáɨn, jee nu̱u̱nꞌ ñuunꞌ yukuán nkino̱o re̱ꞌ nneeꞌ re̱ꞌ jín rá te̱e súkuáꞌa re̱ꞌ ráa.
Jee ya nku̱yatin tiempúꞌ viko Pascua. Jee saáva kue̱ꞌe̱ꞌ nasɨ́kuitɨꞌ rá ñɨvɨ nta̱ká ñuunꞌ yukuán kua̱ꞌa̱nꞌ ráa Jerusalén sáva xíꞌna ka̱ꞌ íyó nasaꞌá noo ráa maáráa nu̱u̱nꞌ Ndiosíꞌ, ˻sáni tátúníꞌ ley ráa sáva kuvi saꞌá ráa viko Pascua vá˼.
Jee nánukú ráa Jesús jee ni íñɨ́ ráa iniꞌ chíkéꞌi veñu̱ꞌun káꞌnú, jee jíkátu̱ꞌún ráa ɨɨn inka táꞌán ráa:
―¿Ná káꞌvi iniꞌ rán? ¿Á ntu kiji Jesús viko? ―nkachiꞌ ráa.
Jee rá su̱tu̱ꞌ kúñáꞌnú vá jín rá te̱e yɨ́ꞌɨ́ “grupo” “fariseo” vá nta̱túníꞌ ráa ya̱ né ni ɨɨn rá ñɨvɨ jíníꞌ ráa nu̱u̱nꞌ nééꞌ Jesús, jee íyó kachiꞌ ráa maa, sáva tɨɨn rá te̱e kúñáꞌnú vá maa.
Ɨɨn ñaꞌan nchi̱só ña “aceite” jiáꞌánꞌ vi̱xi̱ꞌ jie̱ꞌe̱ꞌ Jesús
I̱ñu̱ꞌ ka̱ꞌ ki̱vɨ̱ꞌ kúmániꞌ kenta maa ki̱vɨ̱ꞌ viko Pascua, jee ña̱ꞌa̱nꞌ tuku Jesús ñuunꞌ Betania, nu̱u̱nꞌ nééꞌ Lázaro, te̱e ya̱ níꞌiꞌ jee nxi̱nátekuꞌ Jesús maa nkene-e nteñu rá níꞌiꞌ.
Jee yukuán nsa̱ꞌá ráa ɨɨn xíní nyajiꞌ Jesús, jee Marta nchuꞌun ña kajiꞌ ráa. Jee Lázaro nkuvi ɨɨn ráa ya̱ nééꞌ yuꞌú mesa yájíꞌ ráa jín re̱ꞌ.
Saájee María ya̱ néen tu̱ꞌva ña sava litro “aceite” jiáꞌánꞌ vi̱xi̱ꞌ ya̱ kúvi máá ninuꞌun nardo, jee ya̱ꞌvi nasɨ́kuitɨꞌ nééꞌ-e jee nyosoꞌ ña maa jie̱ꞌe̱ꞌ re̱ꞌ, jee nxi̱náchi ña jie̱ꞌe̱ꞌ re̱ꞌ jín ixi xíníꞌ ña. Jee ne̱ nchi̱tú xikoꞌ jiáꞌánꞌ vi̱xi̱ꞌ vá iniꞌ veꞌi yukuán.
Jee Judas Iscariote, ya̱ kúvi re̱ꞌ ɨɨn rá te̱e súkuáꞌa Jesús ráa, [jee kuvi re̱ꞌ se̱ꞌya Simón,] jee kúvi re̱ꞌ te̱e ya̱ va̱kuyatin naku̱ꞌva re̱ꞌ Jesús xi̱ntíín rá te̱e táꞌvi iniꞌ néꞌyá ráa Jesús. Jee nkachiꞌ re̱ꞌ:
―¿Na̱ kuvi chi ntu̱ví nxi̱kó ña “aceite” jiáꞌánꞌ vi̱xi̱ꞌ yaꞌá nékúvi, jee ni̱ꞌi̱nꞌ ña ya̱ kúvi xu̱ꞌún ya̱ꞌvi ɨɨn ñɨvɨ ya̱ úníꞌ sientúꞌ ki̱vɨ̱ꞌ, jee ku̱ꞌva ña xu̱ꞌún vá nu̱u̱nꞌ rá láꞌví, nékúvi?
Sú nkachiꞌ re̱ꞌ sukuán, soo nsú jie̱ꞌe̱ꞌ ya̱ kúnáꞌví nijia iniꞌ re̱ꞌ rá láꞌví, chisaꞌ jie̱ꞌe̱ꞌ ni ka̱ꞌ ya̱ maáréꞌ kúvi ɨɨn te̱e kuíꞌná. Chi maáréꞌ kúvi te̱e ya̱ nééꞌ si̱kɨ̱ꞌ re̱ꞌ kúmí re̱ꞌ ñunu xu̱ꞌún nu̱u̱nꞌ rá táꞌán te̱e súkuáꞌa Jesús ráa, jee tɨ́ɨn kuíꞌná re̱ꞌ yakuꞌ xu̱ꞌún nu̱u̱nꞌ chúꞌun ráa ya̱ kúmí re̱ꞌ.
―Nkusaá ña, chi ya nchuꞌun va̱ꞌa ña maa sáva saꞌá túꞌva ña nuꞌuꞌ sukuán ne̱ ki̱vɨ̱ꞌ kuyuꞌuꞌ ni̱ꞌ ré níꞌiꞌ ni̱ꞌ.
Chi sukuáni nɨ́ɨ́nkání nééꞌ rá ñɨvɨ láꞌví jín ránoꞌó, soo nuꞌuꞌ chi nsú sukuáni kuneeꞌ ni̱ꞌ jín ránoꞌó ―nkachiꞌ Jesús.
Nátúꞌún ñɨvɨ ya̱ kaꞌniꞌ ráa Lázaro
Jee kue̱ꞌe̱ꞌ nasɨ́kuitɨꞌ rá ñɨvɨ Israel nku̱káꞌnú iniꞌ ráa ya̱ nééꞌ Jesús nu̱u̱nꞌ ñuunꞌ Betania. Jee ña̱ꞌa̱nꞌ ráa yukuán, soo nsú kua̱chi Jesús ni kua̱ne̱ꞌyá ráa, chisaꞌ suni sáva kɨ̱ne̱ꞌyá ráa Lázaro, ya̱ nna̱tekuꞌ ííꞌ re̱ꞌ nsa̱ꞌá Jesús.
Saájee rá su̱tu̱ꞌ kúñáꞌnú vá jee nna̱túꞌún ráa ya̱ suni kaꞌniꞌ ráa Lázaro ranika̱ꞌ.
Chi jie̱ꞌe̱ꞌ Lázaro, ˻ya̱ nxi̱nátekuꞌ Jesús re̱ꞌ˼, jee kue̱ꞌe̱ꞌ rá ñɨvɨ Israel kúsɨ́ɨ́n ráa ˻nu̱u̱nꞌ rá su̱tu̱ꞌ vá˼ jee kúneí iniꞌ ráa Jesús.
Nki̱vɨ Jesús nu̱u̱nꞌ ñuunꞌ Jerusalén
Jee ki̱vɨ̱ꞌ stéñuꞌún, jee kue̱ꞌe̱ꞌ nasɨ́kuitɨꞌ rá ñɨvɨ nkenta ráa ya̱ kua̱ꞌa̱nꞌ ráa viko Pascua nu̱u̱nꞌ ñuunꞌ Jerusalén vá. Jee sáá nteso̱ꞌo ráa ya̱ váji Jesús nu̱u̱nꞌ ñuunꞌ Jerusalén,
jee ña̱ꞌnu̱ꞌ ráa rá naꞌá yutun yu̱ku̱ñu̱u̱nꞌ jee nkene ráa kua̱taꞌanꞌ ráa Jesús, jee nka̱jiéꞌé ráa kánajíín ráa, jee káchíꞌ ráa:
―¡Sikáku Ndiosíꞌ yó!<sup>a</sup> ¡Na̱ ka̱ꞌ netuꞌ ka̱ꞌ ví maáréꞌ ya̱ va̱ji nu̱u̱nꞌ súví I̱toꞌoꞌ-ó. Maáréꞌ kúvi re̱ꞌ “rey” ya̱ tatúníꞌ re̱ꞌ nu̱u̱nꞌ rá ñɨvɨ ñuunꞌ Israel! ―nkachiꞌ ráa.
Jee nni̱ꞌi̱nꞌ Jesús ɨɨn burrúꞌ lúlí, jee yósóꞌ re̱ꞌ maa, kuéntáꞌ sánikua̱ꞌ ya̱ káchíꞌ tu̱ꞌun nééꞌ nu̱u̱nꞌ tutuꞌ níso tu̱ꞌun Ndiosíꞌ:
Ránoꞌó se̱ꞌya ñuunꞌ Sión ya̱ kúvi ñuunꞌ Jerusalén,
koto yúꞌví rán.
Chi ¡kune̱ꞌyá! yaꞌá va̱ji ya̱ kúvi “rey” tatúníꞌ nu̱u̱nꞌ ránoꞌó,
yósóꞌ re̱ꞌ ɨɨn burrúꞌ lúlí jiáá.
Sukuán káchíꞌ nu̱u̱nꞌ tutuꞌ ííꞌ.
Jee ya̱ xíꞌnañúꞌún jee ni ntu̱ví ña̱ku̱ꞌun iniꞌ ráa te̱e súkuáꞌa Jesús ráa jie̱ꞌe̱ꞌ rá tiñu vá. Soo ne̱ sáá nxi̱náa Ndiosíꞌ Jesús antivɨ́ nu̱u̱nꞌ nstúvi re̱ꞌ ya̱ kúñáꞌnú-u, jee ne̱ saájee nna̱ku̱ꞌun iniꞌ ráa ya̱ rá tu̱ꞌun vá níso nu̱u̱nꞌ tutuꞌ ííꞌ káchíꞌ-i yaꞌá jie̱ꞌe̱ꞌ re̱ꞌ, jín ya̱ sukuán nsa̱ꞌá ráa jín re̱ꞌ.
Jee rá ñɨvɨ ya̱ níñɨ jín Jesús sáá nkana re̱ꞌ xi̱ni̱ꞌ Lázaro ne̱ veꞌi kava yu̱u̱ꞌ jee nxi̱nátekuꞌ re̱ꞌ maa nkene re̱ꞌ nteñu rá níꞌiꞌ, jee jiáꞌa ráa nu̱u̱nꞌ rá inka ñɨvɨ ya̱ naáꞌ jie̱ꞌe̱ꞌ ya̱ niniꞌ ráa ya̱ nsa̱ꞌá re̱ꞌ.
Saáva jie̱ꞌe̱ꞌ yaꞌá kúvi ya̱ nkene kue̱ꞌe̱ꞌ ñɨvɨ ña̱taꞌanꞌ ráa Jesús, chi nteso̱ꞌo ráa ya̱ nsa̱ꞌá re̱ꞌ seña a̱nasɨ́ yaꞌá.
Saájee rá te̱e ya̱ kúvi “grupo” “fariseo” nkachiꞌ ráa nu̱u̱nꞌ táꞌán maáráa:
―¡Kune̱ꞌyá rán! ¡Ní ntu̱náꞌ kúvi kuitɨꞌ saꞌá-ó! Chi kua̱íyó kuitɨꞌ rá ñɨvɨ ñɨ̱vɨ́ kua̱ꞌa̱nꞌ ráa níkɨ́nꞌ ráa maa ―nkachiꞌ ráa.
Íyótúníꞌ ni rá ñɨvɨ Grecia nánukú ráa kaꞌanꞌ ráa jín Jesús
Jee íyótúníꞌ ni ñɨvɨ íyó ya̱ kúvi ñɨvɨ ñuunꞌ Grecia ya̱ kuáꞌánꞌ ráa viko nu̱u̱nꞌ ñuunꞌ Jerusalén, sáva kuneñu̱ꞌun ráa Ndiosíꞌ.
Saájee rá ñɨvɨ yaꞌá, ña̱kuyatin ráa nu̱u̱nꞌ Felipe, te̱e ñuunꞌ Betsaida, ya̱ kúvi ɨɨn rá ñuunꞌ tɨ́ɨn Galilea. Jee ni̱ka̱nꞌ táꞌvíꞌ ráa nu̱u̱nꞌ Felipe, jee nkachiꞌ ráa:
―Tátáꞌ, kuíni rán kuniꞌ rán Jesús jee kaꞌanꞌ rán jín re̱ꞌ ―nkachiꞌ ráa.
Jee ña̱ꞌa̱nꞌ Felipe jee nkachiꞌ re̱ꞌ nu̱u̱nꞌ Andrés, saájee Andrés jín Felipe ña̱kachiꞌ ráa maa nu̱u̱nꞌ Jesús.
Jee nna̱xiníkó Jesús nu̱u̱nꞌ ráa, jee nkachiꞌ re̱ꞌ:
―Ya nkenta ki̱vɨ̱ꞌ ya̱ kenta tu̱vi ya̱ viiꞌ kúñáꞌnú nasɨ́kuitɨꞌ ni̱ꞌ ya̱ nkenta kúvi ni̱ꞌ se̱ꞌya ñɨvɨ ñɨ̱vɨ́.
˻Jee sukuán koo jín ránoꞌó chi˼ ɨɨn ñɨvɨ ya̱ ñúnúunꞌ-u maáa ni, jee sukuán kenta sukuíta-a maáa nu̱u̱nꞌ Ndiosíꞌ. Jee ɨɨn ñɨvɨ ya̱ táꞌvi iniꞌ-i néꞌyá-a na̱sa níyo iniꞌ-i rá nantíñú ñɨ̱vɨ́ yaꞌá, jee ni̱ꞌi̱nꞌ-i ya̱ kutekuꞌ-u nɨ́ɨ́nkání jín Ndiosíꞌ.
Jee retú íyó ne̱ ni ɨɨn satíñú-u nu̱u̱nꞌ nuꞌuꞌ, jee íyó-o kunikɨnꞌ-ɨ nuꞌuꞌ. Chi ñɨvɨ ya̱ satíñú nu̱u̱nꞌ nuꞌuꞌ, jee nu̱u̱nꞌ kuneeꞌ ni̱ꞌ jee suni yukuán kuneeꞌ musúꞌ ni̱ꞌ. Jee retú íyó ɨɨn ñɨvɨ satíñú nu̱u̱nꞌ nuꞌuꞌ, jee saꞌá tátáꞌ ni̱ꞌ ya̱ kúñáꞌnú ráa.
Káchítu̱ꞌún Jesús ya̱ kuviꞌ re̱ꞌ
’Vitan jee núkuéká iniꞌ ánímaꞌ ni̱ꞌ. ¿Ná kachiꞌ ni̱ꞌ? “¿Á kachiꞌ ni̱ꞌ ya̱: Tátáꞌ ni̱ꞌ, sikáku nuꞌuꞌ nu̱u̱nꞌ tu̱nóꞌó va̱ji-i nu̱u̱nꞌ ni̱ꞌ tiempúꞌ yaꞌá?” Soo nkúvi, chi jie̱ꞌe̱ꞌ tu̱nóꞌó yaꞌá va̱ji ni̱ꞌ kunoꞌo ni̱ꞌ tiempúꞌ yaꞌá.
Tátáꞌ ni̱ꞌ, stúvi nú ya̱ kúñáꞌnú nasɨ́kuitɨꞌ nú ―nkachiꞌ Jesús.
Saájee nkiji ɨɨn ta̱chi̱yuꞌú ne̱ antivɨ́ súkún jee nkachiꞌ-i:
―Ya nstúvi ni̱ꞌ ya̱ kúñáꞌnú nasɨ́kuitɨꞌ ni̱ꞌ jee tukuni stúvi ni̱ꞌ maa ―nkachiꞌ Ndiosíꞌ.
Jee rá ñɨvɨ kue̱ꞌe̱ꞌ ya̱ íñɨ́ yukuán, nteso̱ꞌo ráa xinaꞌaꞌ ta̱chi̱yuꞌú vá, jee sava ráa nkachiꞌ:
―Tajia ví-i.
Soo sava rá ka̱ꞌ nkachiꞌ:
―Ɨɨn najiáꞌáꞌ ííꞌ Ndiosíꞌ nkaꞌanꞌ jín re̱ꞌ.
Saájee nna̱xiníkó Jesús jee nkachiꞌ re̱ꞌ:
―Nsú jie̱ꞌe̱ꞌ ya̱ váꞌa nu̱u̱nꞌ nuꞌuꞌ nkiji ta̱chi̱yuꞌú vá, chisaꞌ jie̱ꞌe̱ꞌ ya̱ váꞌa nu̱u̱nꞌ ránoꞌó.
Vitan kúvi tiempúꞌ ya̱ saꞌá na̱a̱ꞌ Ndiosíꞌ kua̱chi jie̱ꞌe̱ꞌ rá ñɨvɨ ñɨ̱vɨ́ yaꞌá. Jee vitan jee tavaꞌ Ndiosíꞌ máá maá kui̱ꞌna̱ꞌ kúñáꞌnú ya̱ tátúníꞌ iniꞌ ñɨ̱vɨ́ yaꞌá kɨ̱ꞌɨ̱nꞌ iyo-o.
Jee nuꞌuꞌ chi, sáá naneꞌen ráa nuꞌuꞌ ˻nu̱u̱nꞌ kunintakaa ni̱ꞌ˼, jee naxtúꞌva ni̱ꞌ nta̱ká rá ñɨvɨ nu̱u̱nꞌ ni̱ꞌ<sup>b</sup> ―nkachiꞌ Jesús.
Jee nkachiꞌ Jesús rá tu̱ꞌun yaꞌá sukuán, sáva stúvi re̱ꞌ na̱sa kuviꞌ re̱ꞌ.
Saájee nna̱xiníkó rá ñɨvɨ nu̱u̱nꞌ re̱ꞌ:
―Ya nteso̱ꞌo ránꞌ ya̱ nu̱u̱nꞌ tutuꞌ ley Ndiosíꞌ káchíꞌ ya̱ máá Cristo kutekuꞌ-u nɨ́ɨ́nkání. ¿Jee na̱ja chi káchíꞌ nú íyó naneꞌen ráa se̱ꞌya ñɨvɨ ñɨ̱vɨ́ ˻nu̱u̱nꞌ kunintakaa? ¿Né ɨɨn kúvi se̱ꞌya ñɨvɨ ñɨ̱vɨ́ yaꞌá rúja? ―nkachiꞌ ráa.
Saájee nkachiꞌ Jesús nu̱u̱nꞌ ráa:
―Nuꞌuꞌ, ya̱ kúvi ni̱ꞌ ñuꞌunꞌ túúnꞌ iniꞌ ánímaꞌ rán, jee yakuꞌ ni ka̱ꞌ ki̱vɨ̱ꞌ íyó kuneeꞌ ni̱ꞌ jín rán. Saáva kueꞌnu rán nu̱u̱nꞌ ñuꞌunꞌ vá ni túúnꞌ-u iniꞌ ánímaꞌ rán, sáva nsáꞌ kenta kueꞌnu rán nu̱u̱nꞌ ñu̱neenꞌ ya̱ kúvi ya̱ niva̱ꞌa, chi ñɨvɨ ya̱ jiáꞌnu nu̱u̱nꞌ ñu̱neenꞌ ntu kútúníꞌ né ɨɨn ichi kɨ̱ꞌɨ̱nꞌ ráa.
Jee saáva ni nééꞌ ni̱ꞌ ka̱ꞌ jín rán, jee íyó kuneí iniꞌ rán nuꞌuꞌ, ya̱ kúvi ni̱ꞌ kuéntáꞌ ñuꞌunꞌ nu̱u̱nꞌ rán, sáva kenta kuvi rán ñɨvɨ ya̱ jiáꞌnu rán nu̱u̱nꞌ ñuꞌunꞌ ―nkachiꞌ Jesús.
Jee sáá nkuvi nkachiꞌ re̱ꞌ rá tu̱ꞌun yaꞌá, jee kua̱ꞌa̱nꞌ re̱ꞌ, jee nchi̱yuꞌuꞌ re̱ꞌ maáréꞌ nu̱u̱nꞌ ráa.
Ntu̱ví ínúꞌ iniꞌ sava rá ñɨvɨ Israel ya̱ Jesús ví Cristo
Soo súnika̱ꞌ kue̱ꞌe̱ꞌ víꞌí rá seña a̱nasɨ́ nsa̱ꞌá Jesús nu̱u̱nꞌ ráa, soo ni ntu̱ví nínúꞌ iniꞌ ráa re̱ꞌ.
Jee saáva nkuna̱a̱ꞌ nu̱u̱nꞌ tu̱ꞌun ya̱ nkaꞌanꞌ Isaías, ya̱ kúvi ɨɨn “profeta” ˻ya̱ njiáꞌa Ndiosíꞌ tu̱ꞌun re̱ꞌ nu̱u̱nꞌ-u ne̱ yanaꞌán sáva nakani-i vá˼. Jee nkachiꞌ-i:
I̱toꞌoꞌ, ¿né ɨɨn ni̱nu̱ꞌ iniꞌ tu̱ꞌun ya̱ nna̱kani ránꞌ rúja?
Jee, ¿né ɨɨn nu̱u̱nꞌ nstúvi Ndiosíꞌ fuersáꞌ ííꞌ ni̱ꞌin níso re̱ꞌ rúja?
Nkachiꞌ Isaías.
Chi nsa̱ꞌá Ndiosíꞌ ya̱ kuéntáꞌ kuáá rá nchinúún ráa,
jee suni nsa̱ꞌá re̱ꞌ ya̱ kuni̱ꞌin iniꞌ ánímaꞌ ráa,
sáva ni nku̱níꞌ ráa ya̱ naáꞌ jín nchinúún ráa,
jee ni nkíku̱ꞌun iniꞌ ráa maa.
Sáva nsáꞌ nákani iniꞌ ráa jee ni nkúnikɨnꞌ rán Ndiosíꞌ,
jee sáva ni nsáꞌ násaꞌá va̱ꞌa ni̱ꞌ ánímaꞌ ráa.
Nkachiꞌ Isaías rá tu̱ꞌun yaꞌá, chi nku̱káꞌnú ya̱chi̱ꞌ iniꞌ re̱ꞌ na̱sa kúñáꞌnú nasɨ́kuitɨꞌ Jesús, jee nkachiꞌ ya̱chi̱ꞌ re̱ꞌ jie̱ꞌe̱ꞌ-e.
Soo sú na̱ja ka̱ꞌ jee kue̱ꞌe̱ꞌ ne̱ rá te̱e kúñáꞌnú nu̱u̱nꞌ rá ñɨvɨ Israel ni̱nu̱ꞌ iniꞌ ráa Jesús. Soo ntu nstúvi nijinꞌ ráa maa chi yúꞌví ráa rá te̱e “grupo” “fariseo”, sáva ntu tavaꞌ rává ráa veñu̱ꞌun lúlí jee nkúꞌva rává ki̱vɨ ráa ka̱ꞌ.
Nsa̱ꞌá rá te̱e kúñáꞌnú sukuán, chi táꞌánꞌ ka̱ꞌ iniꞌ ráa ya̱ saꞌá rá ñɨvɨ ya̱ kúñáꞌnú ráa, nsú ya̱ saꞌá Ndiosíꞌ ya̱ kúñáꞌnú ráa.
Tu̱ꞌun ya̱ kaꞌanꞌ Jesús ví ya̱ sanáaꞌ kua̱chi si̱kɨ̱ꞌ rá ñɨvɨ
Jee nka̱najíín ni̱ꞌin Jesús, jee nkachiꞌ re̱ꞌ:
―Ñɨvɨ ya̱ kúneí iniꞌ-i nuꞌuꞌ, jee nsú kua̱chi nuꞌuꞌ ví ya̱ kúneí iniꞌ-i, chisaꞌ suni kúneí iniꞌ ñɨvɨ vá ne̱ maáréꞌ ya̱ nchu̱ichí re̱ꞌ nuꞌuꞌ va̱ji ni̱ꞌ.
Jee ñɨvɨ ya̱ néꞌyá-a nuꞌuꞌ, jee suni néꞌyá-a maáréꞌ ya̱ nchu̱ichí re̱ꞌ nuꞌuꞌ.
Jee nuꞌuꞌ, ya̱ kuvi ni̱ꞌ ñuꞌunꞌ ya̱ túún iniꞌ ánímaꞌ ñɨvɨ ñi̱vɨ́ yaꞌá, jee nkenta ni̱ꞌ iniꞌ ñɨ̱vɨ́ yaꞌá, sáva nta̱ká rá ñɨvɨ ya̱ kúneí iniꞌ ráa nuꞌuꞌ nsáꞌ kino̱o ráa kueꞌnu ráa nu̱u̱nꞌ ñu̱neenꞌ.
Soo retú né ni ɨɨn ñɨvɨ tésóꞌo-o rá tu̱ꞌun káchíꞌ ni̱ꞌ, jee retú ntu̱ví íyó mániꞌ ráa káníjiá ráa maa. Jee nsú nuꞌuꞌ kúvi ya̱ sánáaꞌ ni̱ꞌ kua̱chi si̱kɨ̱ꞌ ñɨvɨ vá, chi nsáꞌ váji ni̱ꞌ sánáaꞌ ni̱ꞌ keꞌneꞌ ni̱ꞌ kua̱chi si̱kɨ̱ꞌ ñɨvɨ ñɨ̱vɨ́, chisaꞌ va̱ji ni̱ꞌ sikáku ni̱ꞌ ráa jie̱ꞌe̱ꞌ kua̱chi ráa.
Soo ñɨvɨ ya̱ kúníichiꞌ iniꞌ-i nuꞌuꞌ, jee ntu̱ví tɨ́ɨn-ɨ tu̱ꞌun káꞌánꞌ ni̱ꞌ, jee ya íyó ɨɨn ya̱ sanáaꞌ-a kua̱chi si̱kɨ̱ꞌ ñɨvɨ vá jee keꞌneꞌ-e kua̱chi si̱kɨ̱ꞌ vá. Rá tu̱ꞌun ya̱ nkachiꞌ ni̱ꞌ ví ya̱ keꞌneꞌ-e kua̱chi vá ki̱vɨ̱ꞌ nu̱u̱nꞌ nɨ́ꞌɨ.
Chi nuꞌuꞌ jee ntu̱ví káꞌánꞌ ni̱ꞌ tu̱ꞌun ya̱ kúvi iniꞌ maáníꞌ, chisaꞌ tátáꞌ ni̱ꞌ ya̱ nchu̱ichí re̱ꞌ nuꞌuꞌ jín tiñu yaꞌá, jee maáréꞌ nta̱túníꞌ re̱ꞌ nu̱u̱nꞌ nuꞌuꞌ na̱sa íyó kachiꞌ ni̱ꞌ, jín na̱ jie̱ꞌe̱ꞌ kaꞌanꞌ ni̱ꞌ jín ñɨvɨ.
Jee jíníꞌ na̱a̱ꞌ nijia ni̱ꞌ ya̱ tu̱ꞌun ya̱ tátúníꞌ tátáꞌ ni̱ꞌ saꞌá-a ya̱ kutekuꞌ rá ñɨvɨ jín re̱ꞌ nɨ́ɨ́nkání. Jee saáva rá tu̱ꞌun káchíꞌ ni̱ꞌ, jee káchíꞌ ni̱ꞌ maa sánikua̱ꞌ nkachiꞌ tátáꞌ ni̱ꞌ nu̱u̱nꞌ ni̱ꞌ.
Nákete Jesús jie̱ꞌe̱ꞌ rá te̱e súkuáꞌa re̱ꞌ ráa
Saájee chi̱ji viko Pascua jee ya jíníꞌ Jesús ya̱ nkenta ki̱vɨ̱ꞌ ya̱ kene re̱ꞌ iniꞌ ñɨ̱vɨ́ yaꞌá kɨ̱ꞌɨ̱nꞌ re̱ꞌ nu̱u̱nꞌ Tátáꞌ re̱ꞌ. Jee ñúnúunꞌ re̱ꞌ rá ñɨvɨ maáréꞌ ˻ya̱ súkuáꞌa re̱ꞌ ráa˼ ya̱ nééꞌ iniꞌ ñɨ̱vɨ́, jee ñúnúunꞌ re̱ꞌ ráa ne̱ ki̱vɨ̱ꞌ nu̱u̱nꞌ nɨ́ꞌɨ ntekuꞌ re̱ꞌ iniꞌ ñɨ̱vɨ́ yaꞌá.
Jee ˻viko Pascua˼ ni kúxíní ˻Jesús jín rá te̱e súkuáꞌa re̱ꞌ ráa˼, jee ya nchuꞌun kui̱ꞌna̱ꞌ kúñáꞌnú iniꞌ ánímaꞌ Judas ya̱ naku̱ꞌva re̱ꞌ Jesús xi̱ntíín rá te̱e kánéꞌén. Judas kúvi se̱ꞌya Simón Iscariote.
Jee jíníꞌ Jesús ya̱ máá tátáꞌ re̱ꞌ Ndiosíꞌ njia̱ꞌa nu̱u̱nꞌ re̱ꞌ nta̱ká ya̱ íyó sáva kɨꞌɨ xi̱ntíín re̱ꞌ. Jee suni jíníꞌ re̱ꞌ ya̱ ne̱ nu̱u̱nꞌ Ndiosíꞌ nkene re̱ꞌ va̱ji re̱ꞌ nu̱u̱nꞌ ñɨ̱vɨ́ yaꞌá jee jíníꞌ re̱ꞌ ya̱ yukuán kɨ̱noꞌonꞌ re̱ꞌ nu̱u̱nꞌ Ndiosíꞌ.
Jee sáá nkuvi nku̱xíní, jee nna̱kuiñɨꞌ re̱ꞌ, jee nxi̱tá re̱ꞌ saꞌma níji re̱ꞌ, jee nkeꞌen re̱ꞌ ɨɨn saꞌma xínáchi jee niꞌniꞌ re̱ꞌ maa chi̱ji re̱ꞌ.
Jee kuíre nchuꞌun re̱ꞌ nute iniꞌ ɨɨn ñenkóꞌó, jee nki̱jiéꞌé re̱ꞌ nákete re̱ꞌ jie̱ꞌe̱ꞌ rá te̱e súkuáꞌa re̱ꞌ ráa, jee xínáchi re̱ꞌ jie̱ꞌe̱ꞌ ráa jín saꞌma vá ya núꞌníꞌ chi̱ji re̱ꞌ.
Jee sáá nkenta re̱ꞌ nu̱u̱nꞌ Simón Pedro, jee nkachiꞌ Pedro nu̱u̱nꞌ re̱ꞌ:
―I̱toꞌoꞌ, ¿Á saꞌ maánú nakete jie̱ꞌe̱ꞌ nuꞌuꞌ? ―nkachiꞌ Simón.
Jee nna̱xiníkó Jesús, jee nkachiꞌ re̱ꞌ nu̱u̱nꞌ-u:
―Ya̱ sáꞌá ni̱ꞌ vitan jee ntiáꞌan ki̱ku̱ꞌun iniꞌ nú maa vitan. Soo ne̱ kuéé ka̱ꞌ jee ki̱ku̱ꞌun iniꞌ nú maa.
―Ni nsáꞌ nakete kuitɨꞌ nú jie̱ꞌe̱ꞌ ni̱ꞌ ―nkachiꞌ re̱ꞌ.
Jee nna̱xiníkó Jesús nu̱u̱nꞌ re̱ꞌ:
―Retú nsáꞌ nakete ni̱ꞌ noꞌó, nsáꞌ koo nú jín ni̱ꞌ.
Jee nkachiꞌ Simón Pedro nu̱u̱nꞌ re̱ꞌ:
―I̱toꞌoꞌ, ˻retú sukuán˼ jee nsú kua̱chi kuitɨꞌ rá jie̱ꞌe̱ꞌ ni̱ꞌ ni nakete nú, chisaꞌ suni rá naꞌá ni̱ꞌ jín xi̱ni̱ꞌ ni̱ꞌ ranika̱ꞌ ―nkachiꞌ re̱ꞌ.
Soo nkachiꞌ Jesús nu̱u̱nꞌ re̱ꞌ:
―Retú ɨɨn ñɨvɨ ya̱ ya nichi-i, jee ntu̱ví jíniñúꞌún-u ya̱ nakete-e maáa, chisaꞌ kua̱chi jie̱ꞌe̱ꞌ re̱ꞌ ni, chi ya íyó noo kua̱íyó ñɨvɨ vá. Jee ránoꞌó chi ya̱ íyó noo ánímaꞌ rán, sú nsáꞌ ntáká kuitɨꞌ rán íyó noo.
Nkachiꞌ Jesús sukuán chi jie̱ꞌe̱ꞌ ni ka̱ꞌ ya̱ jíníꞌ re̱ꞌ né ɨɨn ráa vá naku̱ꞌva-a maáréꞌ nu̱u̱nꞌ rá te̱e kánéꞌén. Saáva nkachiꞌ re̱ꞌ ya̱ “sú nsáꞌ ntáká kuitɨꞌ rán íyó noo.”
Jee sáá nnɨꞌɨ nkuvi nna̱kete re̱ꞌ jie̱ꞌe̱ꞌ ráa, jee nna̱keꞌen tuku re̱ꞌ saꞌma níji re̱ꞌ nna̱kuniji re̱ꞌ maa, jee nna̱kuneeꞌ tuku re̱ꞌ yuꞌú mesa, jee nkachiꞌ re̱ꞌ nu̱u̱nꞌ ráa:
―¿Á jiáku̱ꞌun iniꞌ rán tiñu ya̱ nsa̱ꞌá ni̱ꞌ jín rán sukuán?
Chi ránoꞌó jee káchíꞌ rán ya̱ Mestrúꞌ jín I̱toꞌoꞌ kúvi ni̱ꞌ. Soo va̱tu̱ni káchíꞌ nijia rán maa, chi maáníꞌ kúvi nijia sukuán.
Chi retú nuꞌuꞌ, ya̱ kúvi ni̱ꞌ I̱toꞌoꞌ rán, jín ya̱ kúvi ni̱ꞌ Mestrúꞌ rán, jee nna̱kete ni̱ꞌ jie̱ꞌe̱ꞌ rán. Jee suni sukuán íyó nakete rán jie̱ꞌe̱ꞌ ɨɨn inka táꞌán rán.
Chi ɨɨn ichi kúvi ya̱ ntaji ni̱ꞌ nu̱u̱nꞌ rán, sáva kuéntáꞌ kua̱ꞌ nchi̱neí ni̱ꞌ ránoꞌó sukuán kuéntáꞌ musúꞌ, jee suni sukuán chineí rán jín rá táꞌán rán kuéntáꞌ musúꞌ.
Máá nááꞌ vá káchíꞌ ni̱ꞌ nu̱u̱nꞌ rán ya̱ ɨɨn ya̱ kúvi musúꞌ ntu̱ví kúñáꞌnú-u ka̱ꞌ nu̱u̱nꞌ ñɨvɨ ya̱ kúvi i̱toꞌoꞌ-o. Jee ñɨvɨ ya̱ jíka jín tiñu saꞌá re̱ꞌ ya̱ njia̱ꞌa inka ñɨvɨ tiñu vá nu̱u̱nꞌ re̱ꞌ, jee ntu̱ví kúñáꞌnú ka̱ꞌ ñɨvɨ vá nu̱u̱nꞌ ñɨvɨ ya̱ nchu̱ichí-i maa jín tiñu vá.
Retú jiáku̱ꞌun iniꞌ rán rá tu̱ꞌun yaꞌá, jee na̱ ka̱ꞌ va̱ꞌa ka̱ꞌ kuvi rán retú sikúnkuvi rán maa.
’Nsú jie̱ꞌe̱ꞌ ntáká rán káꞌánꞌ ni̱ꞌ. Chi jíníꞌ ni̱ꞌ né ɨɨn ví ránoꞌó ya̱ nka̱ji ni̱ꞌ. Soo sáva sikúnkuvi rá tu̱ꞌun ya̱ nééꞌ nu̱u̱nꞌ tutuꞌ níso tu̱ꞌun Ndiosíꞌ ya̱ káꞌánꞌ-a jie̱ꞌe̱ꞌ nuꞌuꞌ, jee káchíꞌ-i:
Te̱e ya̱ yájíꞌ nkáá jín nuꞌuꞌ,
jee nkenta re̱ꞌ si̱kɨ̱ꞌ ni̱ꞌ
káchíꞌ nu̱u̱nꞌ tutuꞌ.
Jee ne̱ vitan jee ya káchíꞌ ya̱chi̱ꞌ ni̱ꞌ na̱ kúvi ya̱ kuvi sú ne̱ ntiáꞌan ka̱ꞌ kuvi-i, sáva sáá kuvi rá tu̱ꞌun nkachiꞌ ni̱ꞌ yaꞌá, jee i̱nu̱ꞌ iniꞌ rán ya̱ Nuꞌuꞌ Ví ya̱ íyó nɨ́ɨ́nkání.<sup>13:19</sup>
Máá nááꞌ vá káchíꞌ ni̱ꞌ nu̱u̱nꞌ rán: Né ni ɨɨn ñɨvɨ ya̱ nákuatáꞌví-i ñɨvɨ ya̱ chuichí ni̱ꞌ jee nákuatáꞌví-i nuꞌuꞌ. Jee né ni̱ꞌ ɨɨn ya̱ nákuatáꞌví nuꞌuꞌ, jee suni nákuatáꞌví-i ne̱ maáréꞌ ya̱ nchu̱ichí re̱ꞌ nuꞌuꞌ va̱ji ni̱ꞌ.
Káchítu̱ꞌún Jesús ya Judas naku̱ꞌva-a re̱ꞌ.
Jee sáá nkuvi nkachiꞌ Jesús rá tu̱ꞌun yaꞌá, jee nnu̱kuéká nasɨ́kuitɨꞌ iniꞌ ánímaꞌ re̱ꞌ jee njia̱ꞌa re̱ꞌ ya̱ naáꞌ jee nkachiꞌ re̱ꞌ:
―Máá nááꞌ vá káchíꞌ ni̱ꞌ nu̱u̱nꞌ rán ya̱ ɨɨn ránoꞌó naku̱ꞌva-a nuꞌuꞌ nu̱u̱nꞌ rá te̱e kánéꞌén ―nkachiꞌ Jesús.
Saájee rá te̱e súkuáꞌa re̱ꞌ ráa nna̱kune̱ꞌyá ráa nu̱u̱nꞌ ɨɨn inka táꞌán ráa, jee nku̱naan nku̱suꞌva iniꞌ ráa ntu nkútúníꞌ iniꞌ ráa jie̱ꞌe̱ꞌ né ɨɨn ráa vá nkachiꞌ re̱ꞌ.
Jee ɨɨn rá te̱e súkuáꞌa re̱ꞌ ráa, ya̱ ñúnúunꞌ víꞌí re̱ꞌ, ya̱ nééꞌ-e xiín re̱ꞌ yuꞌú mesa nu̱u̱nꞌ kúxíní ráa.
Jee Simón Pedro nsa̱ꞌá re̱ꞌ seña jín xi̱ni̱ꞌ re̱ꞌ nu̱u̱nꞌ te̱e yaꞌá, sáva katu̱ꞌún-u Jesús né ɨɨn ráa xí xi̱ni̱ꞌ vá nkaꞌanꞌ re̱ꞌ.
Saájee nsa̱ꞌá xiín te̱e vá maáa nu̱u̱nꞌ Jesús, jee nkachiꞌ-i:
Saájee nna̱xiníkó Jesús:
―Te̱e ya̱ ku̱ꞌva ni̱ꞌ nu̱u̱nꞌ re̱ꞌ ɨɨn yuꞌú i̱xta̱tíláꞌ ya̱ chu̱náji ni̱ꞌ, jee te̱e yukuán kúvi-i ―nkachiꞌ Jesús.
Jee nchu̱náji re̱ꞌ i̱xta̱tíláꞌ vá jee njia̱ꞌa re̱ꞌ maa nu̱u̱nꞌ Judas, se̱ꞌya Simón Iscariote.
Jee sáá nkuvi ntɨɨn Judas i̱xta̱tíláꞌ vá, jee ntañúꞌún kuitɨꞌ nki̱vɨ Satanás, ya̱ kúvi ta̱chi̱ꞌ kíni kúñáꞌnú, iniꞌ Judas. Saájee nkachiꞌ Jesús nu̱u̱nꞌ Judas:
―Tiñu saꞌá nú, jee ñamani saꞌá maa.
Soo ni ɨɨn ráa ya̱ nééꞌ yuꞌú mesa, ni ntu̱ví ña̱ku̱ꞌun iniꞌ ráa na̱ jie̱ꞌe̱ꞌ chi nkachiꞌ re̱ꞌ sukuán nu̱u̱nꞌ Judas.
Chi sava ráa nkaꞌvi iniꞌ ráa ya̱ nkachiꞌ Jesús sukuán, chi Judas kúvi te̱e ya̱ nééꞌ si̱kɨ̱ꞌ re̱ꞌ ya̱ kúmí váꞌa re̱ꞌ ñunu xu̱ꞌún ráa, jee saáva nkaꞌvi iniꞌ ráa ya̱ nkachiꞌ Jesús ya̱ kikeꞌen-e nantíñú ya̱ jíniñúꞌún ráa ki̱vɨ̱ꞌ viko, áxí ya̱ ku̱ꞌva-a ntíꞌ xu̱ꞌún nu̱u̱nꞌ rá ñɨvɨ láꞌví.
Jee sáá nkuvi ntɨɨn Judas nyajiꞌ re̱ꞌ ɨɨn yuꞌú i̱xta̱tíláꞌ vá, jee kuíre nkene re̱ꞌ kua̱ꞌa̱nꞌ re̱ꞌ. Jee yankuaaꞌ ví-i.
Tu̱ꞌun nta̱túníꞌ jiáá Jesús
Jee sáá nkene Judas kua̱ꞌa̱nꞌ re̱ꞌ, jee nkachiꞌ Jesús:
―Nuꞌuꞌ, ya̱ nkenta ni̱ꞌ kúvi ni̱ꞌ se̱ꞌya ñɨvɨ ñɨ̱vɨ́, jee vitan jee ya túvi nijinꞌ nu̱u̱nꞌ rá ñɨvɨ na̱sa kúñáꞌnú nasɨ́kuitɨꞌ ni̱ꞌ jín tiñu níso ni̱ꞌ, jee túvi ya̱ kúñáꞌnú nasɨ́kuitɨꞌ ka̱ꞌ Ndiosíꞌ jie̱ꞌe̱ꞌ tiñu saꞌá ni̱ꞌ.
Retú nuꞌuꞌ stúvi ni̱ꞌ na̱sa kúñáꞌnú nasɨ́kuitɨꞌ Ndiosíꞌ, máá Ndiosíꞌ stúvi na̱sa kúñáꞌnú nuꞌuꞌ, jee ya̱chi̱ꞌ ni stúvi re̱ꞌ maa.
’Ránoꞌó, ya̱ kúvi kuéntáꞌ se̱ꞌya ni̱ꞌ, vitan jee yakuꞌ ni tiempúꞌ ka̱ꞌ íyó kuneeꞌ ni̱ꞌ jín ránoꞌó. Jee kuíre nanukú rán nuꞌuꞌ, soo kuéntáꞌ ya̱ nkachiꞌ ni̱ꞌ nu̱u̱nꞌ rá te̱e kúñáꞌnú nu̱u̱nꞌ ñɨvɨ Israel, jee suni sukuán káchíꞌ ni̱ꞌ nu̱u̱nꞌ rán vitan ya̱: “Nu̱u̱nꞌ kɨ̱ꞌɨ̱nꞌ ni̱ꞌ, jee nkúvi kɨ̱ꞌɨ̱nꞌ rán.”
’Jee vitan jee taji ni̱ꞌ ɨɨn tu̱ꞌun jiáá ya̱ tátúníꞌ ni̱ꞌ nu̱u̱nꞌ rán, ya̱ kunu̱u̱nꞌ rán ɨɨn inka rá táꞌán rán. Kuéntáꞌ ñúnúunꞌ ni̱ꞌ ránoꞌó, jee suni sukuán kunu̱u̱nꞌ rán ɨɨn inka táꞌán rán.
Chi retú nu̱u̱nꞌ viiꞌ ñúnúunꞌ rán ɨɨn inka táꞌán rán, yukuán jee kuniꞌ ntáká rá ñɨvɨ ya̱ maárán kúvi te̱e súkuáꞌa ni̱ꞌ ―nkachiꞌ Jesús.
Stékútu̱ꞌún Jesús ya̱ kachiꞌ Pedro ya̱ ntu̱ví jíníꞌ-i re̱ꞌ
Jee nkachiꞌ Simón Pedro nu̱u̱nꞌ Jesús:
―I̱toꞌoꞌ, ¿Né núꞌ kɨ̱ꞌɨ̱nꞌ nú?
Jee nna̱xiníkó Jesús:
―Nu̱u̱nꞌ kɨ̱ꞌɨ̱nꞌ ni̱ꞌ, jee nkúvi kunikɨnꞌ nú nuꞌuꞌ ntañúꞌún. Soo ne̱ kuéé ka̱ꞌ jee kunikɨnꞌ nú nuꞌuꞌ ―nkachiꞌ Jesús.
Jee nkachiꞌ Pedro nu̱u̱nꞌ re̱ꞌ:
―I̱toꞌoꞌ, ¿Na̱ kuvi chi ntu kúvi kunikɨnꞌ ni̱ꞌ noꞌó ntañúꞌún? Chi íyó túꞌva ni̱ꞌ súka̱ꞌ kuviꞌ ni̱ꞌ jie̱ꞌe̱ꞌ nú ―nkachiꞌ Pedro.
Jee nna̱xiníkó Jesús:
―¿Á nijia nú ya̱ íyó túꞌva nú kuviꞌ nú jie̱ꞌe̱ꞌ nuꞌuꞌ? Chi máá nááꞌ vá káchíꞌ ni̱ꞌ nu̱u̱nꞌ nú ya̱ u̱ni̱ꞌ íchí kachiꞌ nú ya̱ ntu̱ví jíníꞌ nú nuꞌuꞌ ne̱ ntiáꞌan ka̱ꞌ kana stóꞌo ―nkachiꞌ Jesús.
Jesús kúvi kuéntáꞌ ɨɨn ichi nu̱u̱nꞌ kɨ̱ꞌɨ̱nꞌ-ó jee kenta-ó nu̱u̱nꞌ tátáꞌ re̱ꞌ Ndiosíꞌ
Jee nkachiꞌ tuku ka̱ꞌ Jesús:
―Koto nániꞌvɨꞌ iniꞌ ánímaꞌ rán, chisaꞌ ya̱ ya kúneí iniꞌ rán Ndiosíꞌ jee suni íyó kuneí iniꞌ rán nuꞌuꞌ.
Chi nu̱u̱nꞌ nééꞌ tátáꞌ ni̱ꞌ jee íyó kue̱ꞌe̱ꞌ víꞌí nu̱u̱nꞌ íyó kuneeꞌ ñɨvɨ. Jee retánꞌ ntu̱ví íyó, jee nsáꞌ kachiꞌ ni̱ꞌ maa sukuán nu̱u̱nꞌ rán. Jee saáva kɨ̱ꞌɨ̱nꞌ ni̱ꞌ saꞌá túꞌva ni̱ꞌ nu̱u̱nꞌ kuneeꞌ rán.
Jee ya jíníꞌ rán ne̱ nu̱u̱nꞌ kɨ̱ꞌɨ̱nꞌ ni̱ꞌ, jee suni ya jíníꞌ rán ichi kua̱ꞌa̱nꞌ yukuán ―nkachiꞌ Jesús.
Saájee nkachiꞌ Tomás nu̱u̱nꞌ re̱ꞌ:
―I̱toꞌoꞌ, ntu̱ví jíníꞌ rán ne̱ nu̱u̱nꞌ kɨ̱ꞌɨ̱nꞌ nú jee, ¿na̱sa kúvi kuniꞌ rán ichi vá rúja? ―nkachiꞌ-i.
Jee nkachiꞌ Jesús nu̱u̱nꞌ-u:
―Nuꞌuꞌ kúvi ni̱ꞌ ichi ya̱ nátuꞌva ñɨvɨ nu̱u̱nꞌ Ndiosíꞌ, jín nu̱u̱nꞌ nuꞌuꞌ va̱ji ya̱ naáꞌ, jín maáníꞌ ví ya̱ sáꞌá-a ya̱ kutekuꞌ ñɨvɨ jín Ndiosíꞌ nɨ́ɨ́nkání. Ni ɨɨn ñɨvɨ nkénta nu̱u̱nꞌ Tátáꞌ ni̱ꞌ Ndiosíꞌ retú nsú nuꞌuꞌ saꞌá ni̱ꞌ maa.
Retú jíníꞌ rán iniꞌ nuꞌuꞌ, jee suni ya niniꞌ rán iniꞌ Tátáꞌ ni̱ꞌ. Jee ne̱ vitan jee ya jíníꞌ rán iniꞌ re̱ꞌ jee ya nne̱ꞌyá rán re̱ꞌ ―nkachiꞌ Jesús.
Jee nkachiꞌ Felipe:
―I̱toꞌoꞌ, xinéꞌénꞌ tátáꞌ nú nu̱u̱nꞌ ránuꞌuꞌ, jee jia̱ꞌa iniꞌ ránꞌ ―nkachiꞌ re̱ꞌ.
Jee nkachiꞌ Jesús nu̱u̱nꞌ re̱ꞌ:
―Ya nku̱kueꞌeꞌ víꞌí tiempúꞌ ya̱ nééꞌ ni̱ꞌ jín rán ví, Felipe, jee, ¿á ni ntiáꞌan kuniꞌ nú né ɨɨn kúvi nuꞌuꞌ résa? Chi ɨɨn ya̱ niniꞌ-i nuꞌuꞌ, jee suni ya niniꞌ-i tátáꞌ ni̱ꞌ. ¿Saájee na̱ kuvi chi kachiꞌ nú ya̱ ‘xinéꞌénꞌ tátáꞌ nú nu̱u̱nꞌ ránuꞌuꞌ’ résa?
¿Á ntu̱ví jínúꞌ iniꞌ nú ya̱ yɨ́ꞌɨ́ Tátáꞌ ni̱ꞌ iniꞌ ni̱ꞌ jín ya̱ yɨ́ꞌɨ́ ni̱ꞌ iniꞌ tátáꞌ ni̱ꞌ résa?. Chi ntáká rá tu̱ꞌun ya̱ káchíꞌ ni̱ꞌ nu̱u̱nꞌ rán, jee nsú rá tu̱ꞌun ya̱ jiáni xi̱ni̱ꞌ maáníꞌ kúvi ya̱ káchíꞌ ni̱ꞌ. Chisaꞌ jie̱ꞌe̱ꞌ ni ka̱ꞌ ya̱ yɨ́ꞌɨ́ tátáꞌ ni̱ꞌ iniꞌ ni̱ꞌ, jee saáva maáréꞌ sáꞌá ntáká tiñu ya̱ sáꞌá nuꞌuꞌ.
Íyó i̱nu̱ꞌ iniꞌ rán nuꞌuꞌ ya̱ yɨ́ꞌɨ́ ni̱ꞌ iniꞌ tátáꞌ ni̱ꞌ, jín ya̱ yɨ́ꞌɨ́ tátáꞌ ni̱ꞌ iniꞌ ni̱ꞌ. Jee retú ntu̱ví jínúꞌ iniꞌ rán ya̱ káchíꞌ ni̱ꞌ, íyó ji̱nu̱ꞌ iniꞌ rán jie̱ꞌe̱ꞌ rá tiñu ya̱ sáꞌá ni̱ꞌ.
Jee máá nááꞌ vá káchíꞌ ni̱ꞌ nu̱u̱nꞌ rán: Ɨɨn ñɨvɨ ya̱ kúneí iniꞌ-i nuꞌuꞌ, jee rá tiñu ya̱ sáꞌá nuꞌuꞌ, jee suni saꞌá-a rá tiñu vá. Jee saa víꞌí káꞌ saꞌá-a tiñu ñáꞌnú ka̱ꞌ nsú káꞌ tiñu yaꞌá, chi nuꞌuꞌ jee kɨ̱ꞌɨ̱nꞌ noꞌonꞌ ni̱ꞌ nu̱u̱nꞌ Tátáꞌ ni̱ꞌ.
Jee né ni ɨɨn ya̱ ka̱ka̱nꞌ rán nu̱u̱nꞌ tátáꞌ ni̱ꞌ nu̱u̱nꞌ súví nuꞌuꞌ jie̱ꞌe̱ꞌ yɨ́ꞌɨ́ rán nu̱u̱nꞌ ni̱ꞌ, jee saꞌá ni̱ꞌ maa, sáva stúvi ni̱ꞌ ya̱ máá kúñáꞌnú nasɨ́kuitɨꞌ kúvi tátáꞌ ni̱ꞌ jie̱ꞌe̱ꞌ ya̱ sáꞌá ni̱ꞌ.
Retú ná kúvi ya̱ ka̱ka̱nꞌ rán nu̱u̱nꞌ Tátáꞌ ni̱ꞌ nu̱u̱nꞌ súví nuꞌuꞌ jie̱ꞌe̱ꞌ yɨ́ꞌɨ́ rán nu̱u̱nꞌ ni̱ꞌ, jee saꞌá ni̱ꞌ maa.
Chísóyuꞌú Jesús ya̱ chuichí re̱ꞌ Ta̱chi̱ꞌ ííꞌ kiji-i
’Retú ñúnúunꞌ rán nuꞌuꞌ, jee kaníjiá rán sikúnkuvi rán rá tu̱ꞌun ya̱ nta̱túníꞌ ni̱ꞌ nu̱u̱nꞌ rán.
Jee nuꞌuꞌ, jee ka̱ka̱nꞌ táꞌvíꞌ ni̱ꞌ nu̱u̱nꞌ Tátáꞌ ni̱ꞌ, jee chuichí re̱ꞌ ɨɨn ya̱ chineí chituvi-i nachuꞌun neí-i iniꞌ ránoꞌó, sáva koo-o jín rán nɨ́ɨ́nkání.
Máá Ta̱chi̱ꞌ ííꞌ Ndiosíꞌ ví ya̱ chuichí re̱ꞌ, jee xínéꞌénꞌ-e ya̱ naáꞌ jie̱ꞌe̱ꞌ Ndiosíꞌ. Jee rá ñɨvɨ ñɨ̱vɨ́ yaꞌá ya̱ ntu yɨ́ꞌɨ́ ráa nu̱u̱nꞌ Ndiosíꞌ, jee ntu̱ví kúvi ni̱ꞌi̱nꞌ ráa maa, chi ntu̱ví néꞌyá nijinꞌ ráa maa, jee ni ntu̱ví jíníꞌ ráa iniꞌ-i. Soo ránoꞌó chi ya̱ jíníꞌ rán iniꞌ-i chi ya íyó-o jín rán jee kɨꞌɨ-ɨ iniꞌ rán.
’Jee ni nsáꞌ xinóo métúꞌún ni ránoꞌó kuéntáꞌ rá ñɨvɨ kínóo láꞌví, chi niji ni̱ꞌ nu̱u̱nꞌ rán.
Yakuꞌ ni ka̱ꞌ ki̱vɨ̱ꞌ jee nku̱níꞌ ka̱ꞌ rá ñɨvɨ ñɨ̱vɨ́ yaꞌá nuꞌuꞌ, soo ránoꞌó chi kuniꞌ rán nuꞌuꞌ. Chi jie̱ꞌe̱ꞌ tékúꞌ ni̱ꞌ nɨ́ɨ́nkání, jee saáva suni sukuán ránoꞌó ranika̱ꞌ kutekuꞌ rán nɨ́ɨ́nkání jín ni̱ꞌ.
Jee ki̱vɨ̱ꞌ yukuán jee kuniꞌ rán ya̱ yɨ́ꞌɨ́ ni̱ꞌ iniꞌ Tátáꞌ ni̱ꞌ jín ya̱ yɨ́ꞌɨ́ rán nu̱u̱nꞌ ni̱ꞌ, jín ya̱ yɨ́ꞌɨ́ ni̱ꞌ iniꞌ ránoꞌó.
Chi né ni ɨɨn ñɨvɨ ya̱ ñúꞌún iniꞌ-i tu̱ꞌun ya̱ nta̱túníꞌ ni̱ꞌ jee sikúnkuvi-i vá, jee ñɨvɨ yukuán ví ya̱ ñúnúunꞌ-u nuꞌuꞌ, jee kunu̱u̱nꞌ Tátáꞌ ni̱ꞌ maa, jee nuꞌuꞌ kunu̱u̱nꞌ ni̱ꞌ maa, jee stúvi ni̱ꞌ na̱sa iniꞌ ni̱ꞌ nu̱u̱nꞌ ñɨvɨ vá ―nkachiꞌ Jesús.
Jee nkaꞌanꞌ Judas, ya̱ ntu kúvi Iscariote, jee nkachiꞌ-i nu̱u̱nꞌ re̱ꞌ:
―I̱toꞌoꞌ, ¿na̱ jie̱ꞌe̱ꞌ chi nu̱u̱nꞌ ránꞌ stúvi nú maánú jee ntu nu̱u̱nꞌ rá ñɨvɨ ñɨ̱vɨ́? ―nkachiꞌ-i.
Jee nna̱xiníkó Jesús, jee nkachiꞌ re̱ꞌ nu̱u̱nꞌ-u:
―Ɨɨn ñɨvɨ ya̱ ñúnúunꞌ-u nuꞌuꞌ, jee sikúnkuvi-i tu̱ꞌun ni̱ꞌ, jee kunu̱u̱nꞌ Tátáꞌ ni̱ꞌ maa, jee ni núvíꞌ ni̱ꞌ jín Tátáꞌ ni̱ꞌ kiji ránꞌ nu̱u̱nꞌ ñɨvɨ vá, jee koo ránꞌ jín-i.
Jee ɨɨn ñɨvɨ ya̱ ntu̱ví ñúnúunꞌ-u nuꞌuꞌ, jee ni ntu̱ví sikúnkuvi-i tu̱ꞌun ni̱ꞌ. Jee rá tu̱ꞌun ya̱ tésóꞌo rán ya̱ káchíꞌ ni̱ꞌ, jee nsú tu̱ꞌun maáníꞌ kúvi-i, chisaꞌ tu̱ꞌun maá Tátáꞌ ni̱ꞌ ya̱ nchu̱ichí re̱ꞌ nuꞌuꞌ kúvi rá tu̱ꞌun ya̱ káchíꞌ ni̱ꞌ.
Soo nu̱u̱nꞌ súví nuꞌuꞌ chuichí Tátáꞌ ni̱ꞌ Ta̱chi̱ꞌ ííꞌ re̱ꞌ kiji-i ya̱ maáa ví ya̱ chineí chituvi-i nachuꞌun neí-i iniꞌ ránoꞌó. Jee maáa vá xinéꞌénꞌ-e ránoꞌó jie̱ꞌe̱ꞌ ntáká tu̱ꞌun ni̱ꞌ jee xinákúꞌun-u iniꞌ rán ntáká tu̱ꞌun ni̱ꞌ ya̱ nkachiꞌ ni̱ꞌ nu̱u̱nꞌ rán.
’Xinóo ni̱ꞌ ránoꞌó jee kɨ̱ꞌɨ̱nꞌ ni̱ꞌ, soo ne̱ va̱ꞌa koo iniꞌ rán kino̱o rán saꞌá ni̱ꞌ. Sáꞌá ni̱ꞌ ya̱ ne̱ va̱ꞌa kino̱o ánímaꞌ ránoꞌó kuéntáꞌ kúváꞌa iniꞌ ánímaꞌ ni̱ꞌ. Chi ntu nuún nótaꞌan sáꞌá ni̱ꞌ kuéntáꞌ kua̱ꞌ sáꞌá rá ñɨvɨ ñɨ̱vɨ́ yaꞌá ya̱ ntu yɨ́ꞌɨ́ ráa xi̱ntíín Ndiosíꞌ, chi ntu sáꞌá ráa ya̱ ne̱ va̱ꞌa koo iniꞌ rán kuéntáꞌ sáꞌá ni̱ꞌ. Saáva koto nániꞌvɨꞌ iniꞌ ánímaꞌ rán ni koto yúꞌví rán.
’Ya nteso̱ꞌo rán ya̱ nkachiꞌ ni̱ꞌ nu̱u̱nꞌ rán: “Kɨ̱ꞌɨ̱nꞌ ni̱ꞌ, jee niji ni̱ꞌ nu̱u̱nꞌ rán.” Jee retú ñúnúunꞌ rán nuꞌuꞌ, yukuán re íyó tu̱ꞌun kusɨ̱ɨ̱ꞌ iniꞌ ánímaꞌ rán ya̱ kɨ̱ꞌɨ̱nꞌ noꞌonꞌ ni̱ꞌ nu̱u̱nꞌ Tátáꞌ ni̱ꞌ. Chi Tátáꞌ ni̱ꞌ vá kúñáꞌnú nasɨ́kuitɨꞌ ka̱ꞌ nsú ka̱ꞌ nuꞌuꞌ.
Vitan jee nkachiꞌ ya̱chi̱ꞌ ni̱ꞌ nu̱u̱nꞌ rán ya̱ kuvi, sú ne̱ ntiáꞌan ka̱ꞌ kuvi-i, sáva sáá kenta kuvi ya̱ nkachiꞌ ni̱ꞌ yaꞌá, saájee ji̱nu̱ꞌ iniꞌ rán nuꞌuꞌ.
Nka̱ꞌánꞌ kue̱ꞌe̱ꞌ ni̱ꞌ ka̱ꞌ jín rán, chi ya va̱ji máá kui̱ꞌna̱ꞌ kúñáꞌnú ya̱ tátúníꞌ iniꞌ ñɨ̱vɨ́ yaꞌá. Asúnika̱ꞌ ntu̱náꞌ fesáꞌ níso-o tatúníꞌ-i nu̱u̱nꞌ nuꞌuꞌ.
Soo íyó kuvi sukuán sáva kuniꞌ rá ñɨvɨ ñɨ̱vɨ́ yaꞌá ya̱ ñúnúunꞌ ni̱ꞌ Tátáꞌ ni̱ꞌ, jín ya̱ síkúnkuvi ni̱ꞌ sáꞌá ni̱ꞌ sánikua̱ꞌ nta̱túníꞌ Tátáꞌ ni̱ꞌ nu̱u̱nꞌ ni̱ꞌ. Nakuiñɨꞌ-orán, jee nkɨ̱ꞌɨ̱nꞌ-órán ―nkachiꞌ Jesús.
Jesús kúvi re̱ꞌ kuéntáꞌ yokúꞌúꞌ ya̱ vixíꞌ naní uva
Jee nkachiꞌ tuku ka̱ꞌ Jesús:
―Nuꞌuꞌ kúvi ni̱ꞌ kuéntáꞌ yokúꞌúꞌ va̱ꞌa ya̱ maá nááꞌ nijia kúun ya̱ vixíꞌ naní uva, jee tátáꞌ ni̱ꞌ Ndiosíꞌ kúvi re̱ꞌ kuéntáꞌ ɨɨn te̱e ya̱ kúmí yokúꞌúꞌ vá.
Jee ntáká ñɨvɨ ni̱ꞌ ya̱ ntu jiáꞌnu sáni kuíni Ndiosíꞌ kúvi kuéntáꞌ naꞌá yokúꞌúꞌ ni̱ꞌ ya̱ ntu̱ví kúun uva, jee sííyo tátáꞌ ni̱ꞌ maa, kuéntáꞌ sííyo ñɨvɨ naꞌá yokúꞌúꞌ. Jee ntáká rá ñɨvɨ ya̱ jiáꞌnu ichi Ndiosíꞌ kúvi ráa kuéntáꞌ naꞌá yokúꞌúꞌ ni̱ꞌ ya̱ kúun uva, jee sáꞌá re̱ꞌ jín ráa kuéntáꞌ nu̱u̱nꞌ sáꞌá noo re̱ꞌ rá yokúꞌúꞌ uva, sáva kuun ka̱ꞌ uva maa, jee suni sukuán sáꞌá re̱ꞌ jín ráa.
Jee ránoꞌó jee kuéntáꞌ ya̱ nno̱noo iniꞌ ánímaꞌ rán nsa̱ꞌá rá tu̱ꞌun nkachiꞌ ni̱ꞌ nu̱u̱nꞌ rán.
Jee íyó kuiñɨ ni̱ꞌin rán kino̱o kutú rán nu̱u̱nꞌ nuꞌuꞌ, jee nuꞌuꞌ suni kuiñɨ ni̱ꞌin ni̱ꞌ koo ni̱ꞌ jín rán. Chi ɨɨn naꞌá yokúꞌúꞌ lúlí ntu̱ví kúvi máá maáa ku̱ꞌva-a uva, retú ntu̱ví tɨ́ɨn táꞌán-a jín yokúꞌúꞌ káꞌnú vá. Jee suni sukuán ránoꞌó chi ntu̱ví kúvi kueꞌnu máá maárán sáni kuíni Ndiosíꞌ retú ntu̱ví íñɨ́ ni̱ꞌin rán jín nuꞌuꞌ.
’Chi nuꞌuꞌ, jee kúvi ni̱ꞌ kuéntáꞌ yokúꞌúꞌ káꞌnú yu̱ku̱ꞌ uva vá, jee ránoꞌó, chi kúvi rán kuéntáꞌ rá yokúꞌúꞌ kuáchí ya̱ kéne i̱ka̱ꞌ yokúꞌúꞌ káꞌnú vá. Chi né ni ɨɨn ñɨvɨ ya̱ íñɨ́ ni̱ꞌin kino̱o kutú nu̱u̱nꞌ nuꞌuꞌ, jee suni kuiñɨ ni̱ꞌin ni̱ꞌ koo ni̱ꞌ jín ñɨvɨ vá, jee ñɨvɨ yaꞌá ví ya̱ sáꞌá tiñu váꞌa ya̱ kuíni Ndiosíꞌ. Chi retú ntu̱ví íñɨ́ ni̱ꞌin ñɨvɨ vá jín nuꞌuꞌ, jee kuéntáꞌ íyó sɨ́ɨ́n-ɨ nu̱u̱nꞌ ni̱ꞌ, jee ni nkúvi na̱ sa̱ꞌá-a ni ɨɨn tiñu váꞌa sáni kuíni Ndiosíꞌ.
Jee ñɨvɨ ya̱ ntu̱ví íñɨ́ ni̱ꞌin jín nuꞌuꞌ, jee saꞌá sɨ́ɨ́n Ndiosíꞌ maa, kuéntáꞌ sáꞌá jín naꞌá yokúꞌúꞌ yu̱ku̱ꞌ uva ya̱ ntu̱ví jiáꞌa uva, jee náchi-i. Jee nákeꞌen ráa maa, jee chúꞌun ráa maa nu̱u̱nꞌ ñuꞌunꞌ jee káyúꞌ-u.
Retú íñɨ́ ni̱ꞌin rán kínóo kutú rán nu̱u̱nꞌ nuꞌuꞌ, jín retú ñúꞌún iniꞌ rán rá tu̱ꞌun ya̱ nkachiꞌ ni̱ꞌ nu̱u̱nꞌ rán, saájee kuvi ka̱ka̱nꞌ rán né ni ɨɨn ya̱ kuíni rán, jee saꞌá ni̱ꞌ ya̱ kuvi ya̱ jíkánꞌ rán.
Jee retú jiáꞌnu rán sáni kuíni Ndiosíꞌ, kúvi rán kuéntáꞌ yokúꞌúꞌ kúun víꞌí uva jee yaꞌá kúvi ya̱ stúvi rán ya̱ kúñáꞌnú Ndiosíꞌ, jee suni sukuán kúvi nijia rán rá ñɨvɨ ya̱ súkuáꞌa ni̱ꞌ ránoꞌó níkɨ́nꞌ rán nuꞌuꞌ.
’Kuéntáꞌ sánikua̱ꞌ ñúnúunꞌ tátáꞌ ni̱ꞌ nuꞌuꞌ, jee suni sukuán ñúnúunꞌ ni̱ꞌ ránoꞌó. Jee íyó kino̱o kutú rán kuiñɨ ni̱ꞌin rán nu̱u̱nꞌ tu̱ꞌun ñúnúunꞌ ni̱ꞌ ránoꞌó.
Jee retú ñúꞌún iniꞌ rán ya̱ sikúnkuvi rán rá tu̱ꞌun ya̱ tátúníꞌ ni̱ꞌ, jee sukuán kino̱o kutú rán kuiñɨ ni̱ꞌin rán nu̱u̱nꞌ tu̱ꞌun ñúnúunꞌ ni̱ꞌ ránoꞌó, sánikua̱ꞌ ñúꞌún iniꞌ ni̱ꞌ síkúnkuvi ni̱ꞌ rá tu̱ꞌun ya̱ nta̱túníꞌ tátáꞌ ni̱ꞌ nu̱u̱nꞌ ni̱ꞌ, jee kínóo kutú ni̱ꞌ íñɨ́ ni̱ꞌin ni̱ꞌ nu̱u̱nꞌ tu̱ꞌun ñúnúunꞌ re̱ꞌ nuꞌuꞌ.
Nkachiꞌ ni̱ꞌ rá tu̱ꞌun yaꞌá nu̱u̱nꞌ rán, sáva kusɨ̱ɨ̱ꞌ iniꞌ ánímaꞌ rán kuéntáꞌ kúsɨ́ɨꞌ iniꞌ ni̱ꞌ, jee sáva chuchítú ni̱ꞌ nu̱u̱nꞌ kúsɨ́ɨꞌ iniꞌ ánímaꞌ rán.
Jee yaꞌá kúvi máá tu̱ꞌun ya̱ tátúníꞌ ni̱ꞌ nu̱u̱nꞌ rán ya̱: Kunu̱u̱nꞌ rán inka rá táꞌán rán, kuéntáꞌ ñúnúunꞌ ni̱ꞌ ránoꞌó.
Ni ɨɨn ñɨvɨ ntu ñúnúunꞌ-u ka̱ꞌ nsú ka̱ꞌ yaꞌá: Ya̱ ku̱ꞌva-a maáa jee kuviꞌ-i jie̱ꞌe̱ꞌ ya̱ váꞌa rá ñɨvɨ ya̱ kámani jín-i.
Jee ránoꞌó, chi ñɨvɨ kámani jín ni̱ꞌ kúvi rán, retú síkúnkuvi na̱a̱ꞌ nijia rán rá tu̱ꞌun ni̱ꞌ ya̱ nta̱túníꞌ ni̱ꞌ nu̱u̱nꞌ rán.
Ntu̱ví káchíꞌ ni̱ꞌ ka̱ꞌ ya̱ kúvi rán musúꞌ, chi ɨɨn musúꞌ jee ntu̱ví kúkáꞌnú iniꞌ re̱ꞌ ná kúvi ya̱ jiáni iniꞌ i̱toꞌoꞌ re̱ꞌ saꞌá-a. Soo vitan jee nkachiꞌ ni̱ꞌ ya̱ ñɨvɨ ya̱ kámani jín ni̱ꞌ kúvi rán, chi ntáká tu̱ꞌun ya̱ nteso̱ꞌo ni̱ꞌ ya̱ nkachiꞌ tátáꞌ ni̱ꞌ nu̱u̱nꞌ ni̱ꞌ, jee nɨꞌɨ nsi̱kúkáꞌnú ni̱ꞌ iniꞌ rán.
Chi nsú ránoꞌó nka̱ji rán nuꞌuꞌ, chisaꞌ nuꞌuꞌ nka̱ji ni̱ꞌ ránoꞌó ya̱ kɨꞌɨ rán nu̱u̱nꞌ ni̱ꞌ, jee ñani ni̱ꞌ ránoꞌó kuneeꞌ tiñu si̱kɨ̱ꞌ rán, sáva sa̱ꞌá rán tiñu ni̱ꞌ kuéntáꞌ kúun uva, sáva tiñu váꞌa vá kino̱o-o kutú-u. Sáva né ni ɨɨn ka̱ka̱nꞌ rán nu̱u̱nꞌ Tátáꞌ ni̱ꞌ nu̱u̱nꞌ súví nuꞌuꞌ jie̱ꞌe̱ꞌ yɨ́ꞌɨ́ rán nu̱u̱nꞌ ni̱ꞌ jee taji re̱ꞌ maa nu̱u̱nꞌ rán.
Jee yaꞌá kúvi rá tu̱ꞌun ya̱ tátúníꞌ ni̱ꞌ nu̱u̱nꞌ rán ya̱: Kunu̱u̱nꞌ ɨɨn inka rán rá táꞌán rán.
Rá ñɨvɨ ñɨ̱vɨ́ táꞌvi iniꞌ ráa néꞌyá ráa Jesús jín rá ñɨvɨ yɨ́ꞌɨ́ nu̱u̱nꞌ re̱ꞌ
’Jee retú táꞌvi iniꞌ rá ñɨvɨ ñɨ̱vɨ́ néꞌyá ráa ránoꞌó, jee ya jíníꞌ rán ya̱ xíꞌna ka̱ꞌ ntaꞌvi iniꞌ ráa nne̱ꞌyá ráa nuꞌuꞌ, nsú ka̱ꞌ ránoꞌó.
Chi retánꞌ íñɨ́ i̱i̱ꞌ rán ichi jiáꞌnu rá ñɨvɨ ñɨ̱vɨ́ ya̱ ntu yɨ́ꞌɨ́ ráa xi̱ntíín Ndiosíꞌ, saájee íyó kunu̱u̱nꞌ ráa ránoꞌó, kuéntáꞌ ñúnúunꞌ ráa rá ñɨvɨ íñɨ́ jín ráa. Soo jie̱ꞌe̱ꞌ ya̱ nka̱ji ni̱ꞌ ránoꞌó ya̱ nsáꞌ kɨꞌɨ rán ka̱ꞌ nu̱u̱nꞌ ñujiínꞌ ñɨvɨ ñɨ̱vɨ́ yaꞌá jee ntu káꞌ jiáꞌnu rán kuéntáꞌ jiáꞌnu ráa. Jee jie̱ꞌe̱ꞌ saáva táꞌvi iniꞌ ráa néꞌyá ráa ránoꞌó.
Soo ntáká rá tiñu yaꞌá saꞌá ráa jín ránoꞌó, jie̱ꞌe̱ꞌ ni ka̱ꞌ ya̱ yɨ́ꞌɨ́ rán nu̱u̱nꞌ nuꞌuꞌ, chi jie̱ꞌe̱ꞌ ni ka̱ꞌ ya̱ ntu̱ví jíníꞌ ráa iniꞌ maáréꞌ ya̱ nchu̱ichí re̱ꞌ nuꞌuꞌ va̱ji ni̱ꞌ.
Chi retánꞌ ntu̱ví váji ni̱ꞌ, jee ni ntu̱náꞌ kachiꞌ ni̱ꞌ nu̱u̱nꞌ ráa jee ntu̱náꞌ si̱kɨ̱ꞌ ráa koo jie̱ꞌe̱ꞌ kua̱chi ráa nékúvi. Soo vitan jee ntu íyó na ni si̱kɨ̱ꞌ tee ráa jie̱ꞌe̱ꞌ kua̱chi ráa.
Chi ñɨvɨ ya̱ táꞌvi iniꞌ-i néꞌyá-a nuꞌuꞌ, jee suni táꞌvi iniꞌ-i néꞌyá-a ne̱ tátáꞌ ni̱ꞌ.
Chi retánꞌ ni ntu̱ví nsáꞌá ni̱ꞌ rá tiñu ˻a̱nasɨ́ váꞌa˼ nteñu ráa, ya̱ ntu̱ví sáꞌá ni ɨɨn inka ñɨvɨ maa, jee nsáꞌ koo kua̱chi si̱kɨ̱ꞌ ráa nékúvi. Soo vitan jee ya niniꞌ ráa rá tiñu ya̱ nsa̱ꞌá ni̱ꞌ jee táꞌvi iniꞌ ráa néꞌyá ráa nuꞌuꞌ jín tátáꞌ ni̱ꞌ.
Soo sukuán kúvi sáva kuvi sikúnkuvi tu̱ꞌun ya̱ nééꞌ nu̱u̱nꞌ tutuꞌ níso ley Ndiosíꞌ ya̱ kúmí ráa, ya̱ káchíꞌ-i: “Ntu̱náꞌ jie̱ꞌe̱ꞌ íyó, jee táꞌvi iniꞌ ráa néꞌyá ráa nuꞌuꞌ”, káchíꞌ nu̱u̱nꞌ tutuꞌ ííꞌ.
’Jee chuichí ni̱ꞌ ɨɨn ya̱ kiji re̱ꞌ ne̱ nu̱u̱nꞌ Tátáꞌ ni̱ꞌ, jee chineí chituvi re̱ꞌ nachuꞌun neí re̱ꞌ iniꞌ ánímaꞌ rán, jee suvi re̱ꞌ kúvi Ta̱chi̱ꞌ ííꞌ ya̱ xínéꞌénꞌ re̱ꞌ tu̱ꞌun na̱a̱ꞌ. Jee sáá kene re̱ꞌ ne̱ nu̱u̱nꞌ maá Tátáꞌ ni̱ꞌ kiji re̱ꞌ jee ku̱ꞌva re̱ꞌ ya̱ naáꞌ jie̱ꞌe̱ꞌ nuꞌuꞌ.
Jee suni ránoꞌó ranika̱ꞌ, naku̱ꞌva rán ya̱ naáꞌ jie̱ꞌe̱ꞌ nuꞌuꞌ, chi kútáꞌán rán jín nuꞌuꞌ ne̱ tiempúꞌ xíꞌnañúꞌún ya̱ nka̱jiéꞌé ni̱ꞌ nna̱kani ni̱ꞌ rá tu̱ꞌun váꞌa ni̱ꞌ nu̱u̱nꞌ rá ñɨvɨ ―nkachiꞌ Jesús.
’Nkachiꞌ ni̱ꞌ rá tu̱ꞌun yaꞌá nu̱u̱nꞌ rán, sáva nsáꞌ xinóo rán kuneí iniꞌ rán ka̱ꞌ nuꞌuꞌ.
Chi tavaꞌ ráa ránoꞌó iniꞌ rá veñu̱ꞌun lúlí jee nkúꞌva ráa ka̱ꞌ ki̱vɨ rán nteñu ráa. Jee nsú kua̱chi sukuán ni chi kenta ki̱vɨ̱ꞌ ya̱ né ni ɨɨn ráa kaꞌniꞌ-i ránoꞌó, jee kukaꞌvi iniꞌ-i ya̱ ɨɨn tiñu váꞌa sáꞌá-a nu̱u̱nꞌ Ndiosíꞌ.
Jee saꞌá ráa sukuán jín ránoꞌó, chi ntu̱ví jíníꞌ ráa iniꞌ Tátáꞌ ni̱ꞌ ni iniꞌ nuꞌuꞌ.
Jee ya nkachiꞌ ni̱ꞌ rá tu̱ꞌun yaꞌá nu̱u̱nꞌ rán, sáva sáá kenta ki̱vɨ̱ꞌ ya̱ kunoꞌo rán, jee naku̱ꞌun iniꞌ rán rá tu̱ꞌun yaꞌá ya nkachiꞌ ni̱ꞌ maa nu̱u̱nꞌ rán jie̱ꞌe̱ꞌ vá.
Tiñu ya̱ sáꞌá Ta̱chi̱ꞌ ííꞌ
’Ntu̱ví nkáchíꞌ ni̱ꞌ rá tu̱ꞌun yaꞌá nu̱u̱nꞌ rán ne̱ tiempúꞌ xíꞌnañúꞌún ya̱ nka̱jiéꞌé ni̱ꞌ nna̱kani ni̱ꞌ rá tu̱ꞌun váꞌa ni̱ꞌ, chi jie̱ꞌe̱ꞌ ni ka̱ꞌ ya̱ nku̱táꞌán ni̱ꞌ jín ránoꞌó.
Soo vitan jee kɨ̱noꞌonꞌ ni̱ꞌ nu̱u̱nꞌ maáréꞌ ya̱ nta̱jí re̱ꞌ nuꞌuꞌ va̱ji ni̱ꞌ. Jee ni ɨɨn rán ntu jíkátu̱ꞌún-u ka̱ꞌ nuꞌuꞌ: “Né núꞌ kɨ̱ꞌɨ̱nꞌ nú.”
Chisaꞌ kúkuéká nasɨ́kuitɨꞌ iniꞌ rán chi nkachiꞌ ni̱ꞌ nu̱u̱nꞌ rán rá tu̱ꞌun ya̱ sukuán koo.
Soo káchíꞌ ni̱ꞌ ya̱ naáꞌ nu̱u̱nꞌ rán ya̱ va̱ꞌa ka̱ꞌ kúvi nu̱u̱nꞌ ránoꞌó ya̱ kɨ̱ꞌɨ̱nꞌ noꞌonꞌ ni̱ꞌ, chi retánꞌ nkɨ̱ꞌɨ́nꞌ ni̱ꞌ, jee nsáꞌ kiji maáréꞌ ya̱ chineí chituvi re̱ꞌ nachuꞌun neí re̱ꞌ iniꞌ ánímaꞌ rán. Soo retú kɨ̱ꞌɨ̱nꞌ ni̱ꞌ, jee chuichí ni̱ꞌ re̱ꞌ kiji re̱ꞌ nu̱u̱nꞌ ránoꞌó.
Sáá kiji re̱ꞌ, jee stúvi kájí-i nu̱u̱nꞌ rá ñɨvɨ ñɨ̱vɨ́ ya̱ íyó kua̱chi si̱kɨ̱ꞌ ráa, jín na̱sa kuvi kino̱o na̱a̱ꞌ ráa nu̱u̱nꞌ Ndiosíꞌ, jín ya̱ na̱a̱ꞌ keꞌneꞌ Ndiosíꞌ kua̱chi ráa.
Jee stúvi kájí re̱ꞌ ya̱ íyó kua̱chi si̱kɨ̱ꞌ ráa chi ntu kúneí iniꞌ ráa nuꞌuꞌ.
Jee stúvi kájí re̱ꞌ na̱sa kino̱o na̱a̱ꞌ ráa nu̱u̱nꞌ Ndiosíꞌ chi kɨ̱noꞌonꞌ ni̱ꞌ nu̱u̱nꞌ nééꞌ Tátáꞌ ni̱ꞌ, jee nsáꞌ kuniꞌ rán ka̱ꞌ nuꞌuꞌ.
Jee stúvi kájí re̱ꞌ ya̱ keꞌneꞌ na̱a̱ꞌ re̱ꞌ kua̱chi si̱kɨ̱ꞌ rá ñɨvɨ ñɨ̱vɨ́, chi ya nkuna̱a̱ꞌ kɨ̱naanꞌ ta̱chi̱ꞌ kíni kúñáꞌnú ya̱ tátúníꞌ iniꞌ ñɨ̱vɨ́ yaꞌá.
’Jee íyó kue̱ꞌe̱ꞌ víꞌí ka̱ꞌ jie̱ꞌe̱ꞌ tu̱ꞌun ya̱ íyó kachiꞌ ni̱ꞌ nu̱u̱nꞌ rán, soo ntu kúvi kachiꞌ ni̱ꞌ maa, chi nsáꞌ kúneí rán ka̱ꞌ kɨ̱ku̱ꞌun iniꞌ rán maa vitan.
Soo sáá kiji Ta̱chi̱ꞌ ííꞌ, ya̱ stúvi tu̱ꞌun na̱a̱ꞌ, jee maáréꞌ nachuꞌun re̱ꞌ ichi ránoꞌó ya̱ taji re̱ꞌ nɨꞌɨ ya̱ naáꞌ. Chi nsú ya̱ tátúníꞌ maáréꞌ vá kachiꞌ re̱ꞌ, chisaꞌ kachiꞌ re̱ꞌ rá tu̱ꞌun tésóꞌo re̱ꞌ ya̱ káchíꞌ Tátáꞌ ni̱ꞌ. Jee saꞌá re̱ꞌ ya̱ kukáꞌnú iniꞌ rán rá tiñu ya̱ kiji koo ichinúúnꞌ.
Jee maáréꞌ vá stúvi ya̱ kúñáꞌnú nasɨ́kuitɨꞌ ni̱ꞌ, chi rá tu̱ꞌun ya̱ nkachiꞌ ni̱ꞌ jee nakachiꞌ va̱ꞌa re̱ꞌ maa nu̱u̱nꞌ rán jee kukáꞌnú iniꞌ rán maa.
Nta̱ká ya̱ yɨ́ꞌɨ́ xi̱ntíín Tátáꞌ ni̱ꞌ, jee suni yɨ́ꞌɨ́ xi̱ntíín ni̱ꞌ ranika̱ꞌ. Jee saáva nkachiꞌ ni̱ꞌ, ya̱ ntáká rá tu̱ꞌun ya̱ nkachiꞌ ni̱ꞌ jee nakachiꞌ va̱ꞌa Ta̱chi̱ꞌ ííꞌ maa nu̱u̱nꞌ rán, jee kukáꞌnú iniꞌ rán maa.
’Yakuꞌ ni ka̱ꞌ kúmániꞌ jee nku̱níꞌ rán ka̱ꞌ nu̱u̱nꞌ ni̱ꞌ. Jee nsú ki̱vɨ̱ꞌ kéꞌín jee kuniꞌ tuku rán nuꞌuꞌ, [chi kɨ̱noꞌonꞌ ni̱ꞌ nu̱u̱nꞌ nééꞌ tátáꞌ ni̱ꞌ] ―nkachiꞌ Jesús.
Tu̱nkuéká iniꞌ jee nuvi-i ya̱ sɨ́ɨ́ꞌ iniꞌ ánímaꞌ
Saájee sava rá te̱e súkuáꞌa re̱ꞌ ráa, ni̱ka̱tu̱ꞌún táꞌán ɨɨn inka ráa táꞌán ráa:
―¿Na̱ jie̱ꞌe̱ꞌ kúvi rá tu̱ꞌun ya̱ nkachiꞌ re̱ꞌ ya̱: “Yakuꞌ ni ka̱ꞌ kúmániꞌ jee nku̱níꞌ rán ka̱ꞌ nu̱u̱nꞌ ni̱ꞌ, jee nsú ki̱vɨ̱ꞌ kéꞌín jee kuniꞌ tuku rán nuꞌuꞌ, chi kɨ̱noꞌonꞌ ni̱ꞌ nu̱u̱nꞌ nééꞌ tátáꞌ ni̱ꞌ?”
Jee niniꞌ Jesús ya̱ kuíni ráa ka̱ka̱tu̱ꞌún ráa nu̱u̱nꞌ re̱ꞌ, jee nkachiꞌ re̱ꞌ nu̱u̱nꞌ ráa:
―¿Á jíkátu̱ꞌún táꞌán ɨɨn inka rán táꞌán rán jie̱ꞌe̱ꞌ rá tu̱ꞌun ya̱ nkachiꞌ ni̱ꞌ yaꞌá: “Yakuꞌ ni ka̱ꞌ kúmániꞌ jee nku̱níꞌ rán ka̱ꞌ nu̱u̱nꞌ ni̱ꞌ, jee nsú ki̱vɨ̱ꞌ kéꞌín jee kuniꞌ tuku rán nu̱u̱nꞌ nuꞌuꞌ?”
Máá nááꞌ vá káchíꞌ ni̱ꞌ nu̱u̱nꞌ rán, ya̱ kunaꞌyuꞌ rán jee nukuéká iniꞌ rán, soo rá ñɨvɨ ñɨ̱vɨ́ chisaꞌ kusɨ̱ɨ̱ꞌ iniꞌ ráa. Soo súka̱ꞌ kukuéká iniꞌ rán, jee tu̱nkuéká iniꞌ rán vá nuvi-i tu̱ꞌun sɨ́ɨ́ꞌ iniꞌ rán.
Kuéntáꞌ kua̱ꞌ ɨɨn ñaꞌan sáá kénta horá ya̱ kaku nchíkɨ́n ña, jee téꞌnéꞌ iniꞌ ña. Soo retú ya̱ nkaku nchíkɨ́n ña, jee ni ntu káꞌ náꞌán ña tu̱nóꞌó nnoꞌo ña, chi máá kúsɨ́ɨꞌ iniꞌ ña ya̱ nkaku ɨɨn su̱chí lúlí iniꞌ ñɨ̱vɨ́ yaꞌá.
Jee suni sukuán ntañúꞌún kúkuéká iniꞌ rán, soo tukuni nakuniꞌ ni̱ꞌ ránoꞌó, jee kusɨ̱ɨ̱ꞌ nasɨ́kuitɨꞌ iniꞌ ánímaꞌ rán. Jee ni ɨɨn ntu̱náꞌ kuvi sííyo ya̱ kúsɨ́ɨꞌ iniꞌ rán.
Jee ki̱vɨ̱ꞌ yukuán jee ntu̱náꞌ ka̱ka̱tu̱ꞌún rán ka̱ꞌ nuꞌuꞌ. Máá nááꞌ vá káchíꞌ ni̱ꞌ nu̱u̱nꞌ rán ya̱ nu̱u̱nꞌ maá tátáꞌ ni̱ꞌ ka̱ka̱nꞌ rán né ni ɨɨn tiñu nu̱u̱nꞌ súví nuꞌuꞌ, jie̱ꞌe̱ꞌ yɨ́ꞌɨ́ rán nu̱u̱nꞌ ni̱ꞌ, jee taji re̱ꞌ maa nu̱u̱nꞌ rán.
Ne̱ vitan jee ni ntiáꞌan ka̱ka̱nꞌ rán nu̱u̱nꞌ Tátáꞌ ni̱ꞌ nu̱u̱nꞌ súví nuꞌuꞌ. Jee vitan jee íyó ka̱ka̱nꞌ rán jie̱ꞌe̱ꞌ yɨ́ꞌɨ́ rán nu̱u̱nꞌ ni̱ꞌ jee ni̱ꞌi̱nꞌ rán ya̱ taji re̱ꞌ nu̱u̱nꞌ rán, sáva chitú ya̱ kúsɨ́ɨꞌ nasɨ́kuitɨꞌ iniꞌ rán.
Nku̱neí Jesús nu̱u̱nꞌ nɨꞌɨ ya̱ niváꞌa íyó nu̱u̱nꞌ ñɨ̱vɨ́
’Nkachiꞌ ni̱ꞌ nu̱u̱nꞌ rán rá tu̱ꞌun kúnkunuún káꞌánꞌ. Soo kiji rá ki̱vɨ̱ꞌ ya̱ nsáꞌ kaꞌanꞌ ni̱ꞌ ka̱ꞌ jín rán rá tu̱ꞌun kúnkunuún káꞌánꞌ, chisaꞌ kájí ni kachitu̱ꞌún ni̱ꞌ nu̱u̱nꞌ rán tu̱ꞌun jie̱ꞌe̱ꞌ Tátáꞌ ni̱ꞌ.
Jee ki̱vɨ̱ꞌ yukuán jee ka̱ka̱nꞌ rán nu̱u̱nꞌ ˻tátáꞌ ni̱ꞌ˼ nu̱u̱nꞌ súví nuꞌuꞌ jie̱ꞌe̱ꞌ yɨ́ꞌɨ́ rán nu̱u̱nꞌ ni̱ꞌ, soo nsáꞌ káchíꞌ ni̱ꞌ nu̱u̱nꞌ rán ya̱ ka̱ka̱nꞌ táꞌvíꞌ ni̱ꞌ nu̱u̱nꞌ Tátáꞌ ni̱ꞌ jie̱ꞌe̱ꞌ ránoꞌó.
Chi maá Tátáꞌ ni̱ꞌ kúvi ya̱ ñúnúunꞌ re̱ꞌ ránoꞌó, chi jie̱ꞌe̱ꞌ ni ka̱ꞌ ñúnúunꞌ rán nuꞌuꞌ, jee suni jínúꞌ iniꞌ rán ya̱ ne̱ nu̱u̱nꞌ maá ˻Tátáꞌ ni̱ꞌ˼ Ndiosíꞌ nkene ni̱ꞌ va̱ji ni̱ꞌ.
Nkene ni̱ꞌ va̱ji ni̱ꞌ ne̱ nu̱u̱nꞌ maá Tátáꞌ ni̱ꞌ, jee va̱ji ni̱ꞌ iniꞌ ñɨ̱vɨ́ yaꞌá. Jee vitan jee kene ni̱ꞌ iniꞌ ñɨ̱vɨ́ yaꞌá, jee kɨ̱noꞌonꞌ tuku ni̱ꞌ nu̱u̱nꞌ Tátáꞌ ni̱ꞌ ―nkachiꞌ Jesús.
Jee nkachiꞌ rá te̱e súkuáꞌa re̱ꞌ ráa:
―Vitan jee kájí ni káchíꞌ nú, chi ni ntu̱ví káchíꞌ nú ka̱ꞌ rá tu̱ꞌun kúnkunuún káꞌánꞌ.
Vitan jee jíníꞌ ráníꞌ ya̱ nɨꞌɨ kuitɨꞌ jíníꞌ nú, jee ntu̱ví jíníñúꞌún nú ya̱ ka̱ka̱tu̱ꞌún ni ɨɨn ñɨvɨ noꞌó, jee saáva jie̱ꞌe̱ꞌ vá jínúꞌ nijia iniꞌ ránꞌ ya̱ ne̱ nu̱u̱nꞌ Ndiosíꞌ nkene nú va̱ji nú ―nkachiꞌ ráa.
Jee nna̱xiníkó Jesús nu̱u̱nꞌ ráa:
―¿Á vitan jee jínúꞌ iniꞌ rán résa?
Vitan jee ya nku̱yatin horá, jee ya nkenta tiempúꞌ, ya̱ kutenuun ta ɨɨn ɨɨn rán kɨ̱noꞌonꞌ rán ta veꞌi rán, jee xinóo métúꞌún rán nuꞌuꞌ. Soo nsáꞌ kino̱o métúꞌún ni̱ꞌ, chi íyó Tátáꞌ ni̱ꞌ jín ni̱ꞌ.
Ntáká rá tu̱ꞌun yaꞌá nkaꞌanꞌ ni̱ꞌ jín rán sáva ne̱ va̱ꞌa kino̱o ánímaꞌ rán, chi yɨ́ꞌɨ́ rán nu̱u̱nꞌ ni̱ꞌ. Chi kiji tu̱nóꞌó nu̱u̱nꞌ rán iniꞌ ñɨ̱vɨ́ yaꞌá, soo koo neí iniꞌ rán, chi ya nku̱neí ni̱ꞌ nu̱u̱nꞌ nɨꞌɨ ya̱ niváꞌa íyó iniꞌ ñɨ̱vɨ́.
Jíkánꞌ táꞌvíꞌ Jesús nu̱u̱nꞌ Tátáꞌ re̱ꞌ jie̱ꞌe̱ꞌ rá ñɨvɨ yɨ́ꞌɨ́ nu̱u̱nꞌ re̱ꞌ
Jee sáá nkuvi nkachiꞌ Jesús rá tu̱ꞌun yaꞌá, jee nna̱neꞌen nu̱u̱nꞌ re̱ꞌ ne̱ antivɨ́ súkún, jee nkachiꞌ re̱ꞌ:
―Tátáꞌ ni̱ꞌ, vitan jee ya nkenta tiempúꞌ ya̱ kunoꞌo ni̱ꞌ, jee stúvi ya̱ kúñáꞌnú ni̱ꞌ ya̱ kúvi ni̱ꞌ se̱ya nú, jee sáva nuꞌuꞌ suni stúvi ni̱ꞌ ya̱ maánú kúvi ya̱ kúñáꞌnú nasɨ́kuitɨꞌ ka̱ꞌ.
Chi ntaji nú tiñu níso ni̱ꞌ ya̱ tátúníꞌ ni̱ꞌ nu̱u̱nꞌ ntáká ñɨvɨ ñɨ̱vɨ́, sáva ntáká rá ñɨvɨ ya̱ ntaji nú nu̱u̱nꞌ ni̱ꞌ kɨꞌɨ ráa nu̱u̱nꞌ ni̱ꞌ, ni̱ꞌi̱nꞌ ráa ya̱ kutekuꞌ ráa nɨ́ɨ́nkání jín-ó saꞌá ni̱ꞌ.
Jee suꞌva kúvi ya̱ kutekuꞌ ñɨvɨ nɨ́ɨ́nkání jín-ó: ya̱ kuniꞌ ráa iniꞌ noꞌó, ya̱ métúꞌún maánú vá kúvi nijia maá Ndiosíꞌ nijia, jín ya̱ suni kuniꞌ ráa iniꞌ nuꞌuꞌ, ya̱ maáníꞌ vá kúvi Jesús ya̱ kúvi ni̱ꞌ Cristo ya̱ nchu̱ichí nú nuꞌuꞌ va̱ji ni̱ꞌ jín tiñu ntaji nú níso ni̱ꞌ.
’Nstúvi ni̱ꞌ nu̱u̱nꞌ rá ñɨvɨ íyó iniꞌ ñɨ̱vɨ́ yaꞌá ya̱ maánú ví ya̱ máá kúñáꞌnú nasɨ́kuitɨꞌ ka̱ꞌ, chi ya nsi̱jínu ni̱ꞌ ntáká tiñu ya̱ ntaji nú nu̱u̱nꞌ ni̱ꞌ saꞌá ni̱ꞌ maa.
Vitan jee noꞌó, Tátáꞌ ni̱ꞌ, nasaꞌá tuku ya̱ kuñáꞌnú tuku ni̱ꞌ ne̱ nu̱u̱nꞌ nééꞌ nú, kuéntáꞌ kua̱ꞌ kúñáꞌnú ni̱ꞌ jín nú ne̱ sáá ntiáꞌan kɨ̱ko̱o ñɨ̱vɨ́ yaꞌá.
’Chi rá ñɨvɨ nka̱ji nú iniꞌ ñɨ̱vɨ́ yaꞌá ya̱ ntaji nú ráa nu̱u̱nꞌ ni̱ꞌ, jee nstúvi ni̱ꞌ noꞌó nu̱u̱nꞌ ráa. Rá ñɨvɨ nú nkuvi ráa jee ntaji nú ráa nu̱u̱nꞌ ni̱ꞌ, jee ntɨɨn ráa ñúꞌún iniꞌ ráa tu̱ꞌun nú.
Jee vitan jee jíníꞌ ráa ya̱ ne̱ nu̱u̱nꞌ maánú va̱ji ntáká rá tiñu ntaji nú nu̱u̱nꞌ ni̱ꞌ sáꞌá ni̱ꞌ jín rá tu̱ꞌun káchíꞌ ni̱ꞌ.
’Jee jíkánꞌ táꞌvíꞌ ni̱ꞌ nu̱u̱nꞌ nú jie̱ꞌe̱ꞌ ráa. Nsú jie̱ꞌe̱ꞌ rá ñɨvɨ ñɨ̱vɨ́ ya̱ ntu yɨ́ꞌɨ́ ráa nu̱u̱nꞌ ni̱ꞌ jíkánꞌ táꞌvíꞌ ni̱ꞌ. Chisaꞌ jíkánꞌ táꞌvíꞌ ni̱ꞌ jie̱ꞌe̱ꞌ rá ñɨvɨ ya̱ ntaji nú ráa nu̱u̱nꞌ ni̱ꞌ kɨꞌɨ ráa nu̱u̱nꞌ ni̱ꞌ, chi ñɨvɨ nú ví ráa.
Chi ntáká ya̱ yɨ́ꞌɨ́ xi̱ntíín nuꞌuꞌ, jee suni yɨ́ꞌɨ́-ɨ xi̱ntíín nú, jee suni ntáká ya̱ yɨ́ꞌɨ́ xi̱ntíín nú, jee suni yɨ́ꞌɨ́-ɨ xi̱ntíín nuꞌuꞌ. Jee nstúvi ráa ya̱ kúñáꞌnú nasɨ́kuitɨꞌ ni̱ꞌ.
Jee nsáꞌ kuneeꞌ ni̱ꞌ ka̱ꞌ iniꞌ ñɨ̱vɨ́ yaꞌá. Jee suviráa kino̱o ráa kuneeꞌ ráa iniꞌ ñɨ̱vɨ́ yaꞌá, jee nuꞌuꞌ chi kua̱najiaaꞌ ni̱ꞌ nu̱u̱nꞌ nú, Tátáꞌ ni̱ꞌ ya̱ ííꞌ nasɨ́kuitɨꞌ. Jee jíkánꞌ táꞌvíꞌ ni̱ꞌ nu̱u̱nꞌ nú ya̱ kumaꞌñu kusava nú ráa jín fuersáꞌ ííꞌ nú ya̱ ntaji nú nu̱u̱nꞌ ni̱ꞌ,<sup>a</sup> sáva saꞌá nú ya̱ ɨɨn ni kuvi ráa kuéntáꞌ kua̱ꞌ maánú jín nuꞌuꞌ.
Chi ni nééꞌ ni̱ꞌ jín ráa iniꞌ ñɨ̱vɨ́ yaꞌá, jee nñu̱maꞌñu ñusava ni̱ꞌ ráa jín fuersáꞌ ni̱ꞌin ííꞌ níso nú ya̱ ntaji nú nu̱u̱nꞌ ni̱ꞌ. Jee nñu̱maꞌñu ñusava ni̱ꞌ ráa saáva ni ɨɨn ráa ntu ña̱naanꞌ ráa, chisaꞌ métúꞌún ɨɨn ráa ni vá ña̱naanꞌ chi saá íyó kɨ̱naanꞌ re̱ꞌ, sáva nsi̱kúnkuvi nu̱u̱nꞌ káchíꞌ tu̱ꞌun nééꞌ nu̱u̱nꞌ tutuꞌ ya̱ níso tu̱ꞌun Ndiosíꞌ.
Soo vitan jee kua̱najiaaꞌ ni̱ꞌ nu̱u̱nꞌ nééꞌ nú, soo ni nééꞌ ni̱ꞌ ntíꞌ ka̱ꞌ iniꞌ ñɨ̱vɨ́ yaꞌá jee káchíꞌ ni̱ꞌ rá tu̱ꞌun yaꞌá, sáva chitú ya̱ kusɨ̱ɨ̱ꞌ nasɨ́kuitɨꞌ iniꞌ ánímaꞌ ráa, kuéntáꞌ kúsɨ́ɨꞌ iniꞌ nuꞌuꞌ.
Jee njia̱ꞌa ni̱ꞌ tu̱ꞌun nú nu̱u̱nꞌ ráa, soo rá ñɨvɨ ñɨ̱vɨ́ yaꞌá ya̱ ntu yɨ́ꞌɨ́ rává xi̱ntíín nú jee táꞌvi iniꞌ rává néꞌyá rává ráa, chi ntu íñɨ́ ráa ichi jiáꞌnu rává, kuéntáꞌ su jín nuꞌuꞌ ya̱ ntu̱ví yɨ́ꞌɨ́ ni̱ꞌ ñujiínꞌ rá ñɨvɨ ñɨ̱vɨ́ yaꞌá.
Soo nsáꞌ jíkánꞌ táꞌvíꞌ ni̱ꞌ ya̱ tavaꞌ nú ráa iniꞌ ñɨ̱vɨ́ yaꞌá, chisaꞌ káchíꞌ ni̱ꞌ ya̱ kumí nú ráa nu̱u̱nꞌ maá kui̱ꞌna̱ꞌ kúñáꞌnú.
Chi ntu íñɨ́ ráa ichi jiáꞌnu rá ñɨvɨ ñɨ̱vɨ́ yaꞌá, kuéntáꞌ sú nuꞌuꞌ ntu yɨ́ꞌɨ́ ni̱ꞌ nu̱u̱nꞌ ñujiínꞌ ñɨvɨ ñɨ̱vɨ́ yaꞌá.
Jee saꞌá ya̱ kusɨ́ɨ́n ráa ya̱ nkɨ́ꞌɨ ráa ka̱ꞌ nu̱u̱nꞌ ya̱ niva̱ꞌa jee kɨtíñú ráa nu̱u̱nꞌ nú jie̱ꞌe̱ꞌ ya̱ naáꞌ nú, chi tu̱ꞌun nú máá tu̱ꞌun na̱a̱ꞌ kúvi-i.
Chi kuéntáꞌ kua̱ꞌ nchu̱ichí nú nuꞌuꞌ va̱ji ni̱ꞌ iniꞌ ñɨ̱vɨ́ yaꞌá jín tiñu ntaji nú saꞌá ni̱ꞌ, jee nuꞌuꞌ suni sukuán chúichí ni̱ꞌ ráa nu̱u̱nꞌ rá ñɨvɨ ñɨ̱vɨ́ yaꞌá jín tiñu njia̱ꞌa ni̱ꞌ saꞌá ráa.
Jee yɨ́tíñú ni̱ꞌ nu̱u̱nꞌ noꞌó sáva kuvi ya̱ váꞌa nu̱u̱nꞌ ráa, sáva suni kuvi kɨtíñú ráa nu̱u̱nꞌ nú jie̱ꞌe̱ꞌ ya̱ naáꞌ.
’Soo nsú kua̱chi kuitɨꞌ jie̱ꞌe̱ꞌ rá ñɨvɨ yaꞌá ví ya̱ jíkánꞌ táꞌvíꞌ ni̱ꞌ nu̱u̱nꞌ nú, chi suni jíkánꞌ táꞌvíꞌ ni̱ꞌ jie̱ꞌe̱ꞌ rá ñɨvɨ ya̱ sukuán kuneí iniꞌ ráa nuꞌuꞌ jie̱ꞌe̱ꞌ tu̱ꞌun kachitu̱ꞌún rá te̱e yaꞌá jie̱ꞌe̱ꞌ nuꞌuꞌ.
Jee jíkánꞌ táꞌvíꞌ ni̱ꞌ jie̱ꞌe̱ꞌ ráa ya̱ ɨɨn ni kuvi ráa, kuéntáꞌ maánú, Tátáꞌ ni̱ꞌ, chi yɨ́ꞌɨ́ nú iniꞌ nuꞌuꞌ, jee yɨ́ꞌɨ́ ni̱ꞌ iniꞌ noꞌó, jee suni sáva sukuán kɨꞌɨ ráa nu̱u̱n-ó, sáva ˻kuniꞌ˼ rá ñɨvɨ nɨ̱vɨ́ jee ji̱nu̱ꞌ iniꞌ ráa ya̱ maánú ví ya̱ nchu̱ichí nú nuꞌuꞌ va̱ji ni.
Jee suni kuéntáꞌ ntaji nú tiñu kúñáꞌnú nu̱u̱nꞌ nuꞌuꞌ, jee suni sukuán njia̱ꞌa ni tiñu kúñáꞌnú nu̱u̱nꞌ ráa kuniso ráa, sáva ɨɨn ni kuvi ráa, kuéntáꞌ maánú jín nuꞌuꞌ.
Nuꞌuꞌ, jee yɨ́ꞌɨ́ ni̱ꞌ iniꞌ ráa, jee noꞌó, yɨ́ꞌɨ́ nú iniꞌ nuꞌuꞌ, sáva kenta kuna̱a̱ꞌ nuún koo iniꞌ ráa, sáva kuniꞌ rá ñɨvɨ ñɨ̱vɨ́ ya̱ maánú nchu̱ichí nú nuꞌuꞌ, jín ya̱ ñúnúunꞌ nú ráa kuéntáꞌ ñúnúunꞌ nú nuꞌuꞌ.
’Tátáꞌ ni̱ꞌ, jee rá ñɨvɨ ya̱ ntaji nú nu̱u̱nꞌ ni̱ꞌ, jee kuíni ni̱ꞌ ya̱ suni maáráa kuneeꞌ ráa jín nuꞌuꞌ nu̱u̱nꞌ kuneeꞌ ni̱ꞌ, sáva kuniꞌ ráa na̱ja viiꞌ nasɨ́kuitɨꞌ kúñáꞌnú ni̱ꞌ ya̱ ntaji nú nu̱u̱nꞌ ni̱ꞌ, chi ñúnúunꞌ nú nuꞌuꞌ ne̱ ntiáꞌan ka̱ꞌ nsa̱ꞌá nú ñɨ̱vɨ́.
’Tátáꞌ ni̱ꞌ, noꞌó chi na̱a̱ꞌ nasɨ́kuitɨꞌ kúvi nú. Soo rá ñɨvɨ ñɨ̱vɨ́ chi ntu̱ví jíníꞌ ráa iniꞌ noꞌó, soo nuꞌuꞌ chi jíníꞌ ni̱ꞌ iniꞌ noꞌó, jee jíníꞌ rá ñɨvɨ yaꞌá ya̱ noꞌó nchu̱ichí nú nuꞌuꞌ va̱ji ni.
Ni̱stúvi ni̱ꞌ noꞌó nu̱u̱nꞌ ráa jee istúvi ni̱ꞌ ka̱ꞌ noꞌó. Sáva kuéntáꞌ kua̱ꞌ ñúnúunꞌ nú nuꞌuꞌ, jee suni sukuán kunu̱u̱nꞌ ráa rá táꞌán ráa, jee kɨꞌɨ ni̱ꞌ iniꞌ ráa ―nkachiꞌ Jesús.
Tɨ́ɨn ráa Jesús
Jee sáá nkuvi nkachiꞌ Jesús rá tu̱ꞌun yaꞌá, jee nkene re̱ꞌ kua̱ꞌa̱nꞌ re̱ꞌ íyo ka̱ꞌ ichi yuꞌú yuviꞌ naní Cedrón jín rá te̱e súkuáꞌa re̱ꞌ ráa, nu̱u̱nꞌ káá tataꞌ sáꞌá jee nki̱vɨ re̱ꞌ yukuán jín rá te̱e súkuáꞌa re̱ꞌ ráa.
Jee Judas, ya̱ kúvi te̱e ya̱ naku̱ꞌva-a Jesús xi̱ntíín rá te̱e kánéꞌén, jee suni jíníꞌ-i nu̱u̱nꞌ ñu̱ꞌún yukuán, chi kéꞌín víꞌí íchí ña̱ꞌa̱nꞌ Jesús nnu̱tútú re̱ꞌ yukuán jín rá te̱e súkuáꞌa re̱ꞌ ráa.
Saájee nkenta Judas yukuán náka kue̱ꞌe̱ꞌ víꞌí rá “soldado”, jín rá te̱e kúmí veñu̱ꞌun káꞌnú, ya̱ nta̱jí rá su̱tu̱ꞌ kúñáꞌnú jín rá “fariseo” ráa kua̱ꞌa̱nꞌ ráa, jee ínaꞌá ráa rá “cantil”, jín rá ñuꞌunꞌ itɨꞌ sújié, jee níso ráa rá yuchiꞌ “espada” ráa.
Soo ya jíníꞌ Jesús nɨꞌɨ rá tu̱nóꞌó va̱ji nu̱u̱nꞌ re̱ꞌ, jee saáva nkene re̱ꞌ kua̱taꞌanꞌ re̱ꞌ ráa, jee nkachiꞌ re̱ꞌ:
―¿Né ɨɨn nánukú rán? ―nkachiꞌ re̱ꞌ.
Jee nna̱xiníkó ráa nu̱u̱nꞌ re̱ꞌ:
―Nánukú ránꞌ Jesús te̱e ñuunꞌ Nazaret ―nkachiꞌ ráa.
Jee nkachiꞌ Jesús nu̱u̱nꞌ ráa:
―Nuꞌuꞌ Ví-i<sup>a</sup> ―nkachiꞌ re̱ꞌ.
Jee sáá nkachiꞌ Jesús Nuꞌuꞌ Ví-i, jee nna̱kaka yátá ráa, jee nna̱niso ráa nu̱u̱nꞌ ñuꞌun.
Jee saáva tukuni ni̱ka̱tu̱ꞌún Jesús ráa:
―¿Né ɨɨn nánukú rán?
Jee nkachiꞌ ráa:
―Jesús tée ñuunꞌ Nazaret ―nkachiꞌ ráa.
Jee nna̱xiníkó Jesús:
―Ya nkachiꞌ ni̱ꞌ nu̱u̱nꞌ rán ya̱ Nuꞌuꞌ Ví-i. Jee saáva retú nuꞌuꞌ kúvi ya̱ nánukú rán, jee ku̱ꞌva rán nkɨ́ꞌɨ́nꞌ rá te̱e kútáꞌán jín nuꞌuꞌ yaꞌá.
˻Nkachiꞌ re̱ꞌ sukuán˼ sáva nsi̱kúnkuvi tu̱ꞌun ya̱ ˻nkaꞌanꞌ re̱ꞌ jín Tátáꞌ re̱ꞌ Ndiosíꞌ˼, sáá nkachiꞌ re̱ꞌ: “Rá ñɨvɨ ya̱ ntaji nú nu̱u̱nꞌ ni̱ꞌ, jee ntu̱ví nsu̱kuíta ni̱ꞌ ni ɨɨn ráa”, nkachiꞌ re̱ꞌ.
Saájee Simón Pedro, ínaꞌá re̱ꞌ ɨɨn yuchiꞌ “espada”, jee ntavaꞌ re̱ꞌ maa jee nkuun re̱ꞌ yuchiꞌ musúꞌ su̱tu̱ꞌ kúñáꞌnú jee ñeꞌneꞌ re̱ꞌ so̱ꞌo ichi kuáꞌá te̱e vá. Jee naní musúꞌ vá Malco
Saájee nkachiꞌ Jesús nu̱u̱nꞌ Pedro:
―Nachuꞌun “espada” nú iniꞌ ñɨɨn yuchiꞌ nú. Chi tu̱nóꞌó ntaji Tátáꞌ ni̱ꞌ nu̱u̱nꞌ ni̱ꞌ, ¿á ntu saá íyó kunoꞌo ni̱ꞌ maa réja? ―nkachiꞌ Jesús.
Íñɨ́ Jesús nu̱u̱nꞌ su̱tu̱ꞌ kúñáꞌnú naní Anás
Saájee rá “soldado” jín te̱e tátúníꞌ nu̱u̱nꞌ ráa, jín rá te̱e kúmí veñu̱ꞌun káꞌnú ya̱ nta̱jí rá te̱e kúñáꞌnú nu̱u̱nꞌ Israel, ntɨɨn ráa Jesús, jee nte̱nuꞌniꞌ ráa re̱ꞌ.
Jee kua̱na̱ka ráa Jesús xíꞌna ka̱ꞌ nu̱u̱nꞌ Anás, chi jie̱ꞌe̱ꞌ ni ka̱ꞌ táchi̱so Caifás kúvi Anás. Jee Caifás kúvi su̱tu̱ꞌ kúñáꞌnú kui̱ya̱ꞌ yukuán.
Jee Caifás ví te̱e ya̱ nna̱kutíñú nu̱u̱nꞌ rá ñɨvɨ Israel ya̱ va̱ꞌa ka̱ꞌ kúvi ya̱ kuviꞌ ɨɨn te̱e ni jie̱ꞌe̱ꞌ ya̱ váꞌa rá ñɨvɨ.
Káchíꞌ Pedro ya̱ ntu̱ví jíníꞌ re̱ꞌ Jesús
Jee Simón Pedro jín inka te̱e súkuáꞌa Jesús maa níkɨ́nꞌ ráa ya̱ta̱ꞌ nu̱u̱nꞌ kua̱ꞌa̱nꞌ rá ñɨvɨ vá jín Jesús. Jee te̱e vá ya̱ súkuáꞌa Jesús vá jíníꞌ ta̱ꞌán-a jín su̱tu̱ꞌ kúñáꞌnú, jee saáva nki̱vɨ-ɨ jín Jesús iniꞌ veꞌi nu̱u̱nꞌ kúvi chíkéꞌi ma̱ꞌñú veꞌi su̱tu̱ꞌ vá.
Soo Pedro chi nkino̱o re̱ꞌ íñɨ́ re̱ꞌ yuvéꞌí chíkéꞌi. Jee nkene inka te̱e vá súkuáꞌa Jesús vá, ya̱ jíníꞌ ta̱ꞌán jín su̱tu̱ꞌ kúñáꞌnú vá, jee nkaꞌan-a jín ñaꞌan ya̱ kúmí yuvéꞌí yukuán, jee nsi̱kívɨ-ɨ Pedro iniꞌ veꞌi nu̱u̱nꞌ kúvi chíkéꞌi ma̱ꞌñú veꞌi vá.
Saájee ñaꞌan ya̱ kúvi musúꞌ ya̱ kúmí yuvéꞌí vá nkachiꞌ ña nu̱u̱nꞌ Pedro:
―¿Á nsú suni noꞌó kúvi ɨɨn rá te̱e ya̱ nku̱táꞌán nnikɨnꞌ nsu̱kuáꞌa jín te̱e yaꞌá? ―nkachiꞌ ña.
Nkachiꞌ Pedro:
―Nsu̱ví-nꞌ kúvi-i.
Jee rá musúꞌ jín rá te̱e ya̱ kúmí veñu̱ꞌun káꞌnú nsta̱ꞌánꞌ ráa ñuꞌunꞌ chi vi̱jin, jee núvixinꞌ ráa. Jee suni nu̱u̱nꞌ íñɨ́ ráa yukuán íñɨ́ Pedro núvixinꞌ re̱ꞌ ranika̱ꞌ.
Su̱tu̱ꞌ Anás xínáꞌmáꞌ re̱ꞌ Jesús
Saájee su̱tu̱ꞌ kúñáꞌnú vá nni̱ka̱tu̱ꞌún-u Jesús jie̱ꞌe̱ꞌ rá te̱e súkuáꞌa re̱ꞌ ráa, jín jie̱ꞌe̱ꞌ rá tu̱ꞌun xínéꞌénꞌ re̱ꞌ.
Jee nna̱xiníkó Jesús nu̱u̱nꞌ re̱ꞌ:
―Nuꞌuꞌ, jee nu̱u̱nꞌ nijinꞌ nu̱u̱nꞌ íyó chitú ñɨvɨ nkaꞌanꞌ ni̱ꞌ. Jee sukuáni nxi̱néꞌénꞌ ni̱ꞌ maa iniꞌ rá veñu̱ꞌun lúlí jín chíkéꞌi iniꞌ veñu̱ꞌun káꞌnú, nu̱u̱nꞌ nútútú ntáká rá ñɨvɨ Israel. Jee ni ɨɨn tu̱ꞌun ntu̱náꞌ nkáꞌánꞌ yuꞌuꞌ kuitɨꞌ ni̱ꞌ.
Jee, ¿na̱ kuvi chi jíkátu̱ꞌún nú nuꞌuꞌ rúja? Ka̱ka̱tu̱ꞌún rá ñɨvɨ ya̱ nteso̱ꞌo rá tu̱ꞌun ya̱ nkachiꞌ ni̱ꞌ nu̱u̱nꞌ ráa. Kune̱ꞌyá, chi suviráa vá jíníꞌ na̱a̱ꞌ nijia na̱ tu̱ꞌun kúvi ya̱ nkachiꞌ ni̱ꞌ.
―¿Á sukuán náxiníkó nú nu̱u̱nꞌ su̱tu̱ꞌ kúñáꞌnú rúja?
Jee nna̱xiníkó Jesús nu̱u̱nꞌ re̱ꞌ:
―Retú nkaꞌanꞌ niva̱ꞌa ni̱ꞌ, jee ku̱ꞌva ya̱ naáꞌ jie̱ꞌe̱ꞌ ná kúvi ya̱ niva̱ꞌa ya̱ nkachiꞌ ni̱ꞌ. Soo retú va̱tu̱ni nkaꞌanꞌ ni̱ꞌ, ¿na̱ kuvi chi nkatuꞌ nú nu̱u̱nꞌ ni̱ꞌ?
Saájee Anás nsa̱ꞌá re̱ꞌ ya̱ ni núꞌníꞌ Jesús jee nchu̱ichí re̱ꞌ maa kua̱ꞌa̱nꞌ-a nu̱u̱nꞌ Caifás ya̱ kúvi su̱tu̱ꞌ kúñáꞌnú.
Tukuni káchíꞌ Pedro ya̱ ntu̱ví jíníꞌ-i Jesús
Jee íñɨ́ i̱i̱ꞌ Simón Pedro núvixinꞌ re̱ꞌ yunúꞌúnꞌ, jee nkachiꞌ rá ñɨvɨ íñɨ́ yukuán nu̱u̱nꞌ re̱ꞌ:
―¿Á nsú suni noꞌó kúvi ɨɨn te̱e ya̱ nku̱táꞌán nnikɨnꞌ nsu̱kuáꞌa re̱ꞌ nó?
Jee ñasɨꞌ Pedro nu̱u̱nꞌ tu̱ꞌun vá chi nkachiꞌ re̱ꞌ:
―Nsu̱ví-nꞌ kúvi-i ―nkachiꞌ re̱ꞌ.
Jee ɨɨn rá musúꞌ su̱tu̱ꞌ kúñáꞌnú, ya̱ nkuvi táꞌán veꞌi te̱e ya̱ nkuachi Pedro so̱ꞌo-o jee nni̱ka̱tu̱ꞌún-u Pedro:
―¿Á nsú noꞌó vá niniꞌ ni̱ꞌ jín re̱ꞌ nu̱u̱nꞌ káá tataꞌ sáꞌá vá?
Jee tukuni nkachiꞌ Pedro ya̱ ntu̱ví jíníꞌ-i, jee kuísá ntañúꞌún kuitɨꞌ nkana stóꞌo.
Íñɨ́ Jesús ichinúúnꞌ Pilato
Saájee nkene ráa jín Jesús veꞌi Caifás jee kua̱na̱ka ráa maa nu̱u̱nꞌ vetíñú Roma naní pretorio. Jee va̱kunijinꞌ, jee ntu nki̱vɨ rá te̱e Israel iniꞌ vetíñú vá sáva ntu kutéꞌén ánímaꞌ ráa, sáva kuvi kajiꞌ ráa kuxíní ráa viko Pascua.<sup>b</sup>
Saáva nkene Pilato <sup>c</sup> nu̱u̱nꞌ ráa jee nkachiꞌ re̱ꞌ nu̱u̱nꞌ ráa:
―¿Na̱ jie̱ꞌe̱ꞌ chíkuáchi rán te̱e yaꞌá?
Jee nna̱xiníkó ráa jee nkachiꞌ ráa nu̱u̱nꞌ re̱ꞌ:
―Retánꞌ nsú te̱e sáꞌá niva̱ꞌa ví-i jee nsáꞌ kiji ránꞌ natají ránꞌ maa nu̱u̱nꞌ nú nékúvi.
Saájee nkachiꞌ Pilato nu̱u̱nꞌ ráa:
―Kuáꞌán rán jín-i jee saꞌá na̱a̱ꞌ rán kua̱chi si̱kɨ̱ꞌ-ɨ kua̱ꞌ káchíꞌ ley rán.
Jee nna̱xiníkó rá te̱e kúñáꞌnú nu̱u̱nꞌ ñuunꞌ Israel nu̱u̱nꞌ re̱ꞌ:
―Soo ntu jiáꞌa te̱e tátúnúꞌ Roma nu̱u̱nꞌ ránuꞌuꞌ kaꞌniꞌ ránꞌ ni ɨɨn ñɨvɨ.
Jee sukuán nsi̱kúnkuvi nu̱u̱nꞌ rá tu̱ꞌun nkachiꞌ Jesús jie̱ꞌe̱ꞌ ya̱ na̱sa íyó kuviꞌ re̱ꞌ.
Jee tukuni nni̱kó Pilato nni̱vɨ re̱ꞌ iniꞌ vetíñú pretorio vá, jee nkana re̱ꞌ Jesús jee ni̱ka̱tu̱ꞌún re̱ꞌ maa:
―¿Á noꞌó kúvi “Rey” tátúníꞌ nu̱u̱nꞌ rá ñɨvɨ ñuunꞌ Israel?
Jee nna̱xiníkó Jesús nu̱u̱nꞌ re̱ꞌ:
―¿Á jíkátu̱ꞌún maánú tu̱ꞌun va̱ji xi̱ni̱ꞌ maánú áxí inka ñɨvɨ nkachiꞌ maa nu̱u̱nꞌ nú jie̱ꞌe̱ꞌ nuꞌuꞌ?
Jee nna̱xiníkó Pilato:
Saájee Jesús nna̱xiníkó-o:
―Tiñu níso ni̱ꞌ ya̱ tátúníꞌ ni̱ꞌ jee ntu váji ne̱ nu̱u̱nꞌ ñɨ̱vɨ́ yaꞌá. Chi retánꞌ nísotíñú ni̱ꞌ nu̱u̱nꞌ ñɨ̱vɨ́ yaꞌá kuéntáꞌ rá “rey” ñɨ̱vɨ́ yaꞌá tátúníꞌ ráa, saájee rá ñɨvɨ yɨ́ꞌɨ́ xi̱ntíín ni̱ꞌ kantáꞌán ráa jee nama ráa nuꞌuꞌ sáva nkúꞌva ráa nuꞌuꞌ xi̱ntíín rá te̱e kúñáꞌnú nu̱u̱nꞌ Israel. Soo tiñu níso ni̱ꞌ tátúníꞌ ni̱ꞌ nsú kuéntáꞌ kua̱ꞌ nísotíñú rá “rey” ñɨ̱vɨ́ yaꞌá ―nkachiꞌ Jesús.
Saájee nkachiꞌ Pilato nu̱u̱nꞌ Jesús:
―¿Á noꞌó kúvi “rey” résa?
Jee nna̱xiníkó Jesús:
―Suvini̱ꞌ kúvi “rey” kuéntáꞌ ya nkachiꞌ kí nú. Chi jie̱ꞌe̱ꞌ yaꞌá kúvi ya̱ va̱ji ni̱ꞌ nkaku ni̱ꞌ iniꞌ ñɨ̱vɨ́ yaꞌá, sáva kachiꞌ ni̱ꞌ ya̱ naáꞌ. Ntáká ñɨvɨ ya̱ íñɨ́-ɨ jín ya̱ naáꞌ, jee ñúꞌún iniꞌ ráa tɨ́ɨn ráa tu̱ꞌun káchíꞌ ni̱ꞌ ―nkachiꞌ Jesús.
Jee nkachiꞌ Pilato nu̱u̱nꞌ re̱ꞌ:
―¿Ná kúvi ya̱ naáꞌ rúja?
Síjíta Pilato Jesús sáva kuviꞌ-i
Jee sáá nkuvi nkachiꞌ Pilato tu̱ꞌun yaꞌá, jee nkene tuku re̱ꞌ ichinúúnꞌ rá te̱e kúñáꞌnú nu̱u̱nꞌ ñuunꞌ Israel, jee nkachiꞌ re̱ꞌ nu̱u̱nꞌ ráa:
―Nuꞌuꞌ, ntu̱náꞌ kua̱chi nna̱niꞌinꞌ ni̱ꞌ si̱kɨ̱ꞌ te̱e yaꞌá.
Soo ránoꞌó chi íyó ñujiínꞌ sáá sáꞌá rán ya̱ nakani núne ni̱ꞌ ɨɨn te̱e ya̱ yɨ́ꞌɨ́ veka̱a viko pascua. ¿Á kuíni rán ya̱ siaáꞌ ni̱ꞌ te̱e ya̱ kúvi “rey” ya̱ tátúníꞌ nu̱u̱nꞌ rá ñɨvɨ Israel? ―nkachiꞌ re̱ꞌ.
Saájee nka̱najíín tuku ntáká ráa, jee nkachiꞌ ráa:
―¡Nsú te̱e i̱ña̱ꞌ! ¡Chisaꞌ siaáꞌ nú Barrabás!
Soo Barrabás kúvi re̱ꞌ ɨɨn te̱e kuíꞌná sákini.
Jee saájee njia̱ꞌa Pilato Jesús xi̱ntíín rá “soldado”, jee nte̱tíñú re̱ꞌ ya̱ nchiꞌi ráa yoꞌo Jesús.
Jee rá “soldado” vá nchu̱táꞌán ti̱yu̱ꞌ ráa yokúꞌúꞌ iñu kua̱ꞌ kúvi “corona”, jee nchuꞌun ráa maa xi̱ni̱ꞌ Jesús, jee nna̱chuꞌun ráa ɨɨn saꞌma kání líꞌí maa, ˻kuéntáꞌ saꞌma ɨɨn “rey”˼.
Jee kúyatin ráa jee nkachiꞌ ráa nu̱u̱nꞌ re̱ꞌ:
―¡Na̱ ka̱ꞌ va̱ꞌa ka̱ꞌ kúvi “Rey” ya̱ tátúníꞌ nu̱u̱nꞌ rá ñɨvɨ Israel! ―nkachiꞌ ráa, jee kátúꞌ ráa nu̱u̱nꞌ re̱ꞌ.
Saájee tukuni nkene Pilato, jee nkachiꞌ-i nu̱u̱nꞌ rá ñɨvɨ íñɨ́ yukuán:
―Kune̱ꞌyá rán chi ntavaꞌ ni̱ꞌ maa chíkéꞌi, sáva kuniꞌ rán ya̱ ni ɨɨn kua̱chi ntu̱náꞌ nániꞌinꞌ ni̱ꞌ si̱kɨ̱ꞌ re̱ꞌ.
Saájee nkene Jesús, jee ñúꞌún “corona” iñu xi̱ni̱ꞌ re̱ꞌ, jee ñúꞌún re̱ꞌ saꞌma kání líꞌí. Jee nkachiꞌ Pilato nu̱u̱nꞌ ráa:
―¡Kune̱ꞌyá rán! ¡Yaꞌá íñɨ́ máá maá te̱e yaꞌá!
Rá su̱tu̱ꞌ kúñáꞌnú jín rá te̱e kúmí veñu̱ꞌun káꞌnú sáá niniꞌ ráa Jesús, jee nka̱najíín ráa, jee nkachiꞌ ráa:
―¡Tekaa maa nu̱u̱nꞌ kurúsiꞌ! ¡Tekaa maa nu̱u̱nꞌ kurúsiꞌ! ―nkachiꞌ ráa.
Jee nkachiꞌ Pilato nu̱u̱nꞌ ráa:
―Yaꞌá rán te̱e yaꞌá, jee tekaa maárán maa. Chi nuꞌuꞌ jee ni ntu̱náꞌ kua̱chi nna̱niꞌinꞌ ni̱ꞌ si̱kɨ̱ꞌ re̱ꞌ ―nkachiꞌ Pilato.
Soo nna̱xiníkó rá te̱e kúñáꞌnú nu̱u̱nꞌ ñɨvɨ Israel vá nu̱u̱nꞌ Pilato:
Soo sáá nteso̱ꞌo Pilato rá tu̱ꞌun yaꞌá, jee nyu̱ꞌví nasɨ́kuitɨꞌ re̱ꞌ ka̱ꞌ.
Jee tuku nni̱vɨ Pilato iniꞌ vetíñú káꞌnú, jee nkachiꞌ re̱ꞌ nu̱u̱nꞌ Jesús:
―¿Né núꞌ va̱ji nú?
Soo ntu̱ví nnáxiníkó kuitɨꞌ Jesús.
Saájee nkachiꞌ Pilato nu̱u̱nꞌ re̱ꞌ:
―¿Á ni nka̱ꞌánꞌ nú nuꞌuꞌ? ¿Á ntu̱ví jíníꞌ nú ya̱ nísotíñú ni̱ꞌ sáva kuvi tekaa ni̱ꞌ noꞌó nu̱u̱nꞌ kurúsiꞌ, jee suni nísotíñú ni̱ꞌ ya̱ kúvi siaáꞌ ni̱ꞌ noꞌó?
Soo nna̱xiníkó Jesús:
―Ntu̱ví íyó ná tiñu kuniso nú sáva sanáaꞌ nú si̱kɨ̱ꞌ nuꞌuꞌ, retánꞌ nsú Ndiosíꞌ nééꞌ antivɨ́ súkún ntaji re̱ꞌ tiñu vá níso nú. Jee saáva te̱e ya̱ nna̱tají re̱ꞌ nuꞌuꞌ xi̱ntíín noꞌó, jee suvire̱ꞌ vá íyó ka̱ꞌ kua̱chi si̱kɨ̱ꞌ re̱ꞌ nsú káꞌ noꞌó.
Jee ne̱ horá yukuán jee núkú Pilato na̱ja siaáꞌ re̱ꞌ Jesús. Soo rá te̱e kúñáꞌnú nu̱u̱nꞌ ñɨvɨ Israel kánajíín ráa jee káchíꞌ ráa:
―Retú siaáꞌ nú te̱e yaꞌá, jee ntu̱ví kámani nú jín te̱e nísotíñú ya̱ kúvi “rey” Roma. Chi né ni ɨɨn te̱e ya̱ saꞌá-a maáa “rey”, jee íñɨ́ re̱ꞌ si̱kɨ̱ꞌ te̱e kúvi “rey” Roma ―nkachiꞌ ráa.
Saájee sáá nteso̱ꞌo Pilato rá tu̱ꞌun yaꞌá, jee nta̱jí re̱ꞌ ntavaꞌ ráa Jesús chíkéꞌi, jee ña̱kuneeꞌ re̱ꞌ nu̱u̱nꞌ silla kúñáꞌnú nu̱u̱nꞌ tátúníꞌ re̱ꞌ, jee yukuán naní nu̱u̱nꞌ káá piso yu̱u̱ꞌ, jee tu̱ꞌun hebreo naní Gabatá.
Jee ki̱vɨ̱ꞌ yukuán kúvi ki̱vɨ̱ꞌ ya̱ sáꞌá stákoo rá ñɨvɨ ya̱ kenta koo viko Pascua, jee nɨ́ kaxu̱vi̱ꞌ.<sup>a</sup> Saájee nkachiꞌ Pilato nu̱u̱nꞌ rá ñɨvɨ Israel:
―¡Kune̱ꞌyá rán! ¡Yaꞌá íñɨ́ “rey” ránú!
Soo nka̱najíín ráa:
―¡Tavaꞌ maa! ¡Tavaꞌ maa! ¡Tekaa maa nu̱u̱nꞌ kurúsiꞌ! ―nkachiꞌ ráa nu̱u̱n Pilato.
Jee nkachiꞌ Pilato nu̱u̱nꞌ ráa:
―¿Á tekaa ni̱ꞌ “rey” rán nu̱u̱nꞌ kurúsiꞌ?
Soo nna̱xiníkó rá su̱tu̱ꞌ kúñáꞌnú:
―Ránuꞌuꞌ chi ntu̱ví íyó inka ka̱ꞌ “rey” nu̱u̱nꞌ rán chisaꞌ métúꞌún ni “rey” Roma ví ya̱ tátúníꞌ nu̱u̱nꞌ ránꞌ ―nkachiꞌ ráa.
Jee saáva nna̱ku̱ꞌva Pilato Jesús xi̱ntíín rá “soldado” sáva tekaa ráa re̱ꞌ nu̱u̱nꞌ kurúsiꞌ. Jee nna̱keꞌen ráa Jesús kua̱ꞌa̱nꞌ ráa jín re̱ꞌ.
Tékaa rá “soldado” Jesús nu̱u̱nꞌ kurúsiꞌ
Jee níso Jesús kurúsiꞌ re̱ꞌ, jee nkene re̱ꞌ kua̱ꞌa̱nꞌ re̱ꞌ nu̱u̱nꞌ naní yɨkɨ xíníꞌ níyɨ, jee tu̱ꞌun hebreo naní Gólgota.
Jee yukuán nte̱kaa ráa re̱ꞌ nu̱u̱nꞌ kurúsiꞌ, jee suni nte̱kaa ráa u̱vi̱ꞌ ka̱ꞌ rá te̱e jín re̱ꞌ, ɨɨn ɨɨn ráa nte̱kaa ráa iyo iyo xiín Jesús, jee kurúsiꞌ nu̱u̱nꞌ níntakaa máá Jesús íñɨ́ ma̱ꞌñú.
Jee nta̱túníꞌ Pilato ya̱ kuneeꞌ tu̱ꞌun xi̱ni̱ꞌ kurúsiꞌ, ya̱ kachiꞌ-i suꞌva: “Jesús te̱e ñuunꞌ Nazaret, ya̱ kúvi “rey” ya̱ tátúníꞌ nu̱u̱nꞌ rá ñɨvɨ Israel”, káchíꞌ tu̱ꞌun vá.
Jee kue̱ꞌe̱ꞌ víꞌí rá ñɨvɨ Israel nkaꞌvi ráa tu̱ꞌun níso xi̱ni̱ꞌ kurúsiꞌ vá, chi nu̱u̱nꞌ nte̱kaa ráa Jesús jee káá-a yatin ñuunꞌ, jee xi̱ni̱ꞌ kurúsiꞌ vá ntee ráa tu̱ꞌun hebreo, jín tu̱ꞌun griego, jín tu̱ꞌun latín.
Jee rá su̱tu̱ꞌ kúñáꞌnú nu̱u̱nꞌ rá ñɨvɨ Israel, nkachiꞌ ráa nu̱u̱nꞌ Pilato:
―Koto tée nú: “rey” ya̱ tátúníꞌ nu̱u̱nꞌ rá ñɨvɨ Israel, chisaꞌ tée nú ya̱: te̱e vá nkachiꞌ “nuꞌuꞌ kúvi “rey” ya̱ tátúníꞌ nu̱u̱nꞌ rá ñɨvɨ Israel”.
Soo nna̱xiníkó Pilato:
Saájee sáá nkuvi nte̱kaa rá “soldado” Jesús nu̱u̱nꞌ kurúsiꞌ, jee nna̱keꞌen ráa saꞌma re̱ꞌ jee nsa̱ꞌá ráa ku̱mi̱ꞌ pedasúꞌ saꞌma vá, jee sáva kenta ɨɨn ɨɨn pedasúꞌ kúvi ta ɨɨn ɨɨn rá “soldado” vá. Suni nkeꞌen ráa saꞌma kání íyó nkáꞌnú ya̱ ñúꞌún Jesús, chi kúvi ɨɨn saꞌma káꞌnú ya̱ ntu̱ví yɨ́ꞌɨ́ ti̱ku maa, chi saꞌma nkunu nkáꞌnú ne̱ jie̱ꞌe̱ꞌ ne̱ xi̱ni̱ꞌ ví-i.
Saájee nkachiꞌ ráa nu̱u̱nꞌ ɨɨn inka ráa:
―Nsáꞌ stéꞌné-ó maa chi va̱ꞌa ka̱ꞌ vá sikɨ́-ó maa suerte, jee kuniꞌ-ó né ɨɨn-ó vá ni̱ꞌi̱nꞌ maa.
Jee sukuán nkuvi jee nkuna̱a̱ꞌ sáni káchíꞌ tu̱ꞌun Ndiosíꞌ níso nu̱u̱nꞌ tutuꞌ ííꞌ:
Jee nta̱sáva maáráa saꞌma ni̱ꞌ nu̱u̱nꞌ maáráa,
jee nsi̱kɨ́ ráa maa suerte jee kuniꞌ ráa né ɨɨn ráa vá ni̱ꞌi̱nꞌ maa.
Jee sukuán nsa̱ꞌá rá “soldado”.
Jee yatin nu̱u̱nꞌ íñɨ́ kurúsiꞌ nu̱u̱nꞌ níntakaa Jesús íñɨ́ nánáꞌ re̱ꞌ, jín ku̱ꞌvi̱ꞌ nánáꞌ re̱ꞌ, jín María ya̱ kúvi ñasɨ́ꞌɨ́ Cleofas, jín María ñaꞌan ñuunꞌ Magdala.
Saájee sáá niniꞌ Jesús nánáꞌ re̱ꞌ, jee íñɨ́ nkáá ña jín ɨɨn rá te̱e ya̱ nsu̱kuáꞌa re̱ꞌ maa ya̱ kúvi te̱e ya̱ ñúnúunꞌ re̱ꞌ, jee nkachiꞌ re̱ꞌ nu̱u̱nꞌ nánáꞌ re̱ꞌ:
―Nánáꞌ. Kune̱ꞌyá, i̱ña̱ꞌ íñɨ́ ˻re̱ꞌ ya̱ kúvi kuéntáꞌ˼ se̱ꞌya nú.
Kuíre nkachiꞌ re̱ꞌ nu̱u̱nꞌ te̱e nsu̱kuáꞌa re̱ꞌ vá
―Kune̱ꞌyá, i̱ña̱ꞌ íñɨ́ ˻ña kuéntáꞌ kúvi˼ nánáꞌ nú ―nkachiꞌ Jesús.
Jee te̱e vá ya̱ nsu̱kuáꞌa Jesús maa, jee ne̱ horá yukuán jee nna̱keꞌen re̱ꞌ nánáꞌ Jesús kuneeꞌ ña veꞌi re̱ꞌ kuéntáꞌ nánáꞌ re̱ꞌ.
Ni̱ꞌi̱ꞌ Jesús
Sáá njia̱ꞌa yaꞌá, jee ya jíníꞌ Jesús ya̱ ya nɨꞌɨ rá tiñu njia̱ꞌa Tátáꞌ re̱ꞌ saꞌá re̱ꞌ nsi̱kúnkuvi re̱ꞌ maa, jee sáva ji̱nu tu̱ꞌun níso nu̱u̱nꞌ tutuꞌ nééꞌ tu̱ꞌun Ndiosíꞌ, jee nkachiꞌ Jesús:
―Jíchíꞌ ni̱ꞌ nute.
Jee yukuán íñɨ́ ɨɨn ti̱noꞌoꞌ ñúꞌún chitú nixiꞌ nu̱xi uva iyá, saájee nchu̱náji rá “soldado” vá tia̱ꞌma̱ꞌ nu̱u̱nꞌ nixiꞌ nu̱xi uva iyá vá, jee nchi̱só ráa tia̱ꞌma̱ꞌ vá xi̱ni̱ꞌ ɨɨn yutun naní “hisopo” jee ntee ráa maa yuꞌú Jesús.
Jee sáá nni̱ꞌi̱nꞌ Jesús nixiꞌ nu̱xi uva iyá, jee kuíre nkachiꞌ re̱ꞌ:
―¡Ya ni̱nu tiñu ni̱ꞌ!
Saájee nna̱kunta nei xi̱ni̱ꞌ re̱ꞌ, jee ni̱ꞌi̱ꞌ re̱ꞌ.
Ɨɨn “soldado” nki̱ní-i “lanza” i̱ka̱ꞌ Jesús
Nkuvi yaꞌá ki̱vɨ̱ꞌ ya̱ sáꞌá stákoo rá ñɨvɨ ya̱ kenta koo ki̱vɨ̱ꞌ viko Pascua,<sup>b</sup> jee rá te̱e kúñáꞌnú nu̱u̱nꞌ Israel ntu̱ví kuíni ráa kunintakaa rá ñunéꞌyúꞌ nu̱u̱nꞌ kurúsiꞌ ki̱vɨ̱ꞌ nájiáví, chi ki̱vɨ̱ꞌ nájiáví vá kúvi ki̱vɨ̱ꞌ ííꞌ nasɨ́kuitɨꞌ nu̱u̱nꞌ ráa. Saáva ni̱ka̱nꞌ táꞌvíꞌ ráa nu̱u̱nꞌ Pilato ya̱ tají re̱ꞌ ya̱ ka̱ꞌnu̱ꞌ ráa yɨkɨ sɨ́ꞌɨn rá níntakaa-a nu̱u̱nꞌ kurúsiꞌ vá, jee sáva xinúun ráa rá ni̱yɨ vá nu̱u̱nꞌ kurúsiꞌ.
Saájee ña̱ꞌa̱nꞌ rá “soldado” ña̱ka̱ꞌnu̱ꞌ ráa yɨkɨ sɨ́ꞌɨn te̱e ya̱ níntakaa xíꞌnañúꞌún, jee suni sukuán nsa̱ꞌá ráa jín inka ka̱ꞌ te̱e vá.
Soo sáá nku̱yatin ráa nu̱u̱nꞌ Jesús, jee niniꞌ ráa ya̱ ya ni̱ꞌi̱ꞌ re̱ꞌ, jee saáva ntu̱ví ña̱ꞌnu̱ꞌ ráa yɨkɨ sɨ́ꞌɨn re̱ꞌ.
Soo ɨɨn rá “soldado” vá nki̱ní-i lanza íyo yɨkɨ íkáꞌ Jesús, jee kuísá ntañúꞌún nkene ni̱ñɨ̱ꞌ jín nute yɨkɨ íkáꞌ Jesús.
Máá maá te̱e ya̱ niniꞌ maa ví ya̱ jiáꞌa ya̱ naáꞌ jie̱ꞌe̱ꞌ vá. Jee ya̱ naáꞌ kúvi tu̱ꞌun jiáꞌa-a. Suvivá jíníꞌ-i ya̱ káchíꞌ-i ya̱ naáꞌ, sáva suni ránoꞌó kuneí iniꞌ rán Jesús.
Chi tiñu yaꞌá nkuvi sáva sikúnkuvi tu̱ꞌun níso nu̱u̱nꞌ tutuꞌ níso tu̱ꞌun Ndiosíꞌ ya̱ káchíꞌ-i: “Nsáꞌ ka̱ꞌnu̱ꞌ ráa ni ɨɨn yɨkɨ re̱ꞌ.”
Jee suni íyó nu̱u̱nꞌ inka ka̱ꞌ naꞌá tutuꞌ ya̱ níso tu̱ꞌun Ndiosíꞌ ya̱ káchíꞌ-i: “Kune̱ꞌyá ráa maáréꞌ ya̱ nkaanꞌ ráa ñunéꞌyúꞌ re̱ꞌ.”
Sáá nkuvi yaꞌá jee José ya̱ kúvi re̱ꞌ te̱e ñuunꞌ Arimatea, jee nkuvi re̱ꞌ ɨɨn rá te̱e ya̱ nsu̱kuáꞌa Jesús maa, soo nsu̱kuáꞌa yuꞌuꞌ José jie̱ꞌe̱ꞌ ya̱ yúꞌví re̱ꞌ rá te̱e kúñáꞌnú ñuunꞌ Israel, jee ni̱ka̱nꞌ re̱ꞌ nu̱u̱nꞌ Pilato ya̱ kuvi nakeꞌen re̱ꞌ ñunéꞌyúꞌ Jesús. Jee njia̱ꞌa Pilato nakeꞌen re̱ꞌ maa, jee saáva ña̱nake̱ꞌen re̱ꞌ ñunéꞌyúꞌ Jesús.
Jee suni kua̱ꞌa̱nꞌ Nicodemo jín José, jee Nicodemo kúvi re̱ꞌ te̱e ya̱ ya ña̱ꞌa̱nꞌ re̱ꞌ nkaꞌanꞌ re̱ꞌ jín Jesús ɨɨn yakuááꞌ tiempúꞌ ya̱ta̱ꞌ, jee kua̱ꞌa̱nꞌ re̱ꞌ néen re̱ꞌ o̱ko̱ꞌ u̱ji̱ꞌ kilo su̱jie u̱va̱ꞌ jiáꞌánꞌ vi̱xi̱ꞌ naní mirra, ya̱ nsa̱ka̱nuun jín áloes.
Saájee José jín Nicodemo nna̱keꞌen ráa ñunéꞌyúꞌ Jesús jee nsu̱kún ráa maa rá saꞌma kuíjín maa váꞌa ya̱ yɨ́ꞌɨ́ rá su̱jie nsa̱ka̱nuun jiávi̱xi̱ꞌ, sánikua̱ꞌ íyó ñujiínꞌ sáꞌá rá ñɨvɨ Israel sáá séꞌí ráa ni̱yɨ.
Jee yatin nu̱u̱nꞌ nte̱kaa ráa Jesús káá tataꞌ sáꞌá jee nu̱u̱nꞌ káá tataꞌ sáꞌá yukuán nééꞌ ɨɨn yaviꞌ jiáá veꞌi ni̱yɨ nu̱u̱nꞌ ni ɨɨn ni̱yɨ ntiáꞌan kɨꞌɨ yukuán.
Jee saájee yukuán nchi̱só ráa ñunéꞌyúꞌ Jesús, chi jie̱ꞌe̱ꞌ nééꞌ yatin yaviꞌ yu̱u̱ꞌ vá yukuán chi jie̱ꞌe̱ꞌ ni ka̱ꞌ ya̱ nkenta nku̱yatin ki̱vɨ̱ꞌ nájiáví rá ñɨvɨ Israel.
Veꞌi ni̱yɨ íyó saɨn
Jee ki̱vɨ̱ꞌ xíꞌnañúꞌún semana, jee María ya̱ kúvi ñaꞌan ñuunꞌ Magdala, jee íyó neenꞌ ka̱ꞌ ya̱neꞌenꞌ jee ña̱ꞌa̱nꞌ ña nu̱u̱nꞌ yaviꞌ vá, jee niniꞌ ña ya̱ nkuiyo yu̱u̱ꞌ násɨ́ꞌ yuꞌú yaviꞌ vá.
Saájee ninu ña kua̱ꞌa̱nꞌ ña nu̱u̱nꞌ nééꞌ Simón Pedro jín inka ka̱ꞌ te̱e ya̱ nku̱táꞌán nsu̱kuáꞌa Jesús maa, ya̱ nñunu̱u̱nꞌ víꞌí Jesús maa, jee nkachiꞌ ña nu̱u̱nꞌ ráa:
―Ntavaꞌ rá ñɨvɨ ñunéꞌyúꞌ I̱toꞌoꞌ-ó yaviꞌ ni̱yɨ re̱ꞌ jee kua̱ꞌa̱nꞌ ráa jín re̱ꞌ, jee ntu̱ví jíníꞌ ráníꞌ né núꞌ ñakɨnꞌ ráa maa ―nkachiꞌ ña.
Saájee Pedro jín inka te̱e ya̱ nsu̱kuáꞌa Jesús maa nkene ráa kua̱ꞌa̱nꞌ ráa nu̱u̱nꞌ nééꞌ yaviꞌ ni̱yɨ vá.
Jee ni núvíꞌ rá te̱e vá ninu nkáá ráa, soo inka te̱e ya̱ nsu̱kuáꞌa Jesús maa ninu ya̱chi̱ꞌ re̱ꞌ ka̱ꞌ nsú káꞌ Pedro jee xíꞌnañúꞌún re̱ꞌ ka̱ꞌ nkenta re̱ꞌ yuꞌú yaviꞌ veꞌi ni̱yɨ vá.
Jee ña̱xin re̱ꞌ maáréꞌ yuꞌú yaviꞌ veꞌi ni̱yɨ vá, jee niniꞌ re̱ꞌ rá saꞌma nyɨ́sukunꞌ ñunéꞌyúꞌ yósóꞌ yukuán, soo ntu̱ví nki̱vɨ re̱ꞌ ka̱ꞌ iniꞌ yaviꞌ vá.
Kuéé ka̱ꞌ nkenta Simón Pedro ya̱ta̱ꞌ te̱e vá nki̱vɨ re̱ꞌ iniꞌ yaviꞌ ni̱yɨ vá. Jee niniꞌ re̱ꞌ rá saꞌma yósóꞌ yukuán.
Jee saꞌma ya̱ nyɨ́sukunꞌ xi̱ni̱ꞌ Jesús ntu̱ví káá tútú-u jín rá saꞌma vá íyó ti̱yu̱ꞌ i̱i̱ꞌ-i jee káá sɨ́ɨ́n-ɨ inka ka̱ꞌ nu̱u̱nꞌ.
Saájee suni nki̱vɨ inka te̱e nsu̱kuáꞌa Jesús maa ya̱ nkenta ya̱ xíꞌnañúꞌún nu̱u̱nꞌ yuꞌú yaviꞌ ni̱yɨ vá jee niniꞌ-i ya̱ nkuvi sukuán, jee ni̱nu̱ꞌ iniꞌ-i ya̱ natekuꞌ ííꞌ Jesús.
Chi ni ntiáꞌan ki̱ku̱ꞌun iniꞌ ráa tu̱ꞌun káchíꞌ nu̱u̱nꞌ tutuꞌ níso tu̱ꞌun Ndiosíꞌ, ya̱ saá íyó natekuꞌ ííꞌ re̱ꞌ jee nako̱o re̱ꞌ kene re̱ꞌ nteñu rá níꞌiꞌ.
Saájee ni núvíꞌ rá te̱e nsu̱kuáꞌa Jesús vá nni̱kó ráa kua̱noꞌonꞌ ráa nu̱u̱nꞌ nééꞌ ráa.
Jesús ntu̱vi re̱ꞌ nu̱u̱nꞌ María ñaꞌan ñuunꞌ Magdala
Soo íñɨ́ María chíkéꞌi yuꞌú yaviꞌ vá jee náꞌyúꞌ ña, jee ni náꞌyúꞌ ña ña̱xin ña maáña yuꞌú yaviꞌ ni̱yɨ vá ˻sáva kune̱ꞌyá˼ ña iniꞌ-i.
Jee niniꞌ ña u̱vi̱ꞌ rá najiáꞌáꞌ ííꞌ Ndiosíꞌ ñúꞌún ráa saꞌma kuíjín, jee nééꞌ ráa nu̱u̱nꞌ nka̱a ñunéꞌyúꞌ Jesús, ɨɨn nééꞌ nu̱u̱nꞌ nkuvi ichi xi̱ni̱ꞌ re̱ꞌ jee inka ka̱ꞌ nééꞌ nu̱u̱nꞌ nkuvi ichi jie̱ꞌe̱ꞌ re̱ꞌ.
Jee nkachiꞌ ráa nu̱u̱nꞌ ña:
―Nánáꞌ, ¿na̱ kuvi chi náꞌyúꞌ nú? ―nkachiꞌ ráa nu̱u̱nꞌ ña.
Jee nkachiꞌ ña nu̱u̱nꞌ ráa:
―Nna̱keꞌen ráa I̱toꞌoꞌ ni̱ꞌ kua̱ꞌa̱nꞌ ráa jín re̱ꞌ, jee ntu̱ví jíníꞌ ni̱ꞌ né núꞌ nchi̱só ráa maa.
Sáá sukuán nkuvi nkachiꞌ ña sukuán, jee sáá nna̱koto yátá ña jee niniꞌ ña ya̱ íñɨ́ Jesús yukuán, soo ntu̱ví nákuniꞌ ña ya̱ maáréꞌ kúvi Jesús.
Nkachiꞌ Jesús nu̱u̱nꞌ ña:
―Nánáꞌ, ¿na̱ kuvi chi náꞌyúꞌ nú? ¿Né ɨɨn nánukú nú? ―nkachiꞌ re̱ꞌ nu̱u̱nꞌ ña.
Soo káꞌvi iniꞌ ña ya̱ kúvi re̱ꞌ ɨɨn te̱e ya̱ kúmí tataꞌ sáꞌá káá yukuán, jee nkachiꞌ ña nu̱u̱nꞌ re̱ꞌ:
Nkachiꞌ Jesús nu̱u̱nꞌ ña:
―¡María!
Jee nna̱koto ña jee káꞌánꞌ ña tu̱ꞌun hebreo jee nkachiꞌ ña:
―¡Raboni! ―ya̱ kuíni káchíꞌ mestrúꞌ.
Jee nkachiꞌ Jesús nu̱u̱nꞌ ña:
―Koto tɨ́ɨn nú nuꞌuꞌ chinetu nú, chi ntiáꞌan kɨ̱naa ni̱ꞌ nu̱u̱nꞌ Tátáꞌ ni̱ꞌ. Soo kuáꞌán nu̱u̱nꞌ rá ñaniꞌ ni̱ꞌ, ˻ya nsu̱kuáꞌa ni̱ꞌ ráa˼, jee kachiꞌ nú nu̱u̱nꞌ ráa ya̱ kɨ̱naa ni̱ꞌ nu̱u̱nꞌ Tátáꞌ maáníꞌ ya̱ kúvi Tátáꞌ ránoꞌó ni ka̱ꞌ, jín ya̱ kúvi Ndiosíꞌ ni̱ꞌ jín Ndiosíꞌ ránoꞌó ―nkachiꞌ Jesús.
Saájee María ñuunꞌ Magdala kua̱ꞌa̱nꞌ ña kua̱nakani ña nu̱u̱nꞌ rá nsu̱kuáꞌa Jesús ráa, ya̱ niniꞌ ña I̱toꞌoꞌ-ó jín rá tu̱ꞌun nkachiꞌ re̱ꞌ nu̱u̱nꞌ ña.
Jesús ntu̱vi re̱ꞌ nu̱u̱nꞌ rá te̱e súkuáꞌa re̱ꞌ ráa
Sáá nkua̱a̱ꞌ máá ki̱vɨ̱ꞌ yukuán, ya̱ kúvi máá ki̱vɨ̱ꞌ xíꞌnañúꞌún jiákui̱ñɨ̱ꞌ semana, jee nnu̱tútú rá te̱e ya̱ nsu̱kuáꞌa Jesús ráa ɨɨn iniꞌ veꞌi jee násɨ́ꞌ kutú yuvéꞌí chi yúꞌví ráa rá te̱e kúñáꞌnú nu̱u̱nꞌ ñɨvɨ Israel. ˻Sa̱naanꞌ ni˼ jee nkenta Jesús nna̱kui̱ñɨ̱ꞌ re̱ꞌ ma̱ꞌñú ráa jee nkachiꞌ re̱ꞌ nu̱u̱nꞌ ráa:
―Va̱ne̱ꞌ va̱ꞌa kino̱o iniꞌ ánímaꞌ rán.
Sáá nkuvi nkachiꞌ Jesús tu̱ꞌun yaꞌá, jee nxi̱néꞌénꞌ re̱ꞌ rá naꞌá re̱ꞌ jín yɨkɨ íkáꞌ re̱ꞌ ˻nu̱u̱nꞌ ntu̱fi̱ꞌ re̱ꞌ˼ nu̱u̱nꞌ ráa jee saájee nnusɨ̱ɨ̱ꞌ víꞌí iniꞌ ánímaꞌ rá te̱e súkuáꞌa re̱ꞌ ráa néꞌyá ráa I̱toꞌoꞌ-ó.
Saájee tukuni nkachiꞌ Jesús nu̱u̱nꞌ ráa:
―Va̱ne̱ꞌ va̱ꞌa kino̱o iniꞌ ánímaꞌ rán. Kuéntáꞌ nchu̱ichí Tátáꞌ ni̱ꞌ nuꞌuꞌ jee suni sukuán tájí ni̱ꞌ ránoꞌó jín tiñu táji ni̱ꞌ nu̱u̱nꞌ rán.
Jee saájee ntivɨꞌ ta̱chi̱ꞌ Jesús jee nkachiꞌ re̱ꞌ nu̱u̱nꞌ ráa:
―Yaꞌá rán maáréꞌ ya̱ kúvi Ta̱chi̱ꞌ ííꞌ ni̱ꞌ.
Né ni ɨɨn ñɨvɨ ya̱ kunekáꞌnú iniꞌ rán kua̱chi sáꞌá ñɨvɨ vá, jee ya nne̱káꞌnú iniꞌ jie̱ꞌe̱ꞌ kua̱chi-i, jee ñɨvɨ ya̱ ntu̱ví kunekáꞌnú iniꞌ rán kua̱chi ñɨvɨ vá, jee kino̱o-o jín kua̱chi-i.
Niniꞌ Tomás ya̱ nna̱tekuꞌ i̱i̱ꞌ Jesús
Soo Tomás ya̱ kúvi re̱ꞌ ɨɨn rá ni u̱xu̱vi̱ꞌ rá te̱e nsu̱kuáꞌa Jesús ráa, ya̱ káꞌánꞌ ráa maa kuatíꞌ, ntu̱ví íyó re̱ꞌ jín ráa sáá nnenta Jesús.
Jee kuíre rá inka te̱e ya̱ nsu̱kuáꞌa Jesús ráa nkachiꞌ ráa nu̱u̱nꞌ Tomás.
―Niniꞌ ráníꞌ I̱toꞌoꞌ-ó ―nkachiꞌ ráa.
Soo nkachiꞌ Tomás nu̱u̱nꞌ ráa.
―Retú ntu̱ví néꞌyá ni̱ꞌ naꞌá I̱toꞌoꞌ-ó rá nu̱u̱nꞌ ntúfi̱ꞌ nu̱u̱nꞌ nyɨ́ꞌɨ rá nu̱yu, jee tuví ni̱ꞌ xi̱ntíín ni̱ꞌ nu̱u̱nꞌ nyɨ́ꞌɨ rá nu̱yu, jee tuví ni̱ꞌ naꞌá ni̱ꞌ yɨkɨ íkáꞌ re̱ꞌ, jee nsáꞌ ji̱nu̱ꞌ kuitɨꞌ iniꞌ ni̱ꞌ.
Sáá njia̱ꞌa ki̱vɨ̱ꞌ u̱na̱ꞌ, jee rá te̱e nsu̱kuáꞌa Jesús ráa nnu̱tútú tuku ráa ɨɨn iniꞌ veꞌi, jee kútáꞌán Tomás jín ráa. Saájee, súnika̱ꞌ násɨ́ꞌ rá yuvéꞌí, jee nki̱vɨ Jesús, jee ña̱kui̱ñɨ̱ꞌ re̱ꞌ nteñu ráa jee nkachiꞌ re̱ꞌ:
―Va̱ne̱ꞌ va̱ꞌa kino̱o iniꞌ ánímaꞌ rán.
Kuíre nkachiꞌ Jesús nu̱u̱nꞌ Tomás:
―Tuví xi̱ntíín nú yaꞌá, jee kune̱ꞌyá rá naꞌá ni̱ꞌ, jee saꞌá yatin naꞌá nú jee tuví naꞌá nú yɨkɨ íkáꞌ ni̱ꞌ. Koto kúkaꞌán nú ré ni̱núꞌ iniꞌ nú, chisaꞌ i̱nu̱ꞌ iniꞌ nú.
Saájee nna̱xiníkó Tomás jee nkachiꞌ-i nu̱u̱nꞌ re̱ꞌ:
―¡I̱toꞌoꞌ maáníꞌ jín Ndiosíꞌ maáníꞌ!
―Tomás, ¿á jínúꞌ iniꞌ nú chi niniꞌ nú nuꞌuꞌ? Na̱ ka̱ꞌ netuꞌ ka̱ꞌ kúvi rá ñɨvɨ ya̱ ntu néꞌyá ráa nuꞌuꞌ jee kúneí iniꞌ rá nuꞌuꞌ.
Jie̱ꞌe̱ꞌ yaꞌá kúvi ya̱ ntee Juan tutuꞌ yaꞌá
Saájee kue̱ꞌe̱ꞌ nasɨ́kuitɨꞌ ka̱ꞌ rá seña a̱nasɨ́ nsa̱ꞌá Jesús ichinúúnꞌ rá te̱e ya̱ nsu̱kuáꞌa re̱ꞌ ráa jee niniꞌ ráa maa, ya̱ ntu̱ví níso ráa nu̱u̱nꞌ tutuꞌ yaꞌá.
Soo rá tu̱ꞌun yaꞌá ntee ni̱ꞌ nu̱u̱nꞌ tutuꞌ yaꞌá, sáva ránoꞌó ji̱nu̱ꞌ iniꞌ rán ya̱ Jesús kúvi Cristo, ya̱ ñani Ndiosíꞌ tatúníꞌ ñɨ̱vɨ́, jín ya̱ kúvi re̱ꞌ se̱ꞌya Ndiosíꞌ, jee sáva ni̱ꞌi̱nꞌ rán ya̱ kutekuꞌ rán nɨ́ɨ́nkání jín re̱ꞌ jie̱ꞌe̱ꞌ ya̱ kúneí iniꞌ rán re̱ꞌ.
Nstúvi Jesús maáréꞌ nu̱u̱nꞌ u̱xa̱ꞌ rá ni u̱xu̱vi̱ꞌ rá te̱e súkuáꞌa re̱ꞌ ráa
Sáá njia̱ꞌa yaꞌá, jee nna̱stúvi tuku Jesús maáréꞌ nu̱u̱nꞌ rá te̱e súkuáꞌa re̱ꞌ ráa yuꞌú nteñúꞌún Tiberias. Jee nstúvi re̱ꞌ maáréꞌ suꞌva:
Íñɨ́ nkáá Simón Pedro, jín Tomás ya̱ káꞌánꞌ ráa kuatíꞌ, jín Natanael ya̱ kúvi re̱ꞌ te̱e ñuunꞌ Caná ya̱ kúvi ñuunꞌ tɨ́ɨn Galilea, jín rá se̱ꞌya Zebedeo, jín u̱vi̱ꞌ ka̱ꞌ rá te̱e súkuáꞌa Jesús ráa.
Jee nkachiꞌ Simón Pedro nu̱u̱nꞌ ráa:
―Kɨ̱tɨɨn ni̱ꞌ tia̱ká.
Jee nkachiꞌ ráa nu̱u̱nꞌ re̱ꞌ:
―Suni kɨ̱ꞌɨ̱nꞌ ránꞌ jín noꞌó ―nkachiꞌ ráa.
Jee kua̱ꞌa̱nꞌ ráa jee nkaa ráa iniꞌ barkúꞌ, soo yakuááꞌ ki̱vɨ̱ꞌ yukuán ni ntu̱náꞌ tia̱ká nni̱ꞌi̱nꞌ ráa tɨɨn ráa.
Jee sáá va̱kunijinꞌ, jee ntu̱vi Jesús íñɨ́ re̱ꞌ yuꞌú nteñúꞌún, soo rá te̱e súkuáꞌa re̱ꞌ ráa jee ntu̱ví nákuniꞌ ráa re̱ꞌ ya̱ maáréꞌ kúvi Jesús.
Saájee nkachiꞌ Jesús nu̱u̱nꞌ ráa:
―Te̱e kuáchí, ¿á ntu̱ví nníꞌínꞌ rán tia̱ká? ―nkachiꞌ re̱ꞌ nu̱u̱nꞌ ráa.
Jee nna̱xiníkó ráa nu̱u̱nꞌ re̱ꞌ:
―¡Ntu̱ví ná íyó!
Saájee nkachiꞌ Jesús nu̱u̱nꞌ ráa:
―Chuꞌun rán ñunu tɨ́ɨn tia̱ká ichi kuáꞌá barkúꞌ, jee ni̱ꞌi̱nꞌ rán tia̱ká.
Saájee nchuꞌun ráa maa, jee ni ntu̱ví nkúneí ráa tavaꞌ ráa ñunu tɨ́ɨn ráa tia̱ká vá nu̱u̱nꞌ nute, jie̱ꞌe̱ꞌ ya̱ kue̱ꞌe̱ꞌ víꞌí tia̱ká ña̱ku̱ꞌun iniꞌ ñunu vá.
Saájee te̱e ya̱ súkuáꞌa Jesús maa ya̱ nñunu̱u̱nꞌ re̱ꞌ nkachiꞌ te̱e vá nu̱u̱nꞌ Pedro:
―¡Máá I̱toꞌoꞌ-ó kúvi-i!
Sáá nteso̱ꞌo Simón Pedro ya̱ suvire̱ꞌ ví I̱toꞌoꞌ, jee nna̱ku̱ꞌun Pedro saꞌma re̱ꞌ (chi ntavaꞌ re̱ꞌ maa), jee íchí ni nnava re̱ꞌ nu̱u̱nꞌ nute.
Rá inka ka̱ꞌ rá táꞌán súkuáꞌa Jesús ráa va̱ji nene ráa nu̱u̱nꞌ nute stákaa ráa ñunu ñúꞌún chitú tia̱ká, chi nsáꞌ jíká íñɨ́ ráa chi kúvi yatin ɨɨn sientúꞌ metro ya̱ jíká yuꞌú nute yaꞌá.
Sáá nnu̱un ráa nkene ráa iniꞌ barkúꞌ nu̱u̱nꞌ ñuꞌun íchí, jee niniꞌ ráa ya̱ káyúꞌ ñuꞌunꞌ ti̱ka̱yɨ, jee ñúꞌún ɨɨn tia̱ká chíꞌyóꞌ-o nu̱u̱nꞌ ti̱ka̱yɨ vá, jee yósóꞌ ɨɨn i̱xta̱tíláꞌ.
Jee nkachiꞌ Jesús nu̱u̱nꞌ ráa:
―Kínaka rán sava tia̱ká rán ya̱ sukuáni ntɨɨn rán nu̱u̱nꞌ nute.
Jee nkaa Simón Pedro iniꞌ barkúꞌ jee nstakaa re̱ꞌ ñunu ñúꞌún chitú tia̱ká nkene ne̱ ñuíchí. Jee iniꞌ ñunu vá ñúꞌún ɨɨn sientúꞌ u̱vi̱xiko u̱xu̱ni̱ꞌ tia̱ká káꞌnú, jee súnika̱ꞌ kue̱ꞌe̱ꞌ nasɨ́kuitɨꞌ ti̱ꞌ ñúꞌún soo ntu̱ví ntéꞌnéꞌ ñunu vá.
―Neꞌenꞌ rán, kasiniꞌ-orán ―nkachiꞌ Jesús nu̱u̱nꞌ ráa.
Jee ni ɨɨn rá te̱e ya̱ súkuáꞌa re̱ꞌ ráa ntu̱ví nkíji iniꞌ ráa katu̱ꞌun ráa né ɨɨn ví re̱ꞌ, chi jíníꞌ ráa ya̱ maáréꞌ kúvi I̱toꞌoꞌ.
Kuíre nku̱yatin Jesús nu̱u̱nꞌ ráa, jee ntɨɨn re̱ꞌ i̱xta̱tíláꞌ vá jee njia̱ꞌa re̱ꞌ maa nu̱u̱nꞌ ráa, jee suni sukuán nsa̱ꞌá re̱ꞌ jín tia̱ká.
Yaꞌá nkuvi ya̱ úníꞌ íchí ya̱ nna̱stúvi Jesús maáréꞌ nu̱u̱nꞌ rá te̱e ya̱ súkuáꞌa re̱ꞌ ráa ne̱ sáá nna̱tekuꞌ ííꞌ re̱ꞌ nnako̱o re̱ꞌ nene re̱ꞌ nteñu rá níꞌiꞌ.
Tu̱ꞌun káꞌánꞌ Jesús jín Simón Pedro
Sáá nkuvi nya̱siniꞌ ráa, jee nkachiꞌ Jesús nu̱u̱nꞌ Simón Pedro:
―Simón, se̱ꞌya Jonás, ¿á ñúnúunꞌ nú ka̱ꞌ nuꞌuꞌ nsú ka̱ꞌ rá yaꞌá?
Jee nkachiꞌ Pedro nu̱u̱nꞌ re̱ꞌ:
―Saá I̱toꞌoꞌ, ya jíníꞌ nú ya̱ ñúnúunꞌ ni̱ꞌ noꞌó.
Jee nkachiꞌ Jesús nu̱u̱nꞌ re̱ꞌ:
―Kumí rá ñɨvɨ yɨ́ꞌɨ́ xi̱ntíín ni̱ꞌ ya̱ kúvi kuéntáꞌ rá lanchi lúlí ni̱ꞌ.
Jee tukuni nkachiꞌ re̱ꞌ nu̱u̱nꞌ Pedro ya̱ úvíꞌ íchí:
―Simón, se̱ꞌya Jonás, ¿á ñúnúunꞌ nú nuꞌuꞌ?
Jee nkachiꞌ Pedro nu̱u̱nꞌ re̱ꞌ:
―Saá I̱toꞌoꞌ, ya jíníꞌ nú ya̱ ñúnúunꞌ ni̱ꞌ noꞌó.
Jee nkachiꞌ Jesús nu̱u̱nꞌ re̱ꞌ:
―Kumí nú rá ñɨvɨ yɨ́ꞌɨ́ xi̱ntíín ni̱ꞌ ya̱ kúvi ráa kuéntáꞌ rá lanchi ni̱ꞌ.
Jee ya̱ úníꞌ íchí nkachiꞌ re̱ꞌ nu̱u̱nꞌ Pedro:
―Simón, se̱ꞌya Jonás, ¿á ñúnúunꞌ nú nuꞌuꞌ?
Jee nnu̱kuéká víꞌí iniꞌ Pedro chi ya̱ úníꞌ íchí ni̱ka̱tu̱ꞌún re̱ꞌ maa: “¿Á ñúnúunꞌ nú nuꞌuꞌ?”, jee nkachiꞌ Pedro nu̱u̱nꞌ re̱ꞌ:
―I̱toꞌoꞌ, noꞌó jíníꞌ nú nɨꞌɨ, noꞌó jíníꞌ ya̱ ñúnúunꞌ ni̱ꞌ noꞌó.
Jee nkachiꞌ Jesús nu̱u̱nꞌ re̱ꞌ:
―Kumí nú rá ñɨvɨ yɨ́ꞌɨ́ xi̱ntíín ni̱ꞌ ya̱ kúvi ráa kuéntáꞌ rá lanchi ni̱ꞌ.
Máá nááꞌ vá káchíꞌ ni̱ꞌ nu̱u̱nꞌ nú ya̱ sáá súchí nú ka̱ꞌ, jee nákúꞌun maánú saꞌma nú jee kua̱ꞌa̱nꞌ nú nu̱u̱nꞌ kuíni maánú. Soo sáá kujííꞌ nú jee sikáa nú naꞌá nú jee nachuꞌun inka ñɨvɨ saꞌma noꞌó, jee kɨ̱na̱ka ráa noꞌó nu̱u̱nꞌ ntu̱ví kuini nú kɨ̱ꞌɨ̱nꞌ nú.
Nkachiꞌ Jesús rá tu̱ꞌun yaꞌá sáva stúvi-i na̱ja kuviꞌ Pedro, jee jie̱ꞌe̱ꞌ na̱ja kuviꞌ Pedro stúvi-i ya̱ kúñáꞌnú nasɨ́kuitɨꞌ Ndiosíꞌ. Jee sáá nkuvi nkachiꞌ Jesús rá tu̱ꞌun yaꞌá, jee kuíre nkachiꞌ tuku re̱ꞌ nu̱u̱nꞌ Pedro:
―¡Kunikɨnꞌ nuꞌuꞌ!
Ɨɨn rá te̱e súkuáꞌa ya nñunu̱u̱nꞌ víꞌí Jesús
Jee nna̱koto yátá Pedro jee niniꞌ re̱ꞌ ya̱ níkɨ́nꞌ táꞌán te̱e ya̱ súkuáꞌa Jesús maa ya̱ ñúnúunꞌ ka̱ꞌ Jesús maa. Jee suni te̱e vá ví ya̱ ña̱kuyatin ka̱ꞌ xiín-i Jesús sáá nku̱xíní ráa jee nkachiꞌ-i nu̱u̱nꞌ Jesús: “¿né ɨɨn”, kúvi te̱e ya̱ naku̱ꞌva-a noꞌó?
―I̱toꞌoꞌ, jee te̱e yaꞌá, ¿ná kúvi ya̱ kunoꞌo re̱ꞌ rúsa?
Jee nkachiꞌ Jesús nu̱u̱nꞌ Pedro:
―Retú kuíni ni̱ꞌ ya̱ kino̱o re̱ꞌ kutekuꞌ re̱ꞌ ne̱ ki̱vɨ̱ꞌ nikó tuku ni̱ꞌ niji ni̱ꞌ, ¿na̱ kuvi chi jítú iniꞌ nú maa? Noꞌó, kunikɨnꞌ nuꞌuꞌ ―nkachiꞌ Jesús.
Saájee nteñu rá ñanitáꞌán, ya̱ kúneí iniꞌ ráa Jesús, ñe̱te̱nuun tu̱ꞌun yaꞌá ya̱ nsáꞌ kuviꞌ te̱e vá ya̱ súkuáꞌa Jesús maa. Soo nsáꞌ nkachiꞌ Jesús ya̱ nku̱víꞌ-i, chisaꞌ nkachiꞌ re̱ꞌ ya̱: “retú kuíni ni̱ꞌ ya̱ kino̱o re̱ꞌ ya̱ kutekuꞌ re̱ꞌ ne̱ ki̱vɨ̱ꞌ nikó tuku ni̱ꞌ niji ni̱ꞌ, ¿na̱ kuvi chi jítú iniꞌ nú maa?” nkachiꞌ Jesús.
Jee te̱e súkuáꞌa Jesús vá ya̱ ñúnúunꞌ víꞌí ka̱ꞌ Jesús kúvi ya̱ jiáꞌa ya̱ naáꞌ jie̱ꞌe̱ꞌ rá tiñu yaꞌá, jee ntee-e rá tu̱ꞌun yaꞌá jie̱ꞌe̱ꞌ rá tiñu yaꞌá, jee jíníꞌ ráníꞌ ya̱ íyó na̱a̱ꞌ rá tu̱ꞌun jiáꞌa-a.
Jee suni íyó kue̱ꞌe̱ꞌ víꞌí ka̱ꞌ rá inka tiñu ya̱ nsa̱ꞌá Jesús, jee retánꞌ tee jie̱ꞌe̱ꞌ ta ɨɨn ɨɨn rá tiñu nsa̱ꞌá re̱ꞌ, jee káꞌvi iniꞌ ni̱ꞌ ya̱ ni nkénta iniꞌ ñɨ̱vɨ́ yaꞌá koo rá tutuꞌ ya̱ kuneeꞌ rá tu̱ꞌun jie̱ꞌe̱ꞌ tiñu nsa̱ꞌá re̱ꞌ.
Sukuán koo.
Rá Tiñu nsa̱ꞌá rá Apóstol + \fr Titulo: Ntee Lucas nu̱u̱nꞌ tutuꞌ tu̱ꞌun yaꞌá jie̱ꞌe̱ꞌ rá tiñu nsa̱ꞌá rá apóstol.
Nchi̱sóyuꞌú Jesús ya̱ kiji Ta̱chi̱ꞌ ííꞌ Ndiosíꞌ
\ft Noꞌó Teófilo, tutuꞌ xíꞌnañúꞌún ntee ni̱ꞌ ví nɨꞌɨ ya̱ nsa̱ꞌá Jesús jín ya̱ nxi̱néꞌénꞌ re̱ꞌ, ne̱ sáá nki̱jiéꞌé re̱ꞌ nxi̱néꞌénꞌ re̱ꞌ,
jín ne̱ ki̱vɨ̱ꞌ nna̱keꞌen tátáꞌ re̱ꞌ maáréꞌ kua̱noꞌonꞌ re̱ꞌ súkún. Jee ne̱ ntiáꞌan kɨ̱naa re̱ꞌ súkún, jee nta̱túníꞌ re̱ꞌ jín Ta̱chi̱ꞌ ííꞌ Ndiosíꞌ sáá saꞌá rá apóstol ya̱ nka̱ji re̱ꞌ jín ya̱ chuichí re̱ꞌ ráa.
Ne̱ sáá ya̱ njia̱ꞌa ya̱ nnoꞌo re̱ꞌ jee ni̱ꞌi̱ꞌ re̱ꞌ, jee suni nstúvi tékúꞌ re̱ꞌ maáréꞌ nu̱u̱nꞌ ráa jee nstúvi kájí víꞌí re̱ꞌ nu̱u̱nꞌ ráa ya̱ máá naáꞌ nijia ya̱ tékúꞌ re̱ꞌ. Jee u̱vi̱xiko ki̱vɨ̱ꞌ ka̱ꞌ niniꞌ ráa re̱ꞌ. Jee nkaꞌanꞌ re̱ꞌ jie̱ꞌe̱ꞌ ichi na̱ja tátúníꞌ Ndiosíꞌ nu̱u̱nꞌ ñɨvɨ.
Sáá nééꞌ tútú re̱ꞌ jín ráa, nta̱túníꞌ re̱ꞌ nu̱u̱nꞌ ráa:
―Koto kéne rán ñuunꞌ káꞌnú Jerusalén. Kunetu rán ne̱ ni̱ꞌi̱nꞌ rán ya̱ nchi̱sóyuꞌú tátáꞌ ni̱ꞌ, sánikua̱ꞌ nteso̱ꞌo rán ya̱ nkachiꞌ ni̱ꞌ nu̱u̱nꞌ rán.
Chi Juan nsi̱kuánuté nijia re̱ꞌ jín nute, soo ntu kuéꞌeꞌ ka̱ꞌ ki̱vɨ̱ꞌ, ránoꞌó kuanuté jín Ta̱chi̱ꞌ ííꞌ Ndiosíꞌ, ˻jee kɨꞌɨ re̱ꞌ iniꞌ rán˼ ―nkachiꞌ Jesús.
Nnaa Jesús súkún
I̱ña̱jee sáá nku̱tútú ráa jín Jesús, jee ni̱ka̱tu̱ꞌún ráa re̱ꞌ:
―I̱toꞌoꞌ ránꞌ. ¿Á tiempúꞌ vitan nakakɨnꞌ jiáá tuku país maáó Israel ya̱ tatúníꞌ tuku ñɨvɨ maáó?
Jee nkachiꞌ Jesús nu̱u̱nꞌ ráa:
―Ntu̱né íyó kukáꞌnú iniꞌ ránú ni na̱ ki̱vɨ̱ꞌ ni nama ñani tátáꞌ ni̱ꞌ maa. Maá tááꞌ ni̱ꞌ ñani horáꞌ vá, chi nísotíñú re̱ꞌ.
Soo ni̱ꞌi̱nꞌ rán fuerza ííꞌ sáá kenta Ta̱chi̱ꞌ ííꞌ kɨꞌɨ re̱ꞌ iniꞌ rán. Jee kuvi rán ñɨvɨ, ya̱ istúvi rán ya̱ naáꞌ jie̱ꞌe̱ꞌ nuꞌuꞌ nu̱u̱nꞌ rá ñɨvɨ ñuunꞌ Jerusalén jín nu̱u̱nꞌ nɨꞌɨ rá sánitɨ́ɨn Judea jín Samaria, jín nu̱u̱nꞌ rá ñɨvɨ íyó rá ñuunꞌ íká ka̱ꞌ nu̱u̱nꞌ nɨ́ɨ́nkáꞌnú ñɨ̱vɨ́ ―nkachiꞌ Jesús.
Sáá nnɨꞌɨ nkachiꞌ re̱ꞌ tu̱ꞌun yaꞌá, ni néꞌyá ráa re̱ꞌ, jee nxi̱náa Ndiosíꞌ re̱ꞌ súkún. Jee nki̱vɨ re̱ꞌ nu̱u̱nꞌ vi̱ko̱ꞌ jee ntu ka̱ꞌ niniꞌ ráa maa.
Jee ni ninta nchinúún ráa néꞌyá ráa súkún ni kua̱naa re̱ꞌ súkún, jee sa̱naanꞌ ntu̱vi u̱vi̱ꞌ te̱e ñúꞌún saꞌma kuíjín íñɨ́ jín ráa.<sup>a</sup>
Jee nkachiꞌ núvíꞌ rá te̱e vá nu̱u̱nꞌ ráa:
―Rá te̱e Galilea, ¿na̱ kuvi chi íñɨ́ rán néꞌyá rán súkún? Jesús yaꞌá, ya̱ nkene-e nteñu rán jee nnaa-a ne̱ súkún, nuún niji tuku-u mákua niniꞌ rán maa kua̱ꞌa̱nꞌ-a súkún ―nkachiꞌ núvíꞌ rá te̱e vá.
Nka̱ji ráa Matías sáva nakunasɨꞌ-ɨ nu̱u̱nꞌ Judas
Jee kuíre nkene rá apóstol yuku, na̱ní Olivo, jee nni̱kó ráa ñuunꞌ Jerusalén. Yuku vá káá yatin ñuunꞌ Jerusalén, chi káá yuku vá ɨɨn kilometro ya̱ ñúkúꞌvá sáá kúvi kaka rá ñɨvɨ Israel ki̱vɨ̱ꞌ nájiáví sáni káchíꞌ ley ráa.
Sáá nkenta ráa ñuunꞌ vá, jee nkaa ráa iniꞌ veꞌi yósóꞌ táꞌán nu̱u̱nꞌ nkino̱o ráa.
jín Juan,
jín Jacobo,
jín Andrés,
jín Felipe,
jín Tomás,
jín Bartolomé,
jín Mateo,
jín Jacobo, ya̱ kúvi se̱ꞌya Alfeo,
jín Simón, ya̱ níñɨ jín partido político na̱ní “Celote”,
jín Judas ya̱ kúvi ñaniꞌ<sup>b</sup> Jacobo.
Sukuáni kútútú ntáká ráa veꞌi yaꞌá, sáva kunuún nakuetu nkáá ráa jín rá ñaꞌan, jín María, ya̱ kúvi náánꞌ Jesús, jín rá ñaniꞌ re̱ꞌ.
Rá ki̱vɨ̱ꞌ yukuán, nku̱tútú yatin sientúꞌ o̱ko̱ꞌ ñɨvɨ yukuán. Jee nna̱kui̱ñɨ̱ nichi Pedro nteñu rá ñanitáꞌán vá, jee nkachiꞌ-i nu̱u̱nꞌ ráa:
―¡Ránoꞌó ñanitáꞌán! Ni̱yo ya̱ sikúnkuvi Ndiosíꞌ tu̱ꞌun jie̱ꞌe̱ꞌ Judas ya̱ njia̱ꞌa Ta̱chi̱ꞌ ííꞌ Ndiosíꞌ nu̱u̱nꞌ Rey David, ne̱ yanaꞌán, jee ntee re̱ꞌ maa nu̱u̱nꞌ tutuꞌ níso tu̱ꞌun Ndiosíꞌ. Jee Judas ví ya̱ nyosoꞌ nu̱u̱nꞌ rá te̱e ya̱ ntɨɨn ráa Jesús.
Jee ɨɨn rá táꞌán ránꞌ nkuvi re̱ꞌ, jee nni̱ꞌi̱nꞌ re̱ꞌ tiñu yaꞌá saꞌá re̱ꞌ jín ránꞌ jie̱ꞌe̱ꞌ tu̱ꞌun Ndiosíꞌ ―nkachiꞌ Pedro.
(Judas vá nkeꞌen re̱ꞌ ɨɨn ñuꞌun jín xu̱ꞌún yá nníꞌinꞌ re̱ꞌ, jie̱ꞌe̱ꞌ ya̱ ni̱váꞌa nsa̱ꞌá re̱ꞌ. Jee yukuán nkininkava nei re̱ꞌ, jee nka̱ꞌnɨ̱ꞌ chi̱ji re̱ꞌ, jee nkene nɨꞌɨ itɨꞌ re̱ꞌ.
Jee nkenta nku̱káꞌnú iniꞌ nɨꞌɨ rá ñɨvɨ ya̱ nneeꞌ ñuunꞌ káꞌnú Jerusalén. Saáva nsi̱kunání ráa ñuꞌun vá Acéldama jín tu̱ꞌun káꞌánꞌ maáráa, ya̱ kuíni káchíꞌ Ñuꞌun Ni̱ñɨ̱ꞌ.)
˻Jee suni nkachiꞌ Pedro nu̱u̱nꞌ ráa˼:
―Chi káchíꞌ nu̱u̱nꞌ tutuꞌ ííꞌ na̱ní Salmo:
Íyó koo saɨn veꞌi re̱ꞌ.
Jee koto ni ɨɨn nééꞌ iniꞌ-i.
Jee suni káchíꞌ-i:
Íyó nakui̱ñɨ̱ꞌ inka ka̱ꞌ nu̱u̱nꞌ tiñu níso re̱ꞌ.
Sukuán káchíꞌ tutuꞌ ííꞌ.
’Saáva íyó ka̱ji-ó ɨɨn rá te̱e, ya̱ nku̱táꞌán-a jín ránꞌ nɨꞌɨ tiempúꞌ sáá ni̱kónúun I̱toꞌoꞌ-ó Jesús nteñu-ó,
ne̱ sáá nsi̱kuánuté Juan Jesús jín ne̱ ki̱vɨ̱ꞌ nxi̱nóo Jesús maáó jee nnaa-a súkún. Jee te̱e vá íyó kuiñɨ re̱ꞌ jín ránꞌ, sáva istúvi re̱ꞌ ya̱ naáꞌ nu̱u̱nꞌ rá ñɨvɨ, ya̱ Jesús nna̱tekuꞌ i̱i̱ꞌ-i jee nnako̱o ñunéꞌyúꞌ-u nteñu rá níꞌiꞌ ―nkachiꞌ Pedro.
Jee nka̱ji ráa u̱vi̱ꞌ te̱e ya̱ kúvi ráa: José jín Matías. José yaꞌá na̱ní re̱ꞌ Barsabás jee suni na̱ní re̱ꞌ Justo.
Jee ni̱ka̱nꞌ táꞌvíꞌ ráa nu̱u̱nꞌ Ndiosíꞌ, jee nkachiꞌ ráa:
―I̱toꞌoꞌ-ó, suvinú vá, nijin iniꞌ nú na̱sa kúvi ánímaꞌ ntáká ñɨvɨ. Stúvi nú nu̱u̱nꞌ ránꞌ, né ɨɨn núvíꞌ rá yaꞌá vá nka̱ji nú,
Jee ntavaꞌ ráa suertéꞌ, sáva ka̱ji ráa ɨɨn rá te̱e vá. Jee nkakɨ̱ꞌɨ suertéꞌ Matías. Jee kuísá ntɨɨn kuéntáꞌ ráa ya̱ nákuíñɨꞌ re̱ꞌ jín ni u̱ji̱ꞌ ɨɨn tán rá apóstol.
Nkiaaꞌ Ta̱chi̱ꞌ ííꞌ Ndiosíꞌ
Sáá nkenta ki̱vɨ̱ꞌ viko Pentecostés, nku̱tútú ntáká ráa ɨɨn nu̱u̱nꞌ.<sup>a</sup>
Jee sa̱naanꞌ ni̱ njiaku ne̱ súkún kuéntáꞌ ña̱kɨ̱ꞌɨ ɨɨn ta̱chi̱ꞌ ni̱ꞌin nasɨ́kuitɨꞌ. Jee va̱ji nkuun-u, jee njiaku nɨꞌɨ iniꞌ veꞌi nu̱u̱nꞌ nééꞌ ráa.
Jee ntu̱vi nu̱u̱nꞌ ráa rá nantíñú ya̱ túvi kuéntáꞌ itaꞌ ñuꞌunꞌ, ya̱ íyó kua̱ꞌ íyó yáá. Jee ñe̱te̱nuun-u jee ña̱ko̱so̱ꞌ-o nu̱u̱nꞌ ta ɨɨn ráa.
Jee Ta̱chi̱ꞌ ííꞌ Ndiosíꞌ nki̱vɨ re̱ꞌ iniꞌ ntáká ráa, jee nkikɨꞌɨ chitú re̱ꞌ iniꞌ ráa. Jee nki̱jiéꞌé ráa káꞌánꞌ ráa inka rá tu̱ꞌun ˻ya̱ ntu káꞌánꞌ ráa˼, sáni njia̱ꞌa Ta̱chi̱ꞌ ííꞌ Ndiosíꞌ nu̱u̱nꞌ ráa sákachiꞌ ráa.
Jee nu̱u̱nꞌ ñuunꞌ káꞌnú Jerusalén nééꞌ kéꞌín rá ñɨvɨ Israel, ya̱ néñu̱ꞌun ráa Ndiosíꞌ, jee va̱ji ráa ne̱ nɨꞌɨ inka nación ñɨ̱vɨ́.
Sáá nteso̱ꞌo ráa ya̱ njiaku, jee nku̱tútú kue̱ꞌe̱ꞌ ráa. Jee tívɨ́ xíniꞌ ráa, chi ntáká ráa nteso̱ꞌo ya̱ káꞌánꞌ rává tu̱ꞌun nkaku ráa ya̱ káꞌánꞌ maáráa.
Jee nti̱vɨ́ xíniꞌ ráa jee nsa̱ꞌvi iniꞌ ráa, jee nkachiꞌ ɨɨn inka ráa:
―¡Kune̱ꞌyá! Ntáká rá ñɨvɨ káꞌánꞌ kúvi ráa ñɨvɨ Galilea.
Jee ¿na̱ja kúvi ya̱ tésóꞌo ta ɨɨn-ó tu̱ꞌun káꞌánꞌ-a ya̱ kúvi tu̱ꞌun nkaku-u?
Kúvi-ó ñɨvɨ ñuunꞌ
Partia,
jín Media,
jín Elam,
jín rá ñɨvɨ nééꞌ Mesopotamia,
Judea jín Capadocia,
Ponto jín Asia,
Frigia jín Panfilia,
Egipto jín rá ñuunꞌ tɨ́ɨn Libia káá yatin ñuunꞌ Cirene,
jee sava-ó kúvi rá ñɨvɨ ñuunꞌ Roma, ya̱ nééꞌ yakuꞌ tiempúꞌ yaꞌá.
Sava-ó ví ñɨvɨ Israel jee sava-ó ví inka ñɨvɨ ntu kúvi Israel, soo ntɨɨn ráa ñujiínꞌ Israel.
Jee suni sáva-ó kúvi-ó ñɨvɨ ñuunꞌ Creta jín Arabia.
Soo tésóꞌo-ó ya̱ káꞌánꞌ ráa rá tu̱ꞌun káꞌánꞌ ta ɨɨn-ó jee káꞌánꞌ ráa jie̱ꞌe̱ꞌ rá tiñu ñáꞌnú nsa̱ꞌá Ndiosíꞌ ―nkachiꞌ rá ñɨvɨ nkenta yukuán.
Jee ntáká ráa nti̱vɨ́ xi̱ni̱ꞌ ráa jee nku̱naanꞌ ráa. Ɨɨn inka ráa nkachiꞌ:
―¿Ná kúvi ya̱ kúvi suꞌva?
Soo inka ráa ka̱ꞌ káꞌánꞌ u̱ꞌvi̱ꞌ ráa jee nkachiꞌ ráa:
―Jíni ráa.
Nna̱kuiñɨꞌ Pedro jín rá ni újíꞌ ɨɨn ka̱ꞌ te̱e, jee nkaꞌanꞌ ni̱ꞌin re̱ꞌ, jee nkachiꞌ re̱ꞌ nu̱u̱nꞌ ráa:
―¡Ránoꞌó se̱ꞌya ñuunꞌ Israel! ¡Jín ntáká ránoꞌó nééꞌ ñuunꞌ Jerusalén! ¡Chuꞌun xi̱ni̱ꞌ rán yaꞌá! ¡Jee teso̱ꞌo va̱ꞌa rán tu̱ꞌun ni̱ꞌ!
Chi ntu jíni rá te̱e yaꞌá sáni jiáni iniꞌ rán, chi kaɨ̱ɨ̱nꞌ ya̱neꞌenꞌ ví, jee rá ñɨvɨ Israel ntu jíꞌi-ó ya̱neꞌenꞌ.
Chisaꞌ yaꞌá kúvi tu̱ꞌun Ndiosíꞌ ya̱ nkachiꞌ profeta Joel ne̱ nsú ntañúꞌún. Jee nkachiꞌ Joel:
Yaꞌá vá kuvi rá ki̱vɨ̱ꞌ nu̱u̱nꞌ nɨ́ꞌɨ,
káchíꞌ Ndiosíꞌ,
jee chisó ni̱ꞌ Ta̱chi̱ꞌ ííꞌ ni̱ꞌ nu̱u̱nꞌ nta̱ká ñɨvɨ.
Rá se̱ꞌya yɨ́ɨ́ rán jín rá se̱ꞌya sɨ́ꞌɨ́ rán, kaꞌanꞌ ráa tu̱ꞌun ni̱ꞌ ya̱ ku̱ꞌva ni̱ꞌ nu̱u̱nꞌ ráa.
Kájíkuitɨꞌ kuniꞌ rá te̱e súchí rán, ya̱ xinéꞌénꞌ nu̱u̱nꞌ ni̱ꞌ nu̱u̱nꞌ ráa,
jee rá tájííꞌ rán kujia̱a̱ní ráa rá ña̱ni ya̱ xinéꞌénꞌ nu̱u̱nꞌ ni̱ꞌ nu̱u̱nꞌ ráa.
Jee rá ki̱vɨ̱ꞌ vá, chisó ni̱ꞌ Ta̱chi̱ꞌ ííꞌ ni̱ꞌ nu̱u̱nꞌ rá te̱e jín rá ñaꞌan,
ya̱ kúvi rá musúꞌ ni̱ꞌ rá kuatíñú ni̱ꞌ.
Jee kaꞌanꞌ ráa tu̱ꞌun ni̱ꞌ ya̱ ku̱ꞌva ni̱ꞌ nu̱u̱nꞌ ráa.
Jee saꞌá ni̱ꞌ rá a̱nasɨ́ kuvi súkún nu̱u̱nꞌ kúvi súkún ˻ya̱ ti̱vɨ́ xíniꞌ rá ñɨvɨ˼.
Jee saꞌá ni̱ꞌ rá señáꞌ a̱nasɨ́ chi̱ji nu̱u̱nꞌ kúvi nu̱u̱nꞌ ñɨ̱vɨ́ ˻ya̱ kuniꞌ ráa ya̱ kúñáꞌnú ni̱ꞌ˼:
chi koo ni̱ñɨ̱ꞌ, jee koo ñuꞌunꞌ, jín vi̱ko̱ꞌ ñu̱ꞌmáꞌ.
Nuneenꞌ nu̱u̱nꞌ nka̱niiꞌ,
jee tu̱vi yo̱o̱ꞌ kuéntáꞌ ni̱ñɨ̱ꞌ,
ne̱ ntiáꞌan kenta ki̱vɨ̱ꞌ ya̱ kiji maá I̱toꞌoꞌ-ó sanáaꞌ re̱ꞌ rá kua̱chi jee tatúníꞌ re̱ꞌ nu̱u̱nꞌ nɨꞌɨ ñɨ̱vɨ́.
Jee ki̱vɨ̱ꞌ yukuán koo máá ñáꞌnú jín mánasɨ́.
Jee nta̱ká rá ñɨvɨ ya̱ ka̱ka̱nꞌ táꞌvíꞌ ráa ya̱ kuvi ni̱ꞌ I̱toꞌoꞌ ráa,
jee nánitáꞌvíꞌ ráa,
káchíꞌ Ndiosíꞌ, nkachiꞌ Joel.
˻Jee suni nkachiꞌ Pedro nu̱u̱nꞌ ráa˼:
―¡Ránoꞌó tántéyɨ́ɨ́ Israel! Teso̱ꞌo rán rá tu̱ꞌun yaꞌá. Jesús, ya̱ váji ñuunꞌ Nazaret, nstúvi Ndiosíꞌ nteñu ránoꞌó ya̱ nchu̱ichí re̱ꞌ maa. Chi nsa̱ꞌá Ndiosíꞌ, yá nsa̱ꞌá re̱ꞌ rá milagrúꞌ, rá tiñu a̱nasɨ́ ya̱ nsa̱ꞌá-a ya̱ nti̱vɨ́ xíniꞌ-ó, jín rá señáꞌ, ˻ya̱ stúvi ya̱ kúñáꞌnú ví re̱ꞌ˼. Nsa̱ꞌá re̱ꞌ rá yaꞌá nteñu ránú, sáni ya jíníꞌ ránú.
Nna̱ku̱ꞌva rán te̱e yaꞌá xi̱ntíín rá te̱e niva̱ꞌa. Jee ntee ráa maa nu̱u̱nꞌ kurúsiꞌ. Suꞌva ñaꞌniꞌ rán maa. Soo nsa̱ꞌá rán sáni ya nkuna̱a̱ iniꞌ Ndiosíꞌ, jee ne̱ tióꞌ chíji jíníꞌ re̱ꞌ ya̱ kuvi sukuán sáni nsa̱náaꞌ re̱ꞌ.
Soo Ndiosíꞌ nxi̱nátekuꞌ i̱i̱ꞌ maa jee nxi̱nákóo re̱ꞌ ñunéꞌyúꞌ-u, jee suꞌva nna̱kani núne Ndiosíꞌ re̱ꞌ nu̱u̱nꞌ tu̱nóꞌó ntaꞌanꞌ re̱ꞌ sáá ni̱ꞌi̱ꞌ re̱ꞌ. Chi ntu̱náꞌ íyó ya̱ kuneí kua̱xin-i re̱ꞌ ya̱ kino̱o re̱ꞌ kuéntáꞌ ni̱yɨ.
Chi ne̱ tióꞌ chíji, rey David ntee tu̱ꞌun Ndiosíꞌ nu̱u̱nꞌ tutuꞌ jie̱ꞌe̱ꞌ Jesús, jee nkachiꞌ David suꞌva:
chi ichi kuáꞌá ni̱ꞌ ví re̱ꞌ,
sáva ntu nániꞌvɨ iniꞌ ni̱ꞌ.
Saáva kúsɨ́ɨ iniꞌ ánímaꞌ ni̱ꞌ,
jee káꞌánꞌ jiákúꞌ ni̱ꞌ.
Jee suni nééꞌ ñunkúún ñunéꞌyúꞌ ni̱ꞌ chi íyó tuneí iniꞌ ni̱ꞌ xinákóo nú ñunéꞌyúꞌ ni̱ꞌ nteñu rá níyɨ jín xinátekuꞌ nú nuꞌuꞌ,
chi nsá xinóo nú ta̱chi̱ꞌ káꞌánꞌ ni̱ꞌ nu̱u̱nꞌ íyó rá níꞌiꞌ.
Suni nsá ku̱ꞌva nú te̱ꞌyu̱ꞌ yɨkɨkúñu ni̱ꞌ, ya̱ ííꞌ kúvi ni̱ꞌ nu̱u̱nꞌ nú.
Nsa̱ꞌá nú ya̱ kukáꞌnú iniꞌ ni̱ꞌ ichi nu̱u̱nꞌ kenta kutekuꞌ ni̱ꞌ nɨ́ɨ́nkání jín nú.
Kusɨ̱ɨ̱ xá iniꞌ ni̱ꞌ saꞌá nú, chi kuneeꞌ nú jín ni̱ꞌ.
Ntee rey David ne̱ yanaꞌán.
Jee suni nkachiꞌ Pedro nu̱u̱nꞌ ráa:
―¡Ránoꞌó ñaniꞌ! Núne kuvi kachiꞌ ni̱ꞌ nu̱u̱nꞌ rán jie̱ꞌe̱ꞌ jííꞌ yanaꞌán nu̱u̱nꞌ-ó rey David. Ni̱ꞌi̱ꞌ re̱ꞌ jee suni nyɨse̱ꞌí re̱ꞌ. Jee veꞌi ni̱yɨ re̱ꞌ íyó i̱i̱ꞌ-i nteñu-ó ne̱ vitan.
Jee nkuvi re̱ꞌ ɨɨn profeta, ɨɨn te̱e ya̱ njiáꞌa Ndiosíꞌ tu̱ꞌun nu̱u̱nꞌ-u. Jee nku̱káꞌnú iniꞌ re̱ꞌ ya̱ nchi̱sóyuꞌú Ndiosíꞌ nu̱u̱nꞌ re̱ꞌ, ya̱ ɨɨn ichiyúkúnꞌ re̱ꞌ kenta nakui̱ñɨ̱ꞌ nu̱u̱nꞌ tiñu nniso re̱ꞌ sáva kuneeꞌ-e mesa tatúníꞌ-i.
Niniꞌ ya̱chi̱ꞌ David ya̱ kuvi, jee nkaꞌanꞌ re̱ꞌ jie̱ꞌe̱ꞌ ya̱ natekuꞌ i̱i̱ꞌ Cristo. Jee nkachiꞌ re̱ꞌ ya̱ nsá xinóo Ndiosíꞌ maa nu̱u̱nꞌ íyó rá níꞌiꞌ, ni nte̱ꞌyúꞌ ñunéꞌyúꞌ-u.
Nxi̱nátekuꞌ i̱i̱ꞌ Ndiosíꞌ Jesús yaꞌá jee nxi̱nákóo re̱ꞌ ñunéꞌyúꞌ-u. Jee ntáká ráníꞌ nákúꞌva ya̱ naáꞌ jie̱ꞌe̱ꞌ vá nu̱u̱nꞌ nɨꞌɨ ñɨvɨ, chi niniꞌ ránꞌ maa.
Saáva Ndiosíꞌ nxi̱náa re̱ꞌ Jesús nu̱u̱nꞌ kúñáꞌnú-u ya̱ nééꞌ-e ichi kuáꞌá re̱ꞌ. Jee Ndiosíꞌ, tááꞌ Jesús, njia̱ꞌa re̱ꞌ tiñu nu̱u̱nꞌ Jesús ya̱ tetíñú-u Ta̱chi̱ꞌ ííꞌ, sáni nchi̱sóyuꞌú re̱ꞌ, sáva sikúténuun-u Ta̱chi̱ꞌ ííꞌ nu̱u̱nꞌ rá ñɨvɨ. Jee yaꞌá ví ya̱ néꞌyá rán jín ya̱ tésóꞌo rán.
Chi nsú David nnaa ne̱ súkún. Soo ntee re̱ꞌ nu̱u̱nꞌ tutuꞌ ya̱ níso tu̱ꞌun Ndiosíꞌ, jee káchíꞌ re̱ꞌ suꞌva:
Nkachiꞌ I̱toꞌoꞌ-ó ˻Ndiosíꞌ˼ nu̱u̱nꞌ I̱toꞌoꞌ ni̱ꞌ:
“Kuneeꞌ ichi kuáꞌá ni̱ꞌ sáva tatúníꞌ nú jín ni̱ꞌ,
ne̱kua̱ꞌ kuneí ni̱ꞌ jín rá ñɨvɨ jíní úꞌviꞌ néꞌyá ráa noꞌó,
jee natají ni̱ꞌ ráa nu̱u̱nꞌ nú kuéntáꞌ kakɨnꞌ ni̱ꞌ ráa chi̱ji jie̱ꞌe̱ꞌ nú kuéntáꞌ teyuꞌ”
ntee David suꞌva.
Jee nkachiꞌ Pedro:
―Saájee kukáꞌnú na̱a̱ꞌ iniꞌ ntáká ñɨvɨ tataꞌ Israel, ya̱ ñani Ndiosíꞌ Jesús yaꞌá ya̱ kuvi-i I̱toꞌoꞌ-ó jín ya̱ kuvi-i Cristo, sáva tatúníꞌ-i ñɨ̱vɨ́. Jesús yaꞌá ví ya̱ nte̱kaa rán nu̱u̱nꞌ kurúsiꞌ jee ñaꞌniꞌ rán maa ―nkachiꞌ Pedro.
Sáá nteso̱ꞌo ráa tu̱ꞌun vá, nnu̱kuíꞌyáꞌ nasɨ́kuitɨꞌ iniꞌ ráa ne̱ ntu̱fi̱ꞌ ánímaꞌ ráa, jee nkachiꞌ ráa nu̱u̱nꞌ Pedro jín nu̱u̱nꞌ rá inka ka̱ꞌ apóstol:
―¿Ná íyó saꞌá ránꞌ, résa? Ránoꞌó ñaniꞌ.
Jee nna̱xiníkó Pedro nu̱u̱nꞌ ráa:
―Nakani iniꞌ rán kua̱chi rán, jee kua̱nuté rán, sáva stúvi rán ya̱ ya nki̱vɨ rán nu̱u̱nꞌ Jesucristo, sáva kunekáꞌnú iniꞌ Ndiósíꞌ kua̱chi rán, jee kutaꞌviꞌ rán Ta̱chi̱ꞌ ííꞌ re̱ꞌ.
Jee jín kue̱ꞌe̱ꞌ ka̱ꞌ tu̱ꞌun ni̱stúvi re̱ꞌ ya̱ naáꞌ, jee nxi̱nániꞌvɨ re̱ꞌ iniꞌ ráa:
―Sikáku rán maárán nu̱u̱nꞌ ichi níkɨ́nꞌ rá ñɨvɨ niva̱ꞌa yaꞌá ˻chi xinóꞌo Ndiosíꞌ ráa˼.
Saájee ña̱nuté rá ñɨvɨ ntɨɨn tu̱ꞌun re̱ꞌ. Jee ki̱vɨ̱ꞌ yukuán, nku̱kueꞌeꞌ ka̱ꞌ yatin u̱ni̱ꞌ mil ñɨvɨ vá.
Jee níkɨ́nꞌ ni̱ꞌin ráa tu̱ꞌun xínéꞌénꞌ rá apóstol. Jee sukuáni nééꞌ ñunkúún ráa. Jee sukuáni yájíꞌ tútú ráa neyu ˻nu̱u̱nꞌ nta̱sáva ráa i̱xta̱tíláꞌ, sáva naku̱ꞌun iniꞌ ráa, ya̱ ni̱ꞌi̱ꞌ Jesús jie̱ꞌe̱ꞌ kua̱chi ráa˼. Jee sukuáni nákuetu tútú ráa.
Na̱sa ñaꞌnu rá ñɨvɨ kúneí iniꞌ ráa Jesús xíꞌnañúꞌún
Jee nñu̱yúꞌví iniꞌ ntáká rá ñɨvɨ, chi nsa̱ꞌá Ndiosíꞌ ya̱ rá apóstol saꞌá ráa kue̱ꞌe̱ꞌ a̱nasɨ́ jín señáꞌ ˻ya̱ stúvi Ndiosíꞌ ya̱ kúñáꞌnú re̱ꞌ ka̱ꞌ˼.
Jee nuún iniꞌ ntáká rá ñɨvɨ kúneí iniꞌ ráa Jesús. Jee kúvi nkáꞌnú ɨɨn inka ráa rá nantíñú ráa.
Saáva sáá xíkó ráa rá ñuꞌun ráa jín rá nantíñú ráa, jee tásáva ráa xu̱ꞌún vá nu̱u̱nꞌ ntáká ráa na̱kua̱ꞌ jíniñúꞌún ne̱ ni ɨɨn ráa.
Jee ta ki̱vɨ̱ꞌ kútútú ráa iniꞌ veñu̱ꞌun káꞌnú. Jee kútútú ráa veꞌi ta ɨɨn táꞌán ráa, sáva tasáva ráa i̱xta̱tíláꞌ, sáva naku̱ꞌun iniꞌ ráa Jesús. Jee yájíꞌ nkáꞌnú ráa jee kúsɨ́ɨ iniꞌ ráa jee saɨn iniꞌ ráa.
Jee nákuetúꞌún ráa Ndiosíꞌ. Jee káꞌvi va̱ꞌa iniꞌ rá ñɨvɨ néꞌyá rává ráa. Jee ta ki̱vɨ̱ꞌ, násaꞌá kuéꞌeꞌ ka̱ꞌ I̱toꞌoꞌ-ó rá ñɨvɨ ya̱ nánitáꞌvíꞌ ya̱ nákɨ́ꞌɨ ráa nu̱u̱nꞌ rá ñɨvɨ kúneí iniꞌ ráa Jesús.
Nnuvi te̱e lénkó
Ɨɨn ki̱vɨ̱ꞌ Pedro jín Juan nkáá ráa kua̱ꞌa̱nꞌ ráa veñu̱ꞌun káꞌnú kau̱ni̱ꞌ yánini, ya̱ kúvi maá horáꞌ sukuáni nákuetu rá ñɨvɨ Israel.
Jee ni̱yo ɨɨn te̱e lénkó ne̱ nkaku-u. Ni ki̱vɨ̱ꞌ ñánaka ráa maa yuvéñúꞌun, na̱ní Yuvéꞌí Viiꞌ, sáva ka̱ka̱nꞌ re̱ꞌ kutaꞌvi re̱ꞌ nu̱u̱nꞌ rá ñɨvɨ kívɨ yuvéñúꞌun vá.
Sáá niniꞌ te̱e vá Pedro jín Juan sukuán kua̱ki̱vɨ ráa veñu̱ꞌun, jee ni̱ka̱nꞌ re̱ꞌ kutaꞌvi re̱ꞌ.
Soo sáá nne̱ꞌyá váꞌa Pedro jín Juan nu̱u̱nꞌ re̱ꞌ, jee Pedro nkachiꞌ nu̱u̱nꞌ-u:
―¡Kune̱ꞌyá nu̱u̱nꞌ ránuꞌuꞌ!
Saájee nne̱ꞌyá xúꞌún re̱ꞌ nu̱u̱nꞌ ráa, jee káꞌvi iniꞌ re̱ꞌ ya̱ ni̱ꞌi̱nꞌ re̱ꞌ nu̱u̱nꞌ ráa.
Soo nkachiꞌ Pedro nu̱u̱nꞌ re̱ꞌ:
―Ntu̱náꞌ xu̱ꞌún plata ni̱ꞌ íyó ni oro ni̱ꞌ. Soo ya̱ kúmí ni̱ꞌ, yaꞌá ví ya̱ taji ni̱ꞌ nu̱u̱nꞌ nú. Nu̱u̱nꞌ súví Jesucristo, te̱e ñuunꞌ Nazaret, tátúníꞌ ni̱ꞌ nu̱u̱nꞌ nú: ¡Nakuiñɨꞌ! jee ¡Kaka! ―nkachiꞌ Pedro.
Jee Pedro ntɨɨn naꞌá kuáꞌá te̱e lénkó vá, jee nxi̱nákuiñɨꞌ re̱ꞌ maa. Jee kuísá ntañúꞌún nu̱fesáꞌ rá jie̱ꞌe̱ꞌ jín rá su̱ku̱jiéꞌéꞌ te̱e lénkó vá.
Jee íchíni nnava re̱ꞌ nna̱kui̱ñɨ̱ nichi re̱ꞌ, jee nki̱jiéꞌé re̱ꞌ nika re̱ꞌ. Jee nki̱vɨ re̱ꞌ jín ráa iniꞌ veñu̱ꞌun. Jíka re̱ꞌ, náva re̱ꞌ, jee nákuetúꞌún nasɨ́kuitɨꞌ re̱ꞌ jie̱ꞌe̱ꞌ Ndiosíꞌ.
Jee niniꞌ nɨꞌɨ rá ñɨvɨ re̱ꞌ jíka re̱ꞌ jee nákuetúꞌún re̱ꞌ jie̱ꞌe̱ꞌ Ndiosíꞌ.
Jee nna̱kuni ráa re̱ꞌ ya̱ suvire̱ꞌ ví ya̱ nneeꞌ Yuvéꞌí Viiꞌ jíkánꞌ re̱ꞌ kutaꞌvi re̱ꞌ. Saáva nti̱vɨ́ nasɨ́kuitɨꞌ xi̱ni̱ꞌ ráa, jee kúnaan kúsuꞌva iniꞌ ráa ya̱ nkuvi jín re̱ꞌ.
Tu̱ꞌun njia̱ꞌa Pedro iniꞌ Yuꞌú Véꞌi Salomón
Ni tɨ́ɨn te̱e ni̱yo lénkó vá Pedro jín Juan, jee nɨꞌɨ rá ñɨvɨ ninu tútú nu̱u̱nꞌ íñɨ́ ráa nteñu yuꞌú véꞌi, na̱ní Yuꞌú Véꞌi Sálomon. Jee nti̱vɨ́ xá xíniꞌ ráa.
Sáá niniꞌ Pedro yaꞌá, jee nkachiꞌ-i nu̱u̱nꞌ rá ñɨvɨ:
―¡Ránoꞌó tántéyɨ́ɨ́ Israel! ¿Na̱kui chi sáꞌvi iniꞌ rán néꞌyá rán te̱e yaꞌá? Áxí ¿Na̱kui chi néꞌyá rán nu̱u̱nꞌ ránuꞌuꞌ kuéntáꞌ retánꞌ jie̱ꞌe̱ꞌ fuerza ííꞌ níso máá maáránꞌ áxí jie̱ꞌe̱ꞌ néñu̱ꞌun víꞌí ránꞌ Ndiosíꞌ jee nsi̱káka ránꞌ te̱e yaꞌá, rúsa?
Ndiosíꞌ ví re̱ꞌ ya̱ nneñu̱ꞌun rá jííꞌ-ó ya̱na̱ꞌán Abraham jín Isaac jín Jacob. Jee suni Ndiosíꞌ ví re̱ꞌ ya̱ nneñu̱ꞌun rá inka tátáꞌ jííꞌ-ó ya̱na̱ꞌán. Suvire̱ꞌ ví ya̱ nsa̱ꞌá re̱ꞌ ya̱ kúñáꞌnú se̱ꞌya re̱ꞌ<sup>a</sup> Jesús. Jee suvirán nna̱ku̱ꞌva rán Jesús nu̱u̱nꞌ rá te̱e néetiñu. Jee suvirán nku̱ichi iniꞌ rán maa nu̱u̱nꞌ Pilato, sú nkuna̱a̱ iniꞌ re̱ꞌ siaáꞌ re̱ꞌ maa.
Jee ñaꞌniꞌ rán maáréꞌ, ya̱ sáꞌá re̱ꞌ kutekuꞌ ñɨvɨ. Soo Ndiosíꞌ nna̱xtekúꞌ re̱ꞌ maa nteñu rá níꞌiꞌ. Jee niniꞌ ráníꞌ yaꞌá, jee nástúvi ránꞌ ya̱ naáꞌ nu̱u̱nꞌ rá ñɨvɨ jie̱ꞌe̱ꞌ ya̱ nsa̱ꞌá re̱ꞌ maa.
Jie̱ꞌe̱ꞌ kúneí iniꞌ ránꞌ tiñu níso Jesús nu̱fesáꞌ te̱e yaꞌá, ya̱ néꞌyá rán maa, jee jíníꞌ rán maa. Jee nu̱u̱nꞌ súví Jesús jín jie̱ꞌe̱ꞌ kúneí iniꞌ ránꞌ re̱ꞌ jee nkenta nuva̱ꞌa te̱e yaꞌá ichinúúnꞌ nɨꞌɨ rán.
’¡Soo, ránoꞌó ñaniꞌ! Jíníꞌ ni̱ꞌ ya̱ nsa̱ꞌá naanꞌ rán maa, suni sukuán rá te̱e néetiñu rán.
Soo Ndiosíꞌ nsi̱kúnkuvi suꞌva sánikua̱ꞌ tu̱ꞌun njia̱ꞌa re̱ꞌ nu̱u̱nꞌ nɨꞌɨ rá profeta nste̱kútu̱ꞌún ya̱chi̱ꞌ ráa maa ne̱ ntiáꞌan kuvi-i. Nkachiꞌ ya̱chi̱ꞌ ráa ya̱ kunoꞌo Cristo.
Nakani iniꞌ rán jie̱ꞌe̱ꞌ kua̱chi rán, jee nakunikɨnꞌ rán Ndiosíꞌ, sáva xinónoo re̱ꞌ kua̱chi rán. Jee sáva maá I̱toꞌoꞌ-ó taji tiempúꞌ ya̱ nuva̱ꞌa iniꞌ rán.
Jee suni chuichí re̱ꞌ Cristo Jesús, ya̱ ñani ya̱chi̱ꞌ re̱ꞌ maa, sáva kuvi-i ya̱ váꞌa nu̱u̱nꞌ ránoꞌó.
Jee íyó kino̱o Jesucristo ne̱ súkún, ne̱ tiempúꞌ nasástákoo Ndiosíꞌ nujiáá nɨꞌɨ, sánikua̱ꞌ nkachiꞌ re̱ꞌ tu̱ꞌun ya̱ njiáꞌa re̱ꞌ nu̱u̱nꞌ rá profeta sákachiꞌ ráa maa, ne̱ tiempúꞌ nasɨ́kuitɨꞌ. Yɨ́tíñú rá profeta nu̱u̱nꞌ Ndiosíꞌ.
Sukuán nkachiꞌ Moisés ˻nu̱u̱nꞌ rá jííꞌ yanaꞌán-ó˼:
Kani I̱toꞌoꞌ-ó Ndiosíꞌ ɨɨn profeta kuéntáꞌ nuꞌuꞌ, ya̱ ku̱ꞌva re̱ꞌ tu̱ꞌun re̱ꞌ nu̱u̱nꞌ te̱e vá.
Tavaꞌ re̱ꞌ te̱e vá nteñu ñaniꞌ rán jee kani re̱ꞌ maa.
Tɨɨn rán nɨꞌɨ ya̱ kachiꞌ re̱ꞌ nu̱u̱nꞌ rán.
Jee ntáká ñɨvɨ nsá tɨɨn ráa tu̱ꞌun kachiꞌ profeta vá,
kɨ̱naanꞌ ráa, jee koo sɨ́ɨ́n ráa nu̱u̱nꞌ rá ñɨvɨ yɨ́ꞌɨ́ nu̱u̱nꞌ Ndiosíꞌ,
nkachiꞌ Moisés ne̱ tiempúꞌ nasɨ́kuitɨꞌ.
˻Jee suni nkachiꞌ Pedro:˼
―Jee ntáká rá profeta ne̱ rá ki̱vɨ̱ꞌ Samuel, jín ne̱ ichinúúnꞌ, suni nste̱kútu̱ꞌún ráa ya̱ kuvi rá ki̱vɨ̱ꞌ yaꞌá.
Kúvi rán ichiyúkúnꞌ rá profeta vá. Jee suni jie̱ꞌe̱ꞌ rán ví ya̱ ñakɨnꞌ Ndiosíꞌ tratúꞌ jín rá jííꞌ yanaꞌán-ó, sáá nkachiꞌ re̱ꞌ nu̱u̱nꞌ Abraham: “Jín ichiyúkúnꞌ nú, saꞌá ni̱ꞌ ya̱ netuꞌ kuvi ñɨvɨ ntáká tataꞌ íyó ñɨ̱vɨ́”, nkachiꞌ Ndiosíꞌ.
Sáá ñani Ndiosíꞌ Jesús ya̱ kúvi musúꞌ re̱ꞌ kuatíñú re̱ꞌ, jee nchu̱ichí re̱ꞌ maa nu̱u̱nꞌ rán xíꞌnañúꞌún, sáva saꞌá re̱ꞌ ya̱ netuꞌ kuvi rán, ya̱ nakani iniꞌ ta ɨɨn rán ya̱ ni̱váꞌa níkɨ́nꞌ rán, ˻jee kunikɨnꞌ rán Ndiosíꞌ˼ ―nkachiꞌ Pedro nu̱u̱nꞌ rá ñɨvɨ.
Pedro jín Juan íñɨ́ ráa ichinúúnꞌ rá te̱e néetiñu
Ni káꞌánꞌ Pedro jín Juan jín rá ñɨvɨ, jee nkenta rá su̱tu̱ꞌ, jín capitán yósóꞌ nu̱u̱nꞌ rá mayóríꞌ kúmí veñu̱ꞌun káꞌnú, jín rá te̱e yɨ́ꞌɨ́ grupo saduceo.
Ñúníní nasɨ́kuitɨꞌ iniꞌ ráa, chi xínéꞌénꞌ Pedro jín Juan nu̱u̱nꞌ rá ñɨvɨ, jee stékútu̱ꞌún ráa ya̱ nako̱o rá níꞌiꞌ jee natekuꞌ i̱i̱ꞌ ráa, chi sukuán nna̱tekuꞌ Jesús.
Jee ntɨɨn ráa rává, jee ña̱na̱ka ráa rává iniꞌ veka̱a, jee nxi̱nóo ráa rává yukuán ne̱ inka ki̱vɨ̱ꞌ, chi yánini ví-i.
Soo kue̱ꞌe̱ꞌ víꞌí rá ñɨvɨ ya̱ nteso̱ꞌo ráa tu̱ꞌun vá, ni̱nu̱ iniꞌ ráa. Jee nkenta yatin u̱ꞌu̱nꞌ mil rá te̱e kúneí iniꞌ ráa Jesús.
Sáá nkuvi inka ki̱vɨ̱ꞌ, nku̱tútú rá te̱e nísotíñú nu̱u̱nꞌ rá ñɨvɨ ñuunꞌ Israel, jín rá te̱e kúñáꞌnú, jín rá te̱e xínéꞌénꞌ ley, nku̱tútú ráa ñuunꞌ káꞌnú Jerusalén.
Yukuán nku̱tútú Anás, ya̱ kúvi su̱tu̱ꞌ kúñáꞌnú ka̱ꞌ nu̱u̱nꞌ nɨꞌɨ su̱tu̱ꞌ, jín Caifás, jín Juan, jín Alejandro, jín ntáká rá inka te̱e, ya̱ kúvi táꞌán su̱tu̱ꞌ kúñáꞌnú ka̱ꞌ.
Jee ñani ráa Pedro jín Juan ma̱ꞌñú ráa, jee nxi̱náꞌmáꞌ ráa rává:
―¿Ná fesáꞌ ííꞌ níso rán? áxí ¿Nu̱u̱nꞌ né ɨɨn súví nsa̱ꞌá rán tiñu yaꞌá?
Jee kuíre nkuneí Ta̱chi̱ꞌ ííꞌ Ndiosíꞌ jín Pedro sáva kaꞌanꞌ re̱ꞌ, jee nkachiꞌ re̱ꞌ nu̱u̱nꞌ ráa:
Retú xínáꞌmáꞌ rán ránuꞌuꞌ vitan, jie̱ꞌe̱ꞌ ya̱ váꞌa nsa̱ꞌá ránꞌ nu̱u̱nꞌ ɨɨn te̱e kúꞌvíꞌ jín na̱sa nnuvi te̱e yaꞌá,
íyó kuniꞌ ntáká rán jín ntáká ñɨvɨ Israel ya̱ nu̱u̱nꞌ súví Jesucristo, te̱e ñuunꞌ Nazaret, ya̱ ñaꞌniꞌ rán nu̱u̱nꞌ kurúsiꞌ, soo nxi̱nákóo Ndiosíꞌ re̱ꞌ nteñu rá níꞌiꞌ, jee nxi̱nátekuꞌ i̱i̱ꞌ Ndiosíꞌ re̱ꞌ, nu̱u̱nꞌ tiñu níso re̱ꞌ nnuva̱ꞌa te̱e yaꞌá, ya̱ íñɨ́-ɨ nu̱u̱nꞌ rán.
Jesús yaꞌá nku̱ichi iniꞌ rán maa sú kúñáꞌnú re̱ꞌ ka̱ꞌ nu̱u̱nꞌ nɨꞌɨ, kuéntáꞌ nku̱ichi iniꞌ rá te̱e jiáni veꞌi yu̱u̱ꞌ ya̱ nkenta kúvi yu̱u̱ꞌ yɨ́tuvi-i veꞌi kuéntáꞌ sɨꞌɨnꞌ nka̱ꞌnú.
Soo kua̱chi Jesús kúvi xinánitáꞌvíꞌ re̱ꞌ yó, chi ntu̱né íyó inka ka̱ꞌ nu̱u̱nꞌ kɨꞌɨ-ó sáva nanitáꞌvíꞌ-ó. Chi ntu̱né íyó inka ka̱ꞌ súví ni ɨɨn ñɨvɨ nu̱u̱nꞌ ñɨ̱vɨ́ yaꞌá ya̱ njia̱ꞌa Ndiosíꞌ nu̱u̱nꞌ ñɨvɨ sáva xinánitáꞌvíꞌ re̱ꞌ yó ―nkachiꞌ Pedro.
Jee sáá niniꞌ ráa ya̱ chúneí iniꞌ Pedro jín Juan, jee sáá nku̱káꞌnú iniꞌ ráa ya̱ nsú te̱e nsu̱kuáꞌa víꞌí ví rává jee kúvi rává te̱e sáɨn, jee nti̱vɨ́ xi̱ni̱ꞌ ráa. Jee nna̱kuni ráa ya̱ kúvi rává rá te̱e nku̱táꞌán rává jín Jesús.
Jee niniꞌ ráa ya̱ te̱e nnuvi íñɨ́ re̱ꞌ jín rává, jee ntu nkúvi ná kachiꞌ ráa si̱kɨ̱ꞌ Pédrúꞌ jín Juan.
I̱ña̱jee nta̱túníꞌ ráa ya̱ kene rá te̱e vá nu̱u̱nꞌ kútútú ráa. Jee nna̱túꞌún ɨɨn inka ráa,
jee nkachiꞌ ráa:
―¿Ná saꞌá-ó jín rá te̱e yaꞌá, rúsa? Chi nkuvi nijia ɨɨn señáꞌ a̱nasɨ́ máá ñáꞌnú nsa̱ꞌá ráa. Jee nɨꞌɨ rá ñɨvɨ nééꞌ ñuunꞌ Jerusalén jíníꞌ maa. Jee nsá kuvi kachiꞌ-ó ya̱ nsá nááꞌ ví.
Soo sáva nku̱ténuun ka̱ꞌ tu̱ꞌun vá nu̱u̱nꞌ rá ñɨvɨ, chuyúꞌví-ó iniꞌ ráa ya̱ koto kachiꞌ ráa ka̱ꞌ tu̱ꞌun nu̱u̱nꞌ súví Jesús yaꞌá nu̱u̱nꞌ ni ɨɨn ka̱ꞌ ñɨvɨ ―nkachiꞌ rá te̱e nísotíñú.
Jee sáá nkana ráa rává, jee nta̱túníꞌ ráa nu̱u̱nꞌ rává ya̱ nikoto káꞌánꞌ ráa ka̱ꞌ vá nu̱u̱nꞌ súví Jesús, ni nxínéꞌénꞌ ráa ka̱ꞌ jie̱ꞌe̱ꞌ re̱ꞌ.
Soo Pedro jín Juan nkachiꞌ rává nu̱u̱nꞌ ráa:
―I̱ña̱vá kachiꞌ maárán ré na̱a̱ꞌ ví-i nu̱u̱nꞌ Ndiosíꞌ, retú kaníjiá ránꞌ ránoꞌó, nsú ka̱ꞌ kaníjiá ránꞌ Ndiosíꞌ.
Soo ntu kúvi sikɨ́kui̱ñɨ̱ꞌ ráníꞌ kachiꞌ ránꞌ jie̱ꞌe̱ꞌ rá niniꞌ ránꞌ jín rá nteso̱ꞌo ránꞌ ―nkachiꞌ Pedro jín Juan.
Sáá nchuꞌunyúꞌví ráa ka̱ꞌ iniꞌ rává, jee nsia̱áꞌ ráa rává. Chi ntu nníꞌínꞌ ráa sáá xinóꞌo ráa rává. Chi yúꞌví ráa rá ñɨvɨ, chi ntáká rá ñɨvɨ nákuetúꞌún ráa Ndiosíꞌ jie̱ꞌe̱ꞌ ya̱ nkuvi.
Chi víꞌí ka̱ꞌ u̱vi̱xiko kui̱ya̱ꞌ te̱e ya̱ nkuvi señáꞌ a̱nasɨ́ vá jín-i, ya̱ nnuvi-i.
Rá ñɨvɨ ínú iniꞌ ráa Jesús jíkánꞌ ráa nu̱u̱nꞌ Ndiosíꞌ saꞌá re̱ꞌ kuneí ka̱ꞌ iniꞌ ráa re̱ꞌ jín ya̱ nachuꞌun neí re̱ꞌ iniꞌ ráa
Jee sáá nsia̱áꞌ rá te̱e néetiñu Pedro jín Juan, jee kuíre kua̱ꞌa̱nꞌ ráa nu̱u̱nꞌ íyó rá táꞌán ráa. Jee nna̱kani ráa ya̱ nkachiꞌ rá su̱tu̱ꞌ kúñáꞌnú jín rá te̱e kúñáꞌnú.
Jee sáá nteso̱ꞌo ráa maa, jee nuúnꞌ iniꞌ ráa, jee nkaꞌanꞌ ráa jín Ndiosíꞌ, jee nkachiꞌ ráa:
―I̱toꞌoꞌ-ó ya̱ tátúníꞌ nú nu̱u̱nꞌ nɨꞌɨ. Suvinú ví ya̱ nsa̱ꞌá súkún, jín nu̱u̱nꞌ ñu̱ꞌún, jín nteñúꞌún, jín nɨꞌɨ rá nantíñú íyó nteñu rává.
Rey David ya nkuvi tátáꞌ nu̱u̱nꞌ ránꞌ yanaꞌán nkuvi-i musúꞌ nú, ya̱ ña̱tíñú nú yanaꞌán. Jee ntaji nú tu̱ꞌun nú jie̱ꞌe̱ꞌ nsa̱ꞌá nú ya̱ Ta̱chi̱ꞌ ííꞌ nú njia̱ꞌa-a nu̱u̱nꞌ re̱ꞌ sákachiꞌ re̱ꞌ, jee nkachiꞌ re̱ꞌ suꞌva:
¿Na̱ kuvi chi sááꞌ nasɨ́kuitɨꞌ xi̱ni̱ꞌ rá ñɨvɨ inka nación ya̱ ntu kúvi Israel?
Jee ¿na̱ kuvi chi nátúꞌún ka̱ꞌá rá ñɨvɨ?
Nku̱tútú rá rey ya̱ tátúníꞌ rá ñuunꞌ ñɨ̱vɨ́,
jín rá te̱e yósóꞌ nu̱u̱nꞌ rá ñuunꞌ,
jee nkenta ráa si̱kɨ̱ꞌ I̱toꞌoꞌ-ó Ndiosíꞌ jín si̱kɨ̱ꞌ Cristo re̱ꞌ,
ya̱ ñani re̱ꞌ sáva tatúníꞌ-i ñɨ̱vɨ́,
nkachiꞌ rey David, káchíꞌ tutuꞌ ííꞌ níso tu̱ꞌun Ndiosíꞌ.
Sukuán nsa̱ꞌá ráa sáni ya nkuna̱a̱ ya̱chi̱ꞌ iniꞌ nú yanaꞌán, sáni nkuini nú ya̱ kuvi jín fuerza ííꞌ nú.
Jee ntañúꞌún, I̱toꞌoꞌ ráníꞌ, tɨɨn kuéntáꞌ nú ya̱ nsi̱úꞌví ráa ránuꞌuꞌ, ya̱ kúvi ránꞌ rá musúꞌ nú, jee taji nú ya̱ chuneí iniꞌ ránꞌ kaꞌanꞌ ránꞌ tu̱ꞌun nú.
Jee jín fuerza ííꞌ nú xinúvi nú rá kúꞌvíꞌ, jee saꞌá nú rá señáꞌ a̱nasɨ́ ˻ya̱ kuniꞌ ráa ya̱ kúñáꞌnú nú˼, jín rá a̱nasɨ́ ˻ya̱ xtívɨ́-ɨ xíniꞌ rá ñɨvɨ˼, nu̱u̱nꞌ súví se̱ꞌya ííꞌ nú, Jesús.
Jee sáá nkuvi nna̱kuetu ráa, jee nta̱an nu̱u̱nꞌ íyó tútú ráa. Jee nkuneí Ta̱chi̱ꞌ ííꞌ Ndiosíꞌ jín nta̱ká ráa, jee nchu̱neí iniꞌ ráa káchíꞌ ráa tu̱ꞌun Ndiosíꞌ.
Rá ñɨvɨ kúneí iniꞌ ráa Jesús tásáva rá nantíñú ráa nu̱u̱nꞌ ɨɨn inka ráa
Jee rá ñɨvɨ kue̱ꞌe̱ꞌ ya̱ kúneí iniꞌ ráa Jesús, jee nuún ánímaꞌ ráa jee nuún ñúꞌún iniꞌ ráa. Ni ɨɨn ráa ntu káchíꞌ ya̱ kua̱chi maáréꞌ ví i̱toꞌoꞌ xí na̱ni nantíñú re̱ꞌ. Chi nñu̱ꞌun iniꞌ ráa ya̱ nɨꞌɨ nantíñú ráa kúvi nantíñú nkáꞌnú ráa.
Jín fuerza ííꞌ nasɨ́kuitɨꞌ níso Ndiosíꞌ, nna̱stúvi na̱a̱ꞌ rá apóstol ya̱ naáꞌ nu̱u̱nꞌ rá ñɨvɨ, ya̱ I̱toꞌoꞌ-ó Jesús nnako̱o tuku-u jee nna̱tekuꞌ-u. Jee íyó máni iniꞌ re̱ꞌ néꞌyá re̱ꞌ ntáká ráa.
Jee nteñu ráa ntu̱ví ñɨvɨ kúmániꞌ nu̱u̱nꞌ-u. Chi né ni ɨɨn rá ñɨvɨ xín ñuꞌun áxí xín veꞌi, jee sáá nxi̱kó ráa maa, jee jiánaka ráa xu̱ꞌún vá
nu̱u̱nꞌ rá apóstol. Jee tásáva rává xu̱ꞌún vá nu̱u̱nꞌ ta ɨɨn ráa na̱kua̱ꞌ jíniñúꞌún ráa.
Jee suꞌva nsa̱ꞌá ɨɨn te̱e na̱ní José. Rá apóstol nsi̱kunání ráa re̱ꞌ Bernabé, ya̱ kuíni kachiꞌ te̱e ya̱ náchuꞌun neí iniꞌ. Kúvi re̱ꞌ tataꞌ ichiyúkúnꞌ Levi. Kúvi re̱ꞌ te̱e ñuunꞌ Chipre.
Ni̱yo ɨɨn ñuꞌun re̱ꞌ ya̱ nxi̱kó re̱ꞌ maa, jee ña̱na̱ka re̱ꞌ xu̱ꞌún yáꞌvi ñuꞌun vá nu̱u̱nꞌ rá apóstol.
Kua̱chi ya̱ nsa̱ꞌá Ananías jín Safira
Soo ni̱yo ɨɨn te̱e nna̱ní Ananías jín ñasɨ́ꞌɨ́ re̱ꞌ nna̱ní Safira. Nxi̱kó ráa ɨɨn ñuꞌun ráa.
Jee nkino̱o re̱ꞌ jín sava xu̱ꞌún vá. Jee suni jíníꞌ ñasɨ́ꞌɨ́ re̱ꞌ maa. Jee ña̱na̱ka re̱ꞌ sava ni nu̱u̱nꞌ rá apóstol ˻kuéntáꞌ retáꞌ nɨꞌɨ˼.
Soo nkachiꞌ Pedro nu̱u̱nꞌ-u:
―Ananías. ¿Na̱ jie̱ꞌe̱ꞌ chi nku̱neí Satanás<sup>a</sup> ntɨɨn-ɨ ánímaꞌ nú, sáva katúꞌún nú nu̱u̱nꞌ Ta̱chi̱ꞌ ííꞌ Ndiosíꞌ, jee nkino̱o nú jín sava xu̱ꞌún ya̱ꞌvi ñuꞌun nú ya̱ nxi̱kó nú?
¿Á nsú ñuꞌun nú kúvi vá, nékúvi? Jee sáá nxi̱kó nú maa, ¿á nsú xu̱ꞌún nú kúvi vá résa? ¿Na̱kui chi nkaꞌvi iniꞌ nú saꞌá nú suꞌva, résa? Nsú nu̱u̱nꞌ rá ñɨvɨ nka̱túꞌún nú, chisaꞌ nu̱u̱nꞌ Ndiosíꞌ nka̱túꞌún nú ―nkachiꞌ Pedro.
Sáá nteso̱ꞌo Ananías rá tu̱ꞌun yaꞌá jee ni̱ꞌi̱ꞌ re̱ꞌ, jee nna̱niso re̱ꞌ. Jee yúꞌví nasɨ́kuitɨꞌ ntáká ráa ya̱ nteso̱ꞌo ya̱ nkuvi.
Jee nna̱kuiñɨꞌ rá te̱e súchí, jee nsu̱kún ráa ñunéꞌyúꞌ re̱ꞌ jín saꞌma kuíjín, jee kua̱se̱ꞌí ráa maa.
Sáá nkuvi yatin u̱ni̱ꞌ horáꞌ, jee nki̱vɨ ñasɨ́ꞌɨ́ re̱ꞌ. Jee ni ntu jíníꞌ ña ná nkuvi.
Jee ni̱ka̱tu̱ꞌún Pedro ña:
―Kachiꞌ nu̱u̱nꞌ ni̱ꞌ. ¿Á ya̱ꞌvi yaꞌá ví ya̱ nxi̱kó rán ñuꞌun rán?
Jee nkachiꞌ ña:
―Sáá kúvi maá yáꞌvi-i.
Jee Pedro nkachiꞌ nu̱u̱nꞌ ña:
―¿Na̱kui chi nna̱túꞌún nuún tu rán, jee nkaꞌvi iniꞌ rán ya̱ xínáꞌví rán Ta̱chi̱ꞌ ííꞌ I̱toꞌoꞌ-ó, résa? Kune̱ꞌyá. I̱ña̱ꞌ va̱ji rá te̱e ña̱se̱ꞌí ráa yɨɨ́ nú. Vitan jee kɨ̱ꞌɨ̱nꞌ ráa jín maánú ―nkachiꞌ Pedro.
Jee kuísá ntañúꞌún ni̱ꞌi̱ꞌ ña, jee nna̱niso ña nu̱u̱nꞌ íñɨ́ jie̱ꞌe̱ꞌ Pedro. Jee sáá nki̱vɨ rá te̱e súchí vá jee nna̱niꞌinꞌ ráa ya̱ ya ni̱ꞌi̱ꞌ ña. Jee nniso ráa ña kua̱ꞌa̱nꞌ. Jee ña̱se̱ꞌí ráa ña xiín yɨɨ́ ña.
Jee yúꞌví víꞌí rá ñɨvɨ ya̱ kúneí iniꞌ ráa Jesús jín ntáká rá ñɨvɨ ya̱ nteso̱ꞌo jie̱ꞌe̱ꞌ ya̱ nkuvi.
Nsa̱ꞌá Ndiosíꞌ saꞌá rá apóstol kue̱ꞌe̱ꞌ señáꞌ ˻ya̱ stúvi ya̱ nchu̱ichí Ndiosíꞌ ráa jín tu̱ꞌun re̱ꞌ˼, jín kue̱ꞌe̱ꞌ a̱nasɨ́, nteñu rá ñɨvɨ ˻ya̱ tívɨ́ xíniꞌ ráa˼. Nuún iniꞌ ntáká rá ñɨvɨ ya̱ kúneí iniꞌ ráa Jesús, jee kútútú ráa yuꞌú véꞌi veñu̱ꞌun vá na̱ní Yuꞌú Véꞌi Salomón.
Soo ni ɨɨn rá inka ñɨvɨ ntu nkíji iniꞌ ráa kutútú ráa jín rává, soo nna̱kuetúꞌún rá ñɨvɨ rává.
Jee nku̱kueꞌeꞌ ka̱ꞌ ñɨvɨ kúneí iniꞌ ráa I̱toꞌoꞌ-ó, ni̱yo kue̱ꞌe̱ꞌ va̱ni te̱e va̱ni ñaꞌan.
Saáva ña̱na̱ka rá ñɨvɨ rá kúꞌvíꞌ iniꞌ ichi, jee yákɨ́nꞌ ráa rává nu̱u̱nꞌ i̱to jín nu̱u̱nꞌ tu̱nchi̱só. Sáva sa̱naanꞌ jia̱ꞌa xi̱ne̱ꞌñu̱ꞌ Pedro nu̱u̱nꞌ káá kéꞌín rává, sáá kua̱jia̱ꞌa re̱ꞌ.
Jee suni rá ñɨvɨ nééꞌ rá ñuunꞌ káá yatin ñuunꞌ Jerusalén, nkiji ráa jín rá kúꞌvíꞌ jín rá ñɨvɨ nóꞌo ráa ta̱chi̱ꞌ kíni. Jee ntáká ráa nnuvi.
Nsa̱ꞌá kini ráa Pedro jín Juan
Soo maá su̱tu̱ꞌ kúñáꞌnú ka̱ꞌ jín rá te̱e íñɨ́ jín re̱ꞌ, ya̱ kúvi ráa saduceo, jee ñúꞌún kuíñɨ́ víꞌí iniꞌ ráa néꞌyá ráa rá apóstol nchu̱ichí Ndiosíꞌ.
Jee ntɨɨn ráa rá apóstol, jee ñasɨꞌ ráa rává iniꞌ veka̱a ñuunꞌ.
Soo yakuááꞌ, ɨɨn najiáꞌáꞌ ííꞌ I̱toꞌoꞌ-ó nsine yuvékáa, jee ntavaꞌ re̱ꞌ rává. Jee nkachiꞌ re̱ꞌ nu̱u̱nꞌ ráa:
―Kuáꞌánꞌ rán. Jee kuiñɨ rán iniꞌ veñu̱ꞌun káꞌnú. Jee nakani rán nu̱u̱nꞌ rá ñɨvɨ nɨꞌɨ tu̱ꞌun na̱ja kúvi kutekuꞌ ráa jín Ndiosíꞌ ―nkachiꞌ najiáꞌáꞌ ííꞌ Ndiosíꞌ.
Sáá nteso̱ꞌo ráa yaꞌá, jee sáá nku̱nijinꞌ jee nki̱vɨ ráa iniꞌ veñu̱ꞌun káꞌnú jee nki̱jiéꞌé ráa xinéꞌénꞌ ráa.
Jee sáá nkenta maá su̱tu̱ꞌ kúñáꞌnú ka̱ꞌ jín rá te̱e íñɨ́ jín re̱ꞌ, jee nkana ráa rá te̱e kúñáꞌnú, sáva kutútú ntáká rá te̱e justicia ñáꞌnú nación Israel. Jee nta̱jí ráa ya̱ kuákeꞌen rá te̱e yɨ́ꞌɨ́ iniꞌ veka̱a.
Soo sáá nkenta rá mayóríꞌ veka̱a, ntu̱né nnániꞌinꞌ ráa rává. Jee nni̱kó ráa nna̱kani ráa,
jee nkachiꞌ ráa:
―Nna̱niꞌinꞌ ránꞌ ya̱ násɨ́ꞌ kutú yuvékáa. Jee íñɨ́ rá mayóríꞌ ichinúúnꞌ yuvékáa. Soo sáá nsine ránꞌ yuvékáa, jee ntu̱náꞌ nnániꞌinꞌ ránꞌ iniꞌ-i ―nkachiꞌ ráa.
Sáá nteso̱ꞌo ráa rá tu̱ꞌun yaꞌá, jee maá su̱tu̱ꞌ kúñáꞌnú ka̱ꞌ, jín capitán yósóꞌ nu̱u̱nꞌ rá mayóríꞌ kúmí veñu̱ꞌun káꞌnú, jín rá su̱tu̱ꞌ kúñáꞌnú nku̱naanꞌ ráa ya̱ ná kúvi ya̱ kuvi ka̱ꞌ jín tiñu yaꞌá.
Jee ni ya̱ kúvi ráa sukuán, jee nkenta ɨɨn ñɨvɨ, jee nna̱kani-i nu̱u̱nꞌ ráa:
―¡Teso̱ꞌo ránú! Rá te̱e ya̱ ñasɨꞌ rán iniꞌ veka̱a, jee íñɨ́ ráa iniꞌ veñu̱ꞌun káꞌnú jee xínéꞌénꞌ ráa rá ñɨvɨ.
Jee kuíre capitán jín rá mayóríꞌ ña̱keꞌen ráa rává. Soo ntu nsa̱ꞌá kini ráa rává, chi yúꞌví ráa to kuun rá ñɨvɨ yu̱u̱ꞌ ráa.
Jee sáá nki̱naka ráa rává, jee ñani ráa rává ichinúúnꞌ justicia ñáꞌnú. Jee nxi̱náꞌmáꞌ maá su̱tu̱ꞌ kúñáꞌnú ka̱ꞌ rá te̱e vá. Jee nkachiꞌ re̱ꞌ:
―Nta̱túníꞌ ni̱ꞌin ráníꞌ nu̱u̱nꞌ rán, ya̱ koto xínéꞌénꞌ rán ka̱ꞌ tu̱ꞌun nu̱u̱nꞌ súví te̱e vá. ¡Soo kune̱ꞌyá rán! Nchu̱chítú rán ñuunꞌ Jerusalén jín tu̱ꞌun xínéꞌénꞌ rán. Jee kuíni rán saꞌá rán si̱kɨ̱ꞌ ránuꞌuꞌ jie̱ꞌe̱ꞌ ya̱ níꞌiꞌ te̱e vá ―nkachiꞌ su̱tu̱ꞌ kúñáꞌnú ka̱ꞌ.
Soo Pedro jín rá inka apóstol nna̱xiníkó ráa, jee nkachiꞌ ráa:
―Íyó kaníjiá ránꞌ Ndiosíꞌ nsú ka̱ꞌ rá te̱e.
Maá Ndiosíꞌ, ya̱ nneñu̱ꞌun rá tátáꞌ jííꞌ-ó ya̱na̱ꞌán nasɨ́kuitɨꞌ, suvire̱ꞌ nxi̱nákóo re̱ꞌ Jesús nxi̱nátekuꞌ ííꞌ re̱ꞌ maa, ya̱ nte̱kaa rán maa nu̱u̱nꞌ kurúsiꞌ jee ñaꞌniꞌ rán maa.
Jee Jesús vá, nxi̱náa Ndiosíꞌ re̱ꞌ kuñáꞌnú re̱ꞌ ichi kuáꞌá-a. Ñani Ndiosíꞌ re̱ꞌ, sáva tátúníꞌ re̱ꞌ yukuán jee xínánitáꞌvíꞌ re̱ꞌ ñɨvɨ. Nsa̱ꞌá Ndiosíꞌ suꞌva, sáva ku̱ꞌva re̱ꞌ ya̱ nakani iniꞌ rá ñɨvɨ Israel jie̱ꞌe̱ꞌ rá kua̱chi ráa, jee kunekáꞌnú iniꞌ re̱ꞌ jie̱ꞌe̱ꞌ rá kua̱chi ráa.
Jee ránuꞌuꞌ niniꞌ ránꞌ maa jee nástúvi ránꞌ ya̱ naáꞌ jie̱ꞌe̱ꞌ vá. Jee suni nástúvi Ta̱chi̱ꞌ ííꞌ Ndiosíꞌ maa. Chi Ndiosíꞌ jiáꞌa re̱ꞌ Ta̱chi̱ꞌ ííꞌ re̱ꞌ nu̱u̱nꞌ rá ñɨvɨ káníjiá ráa re̱ꞌ ―nkachiꞌ Pedro jín rá inka apóstol chúichí Ndiosíꞌ.
Sáá nteso̱ꞌo rá te̱e justicia rá tu̱ꞌun vá, jee nsa̱a̱ nasɨ́kuitɨꞌ xi̱ni̱ꞌ ráa, jee nkuini ráa kaꞌniꞌ ráa rává.
Soo nna̱kui̱ñɨ̱ nichi ɨɨn te̱e na̱ní Gamaliel ichinúúnꞌ justicia. Kúvi re̱ꞌ ɨɨn te̱e yɨ́ꞌɨ́ grupo “fariseo”, ya̱ xínéꞌénꞌ re̱ꞌ ley. Jee íyó ñáꞌnú nɨꞌɨ rá ñɨvɨ nu̱u̱nꞌ re̱ꞌ. Jee nta̱túníꞌ re̱ꞌ ya̱ tava ráa rá te̱e vá chíkéꞌi unúún.
―¡Ránoꞌó, te̱e se̱ꞌya ñuunꞌ Israel! Kumí rán maárán jie̱ꞌe̱ꞌ ya̱ kaꞌvi iniꞌ rán saꞌá rán jín rá te̱e yaꞌá.
Chi tiempúꞌ ya̱ta̱ꞌ, ɨɨn te̱e na̱ní Teudas nna̱neꞌen re̱ꞌ maáréꞌ, jee nkachiꞌ téyɨ́ɨ́ re̱ꞌ ya̱ te̱e kúñáꞌnú ví re̱ꞌ. Jee yatin ku̱mi̱ꞌ sientúꞌ te̱e nna̱kɨ̱ꞌɨ ráa nu̱u̱nꞌ re̱ꞌ. Soo ñaꞌniꞌ rá ñɨvɨ re̱ꞌ, jee ntáká rá nnikɨnꞌ re̱ꞌ, ñe̱te̱nuun ráa, jee ntu níyótiñu nɨꞌɨ ya̱ nsa̱ꞌá ráa.
Sáá nkuvi sukuán, Judas, ɨɨn te̱e Galilea, jee nna̱neꞌen re̱ꞌ maáréꞌ rá ki̱vɨ̱ꞌ nna̱keꞌen ráa “censo”. Jee stúꞌva re̱ꞌ kue̱ꞌe̱ꞌ ñɨvɨ kunikɨnꞌ ráa re̱ꞌ. Jee ˻suni˼ ni̱ꞌi̱ꞌ te̱e vá, jee ntáká rá ñɨvɨ ya̱ nnikɨnꞌ ráa re̱ꞌ ñe̱te̱nuun ráa.
Jee vitan káchíꞌ ni̱ꞌ nu̱u̱nꞌ rán: Kusaá rán ráa jee koto kíní rán maárán jín rá te̱e yaꞌá. Chi ré tiñu ya̱ nna̱túꞌún rá te̱e ni ví tiñu yaꞌá, áxí retú kua̱chi maáráa sáꞌá maa ni, jee nɨꞌɨ naanꞌ.
Soo retú tiñu sáꞌá Ndiosíꞌ ví-i, nkúvi xináánꞌ rán ráa jee nito koo rán maárán chi sanaanꞌ kukáꞌnú iniꞌ rán ya̱ kántáꞌán rán jín Ndiosíꞌ ―nkachiꞌ Gamaliel nu̱u̱nꞌ ráa.
Jee ni̱yo maniꞌ ráa tu̱ꞌun nkachiꞌ re̱ꞌ. Jee nna̱kana i̱i̱ꞌ ráa rá apóstol jee nta̱jí ráa ya̱ chiꞌi yoꞌo rává, jee nta̱túníꞌ ráa ya̱ to káchíꞌ rává ka̱ꞌ tu̱ꞌun nu̱u̱nꞌ súví Jesús. Jee nsia̱á ráa rává kua̱ꞌa̱nꞌ.
I̱ña̱jee nkene rá apóstol nu̱u̱nꞌ justicia. Jee kúsɨ́ɨ iniꞌ ráa, chi jíníꞌ Ndiosíꞌ ya níkɨ́nꞌ na̱a̱ꞌ ráa Jesús jee saáva nnoꞌo ráa tu̱nkánuun jie̱ꞌe̱ꞌ re̱ꞌ.
Jee ta ki̱vɨ̱ꞌ iniꞌ veñu̱ꞌun káꞌnú jín ta veꞌi ta veꞌi, ni ntu̱né nsíkɨ́kui̱ñɨ̱ꞌ ráa xínéꞌénꞌ ráa jee stékútu̱ꞌún ráa tu̱ꞌun váꞌa jie̱ꞌe̱ꞌ Cristo Jesús.
Ñani ráa u̱xa̱ꞌ te̱e ya̱ chíneí rává rá ñɨvɨ ya̱ kúneí iniꞌ ráa Jesús
I̱ña̱jee, rá ki̱vɨ̱ꞌ yukuán, kua̱ku̱kueꞌeꞌ rá ñɨvɨ ntɨɨn tu̱ꞌun Jesús. Soo sava rá ñɨvɨ yaꞌá káꞌánꞌ tu̱ꞌun griego, nkaꞌanꞌ sóó ráa si̱kɨ̱ꞌ sava ñɨvɨ yaꞌá ya̱ káꞌánꞌ tu̱ꞌun hebreo. Nkachiꞌ ráa, ya̱ rá ñaꞌan náꞌví láꞌví, ya̱ káꞌánꞌ tu̱ꞌun griego, ntu níꞌínꞌ va̱ꞌa ráa kajiꞌ ráa ya̱ tásáva rá apóstol ta ki̱vɨ̱ꞌ.
Saáva ni u̱xu̱vi̱ꞌ rá te̱e kúvi apóstol, nkana ráa nɨꞌɨ rá ñɨvɨ yɨ́ꞌɨ́ ichi Jesús, jee nkachiꞌ ráa:
―Ntu íyó váꞌa xinóo ránꞌ ya̱ stékútu̱ꞌún ránꞌ tu̱ꞌun Ndiosíꞌ sáva chisó ránꞌ ya̱ kajiꞌ nu̱u̱nꞌ rá mesa.
Saájee, ránoꞌó ñaniꞌ, ka̱ji rán u̱xa̱ꞌ te̱e nteñu rán, ya̱ jíníꞌ nɨꞌɨ rán, ya̱ kúneí Ta̱chi̱ꞌ ííꞌ Ndiosíꞌ jín ráa, jee ya̱ kúvi ráa te̱e ñúꞌún kájí iniꞌ ráa. Jee kani ráníꞌ ráa, sáva saꞌá ráa tiñu yaꞌá.
Soo ránuꞌuꞌ, kɨtíñú ránꞌ máátiñu ya̱ nakuetu ránꞌ nu̱u̱nꞌ Ndiosíꞌ jín tiñu ya̱ stekútu̱ꞌún ránꞌ tu̱ꞌun Ndiosíꞌ ―nkachiꞌ rá apóstol.
Jee ntáká ráa ntaꞌan iniꞌ tu̱ꞌun yaꞌá. Jee nka̱ji ráa Esteban, ya̱ kúvi ɨɨn te̱e ya̱ kúneí víꞌí iniꞌ re̱ꞌ Jesús, jee Ta̱chi̱ꞌ ííꞌ kúneí-i jín re̱ꞌ.
Jee suni nka̱ji ráa Felipe,
Prócoro,
Nicanor,
Timón,
Parmenas,
jín Nicolás, te̱e ñuunꞌ Antioquía, ya̱ ntu kúvi te̱e Israel, soo ne̱ ntiáꞌan ntɨɨn re̱ꞌ tu̱ꞌun Jesús, ntɨɨn re̱ꞌ ñujiínꞌ Israel.
Jee nki̱kani ráa ni úxáꞌ rá te̱e vá nu̱u̱nꞌ rá apóstol. Jee nna̱kuetu rá apóstol nu̱u̱nꞌ Ndiosíꞌ, jee nchi̱só ráa naꞌá ráa nu̱u̱nꞌ rává, ˻sáva naánꞌ ya̱ ntɨɨn rává tiñu vá˼.
Jee ñe̱te̱nuun tu̱ꞌun Ndiosíꞌ. Jee kúkueꞌeꞌ rá ñɨvɨ ñuunꞌ Jerusalén tɨ́ɨn ráa tu̱ꞌun Ndiosíꞌ. Jee kue̱ꞌe̱ꞌ víꞌí rá su̱tu̱ꞌ káníjiá ráa tu̱ꞌun ya̱ kúneí iniꞌ ráa Jesús.
Ntɨɨn ráa Esteban
Jee yɨ́tuvi nasɨ́kuitɨꞌ Ndiosíꞌ Esteban. Jee njia̱ꞌa Ndiosíꞌ ya̱ ííꞌ níso-o nu̱u̱nꞌ re̱ꞌ, ya̱ nsa̱ꞌá re̱ꞌ a̱nasɨ́ ˻ya̱ tívɨ́ xíniꞌ ñɨvɨ˼jín señáꞌ nteñu rá ñɨvɨ, ˻ya̱ stúvi ya̱ ñáꞌnú ví Ndiosíꞌ˼.
Jee nkenta rá te̱e káꞌvi ni ya̱ yɨ́ꞌɨ́ ráa nu̱u̱nꞌ grupo veñu̱ꞌun sinagoga na̱ní: Rá Íñɨ́ Núne, jín rá te̱e káꞌvi ni ñuunꞌ Cirene jín ñuunꞌ Alejandría, jín rá sánitɨ́ɨn Cilicia jín Asia. Jee kántátúꞌun ráa jín Esteban.
Soo ntu̱né nníꞌínꞌ ráa kuneí ráa jín re̱ꞌ, chi níchí xíniꞌ re̱ꞌ, jee njia̱ꞌa Ta̱chi̱ꞌ ííꞌ Ndiosíꞌ nu̱u̱nꞌ re̱ꞌ sákachiꞌ re̱ꞌ.
Saájee nchiya̱ꞌvi ráa inka rá te̱e, jee nsi̱káꞌánꞌ ráa rá te̱e vá sákachiꞌ rává, jee nkaꞌanꞌ rává si̱kɨ̱ꞌ Esteban: “Nteso̱ꞌo ránꞌ nkaꞌanꞌ re̱ꞌ tu̱ꞌun niva̱ꞌa si̱kɨ̱ꞌ Moisés jín si̱kɨ̱ꞌ Ndiosíꞌ.”
Ñani ráa rá te̱e xíkóñáꞌán ráa Esteban, jee kátúꞌún ráa:
―Te̱e yaꞌá ntu̱né síkɨ́kui̱ñɨ̱ꞌ re̱ꞌ ya̱ káꞌánꞌ re̱ꞌ si̱kɨ̱ꞌ veñu̱ꞌun káꞌnú ííꞌ yaꞌá, jín si̱kɨ̱ꞌ ley Moisés.
Chi nteso̱ꞌo ráníꞌ káchíꞌ re̱ꞌ ya̱ Jesús yaꞌá, ya̱ kúvi te̱e ñuunꞌ Nazaret, kanɨꞌ re̱ꞌ veñu̱ꞌun yaꞌá, jee sama re̱ꞌ rá “costumbre” nxi̱nóo Moisés nu̱u̱nꞌ-ó ―nkachiꞌ rá te̱e kátúꞌún.
Jee nɨꞌɨ rá te̱e nééꞌ nu̱u̱nꞌ justicia jee sáá nna̱kune̱ꞌyá va̱ꞌa ráa nu̱u̱nꞌ Esteban, jee niniꞌ ráa ya̱ ntúvi nu̱u̱nꞌ re̱ꞌ kuéntáꞌ túvi nu̱u̱nꞌ ɨɨn najiáꞌáꞌ ííꞌ Ndiosíꞌ.<sup>a</sup>
Náma Esteban maáréꞌ
Jee maá su̱tu̱ꞌ kúñáꞌnú ka̱ꞌ nkachiꞌ nu̱u̱nꞌ Esteban:
―¿A suꞌva kúvi nijia yaꞌá?
Jee nkachiꞌ Esteban:
―¡Ránoꞌó ñaniꞌ jín ránoꞌó tátáꞌ! ¡Teso̱ꞌo rán nuꞌuꞌ! Viiꞌ kúñáꞌnú maá Ndiosíꞌ, jee nkitu̱vi re̱ꞌ nu̱u̱nꞌ maá jííꞌ-ó ya̱na̱ꞌán, Abraham, ni nneeꞌ re̱ꞌ ñuunꞌ Mesopotamia, ne̱sá ntiáꞌan kuneeꞌ re̱ꞌ ñuunꞌ Harán.
Jee nkachiꞌ-i nu̱u̱nꞌ re̱ꞌ: “Kene nu̱u̱nꞌ ñuunꞌ nú jín nteñu rá táꞌán nú. Jee kuáꞌán nu̱u̱nꞌ ñu̱ꞌún ya̱ xinéꞌénꞌ ni̱ꞌ noꞌó.”
’Jee kuíre nkene re̱ꞌ ñuunꞌ rá ñɨvɨ Caldea, jee nneeꞌ re̱ꞌ ñuunꞌ Harán. Jee ne̱sá ni̱ꞌi̱ꞌ tááꞌ re̱ꞌ, jee nkene re̱ꞌ yukuán, jee nki̱naka Ndiosíꞌ re̱ꞌ nu̱u̱nꞌ ñu̱ꞌún yaꞌá, nu̱u̱nꞌ nééꞌ-ó ntañúꞌún.
Jee ntu njiáꞌa Ndiosíꞌ ñuꞌun nu̱u̱nꞌ re̱ꞌ ya̱ kuvi taꞌvi re̱ꞌ, ni ntíꞌínꞌ ñuꞌun nu̱u̱nꞌ kua̱ñu̱ꞌ re̱ꞌ. Soo nchi̱sóyuꞌú Ndiosíꞌ ku̱ꞌva-a ñuꞌun vá nu̱u̱nꞌ re̱ꞌ jín nu̱u̱nꞌ rá ichiyúkúnꞌ va̱ji re̱ꞌ, sú ne̱sá ntiáꞌan koo se̱ꞌya re̱ꞌ.
’Jee nkachiꞌ Ndiosíꞌ sukuán, ya̱ rá ichiyúkúnꞌ re̱ꞌ kuvi ráa to̱ꞌo̱ꞌ kuneeꞌ ráa inka nación ya̱ tátúníꞌ inka ñɨvɨ. Jee rá ñɨvɨ yukuán saꞌá ráa rává musúꞌ kéꞌen ráa. Jee saꞌá kini ráa rává ku̱mi̱ꞌ sientúꞌ kui̱ya̱ꞌ.
Jee nkachiꞌ Ndiosíꞌ: “Maá ñɨvɨ nación vá, ya̱ kuatíñú saɨn ráa rává, jee sanáaꞌ ni̱ꞌ ya̱ xinóꞌo ni̱ꞌ ráa. Jee re nkuvi yaꞌá, jee kene rá ichiyúkúnꞌ re̱ꞌ nación vá, jee kɨñúꞌún<sup>a</sup> ráa nu̱u̱nꞌ nuꞌuꞌ nu̱u̱nꞌ ñu̱ꞌún yaꞌá”, nkachiꞌ Ndiosíꞌ.
Jee njia̱ꞌa Ndiosíꞌ tratúꞌ nu̱u̱nꞌ Abraham, jee njia̱ꞌa re̱ꞌ “costumbre” circuncisión nu̱u̱nꞌ-u, sáva níso-ó señáꞌ yɨkɨkúñu-ó ya̱ stúvi-i ya̱ yɨ́ꞌɨ́-ó nu̱u̱nꞌ tratúꞌ vá.<sup>b</sup> Saáva sáá ni̱yo se̱ꞌya yɨ́ɨ́ Abraham, Isaac, jee nsa̱ꞌá “circuncidar” re̱ꞌ maa, ki̱vɨ̱ꞌ únáꞌ. Jee suni sukuán nsa̱ꞌá Isaac jín se̱ꞌya yɨ́ɨ́ re̱ꞌ, Jacobo. Jee suni sukuán Jacobo nsa̱ꞌá jín rá ni u̱xu̱vi̱ꞌ se̱ꞌya yɨ́ɨ́ re̱ꞌ, ya̱ kúvi ráa tataꞌ xíꞌnañúꞌún nación-ó.
’Jee rá tátáꞌ nu̱u̱nꞌ-ó vá, ntaꞌvi iniꞌ ráa nne̱ꞌyá ráa ñaniꞌ ráa, José. Jee nxi̱kó ráa maa ˻nu̱u̱nꞌ rá ñɨvɨ, ya̱ ña̱na̱ka ráa re̱ꞌ nu̱u̱nꞌ˼ nación Egipto, ˻sáva xi̱kó ráa re̱ꞌ nu̱u̱nꞌ ñɨvɨ yukuán, sáva kuvi re̱ꞌ musúꞌ sáɨn nu̱u̱nꞌ ráa yukuán˼. Soo ni̱ñɨ Ndiosíꞌ jín re̱ꞌ
jee nsi̱káku Ndiosíꞌ re̱ꞌ nɨꞌɨ tu̱nóꞌó nnoꞌo re̱ꞌ. Jee nsa̱ꞌá-a ya̱ níchí re̱ꞌ jín ya̱ kuma̱ni̱ iniꞌ Faraón néꞌyá-a José. Jee rey tátúníꞌ nación Egipto ví Faraón. Jee ñani re̱ꞌ José kuvi-i te̱e tátúníꞌ nación Egipto jín nu̱u̱nꞌ nɨꞌɨ veꞌi re̱ꞌ.
’Soo nku̱támá nɨꞌɨ nación Egipto jín nɨꞌɨ ñuꞌun Canaán ˻nu̱u̱nꞌ nééꞌ Jacobo˼. Jee nnoꞌo víꞌí rá ñɨvɨ yukuán. Jee ntu nna̱niꞌinꞌ rá jííꞌ-ó ya̱na̱ꞌán ya̱ kajiꞌ ráa.
Soo sáá nku̱káꞌnú iniꞌ Jacobo ya̱ íyó trigo nación Egipto, jee nta̱jí re̱ꞌ yukuán rá se̱ꞌya yɨ́ɨ́ re̱ꞌ, rá kúvi rá jííꞌ-ó ya̱na̱ꞌán. Yaꞌá ví ya̱ xíꞌna íchí ña̱ꞌa̱nꞌ ráa yukuán ña̱keꞌen ráa maa.
Jee ya̱ úvíꞌ íchí ña̱ꞌa̱nꞌ ráa yukuán, jee nstúvi José né ɨɨn ví re̱ꞌ nu̱u̱nꞌ rá ñaniꞌ re̱ꞌ. Jee nku̱káꞌnú iniꞌ Faraón né ɨɨn táꞌán ví José.
Jee nta̱jí José rá ñaniꞌ re̱ꞌ kana ráa tááꞌ ráa, Jacobo, kiji-i nu̱u̱nꞌ re̱ꞌ jín nɨꞌɨ táꞌán-a, ya̱ níyo u̱ni̱xiko xa̱ꞌu̱nꞌ ñɨvɨ.
Jee ña̱ꞌa̱nꞌ Jacobo nu̱u̱nꞌ nación Egipto nneeꞌ re̱ꞌ. Jee ni̱ꞌi̱ꞌ re̱ꞌ yukuán. Jee suni yukuán ni̱ꞌi̱ꞌ rá jííꞌ-ó ya̱na̱ꞌán.
Jee ña̱na̱ka rá ñɨvɨ rá ñunéꞌyúꞌ ráa nu̱u̱nꞌ ñuunꞌ Siquem ya̱ tɨ́ɨn ñuunꞌ Canaán. Jee nse̱ꞌí ráa rává iniꞌ yavi kava, ya̱ nkeꞌen Abraham nu̱u̱nꞌ rá se̱ꞌya yɨ́ɨ́ Hamor ñuunꞌ Siquem. Jee ni̱yotúníꞌ ɨɨn ya̱ꞌvi nchu̱náán re̱ꞌ.
’Sáá va̱kuyatin tiempúꞌ sikúnkuvi Ndiosíꞌ tu̱ꞌun ya̱ nchi̱sóyuꞌú-u jín ya̱ nsa̱náaꞌ-a tu̱ꞌun nkachiꞌ-i nu̱u̱nꞌ Abraham, jee nkenta nku̱kueꞌeꞌ víꞌí ichiyúkúnꞌ re̱ꞌ ka̱ꞌ iniꞌ nación Egipto,
Jee nééꞌ ráa yukuán ne̱ nnakui̱ñɨ̱ꞌ inka rey tátúníꞌ nación Egipto, ya̱ ntu níníꞌ re̱ꞌ José.
Jee te̱e vá nsa̱ꞌá máñáꞌ re̱ꞌ nu̱u̱nꞌ rá ñɨvɨ tataꞌ-ó, jee nsa̱ꞌá kini re̱ꞌ rá jííꞌ-ó ya̱na̱ꞌán ne̱ nsa̱ꞌá re̱ꞌ ya̱ sukuíta íká ráa nchíkɨ́n yɨ́ɨ́ ráa, sáva kuviꞌ rává.
Ne̱ tiempúꞌ yukuán jee nkaku Moisés. Jee nkuva̱ꞌa iniꞌ Ndiosíꞌ nne̱ꞌyá-a re̱ꞌ. Jee nsi̱kuéꞌnu ráa re̱ꞌ u̱ni̱ꞌ yo̱o̱ꞌ iniꞌ veꞌi tááꞌ re̱ꞌ.
Jee sáá nxi̱nóo íyó ráa re̱ꞌ, jee nna̱keꞌen se̱ꞌya sɨ́ꞌɨ́ rey Faraón maa. Jee nsi̱kuéꞌnu ña maa kuéntáꞌ ɨɨn se̱ꞌya ña.
’Sáá nkenta íñɨ́ re̱ꞌ u̱vi̱xiko kui̱ya̱ꞌ, jee nkuini re̱ꞌ kɨ̱ne̱ꞌyá re̱ꞌ rá tataꞌ re̱ꞌ, ya̱ kúvi ñɨvɨ Israel.
Jee sáá niniꞌ re̱ꞌ ɨɨn te̱e Egipto sáꞌá kini-i ɨɨn ráa yukuán, jee nnama re̱ꞌ te̱e vá. Jee nna̱saꞌá kini i̱i̱ꞌ re̱ꞌ te̱e Egipto, jee ñaꞌniꞌ re̱ꞌ maa.
Jee nkaꞌvi iniꞌ re̱ꞌ ya̱ ki̱ku̱ꞌun iniꞌ rá táꞌán re̱ꞌ, ya̱ kuatíñú Ndiosíꞌ re̱ꞌ sáva sikáku-u ráa. Soo ntu ña̱ku̱ꞌun iniꞌ ráa yaꞌá.
Jee ki̱vɨ̱ꞌ stéñu̱ꞌún, nna̱niꞌinꞌ re̱ꞌ u̱vi̱ꞌ ráa kántáꞌán. Jee nkuini re̱ꞌ ya̱ numa̱ni̱ꞌ ɨɨn inka ráa sáꞌá re̱ꞌ, jee nkachiꞌ re̱ꞌ: “¡Ránó te̱e! ¡Ɨɨn ni ñaniꞌ kúvi rán! ¿Na̱chi stúfíꞌ ɨɨn inka rán maárán?” nkachiꞌ Moisés nu̱u̱nꞌ ráa.
’Soo te̱e sáꞌá kini táꞌán vá, nchi̱naꞌá re̱ꞌ Moisés jee nkachiꞌ re̱ꞌ: “¿Né ɨɨn ñani nó kúvi nú te̱e tátúníꞌ nú nu̱u̱nꞌ ráníꞌ, jín kuéntáꞌ juez jiéꞌnéꞌ nú kua̱chi nu̱u̱nꞌ ránꞌ, résa?
¿Á kuíni nú kaꞌniꞌ nú nuꞌuꞌ, kuéntáꞌ ñaꞌniꞌ nú te̱e Egipto iku?” nkachiꞌ te̱e sáꞌá kini vá.
Sáá nteso̱ꞌo Moisés tu̱ꞌun yaꞌá, nkeꞌen re̱ꞌ maa nxi̱nóo re̱ꞌ jee kua̱ꞌa̱nꞌ re̱ꞌ, jee nkenta re̱ꞌ nación Madián. Yukuán nééꞌ re̱ꞌ jee nkuvi re̱ꞌ to̱ꞌo̱ꞌ yukuán. Jee yukuán ˻nta̱na̱ꞌá re̱ꞌ, jee˼ ni̱yo u̱vi̱ꞌ se̱ꞌya yɨ́ɨ́ re̱ꞌ.
’Sáá njia̱ꞌa u̱vi̱xiko kui̱ya̱ꞌ, jee ntu̱vi najiáꞌáꞌ ííꞌ Ndiosíꞌ nu̱u̱nꞌ re̱ꞌ nu̱u̱nꞌ ñu̱ꞌún sáɨn, nu̱u̱nꞌ íñɨ́ yuku na̱ní Sinai. Ntu̱vi najiáꞌáꞌ ííꞌ vá ma̱ꞌñú ñuꞌunꞌ nu̱u̱nꞌ tu̱yukúꞌ iñu ya̱ káyúꞌ.
Jee nti̱vɨ́ xi̱ni̱ꞌ Moisés jie̱ꞌe̱ꞌ ya̱ niniꞌ re̱ꞌ nxi̱nénu̱u̱nꞌ-u nu̱u̱nꞌ re̱ꞌ. Jee nku̱yatin re̱ꞌ sáva kune̱ꞌyá va̱ꞌa re̱ꞌ ka̱ꞌ, jee nteso̱ꞌo re̱ꞌ ta̱chi̱ꞌ yuꞌú maá I̱toꞌoꞌ-ó, ya̱ nkachiꞌ-i:
“Nuꞌuꞌ ví Ndiosíꞌ ya̱ nneñu̱ꞌun rá jííꞌ nú yanaꞌán nuꞌuꞌ. Suvini̱ꞌ ví Ndiosíꞌ ya̱ nneñu̱ꞌun Abraham, jín Isaac, jín Jacobo” nkachiꞌ Ndiosíꞌ. Soo nki̱jiéꞌé nkisɨɨ Moisés maa nyu̱ꞌví re̱ꞌ. Jee ntu nkíji iniꞌ re̱ꞌ kune̱ꞌyá re̱ꞌ.
Jee nkachiꞌ I̱toꞌoꞌ-ó nu̱u̱nꞌ re̱ꞌ: “Tava rá ni̱jia̱nꞌ su̱ku̱nꞌ yɨ́ꞌɨ́ nú, chi ñuꞌun i̱i̱ꞌ ví nu̱u̱nꞌ íñɨ́ nú.
Nne̱ꞌyá ni̱ꞌ jee niniꞌ ni̱ꞌ tu̱nóꞌó nóꞌo rá ñɨvɨ ni̱ꞌ nééꞌ Egipto. Nteso̱ꞌo ni̱ꞌ ya̱ tána ráa, jee nkuun ni̱ꞌ va̱ji ni̱ꞌ, sáva sikáku ni̱ꞌ ráa. ¡Neꞌenꞌ ntañúꞌún! Tají ni̱ꞌ noꞌó ne̱ nación Egipto” nkachiꞌ I̱toꞌoꞌ-ó nu̱u̱nꞌ Moisés.
Jee suni nkachiꞌ Esteban:
―Maá Moisés yaꞌá ví ya̱ nku̱ichi iniꞌ rá jííꞌ-ó ya̱na̱ꞌán, jee nkachiꞌ ráa: “¿Né ɨɨn ñani nó ya̱ kúvi nú te̱e tátúníꞌ nu̱u̱nꞌ ránꞌ, jín kuéntáꞌ juez jiéꞌnéꞌ nú kua̱chi nu̱u̱nꞌ ránꞌ, résa?” nkachiꞌ ráa. Te̱e vá, nta̱jí Ndiosíꞌ re̱ꞌ, sáva kuvi re̱ꞌ maá te̱e ya̱ tatúníꞌ re̱ꞌ nu̱u̱nꞌ ráa jín ya̱ sikáku re̱ꞌ ráa nakui̱ñɨ̱ núne ráa. Jee nchi̱neí najiáꞌáꞌ ííꞌ Ndiosíꞌ re̱ꞌ, ya̱ ntúvi nu̱u̱nꞌ re̱ꞌ nteñu tu̱yukúꞌ iñu ya̱ káyúꞌ.
Te̱e vá nyosoꞌ re̱ꞌ nu̱u̱nꞌ ráa, nu̱u̱nꞌ kuákene ráa. Jee nsa̱ꞌá re̱ꞌ a̱nasɨ́ ˻ya̱ sáꞌá-a ya̱ ti̱vɨ́ xíniꞌ ñɨvɨ˼ jín señáꞌ nu̱u̱nꞌ nación Egipto, jín nu̱u̱nꞌ nteñúꞌún na̱ní Kuéꞌé, jín nu̱u̱nꞌ ñu̱ꞌún sáɨn u̱vi̱xiko kui̱ya̱ꞌ.
Yaꞌá ví maá Moisés ya̱ nkachiꞌ-i nu̱u̱nꞌ rá se̱ꞌya ichiyúkúnꞌ Israel: “Kani Ndiosíꞌ ɨɨn te̱e nteñu tataꞌ rán, sáva kuvi-i profeta kuéntáꞌ nuꞌuꞌ, ya̱ kuꞌva re̱ꞌ tu̱ꞌun re̱ꞌ nu̱u̱nꞌ te̱e vá. Tɨɨn kuéntáꞌ rán tu̱ꞌun kachiꞌ te̱e vá”, nkachiꞌ Moisés.
Yaꞌá ví Moisés ya̱ níñɨ re̱ꞌ jín rá ñɨvɨ Israel nku̱tútú nu̱u̱nꞌ ñu̱ꞌún sáɨn. Jee ni̱ñɨ re̱ꞌ jín najiáꞌáꞌ ííꞌ Ndiosíꞌ, ya̱ nkaꞌanꞌ jín re̱ꞌ nu̱u̱nꞌ yuku na̱ní Sinai. Jee ni̱ñɨ re̱ꞌ jín rá jííꞌ-ó ya̱na̱ꞌán. Jee Moisés ví ya̱ nni̱ꞌi̱nꞌ re̱ꞌ rá tu̱ꞌun ya̱ sáꞌá ya̱ kutekuꞌ-ó, sáva taji re̱ꞌ maa nu̱u̱nꞌ ránú.
’Soo ntu nkuíni rá jííꞌ-ó ya̱na̱ꞌán kaníjiá ráa Moisés, jee nku̱ichi iniꞌ ráa re̱ꞌ. Jee nñu̱ꞌun víꞌí iniꞌ ánímaꞌ ráa nni̱kó ráa nación Egipto.
Nkachiꞌ ráa nu̱u̱nꞌ Aarón: “Saꞌá inka rá ndiosíꞌ, sáva kosoꞌ ráa nu̱u̱nꞌ-ó. Chi Moisés yaꞌá ya̱ ntavaꞌ re̱ꞌ yó ne̱ nación Egipto, ntu jíníꞌ ránꞌ ná nkuvi jín re̱ꞌ”,<sup>c</sup> nkachiꞌ ráa.
Jee nsa̱ꞌá ráa santúꞌ ñunéꞌyúꞌ kuéntáꞌ íyó chelu. Jee ñaꞌniꞌ ráa sa̱na̱ꞌ jee nteñuꞌunꞌ ráa maa sáva so̱ko̱ꞌ ráa maa nu̱u̱nꞌ santúꞌ vá. Jee nku̱sɨ̱ɨ̱ iniꞌ ráa jie̱ꞌe̱ꞌ ya̱ nsa̱ꞌá ráa jín naꞌá ráa.
Saáva nkuiyo Ndiosíꞌ nu̱u̱nꞌ ráa. Jee nxi̱nóo re̱ꞌ ráa kuneñu̱ꞌun ráa rá tiu̱u̱nꞌ nééꞌ súkún, sánikua̱ꞌ nkachiꞌ rá profeta, ya̱ nkachiꞌ Ndiosíꞌ:
¡Ránoꞌó tataꞌ Israel!
¿Á ñaꞌniꞌ rán sa̱na̱ꞌ jee nso̱ko̱ꞌ rán maa nu̱u̱nꞌ ni̱ꞌ,
ni úvíxiko kui̱ya̱ꞌ nu̱u̱nꞌ ñu̱ꞌún sáɨn?
Ntu̱ví, chisaꞌ ni̱kónúun rán jín vesayo ndiosíꞌ na̱ní Moloc,
jín santúꞌ ñunéꞌyúꞌ tiu̱u̱nꞌ ɨɨn ndiosíꞌ na̱ní Renfán.
Rá santúꞌ ñunéꞌyúꞌ yukuán nsa̱ꞌá rán maa sáva kuneñu̱ꞌun rán rává.
Saáva siíyo ni̱ꞌ ránoꞌó jee siáꞌa íká ni̱ꞌ ka̱ꞌ ránoꞌó nsú ka̱ꞌ ñuunꞌ Babilonia,
Jee suni nkachiꞌ Esteban:
―Ni̱yo máá maá vesayo saꞌma káꞌnú jín rá jííꞌ-ó, nu̱u̱nꞌ ñu̱ꞌún sáɨn. Yukuán néñu̱ꞌun ráa Ndiosíꞌ chi yukuán nástúvi ya̱ Ndiosíꞌ íñɨ́ jín ráa. Jee ni̱yo vesayo vá sáni nta̱túníꞌ Ndiosíꞌ sáá nkachiꞌ-i nu̱u̱nꞌ Moisés, ya̱ saꞌá ráa maa sánikua̱ꞌ niniꞌ Moisés ya̱ nxi̱néꞌénꞌ Ndiosíꞌ nu̱u̱nꞌ re̱ꞌ.
Sáá nna̱tɨɨn rá jííꞌ ya̱na̱ꞌán-ó vesayo vá, jee nkiji ráa yaꞌá jín-i, sáá nkenta ráa yaꞌá jín Josué ya̱ nyosoꞌ re̱ꞌ nu̱u̱nꞌ ráa. Jee ni nne̱ꞌyá jín nu̱u̱nꞌ ráa jee ntavaꞌ Ndiosíꞌ rá ñɨvɨ rá inka nación ya̱ nneeꞌ nu̱u̱nꞌ ñuꞌun yaꞌá, chi nkuneí ráa si̱kɨ̱ꞌ rá ñɨvɨ vá nsa̱ꞌá re̱ꞌ jee ntɨɨn ráa ñuꞌun vá. Jee yaꞌá ña̱tíñú ráa vesayo vá, ne̱ rá ki̱vɨ̱ꞌ nta̱túníꞌ rey David ñuunꞌ-ó.
Jee nni̱ꞌi̱nꞌ David ni̱yo ma̱ni̱ iniꞌ Ndiosíꞌ nne̱ꞌyá-a re̱ꞌ. Jee ni̱ka̱nꞌ re̱ꞌ nu̱u̱nꞌ Ndiosíꞌ, ya̱ kani re̱ꞌ ɨɨn veꞌi nu̱u̱nꞌ koo xika Ndiosíꞌ, ya̱ nneñu̱ꞌun Jacobo.
Soo Salomón, ˻se̱ꞌya yɨ́ɨ́ Davidꞌ˼ ví ya̱ nsa̱ꞌá veꞌi Ndiosíꞌ.
Súnika̱ꞌ Ndiosíꞌ máá kúñáꞌnú ka̱ꞌ nu̱u̱nꞌ nɨꞌɨ ntu nééꞌ-e iniꞌ veꞌi sáꞌá rá ñɨvɨ jín naꞌá ráa. Sukuán nkachiꞌ ɨɨn profeta:
˻Nkachiꞌ Ndiosíꞌ˼: Antivɨ́ ví kuéntáꞌ mesa nu̱u̱nꞌ tátúníꞌ ni̱ꞌ.
Jee ñɨ̱vɨ́ yaꞌá kúvi kuéntáꞌ ɨɨn teyuꞌ nu̱u̱nꞌ yósóꞌ jie̱ꞌe̱ꞌ ni̱ꞌ.
¿Ná veꞌi saꞌá rán kuvi ni̱ꞌ, résa?, nkachiꞌ I̱toꞌoꞌ-ó.
Áxí ¿né núꞌ najia̱ví ni̱ꞌ?
¿Á nsú jín naꞌá ni̱ꞌ nsa̱ꞌá ni̱ꞌ nɨꞌɨ rá yaꞌá, rúja?,
nkachiꞌ Ndiosíꞌ, nkachiꞌ profeta vá.
Jee suni nkachiꞌ Esteban:
―¡Ránoꞌó ni̱ꞌin ánímaꞌ! Ánímaꞌ rán íyó kuéntáꞌ ánímaꞌ rá ñɨvɨ inka rá nación ya̱ ntu níso yɨkɨkúñu ráa señáꞌ Ndiosíꞌ na̱ní circuncisión, ya̱ ntu chíꞌi ráa maáráa xi̱ntíín Ndiosíꞌ, ni ntu tésóꞌo rán tu̱ꞌun re̱ꞌ kuéntáꞌ rá ñɨvɨ vá. Sukuáni núníꞌin rán nu̱u̱nꞌ Ta̱chi̱ꞌ ííꞌ Ndiosíꞌ. Sánikua̱ꞌ nsa̱ꞌá rá jííꞌ rán ya̱na̱ꞌán, suni sukuán sáꞌá rán.
¿Né ɨɨn rá profeta ntu níto u̱ꞌvi̱ꞌ rá jííꞌ rán ya̱na̱ꞌán, rúja? Jee ñaꞌniꞌ ráa rá te̱e vá ya̱ nkachitu̱ꞌún ya̱chi̱ꞌ ráa, ya̱ kiji máá maá te̱e ya̱ na̱a̱ꞌ kúvi re̱ꞌ nu̱u̱nꞌ Ndiosíꞌ. Jee nna̱ku̱ꞌva rán re̱ꞌ, jee ñaꞌniꞌ rán maa.
Suvirán ví ya̱ ni̱ꞌi̱nꞌ ley Ndiosíꞌ, ya̱ njia̱ꞌa rá najiáꞌáꞌ ííꞌ re̱ꞌ, jee ni ntu síkúnkuvi rán maa ―nkachiꞌ Esteban nu̱u̱nꞌ rá te̱e kúvi justicia.
Ni̱ꞌi̱ꞌ Esteban
Sáá nteso̱ꞌo ráa rá tu̱ꞌun yaꞌá, jee nkitɨ nasɨ́kuitɨꞌ ánímaꞌ ráa, jee ne̱ káꞌñɨ́ꞌ nu̱ꞌun ráa nu̱u̱nꞌ re̱ꞌ.
Soo nkuneí Ta̱chi̱ꞌ ííꞌ Ndiosíꞌ jín re̱ꞌ. Jee nne̱ꞌyá va̱ꞌa re̱ꞌ ne̱ súkún, jee niniꞌ re̱ꞌ va̱ne̱ꞌ ntu̱u̱n nuva Ndiosíꞌ kúñáꞌnú, jín Jesús íñɨ́ ichi kuáꞌá Ndiosíꞌ ˻nu̱u̱nꞌ tátúníꞌ-i˼.
Jee nkachiꞌ re̱ꞌ:
―¡Kune̱ꞌyá rán! Néꞌyá ni̱ꞌ núne antivɨ́ nu̱u̱nꞌ nééꞌ Ndiosíꞌ. Jee néꞌyá ni̱ꞌ Jesús, ya̱ nkenta kúvi re̱ꞌ te̱e, íñɨ́ re̱ꞌ ichi kuáꞌá Ndiosíꞌ ―nkachiꞌ Esteban.
Jee nka̱najín ni̱ꞌin ráa, jee ñasɨꞌ ráa so̱ꞌo ráa, jee ntáká ráa nta̱vi̱ꞌ ráa re̱ꞌ.
Jee sáá ntavaꞌ ráa re̱ꞌ yuꞌú ñuúnꞌ, jee kúun ráa yu̱u̱ꞌ re̱ꞌ. Jee rá ñɨvɨ ya̱ nxi̱kóñáꞌán ráa re̱ꞌ, ˻sáá kúun ráa yu̱u̱ꞌ re̱ꞌ,˼ jee ñakɨnꞌ ráa rá saꞌma níjin nkáꞌnú síín ráa jie̱ꞌe̱ꞌ ɨɨn te̱e súchí, na̱ní Saulo.
Jee ni kúun ráa yu̱u̱ꞌ Esteban, jee nna̱kuetu re̱ꞌ, jee nkachiꞌ re̱ꞌ:
―¡I̱toꞌoꞌ ni̱ꞌ Jesús! Nakeꞌen ta̱chi̱ꞌ káꞌánꞌ ni̱ꞌ.
Jee nña̱kui̱ñɨ̱ ítɨ́ re̱ꞌ, jee nkachiꞌ ni̱ꞌin re̱ꞌ:
―¡I̱toꞌoꞌ ni̱ꞌ! ¡Koto tɨɨn kuéntáꞌ nú kua̱chi yaꞌá si̱kɨ̱ꞌ ráa!
Jee sáá nkachiꞌ re̱ꞌ tu̱ꞌun yaꞌá, jee niꞌiꞌ re̱ꞌ.
Saulo nsa̱ꞌá kini re̱ꞌ rá ñɨvɨ kúneí iniꞌ rává Jesús.
Jee maá ki̱vɨ̱ꞌ yukuán, nki̱jiéꞌé nsa̱ꞌá kini ráa rá ñɨvɨ ya̱ kúneí iniꞌ rává Jesús ya̱ kútútú rává ñuunꞌ Jerusalén. Jee nɨꞌɨ rá ñɨvɨ vá ñe̱te̱nuun ráa nu̱u̱nꞌ nɨꞌɨ rá ñuunꞌ tɨ́ɨn Judea jín Samaria. Soo nkino̱o métúꞌún rá apóstol.
Jee te̱e káꞌvi ni, ya̱ yɨ́tíñú ráa nu̱u̱nꞌ Ndiosíꞌ, nse̱ꞌí ráa ñunéꞌyúꞌ Esteban, jee jiáku nasɨ́kuitɨꞌ iniꞌ ráa jie̱ꞌe̱ꞌ re̱ꞌ.
Soo Saulo xínáánꞌ re̱ꞌ grupo rá ñɨvɨ kúneí iniꞌ ráa Jesús, jee kívɨ re̱ꞌ veꞌi ta veꞌi jee síúꞌun re̱ꞌ rá te̱e vá jín rá ñaꞌan vá, jee jiánaka re̱ꞌ ráa veka̱a.
Nte̱ku̱tu̱ꞌún tu̱ꞌun va̱ꞌa ñuunꞌ Samaria
I̱ña̱jee rá ñɨvɨ ñétenuun vá, jee ni̱kónúun ráa, jee nste̱kútu̱ꞌún ráa tu̱ꞌun váꞌa Jesús.
Jee ña̱ꞌa̱nꞌ Felipe ñuunꞌ Samaria, jee nste̱kútu̱ꞌún re̱ꞌ nu̱u̱nꞌ rá ñɨvɨ yukuán jie̱ꞌe̱ꞌ Cristo.
Jee kue̱ꞌe̱ꞌ ñɨvɨ nuún nkuvi iniꞌ ráa nteso̱ꞌo ñáꞌnú ráa ya̱ nkachiꞌ Felipe. Sáá nteso̱ꞌo ráa maa jee niniꞌ ráa rá señáꞌ a̱nasɨ́ nsa̱ꞌá re̱ꞌ.
Chi nxi̱núvi re̱ꞌ kue̱ꞌe̱ꞌ ñɨvɨ yɨ́ꞌɨ́ ta̱chi̱ꞌ kíni. Jee sáá kéne rá ta̱chi̱ꞌ kíni vá nka̱najín ni̱ꞌin-i. Jee nxi̱núvi re̱ꞌ kue̱ꞌe̱ꞌ ñɨvɨ ntu kúvi kantaꞌ jín kue̱ꞌe̱ꞌ ñɨvɨ lénkó.
Saájee nku̱sɨ̱ɨ̱ víꞌí iniꞌ rá ñɨvɨ ñuunꞌ vá.
Soo yukuán nneeꞌ ɨɨn te̱e na̱ní Simón. Né kúvi nsa̱ꞌá tásɨ́ re̱ꞌ. Jee nti̱vɨ́ xi̱ni̱ꞌ rá ñɨvɨ Samaria nne̱ꞌyá ráa re̱ꞌ. Jee nkachiꞌ vi̱xi̱ꞌ re̱ꞌ ni ka̱ꞌ, ya̱ kúvi re̱ꞌ ɨɨn te̱e kúñáꞌnú.
Jee nɨꞌɨ ñɨvɨ nteso̱ꞌo va̱ꞌa nu̱u̱nꞌ káꞌánꞌ re̱ꞌ, ne̱ ñɨvɨ kuáchí jín ne̱ ñɨvɨ ñáꞌnú. Jee nkachiꞌ ráa:
―Te̱e yaꞌá níso re̱ꞌ fuerza ííꞌ ñáꞌnú Ndiosíꞌ ―nkachiꞌ rá ñɨvɨ Samaria.
Nteso̱ꞌo ñáꞌnú ráa maa, chi kue̱ꞌe̱ꞌ tiempúꞌ nxi̱náꞌví re̱ꞌ ráa, chi nsa̱ꞌá tásɨ́ re̱ꞌ.
Soo sáá ni̱nu̱ iniꞌ ráa tu̱ꞌun váꞌa ya̱ stékútu̱ꞌún Felipe jie̱ꞌe̱ꞌ ichi nu̱u̱nꞌ tátúníꞌ Ndiosíꞌ jín jie̱ꞌe̱ꞌ Jesucristo, jee ña̱nuté ráa, kúvi te̱e, kúvi ñaꞌan.
Jee suni ne̱ maá Simón ni̱nu̱ iniꞌ re̱ꞌ jee ña̱nuté re̱ꞌ. Saájee nku̱táꞌán re̱ꞌ jín Felipe. Jee sáá niniꞌ re̱ꞌ rá señáꞌ jín rá a̱nasɨ́ sáꞌá Felipe, ˻ya̱ stúvi-i ya̱ nta̱jí Ndiosíꞌ tu̱ꞌun vá,˼ jee nti̱vɨ́ xíniꞌ re̱ꞌ.
Sáá nteso̱ꞌo rá apóstol nééꞌ Jerusalén, ya̱ ntɨɨn rá ñɨvɨ ñuunꞌ Samaria tu̱ꞌun Ndiosíꞌ, jee nchu̱ichí ráa Pedro jín Juan yukuán.
Sáá nkenta ráa yukuán, jee ni̱ka̱nꞌ táꞌvíꞌ ráa nu̱u̱nꞌ Ndiosíꞌ jie̱ꞌe̱ꞌ rá ñɨvɨ vá, sáva ni̱ꞌi̱nꞌ rá ñɨvɨ vá Ta̱chi̱ꞌ ííꞌ ki̱vɨ-ɨ ráa.
Chi ntiáꞌan ki̱vɨ re̱ꞌ iniꞌ ni ɨɨn ráa. Chisaꞌ kua̱chi ña̱nuté ráa sáva stúvi ráa ya̱ ya nki̱vɨ ráa nu̱u̱nꞌ I̱toꞌoꞌ-ó Jesús.
I̱ña̱jee nchi̱só Pedro jín Juan naꞌá ráa rává, jee nki̱vɨ Ta̱chi̱ꞌ ííꞌ Ndiosíꞌ iniꞌ rává.
Sáá niniꞌ Simón, ya̱ jiáꞌa Ndiosíꞌ Ta̱chi̱ꞌ ííꞌ nu̱u̱nꞌ ñɨvɨ sáá chísó rá apóstol naꞌá ráa rává, jee nkachiꞌ re̱ꞌ kuꞌva re̱ꞌ xu̱ꞌún nu̱u̱nꞌ ráa, jee nkachiꞌ re̱ꞌ:
―Suni taji xá fuerza ííꞌ i̱ña̱ꞌ nu̱u̱nꞌ ni̱ꞌ, ya̱ chisó ni̱ꞌ naꞌá ni̱ꞌ ne̱ ni ɨɨn ñɨvɨ, jee ni̱ꞌi̱nꞌ re̱ꞌ Ta̱chi̱ꞌ ííꞌ.
Soo nkachiꞌ Pedro nu̱u̱nꞌ re̱ꞌ:
―¡Naanꞌ xu̱ꞌún nú jín nú! Chi jiáni iniꞌ nú ya̱ keꞌen nú jín xu̱ꞌún nú ta̱ꞌvi̱ꞌ síkútaꞌviꞌ Ndiosíꞌ.
Nsú ta̱ꞌvi̱ꞌ nú ví ya̱ saꞌá nú tiñu yaꞌá, chi ntu náaꞌ ánímaꞌ nú nu̱u̱nꞌ Ndiosíꞌ.
Saájee nakani iniꞌ nú ya̱ ni̱váꞌa yaꞌá ya̱ ñúꞌún iniꞌ nú. Jee ka̱ka̱nꞌ táꞌvíꞌ nu̱u̱nꞌ I̱toꞌoꞌ-ó ya̱ sanaanꞌ kunekáꞌnú iniꞌ re̱ꞌ jie̱ꞌe̱ꞌ ya̱ ñúꞌún iniꞌ ánímaꞌ nú.
Chi jíníꞌ ni̱ꞌ, ya̱ ñúꞌún táꞌvi iniꞌ nú kúneí-i jín noꞌó, jee yɨ́ꞌɨ́ nú xi̱ntíín ya̱ kaneꞌen ya̱ ñúꞌún iniꞌ nú.
Jee nna̱xiníkó Simón:
Sáá nkuvi nsa̱náaꞌ Pedro jín Juan ya̱ naáꞌ ya̱ niniꞌ ráa jee nkachitu̱ꞌún ráa tu̱ꞌun I̱toꞌoꞌ-ó, jee kuíre nkene ráa yukuán sáva nikó ráa nu̱u̱nꞌ ñuunꞌ Jerusalén. Jee ni kua̱jia̱ꞌa ráa jee nste̱kútu̱ꞌún ráa tu̱ꞌun va̱ꞌa Jesús nu̱u̱nꞌ kue̱ꞌe̱ꞌ rá ñuunꞌ tɨ́ɨn Samaria.
Felipe jín te̱e nísotíñú nu̱u̱nꞌ ñuunꞌ Etiopía
Jee kuíre ɨɨn najiáꞌáꞌ ííꞌ Ndiosíꞌ nkachiꞌ re̱ꞌ nu̱u̱nꞌ Felipe: “Nakuiñɨꞌ jee kuáꞌán ichi sur ichi kuáꞌánꞌ ne̱ ñuunꞌ Jerusalén jín ne̱ ñuunꞌ Gaza, jee ichi vá jiáꞌa-a nu̱u̱nꞌ ñu̱ꞌún sáɨn.”
Jee nke̱chí re̱ꞌ jee kua̱ꞌa̱nꞌ re̱ꞌ. Jee niniꞌ re̱ꞌ ɨɨn te̱e ñuunꞌ Etiopía ya̱ nkuvi ɨɨn eunuco<sup>a</sup>, ya̱ nísotíñú-u chi̱ji naꞌá Candace. Candace kúni káchíꞌ reina ya̱ tátúníꞌ ña nu̱u̱nꞌ ñuunꞌ Etiopía. “Tesorero” ví te̱e nísotíñú vá, ya̱ nééꞌ si̱kɨ̱ꞌ nɨꞌɨ xu̱ꞌún reina vá. Ña̱ꞌa̱nꞌ re̱ꞌ ñuunꞌ Jerusalén nneñu̱ꞌun re̱ꞌ Ndiosíꞌ.
I̱ña̱jee kua̱noꞌonꞌ re̱ꞌ, jee nééꞌ re̱ꞌ iniꞌ “carreta” re̱ꞌ. Káꞌvi re̱ꞌ tutuꞌ níso tu̱ꞌun profeta Isaías, ya̱ njia̱ꞌa Ndiosíꞌ tu̱ꞌun vá nu̱u̱nꞌ-u tióꞌ chíji.
Jee nkachiꞌ Ta̱chi̱ꞌ ííꞌ Ndiosíꞌ nu̱u̱nꞌ Felipe:
―Kuáꞌán kuyatin jee kutáꞌán jín “carreta” yaꞌá.
Ninu re̱ꞌ ña̱taꞌan re̱ꞌ “carreta”, jee nteso̱ꞌo re̱ꞌ ya̱ káꞌvi te̱e Etiopía tutuꞌ níso tu̱ꞌun Isaías. Jee ni̱ka̱tu̱ꞌún re̱ꞌ:
―¿Á jiáku̱ꞌun iniꞌ nú, ya̱ káꞌvi nú?
Jee nna̱xiníkó te̱e vá:
―¿Na̱ja kúvi ki̱ku̱ꞌun iniꞌ ni̱ꞌ, retú ntu̱náꞌ íyó ɨɨn ya̱ xinéꞌénꞌ-e nuꞌuꞌ?
Jee ni̱ka̱nꞌ re̱ꞌ nu̱u̱nꞌ Felipe, ya̱ kaa-a jee kikuneeꞌ-e jín re̱ꞌ.
Tu̱ꞌun Ndiosíꞌ nééꞌ nu̱u̱nꞌ tutuꞌ nu̱u̱nꞌ káꞌvi re̱ꞌ káchíꞌ suꞌva:
Ntu jíne re̱ꞌ yuꞌú re̱ꞌ.
Kuéntáꞌ ɨɨn lanchi ña̱na̱ka ráa nu̱u̱nꞌ jiáꞌníꞌ ráa ti̱ꞌ,
jee kuéntáꞌ ɨɨn lanchi lúlí masúꞌ íñɨ́ ichinúúnꞌ te̱e, ya̱ sété-e ka̱chi̱ꞌ ti̱ꞌ,
Njia̱ꞌa ráa tu̱ꞌun kánuun nu̱u̱nꞌ re̱ꞌ, jee nsá na̱a̱ꞌ nsa̱náaꞌ ráa si̱kɨ̱ꞌ re̱ꞌ.
¿Né ɨɨn kúvi nakani tu̱ꞌun jie̱ꞌe̱ꞌ ichiyúkúnꞌ re̱ꞌ, résa?
Chi ˻ni ɨɨn ntu̱náꞌ íyó,˼ chi niꞌiꞌ re̱ꞌ jee nkene re̱ꞌ ñɨ̱vɨ́ yaꞌá,
nkachiꞌ nu̱u̱nꞌ tutuꞌ níso tu̱ꞌun Ndiosíꞌ.
Jee nkachiꞌ eunuco nísotíñú vá nu̱u̱nꞌ Felipe:
―Kátu̱ꞌún ni̱ꞌ xá noꞌó, ¿Né ɨɨn jie̱ꞌe̱ꞌ káꞌánꞌ profeta? ¿Á káꞌánꞌ re̱ꞌ jie̱ꞌe̱ꞌ maáréꞌ áxí jie̱ꞌe̱ꞌ inka ka̱ꞌ ñɨvɨ? ―nkachiꞌ re̱ꞌ nu̱u̱nꞌ Felipe.
Saájee nki̱jiéꞌé Felipe jín tu̱ꞌun yaꞌá níso nu̱u̱nꞌ tutuꞌ ííꞌ ˻ya̱ nkaꞌvi re̱ꞌ˼, jee nste̱kútu̱ꞌún-u tu̱ꞌun váꞌa jie̱ꞌe̱ꞌ Jesús nu̱u̱nꞌ re̱ꞌ.
Jee ni kua̱ꞌa̱nꞌ ráa ichi, jee nkenta ráa nu̱u̱nꞌ ñúꞌún nute. Jee nkachiꞌ te̱e nísotíñú vá:
―¡Kune̱ꞌyá nute vá! ¿Á íyó ya̱ chúsává ya̱ kuanuté ni̱ꞌ?
[Jee nkachiꞌ Felipe nu̱u̱nꞌ-u:
―Kuvi, retú ínú iniꞌ nú jín nɨꞌɨ ne̱ ánímaꞌ nú.
Jee nkachiꞌ te̱e nísotíñú:
I̱ña̱jee nta̱túníꞌ te̱e nísotíñú, ya̱ sikɨ́kui̱ñɨ̱ꞌ rá te̱e síkáka ráa “carreta”. Jee Felipe jín maáréꞌ, nnuun ni núvíꞌ ráa jee nki̱vɨ ráa nu̱u̱nꞌ nute. Jee nsi̱kuánuté Felipe maa.
Sáá nkene ráa nu̱u̱nꞌ nute, jee Ta̱chi̱ꞌ ííꞌ I̱toꞌoꞌ-ó nsiíyo-o Felipe. Jee te̱e nísotíñú ntu níníꞌ re̱ꞌ ka̱ꞌ maa. Jee nna̱kuꞌun re̱ꞌ ichi kua̱noꞌonꞌ re̱ꞌ, jee kúsɨ́ɨ víꞌí iniꞌ re̱ꞌ.
Soo ya íñɨ́ Felipe ne̱ ñuunꞌ Azoto ninɨꞌ re̱ꞌ. Jee kua̱jia̱ꞌa re̱ꞌ jee nste̱kútu̱ꞌún re̱ꞌ tu̱ꞌun váꞌa jie̱ꞌe̱ꞌ Jesús nu̱u̱nꞌ ntáká rá ñuunꞌ ne̱ nkenta re̱ꞌ ñuunꞌ Cesarea.
Nsama iniꞌ Saulo
Jee Saulo síúꞌví i̱i̱ꞌ re̱ꞌ ya̱ kaꞌniꞌ re̱ꞌ rá ñɨvɨ yɨ́ꞌɨ́ ráa ichi Jesús. Jee ña̱ꞌa̱nꞌ re̱ꞌ nu̱u̱nꞌ su̱tu̱ꞌ kúñáꞌnú ka̱ꞌ,
jee nni̱ka̱nꞌ re̱ꞌ ya̱ ku̱ꞌva-a ɨɨn tutuꞌ nu̱u̱nꞌ re̱ꞌ, ya̱ ku̱ꞌva re̱ꞌ nu̱u̱nꞌ rá te̱e nééꞌ si̱kɨ̱ꞌ rá veñu̱ꞌun lúlí ñuunꞌ Damasco nu̱u̱nꞌ kútútú rá ñɨvɨ Israel, ya̱ na̱ní sinagoga. Tutuꞌ vá kachiꞌ ya̱ níso re̱ꞌ tiñu, ya̱ retú naniꞌinꞌ re̱ꞌ né ni ɨɨn ñɨvɨ ya̱ yɨ́ꞌɨ́ ichi vá, va̱ni te̱e va̱ni ñaꞌan, jee kuꞌniꞌ re̱ꞌ maa jee kinaka re̱ꞌ maa nu̱u̱nꞌ Jerusalén.
I̱ña̱jee kua̱ꞌa̱nꞌ re̱ꞌ nu̱u̱nꞌ ñuunꞌ Damasco. Jee sáá nku̱yatin re̱ꞌ ñuunꞌ vá, sa̱naanꞌ kuitɨꞌ ntu̱u̱nꞌ ɨɨn nuva ñuꞌunꞌ ne̱ súkún nchuꞌun ti̱yu̱ꞌ-u re̱ꞌ.
I̱ña̱jee nna̱niso re̱ꞌ nu̱u̱nꞌ ñuꞌun jee nteso̱ꞌo re̱ꞌ ɨɨn ta̱chi̱ꞌ yuꞌú ya̱ nkachiꞌ nu̱u̱nꞌ re̱ꞌ:
―¡Saulo! ¡Saulo! ¿Na̱ kuvi chi jíto u̱ꞌvi̱ꞌ nú nuꞌuꞌ?
Jee ni̱ka̱tu̱ꞌún Saulo:
―¿Né ɨɨn kúvi nú, I̱toꞌoꞌ ni̱ꞌ?
Jee nna̱xiníkó ta̱chi̱ꞌ yuꞌú vá:
―Maáníꞌ kúvi Jesús, ya̱ jíto u̱ꞌvi̱ꞌ nú. [Xínóꞌo nú maánú, kuéntáꞌ ɨɨn sa̱na̱ꞌ ya̱ jiáñúꞌ yátá ti̱ꞌ xi̱ni̱ꞌ tuxíi ñɨvɨ tájí ti̱ꞌ.
Nkisɨ Saulo máá ñúyúꞌví iniꞌ re̱ꞌ, jee nkachiꞌ re̱ꞌ:
―I̱toꞌoꞌ ni̱ꞌ, ¿Ná kúvi ya̱ kuíni nú ya̱ saꞌá ni̱ꞌ?
Jee I̱toꞌoꞌ-ó nkachiꞌ:]
―Nako̱o jee ki̱vɨ ñuunꞌ vá. Jee yukuán kachiꞌ ɨɨn ñɨvɨ ná kúvi ya̱ íyó saꞌá nú.
I̱ña̱jee rá te̱e kuáꞌánꞌ kútáꞌán jín re̱ꞌ, ñasɨꞌ ta̱chi̱ꞌ káꞌánꞌ ráa, chi nijinꞌ nijia nteso̱ꞌo ráa xinaꞌaꞌ yuꞌú vá, soo ntu niniꞌ ráa ni ɨɨn ya̱ káꞌánꞌ vá.
Nna̱kuiñɨꞌ Saulo, jee sáá nna̱kune rá nchinúún re̱ꞌ, ntu néꞌyá re̱ꞌ ka̱ꞌ. Jee ntɨɨn ráa naꞌá re̱ꞌ, jee ña̱na̱ka ráa re̱ꞌ nu̱u̱nꞌ ñuunꞌ Damasco.
Jee u̱ni̱ꞌ ki̱vɨ̱ꞌ ntu nkúvi kune̱ꞌyá re̱ꞌ, jee ntu̱náꞌ nya̱jíꞌ re̱ꞌ ni ntu̱náꞌ niꞌi re̱ꞌ.
Ñuunꞌ Damasco nneeꞌ ɨɨn te̱e ya̱ níkɨ́nꞌ re̱ꞌ ichi Jesús. Naní re̱ꞌ Ananías. Sáá nxi̱nénu̱u̱nꞌ I̱toꞌoꞌ-ó nu̱u̱nꞌ re̱ꞌ jee nkachiꞌ-i nu̱u̱nꞌ re̱ꞌ:
―¡Ananías!
Jee nkachiꞌ re̱ꞌ:
―I̱toꞌoꞌ ni̱ꞌ. Yaꞌá nééꞌ ni̱ꞌ.
Jee nkachiꞌ I̱toꞌoꞌ-ó nu̱u̱nꞌ re̱ꞌ:
―Nako̱o jee kuáꞌán nú nu̱u̱nꞌ ichi na̱ní Ichi Naáꞌ. Jee iniꞌ veꞌi Judas, nanukú nú ɨɨn te̱e ñuunꞌ Tarso, na̱ní Saulo. Jee nákuetu re̱ꞌ.
Nxi̱néꞌénꞌ nu̱u̱nꞌ ni̱ꞌ nu̱u̱nꞌ re̱ꞌ ya̱ kájíkuitɨꞌ niniꞌ re̱ꞌ ɨɨn te̱e, na̱ní Ananías, kiji-i nu̱u̱nꞌ re̱ꞌ jee chisó-o naꞌá-a re̱ꞌ, sáva nunijinꞌ nchinúún re̱ꞌ.
Soo nna̱xiníkó Ananías:
Jee njia̱ꞌa rá su̱tu̱ꞌ kúñáꞌnú tiñu kuneeꞌ si̱kɨ̱ꞌ re̱ꞌ, sáva kiji re̱ꞌ yaꞌá jee tɨɨn re̱ꞌ nta̱ká rá ñɨvɨ néñu̱ꞌun ráa noꞌó ―nkachiꞌ Ananías.
Soo nkachiꞌ I̱toꞌoꞌ-ó nu̱u̱nꞌ re̱ꞌ:
―Kuáꞌán. Chi kúvi re̱ꞌ te̱e nka̱ji ni̱ꞌ sáva kuatíñú ni̱ꞌ maa, sáva kɨ̱ꞌɨ̱nꞌ re̱ꞌ jín tu̱ꞌun jie̱ꞌe̱ꞌ ni̱ꞌ nu̱u̱nꞌ rá ñɨvɨ ntu kúvi Israel, jín nu̱u̱nꞌ rá rey ya̱ tátúníꞌ nu̱u̱nꞌ rá ñuunꞌ, jín nu̱u̱nꞌ rá se̱ꞌya tataꞌ ñɨvɨ Israel.
I̱ña̱jee nuꞌuꞌ, xinéꞌénꞌ ni̱ꞌ nu̱u̱nꞌ re̱ꞌ na̱sa íyó kunoꞌo re̱ꞌ jie̱ꞌe̱ꞌ nuꞌuꞌ ―nkachiꞌ I̱toꞌoꞌ-ó nu̱u̱nꞌ Ananías.
Saájee ña̱ꞌa̱nꞌ Ananías jee nki̱vɨ re̱ꞌ veꞌi nu̱u̱nꞌ nééꞌ Saulo. Jee nchi̱só re̱ꞌ naꞌá re̱ꞌ nu̱u̱nꞌ-u, jee nkachiꞌ re̱ꞌ:
―Ñaniꞌ, Saulo. I̱toꞌoꞌ-ó, Jesús, ntu̱vi re̱ꞌ nu̱u̱nꞌ nú iniꞌ ichi váji nú. Jee maáréꞌ nta̱jí re̱ꞌ nuꞌuꞌ, sáva kuvi nunijinꞌ nchinúún nú, jee sáva kuneí Ta̱chi̱ꞌ ííꞌ nu̱u̱nꞌ noꞌó ―nkachiꞌ Ananías.
Kuísá ntañúꞌún nkoyo rá íyó kuéntáꞌ íyó meeriáꞌ tia̱ká nchinúún re̱ꞌ, jee nunijinꞌ nchinúún re̱ꞌ. Jee nnako̱o re̱ꞌ jee ña̱nuté re̱ꞌ.
Jee nyajiꞌ re̱ꞌ jee na̱keni re̱ꞌ. Jee nneeꞌ re̱ꞌ ñuunꞌ Damasco kéꞌín ki̱vɨ̱ꞌ jín rá ñɨvɨ níkɨ́nꞌ ichi Jesús ya̱ nééꞌ ráa yukuán.
Nste̱kútu̱ꞌún Saulo tu̱ꞌun váꞌa nu̱u̱nꞌ ñɨvɨ ñuunꞌ Damasco
Jee kuíntañúꞌún nste̱kútu̱ꞌún re̱ꞌ iniꞌ rá veñu̱ꞌun lúlí jie̱ꞌe̱ꞌ Jesús. Nkachiꞌ re̱ꞌ ya̱ Jesús kúvi se̱ꞌya Ndiosíꞌ.
Jee nti̱vɨ́ xíniꞌ rá ñɨvɨ tésóꞌo ya̱ káchíꞌ re̱ꞌ. Jee káchíꞌ ɨɨn inka ráa:
―¿Á nsú te̱e yaꞌá kúvi ya̱ xínáánꞌ-a rá ñɨvɨ néñu̱ꞌun ráa Jesús, nu̱u̱nꞌ ñuunꞌ Jerusalén, nékui? Jee va̱ji re̱ꞌ yaꞌá, sáva tɨɨn re̱ꞌ ráa, jee kɨ̱na̱ka re̱ꞌ ráa nu̱u̱nꞌ rá su̱tu̱ꞌ kúñáꞌnú ―nkachiꞌ rá ñɨvɨ.
Soo núneí ka̱ꞌ iniꞌ Saulo káꞌánꞌ re̱ꞌ. Jee nsa̱ꞌá re̱ꞌ ya̱ nku̱naan nku̱suꞌva rá ñɨvɨ Israel nééꞌ nu̱u̱nꞌ ñuunꞌ Damasco, chi nstúvi re̱ꞌ ya̱ Jesús kúvi nijia Cristo, ya̱ ñani Ndiosíꞌ sáva tatúníꞌ-i nu̱u̱nꞌ nɨꞌɨ ñɨ̱vɨ́.
Nka̱ku Saulo nu̱u̱nꞌ rá ñɨvɨ Israel
Sáá nku̱kueꞌeꞌ ki̱vɨ̱ꞌ, jee nna̱túꞌún rá te̱e Israel sáva kaꞌniꞌ ráa Saulo.
Soo nku̱káꞌnú iniꞌ Saulo tu̱ꞌun nna̱túꞌún ráa. Jee nuví yakuááꞌ nito víꞌí ni̱yo ráa rá yuvéꞌí ñuunꞌ vá nu̱u̱nꞌ kívɨ rá ñɨvɨ, sáva kaꞌniꞌ ráa re̱ꞌ.
Soo yakuááꞌ, jee rá te̱e súkuáꞌa ráa jín re̱ꞌ jie̱ꞌe̱ꞌ Jesús, kua̱ꞌa̱nꞌ ráa jín re̱ꞌ jee nsi̱kuun ráa re̱ꞌ ɨɨn iniꞌ chikívɨ́ꞌ, ya̱ta̱ꞌ koo súkún yu̱u̱ꞌ ya̱ násɨ́ꞌ yuꞌú ñuunꞌ, jee kua̱ꞌa̱nꞌ re̱ꞌ.
Íñɨ́ Saulo ñuunꞌ Jerusalén
Sáá nkenta Saulo ñuunꞌ Jerusalén, jee nkuini re̱ꞌ na̱kutáꞌán re̱ꞌ jín rá ñɨvɨ yɨ́ꞌɨ́ ráa nu̱u̱nꞌ Jesús, ya̱ káchíꞌ-ó discípulos. Soo nyu̱ꞌví ráa nne̱ꞌyá ráa re̱ꞌ, chi ntu ínú iniꞌ ráa ya̱ yɨ́ꞌɨ́ re̱ꞌ nu̱u̱nꞌ Jesús.
Soo Bernabé ña̱na̱ka re̱ꞌ maa nu̱u̱nꞌ rá apóstol. Jee nna̱kani Bernabé sáá niniꞌ Saulo I̱toꞌoꞌ-ó iniꞌ ichi, jín ya̱ nkaꞌanꞌ I̱toꞌoꞌ-ó jín re̱ꞌ, jín sáá nkaꞌanꞌ neí iniꞌ re̱ꞌ nu̱u̱nꞌ súví Jesús, nu̱u̱nꞌ ñuunꞌ Damasco.
Jee nneeꞌ re̱ꞌ jín ráa. Jee náa núun re̱ꞌ ñuunꞌ Jerusalén,
jee káꞌánꞌ neí iniꞌ re̱ꞌ jie̱ꞌe̱ꞌ I̱toꞌoꞌ-ó. Káꞌánꞌ re̱ꞌ jee kántátúꞌun re̱ꞌ jín rá te̱e Israel ya̱ káꞌánꞌ tu̱ꞌun griego. Soo suviráa nnu̱nasɨ́ ráa kaꞌniꞌ ráa maa.
Soo sáá nku̱káꞌnú iniꞌ rá ñanitáꞌán yɨ́ꞌɨ́ nu̱u̱nꞌ Jesús, jie̱ꞌe̱ꞌ ya̱ kaꞌniꞌ rává maa, jee kua̱na̱ka ráa re̱ꞌ nu̱u̱nꞌ ñuunꞌ Cesarea. Jee yukuán nchu̱ichí ráa re̱ꞌ kua̱noꞌonꞌ re̱ꞌ nu̱u̱nꞌ ñuunꞌ Tarso.
Saájee rá ñɨvɨ kúneí iniꞌ ráa Jesús, ya̱ nééꞌ nɨꞌɨ ichi sánitɨ́ɨn Judea, Galilea, jín Samaria, jee nneeꞌ ñunkúún ráa. Jee jíjia iniꞌ ráa ka̱ꞌ kúneí iniꞌ ráa Jesús. Jee jiáꞌnu ráa jín ya̱ ñúyúꞌví iniꞌ ráa I̱toꞌoꞌ-ó. Jee náchuꞌun neí Ta̱chi̱ꞌ ííꞌ Ndiosíꞌ iniꞌ ráa. Jee va̱ji kúkueꞌeꞌ ráa.
Nnuvi Eneas
Sáá ni̱kónúun Pedro nɨꞌɨ ichi, sukuán nkuvi ya̱ suni ña̱ne̱ꞌyá re̱ꞌ rá ñɨvɨ yɨ́ꞌɨ́ nu̱u̱nꞌ Jesús, ya̱ nééꞌ ne̱ ñuunꞌ Lida.
Jee yukuán nna̱niꞌinꞌ re̱ꞌ ɨɨn te̱e na̱ní Eneas, ya̱ íyó u̱na̱ꞌ kui̱ya̱ꞌ ya̱ káá-a nu̱u̱nꞌ i̱to, chi ntu kúvi kantaꞌ-a.
Jee nkachiꞌ Pedro nu̱u̱nꞌ-u:
Jee kuísá ntañúꞌún nnako̱o re̱ꞌ.
Jee nɨꞌɨ rá ñɨvɨ ya̱ nééꞌ ñuunꞌ Lida jín Sarón, niniꞌ ráa re̱ꞌ, jee nna̱kani iniꞌ ráa jee nku̱neí iniꞌ ráa I̱toꞌoꞌ-ó.
Nna̱tekuꞌ Dorcas ya̱ ni̱ꞌi̱ꞌ ña
Ñuunꞌ Jope nééꞌ ɨɨn ñaꞌan níkɨ́nꞌ ña ichi Jesús, ya̱ na̱ní ña Tabita, ya̱ tu̱ꞌun griego kuíni káchíꞌ Dorcas<sup>a</sup>. Ñaꞌan yaꞌá sáꞌá víꞌí ña tiñu váꞌa, jee sáꞌá víꞌí ña “caridad” nu̱u̱nꞌ rá láꞌví.
I̱ña̱jee rá ki̱vɨ̱ꞌ yukuán, ña̱ku̱ꞌun kue̱ꞌi̱ꞌ ña jee ni̱ꞌi̱ꞌ ña. Jee nsi̱kúchi ráa ñunéꞌyúꞌ ña, jee ña̱chisó ráa maa ɨɨn iniꞌ veꞌi yósóꞌ táꞌán.
Soo ñuunꞌ Lida káá yatin jín ñuunꞌ Jope. Jee sáá nteso̱ꞌo rá ñɨvɨ níkɨ́nꞌ ichi Jesús, ya̱ nééꞌ Pedro yukuán, jee nta̱jí ráa u̱vi̱ꞌ te̱e kua̱ꞌa̱nꞌ ka̱ka̱nꞌ táꞌvíꞌ ráa nu̱u̱nꞌ re̱ꞌ:
―Koto kúkuéé nú jee kiji nú xá nu̱u̱nꞌ ñuunꞌ Jope.
I̱ña̱jee nke̱chí Pedro jee kua̱ꞌa̱nꞌ re̱ꞌ jín ráa. Sáá nkenta ráa jín re̱ꞌ, ña̱na̱ka ráa re̱ꞌ iniꞌ veꞌi yósóꞌ táꞌán vá. Jee nkuti̱yu̱ꞌ ntáká rá ñaꞌan náꞌví nu̱u̱nꞌ Pedro, jee náꞌyúꞌ ráa. Jee xínéꞌénꞌ ráa rá saꞌma kání ñúkáꞌnú jín rá saꞌma sáꞌá ya̱ nsa̱ꞌá ña sáá ntekuꞌ ña jín ráa.
I̱ña̱jee ntavaꞌ Pedro nɨꞌɨ ráa chíkéꞌi. Jee ña̱kui̱ñɨ̱ꞌ ítɨ́ re̱ꞌ jee nna̱kuetu re̱ꞌ nu̱u̱nꞌ Ndiosíꞌ. Sáá nna̱koto re̱ꞌ nu̱u̱nꞌ ñunéꞌyúꞌ ña, jee nkachiꞌ re̱ꞌ:
―Tabita. Nako̱o.
Jee nna̱kune nchinúún ña, jee sáá niniꞌ ña Pedro jee nnako̱o ña nna̱kuneeꞌ ña.
Jee njia̱ꞌa re̱ꞌ naꞌá re̱ꞌ nu̱u̱nꞌ ña, jee nxi̱nákuiñɨꞌ re̱ꞌ ña. Jee nkana re̱ꞌ rá ñɨvɨ yɨ́ꞌɨ́ nu̱u̱nꞌ Jesús, ne̱ jíꞌín rá ñaꞌan náꞌví, jee nxi̱néꞌénꞌ re̱ꞌ ña ráa ya̱ tékúꞌ ña.
Jee nku̱káꞌnú iniꞌ nɨꞌɨ ñɨvɨ ñuunꞌ Jope ya̱ nkuvi. Jee kue̱ꞌe̱ꞌ ráa nku̱neí iniꞌ ráa I̱toꞌoꞌ-ó.
Jee kéꞌín ki̱vɨ̱ꞌ nkino̱o re̱ꞌ ñuunꞌ Jope ɨɨn veꞌi te̱e na̱ní Simón, ya̱ te̱e sáꞌástákoo rá ñɨɨn ví re̱ꞌ.
Pedro jín Cornelio
Íyó ɨɨn te̱e nééꞌ ñuunꞌ Cesarea, ya̱ na̱ní re̱ꞌ Cornelio. Kúvi re̱ꞌ capitán ya̱ tátúníꞌ nu̱u̱nꞌ ɨɨn sientúꞌ soldado ejército Roma. Yɨ́ꞌɨ́ re̱ꞌ nu̱u̱nꞌ “batallón” na̱ní Italiano.
Suvire̱ꞌ jín nɨꞌɨ rá táꞌán veꞌi re̱ꞌ kúvi ráa ñɨvɨ néñu̱ꞌun ráa Ndiosíꞌ, jee ñúyúꞌví iniꞌ ráa nu̱u̱nꞌ Ndiosíꞌ. Jee sáꞌá víꞌí re̱ꞌ “caridad” nu̱u̱nꞌ rá ñɨvɨ láꞌví, jee sukuáni nákuetu re̱ꞌ nu̱u̱nꞌ Ndiosíꞌ.
Jee ɨɨn ki̱vɨ̱ꞌ, kájíkuitɨꞌ niniꞌ re̱ꞌ ɨɨn ya̱ nxi̱nénu̱u̱nꞌ Ndiosíꞌ re̱ꞌ, nɨ́ɨ́n kau̱ni̱ꞌ yánini. Jee nki̱vɨ ɨɨn najiáꞌáꞌ ííꞌ Ndiosíꞌ nu̱u̱nꞌ nééꞌ re̱ꞌ, jee nkachiꞌ-i nu̱u̱nꞌ re̱ꞌ:
―¡Cornelio!
Ni nne̱ꞌyá re̱ꞌ saá maa, jee nyu̱ꞌví i̱yo re̱ꞌ, jee nkachiꞌ re̱ꞌ:
―¿Ná kúníꞌ nú? Tátáꞌ.
Jee nkachiꞌ najiáꞌáꞌ ííꞌ vá nu̱u̱nꞌ re̱ꞌ:
―Ya̱ jíkátáꞌvíꞌ nú nu̱u̱nꞌ Ndiosíꞌ jín ya̱ nsa̱ꞌá nú “caridad” nu̱u̱nꞌ ñɨvɨ, ya ntɨɨn kuéntáꞌ Ndiosíꞌ maa ya̱ nso̱ko̱ꞌ nú maa nu̱u̱nꞌ re̱ꞌ.
Jee ntañúꞌún tají nú kéꞌín te̱e nu̱u̱nꞌ ñuunꞌ Jope, sáva kikeꞌen ráa ɨɨn te̱e na̱ní Simón, ya̱ suni na̱ní re̱ꞌ Pedro.
Nééꞌ te̱e yaꞌá veꞌi inka te̱e na̱ní Simón, ya̱ sáꞌástákoo re̱ꞌ ñɨɨn. Veꞌi re̱ꞌ káá yatin yuꞌú nteñúꞌún ―nkachiꞌ najiáꞌáꞌ ííꞌ vá.
Jee sáá nkene najiáꞌáꞌ ííꞌ ya̱ nkaꞌanꞌ-a jín re̱ꞌ, jee nkana Cornelio u̱vi̱ꞌ musúꞌ re̱ꞌ jín ɨɨn soldado, ya̱ yɨ́tíñú-u nu̱u̱nꞌ Ndiosíꞌ. Kúvi re̱ꞌ ɨɨn rá soldado ya̱ jiátíñú kutú Cornelio.
Jee nna̱kani Cornelio nu̱u̱nꞌ ráa nɨꞌɨ ya̱ nkuvi, jee nchu̱ichí re̱ꞌ ráa kua̱ꞌa̱nꞌ ráa nu̱u̱nꞌ ñuunꞌ Jope.
Jee ki̱vɨ̱ꞌ stéñu̱ꞌún, ni jíka ráa jee sáá kua̱kuyatin ráa nu̱u̱nꞌ ñuunꞌ vá, jee nkaa Pedro xi̱ni̱ꞌ veꞌi yatin sava nuví, sáva nakuetu re̱ꞌ nu̱u̱nꞌ Ndiosíꞌ.
Jee niniꞌ re̱ꞌ ya̱ nine antivɨ́. Jee niniꞌ re̱ꞌ ya̱ ne̱ súkún va̱ji kuun ɨɨn nantíñú nu̱u̱nꞌ ñuꞌun, jee túvi-i kuéntáꞌ ɨɨn manta saꞌma káꞌnú. Va̱ji kuun-u kuéntáꞌ réáꞌ tɨɨn ráa ni kúmíꞌ esquina saꞌma káꞌnú vá.
Jee nu̱u̱nꞌ saꞌma káꞌnú vá nééꞌ nɨꞌɨ kuitɨꞌ nu̱u̱nꞌ kitɨ ya̱ jíka ku̱mi̱ꞌ, jín nɨꞌɨ kuitɨꞌ nu̱u̱nꞌ rá kitɨ ya̱ síúꞌun maáa nu̱u̱nꞌ ñuꞌun, jín nɨꞌɨ nu̱u̱nꞌ saaꞌ ya̱ íyó súkún.
Jee nkenta ɨɨn ta̱chi̱ꞌ yuꞌú nu̱u̱nꞌ Pedro:
―¡Pedro! ¡Nakuiñɨꞌ! ¡Kaꞌniꞌ maa jee kajiꞌ maa!
Soo nkachiꞌ Pedro:
―I̱toꞌoꞌ ni̱ꞌ. Ntu̱ví. Chi ni nsá nyajiꞌ ni̱ꞌ ni ɨɨn kitɨ ya̱ ˻nkachiꞌ nú˼, ya̱ ntu íyó noo ˻nu̱u̱nꞌ rá ñɨvɨ Israel˼ jín ya̱ ntu íyó ninuꞌun.
Jee ta̱chi̱ꞌ yuꞌú vá nkenta tuku ya̱ úvíꞌ íchí nu̱u̱nꞌ re̱ꞌ:
―Ya̱ nsa̱ꞌá noo Ndiosíꞌ, koto káchíꞌ nú ka̱ꞌ ya̱ ntu íyó noo-o.
U̱ni̱ꞌ i̱chí nkuvi yaꞌá suꞌva. Jee kuíntañúꞌún nnaa nantíñú vá ne̱ súkún.
Ni ya̱ jiáni iniꞌ re̱ꞌ ya̱ ná kuíni káchíꞌ ya̱ nxi̱nénu̱u̱nꞌ Ndiosíꞌ re̱ꞌ, jee nkenta rá te̱e yuvéꞌí, ya̱ nta̱jí Cornelio. Chi jíkátu̱ꞌún jíkátu̱ꞌún ráa ne̱ nu̱u̱nꞌ káá veꞌi Simón.
Sáá nkenta ráa nkaꞌanꞌ ráa, ni̱ka̱tu̱ꞌún ráa, á yaꞌá nééꞌ Simón, ya̱ suni na̱ní re̱ꞌ Pedro.
Ni ya̱ jiáni iniꞌ Pedro jie̱ꞌe̱ꞌ ya̱ nxi̱nénu̱u̱nꞌ Ndiosíꞌ nu̱u̱nꞌ re̱ꞌ, jee Ta̱chi̱ꞌ ííꞌ Ndiosíꞌ nkachiꞌ-i nu̱u̱nꞌ re̱ꞌ:
―Kune̱ꞌyá. Chi nkiaaꞌ u̱ni̱ꞌ te̱e nánukú ráa nó.
Nakuiñɨꞌ jee nuun nú. Kuáꞌán jín ráa, jee koto ná jiáni iniꞌ nú, chi maáníꞌ nchu̱ichí ni̱ꞌ ráa ―nkachiꞌ Ta̱chi̱ꞌ ííꞌ nu̱u̱nꞌ re̱ꞌ.
I̱ña̱jee nnuun Pedro nu̱u̱nꞌ íñɨ́ ráa, jee nkachiꞌ re̱ꞌ nu̱u̱nꞌ ráa:
―Kune̱ꞌyá rán. Nuꞌuꞌ ví ya̱ nánukú rán. ¿Na̱ jie̱ꞌe̱ꞌ chi va̱ji rán?
Jee nna̱xiníkó ráa:
―Capitán Cornelio kúvi re̱ꞌ te̱e na̱a̱ꞌ nu̱u̱nꞌ Ndiosíꞌ, jee ñúyúꞌví iniꞌ re̱ꞌ néñu̱ꞌun re̱ꞌ Ndiosíꞌ. Jee nɨꞌɨ rá ñɨvɨ Israel jiáꞌa ráa ya̱ naáꞌ ya̱ kúvi re̱ꞌ suꞌva. Ɨɨn najiáꞌáꞌ ííꞌ Ndiosíꞌ nkachiꞌ-i nu̱u̱nꞌ re̱ꞌ, ya̱ kána re̱ꞌ nó kɨ̱ꞌɨ̱nꞌ nú nu̱u̱nꞌ veꞌi re̱ꞌ, sáva teso̱ꞌo re̱ꞌ tu̱ꞌun ya̱ kachiꞌ nú nu̱u̱nꞌ re̱ꞌ ―nkachiꞌ ráa nu̱u̱nꞌ Pedro.
I̱ña̱jee nkana re̱ꞌ ráa kino̱o ráa jín re̱ꞌ yukuán. Jee ki̱vɨ̱ꞌ stéñu̱ꞌún, nke̱chí re̱ꞌ jee kua̱ꞌa̱nꞌ re̱ꞌ jín ráa. Jee suni kéꞌín rá ñaniꞌ ñuunꞌ Jope, ya̱ yɨ́ꞌɨ́ ráa nu̱u̱nꞌ Jesús, nku̱táꞌán ráa jín re̱ꞌ.
Jee ki̱vɨ̱ꞌ stéñu̱ꞌún nki̱vɨ ráa ñuunꞌ Cesarea. Jee Cornelio ya nétu re̱ꞌ ráa. Jee nna̱sátútú re̱ꞌ rá táꞌán re̱ꞌ jín rá ñɨvɨ ma̱ni̱ꞌ ka̱ꞌ jín re̱ꞌ.
Sáá nkenta Pedro yuvéꞌí, jee nkene Cornelio nkaꞌanꞌ-a jín re̱ꞌ. Jee nnakui̱ñɨ̱ ítɨ́ Cornelio jie̱ꞌe̱ꞌ re̱ꞌ, jee nneñu̱ꞌun-u re̱ꞌ.
Soo Pedro nxi̱nákuiñɨꞌ re̱ꞌ maa, jee nkachiꞌ re̱ꞌ nu̱u̱nꞌ-u ˻sáva ntu kuneñu̱ꞌun-u re̱ꞌ˼:
―Nakuiñɨꞌ. Chi suni nuꞌuꞌ kúvi ni̱ꞌ ɨɨn te̱e ni.
Ni kúkuéntú re̱ꞌ jín Cornelio, jee nki̱vɨ re̱ꞌ iniꞌ veꞌi, jee nna̱niꞌinꞌ re̱ꞌ kue̱ꞌe̱ꞌ ñɨvɨ nééꞌ tútú.
Jee nkachiꞌ re̱ꞌ nu̱u̱nꞌ ráa:
―Suvirán jíníꞌ ya̱ ntu jiáꞌa ñujiínꞌ níkɨ́nꞌ ráníꞌ ví ya̱ koo ma̱ni̱ táꞌán ɨɨn te̱e Israel jín ɨɨn ñɨvɨ ya̱ ntu kúvi Israel, áxí ya̱ kɨ̱ne̱ꞌyá ránꞌ maa. Soo Ndiosíꞌ nxi̱néꞌénꞌ re̱ꞌ nu̱u̱nꞌ ni̱ꞌ, ya̱ ni ɨɨn ñɨvɨ nkáchíꞌ ni̱ꞌ ya̱ ntu íyó noo, ni ya̱ ntu ninuꞌun ráa.
Saáva sáá nkana nú nuꞌuꞌ, ntu nkújiáá iniꞌ ni̱ꞌ, jee va̱ji ni̱ꞌ. I̱ña̱jee ¿na̱ jie̱ꞌe̱ꞌ chi kána nú nuꞌuꞌ?
Jee nkachiꞌ Cornelio:
Jee nkachiꞌ re̱ꞌ: “Ndiosíꞌ nteso̱ꞌo ya̱ nna̱kuetu nú jee nákúꞌun iniꞌ Ndiosíꞌ rá “caridad” nsa̱ꞌá nú.
I̱ña̱jee tají kéꞌín te̱e nu̱u̱nꞌ ñuunꞌ Jope, ya̱ kikeꞌen ráa ɨɨn te̱e na̱ní Simón, ya̱ suni na̱ní re̱ꞌ Pedro. Te̱e yaꞌá nééꞌ-e veꞌi inka te̱e na̱ní Simón, ya̱ sáꞌástákoo re̱ꞌ ñɨɨn. Veꞌi re̱ꞌ káá yatin yuꞌú nteñúꞌún. [Sáá kenta Pedro jee kaꞌanꞌ re̱ꞌ jín nú.]”
I̱ña̱jee ntañúꞌún kuitɨꞌ nta̱jí ni̱ꞌ ya̱ kikeꞌen ráa nó. Jee va̱ꞌa nsa̱ꞌá nú ya̱ va̱ji nú. Vitan nééꞌ tútú ránꞌ yaꞌá nu̱u̱nꞌ íyó Ndiosíꞌ jín-ó, sáva teso̱ꞌo ránꞌ nɨꞌɨ ya̱ nta̱túníꞌ I̱toꞌoꞌ-ó nu̱u̱nꞌ nú, ˻sákachiꞌ nú˼.
Tu̱ꞌun nákani Pedro iniꞌ veꞌi Cornelio
Jee ntavaꞌ Pedro tu̱ꞌun káꞌánꞌ re̱ꞌ:
―Vitan jíníꞌ ni̱ꞌ ya̱ naáꞌ ví ya̱ ntu sɨ́ɨ́n íyó ɨɨn inka ñɨvɨ nu̱u̱nꞌ Ndiosíꞌ.
Soo íyó mániꞌ re̱ꞌ néꞌyá re̱ꞌ ñɨvɨ ntáká ñuunꞌ, ya̱ ñúyúꞌví iniꞌ ráa re̱ꞌ, jín ya̱ sáꞌá na̱a̱ꞌ ráa.
Nchu̱ichí re̱ꞌ tu̱ꞌun va̱ꞌa nu̱u̱nꞌ rá se̱ꞌya tataꞌ Israel, jee stékútu̱ꞌún re̱ꞌ ya̱ kunee ma̱ni̱ꞌ ñɨvɨ jín re̱ꞌ sáꞌá Jesucristo, ya̱ kúvi-i I̱toꞌoꞌ nɨꞌɨ ñɨvɨ ñɨ̱vɨ́.
Suvirán jíníꞌ ya̱ nkuvi nɨꞌɨ nu̱u̱nꞌ sánitɨ́ɨn Judea, ya̱ nki̱jiéꞌé stékútu̱ꞌún Jesús tu̱ꞌun Ndiosíꞌ sánitɨ́ɨn Galilea jín ne̱ Judea, ne̱ sáá ya̱ njia̱ꞌa rá ki̱vɨ̱ꞌ nste̱kútu̱ꞌún Juan, ya̱ rá ñɨvɨ íyó nakani iniꞌ ráa jie̱ꞌe̱ꞌ kua̱chi ráa jee kuanuté ráa.
Jesús kúvi re̱ꞌ te̱e ñuunꞌ Nazaret. ˻Jíníꞌ rán ya̱˼ ñani Ndiosíꞌ re̱ꞌ jee njia̱ꞌa-a nu̱u̱nꞌ re̱ꞌ Ta̱chi̱ꞌ ííꞌ-i jín fuerza ííꞌ-i. Jee ni̱kónúun re̱ꞌ nsa̱ꞌá re̱ꞌ ya̱ váꞌa, jee nxi̱núvi re̱ꞌ rá ñɨvɨ nóꞌo sáꞌá kui̱ꞌna̱ꞌ kúñáꞌnú,<sup>a</sup> chi Ndiosíꞌ íñɨ́ jín re̱ꞌ.
Jee ránuꞌuꞌ, nástúvi ránꞌ ya̱ naáꞌ nɨꞌɨ ya̱ nsa̱ꞌá re̱ꞌ sánitɨ́ɨn Judea jín ñuunꞌ káꞌnú Jerusalén. Yukuán jee suni ñaꞌniꞌ ráa re̱ꞌ, chi nte̱kaa ráa re̱ꞌ nu̱u̱nꞌ kurúsiꞌ.
Soo maáréꞌ ví ya̱ nxi̱nátekuꞌ i̱i̱ꞌ Ndiosíꞌ re̱ꞌ ki̱vɨ̱ꞌ úníꞌ, jee nsa̱ꞌá-a ya̱ tu̱vi re̱ꞌ nu̱u̱nꞌ nijinꞌ.
Soo nsú nu̱u̱nꞌ nɨꞌɨ ñɨvɨ ntu̱vi re̱ꞌ nsa̱ꞌá Ndiosíꞌ, chisaꞌ kua̱chi nu̱u̱nꞌ ráníꞌ, chi ñani ya̱chi̱ꞌ Ndiósíꞌ ránuꞌuꞌ ne̱ ntiáꞌan nkenta tiempúꞌ, sáva nástúvi ránꞌ ya̱ naáꞌ jie̱ꞌe̱ꞌ Jesús. Ránuꞌuꞌ kúvi ya̱ nyajiꞌ nkáá ránꞌ jín re̱ꞌ, jee niꞌi ránꞌ jín re̱ꞌ, ne̱sá nna̱tekuꞌ i̱i̱ꞌ re̱ꞌ nteñu rá níꞌiꞌ.
Jee nta̱túníꞌ Ndiosíꞌ ya̱ stekútu̱ꞌún ránꞌ nu̱u̱nꞌ rá ñɨvɨ jín ya̱ nastúvi ránꞌ ya̱ naáꞌ ya̱ Jesús kúvi ya̱ ñani Ndiosíꞌ, sáva sanáaꞌ re̱ꞌ jie̱ꞌe̱ꞌ rá tékúꞌ jín rá níꞌiꞌ.
Jee jie̱ꞌe̱ꞌ re̱ꞌ, nɨꞌɨ rá profeta, ya̱ njia̱ꞌa Ndiosíꞌ tu̱ꞌun nu̱u̱nꞌ-u, nna̱stúvi ráa ya̱ naáꞌ jie̱ꞌe̱ꞌ Jesús. Nkachiꞌ ráa ya̱, jie̱ꞌe̱ꞌ ya̱ nsa̱ꞌá re̱ꞌ, nɨꞌɨ ñɨvɨ ya̱ kúneí iniꞌ ráa re̱ꞌ niꞌinꞌ ráa ya̱ kunekáꞌnú iniꞌ Ndiosíꞌ jie̱ꞌe̱ꞌ kua̱chi ráa.
Nki̱vɨ Ta̱chi̱ꞌ ííꞌ Ndiosíꞌ iniꞌ rá ñɨvɨ ya̱ ntu kúvi Israel
Ni káꞌánꞌ i̱i̱ꞌ Pedro saá rá tu̱ꞌun yaꞌá, nki̱vɨ Ta̱chi̱ꞌ ííꞌ Ndiosíꞌ iniꞌ nɨꞌɨ rá ñɨvɨ tésóꞌo tu̱ꞌun yaꞌá.
Jee rá ñɨvɨ Israel kúneí iniꞌ ráa Jesús rá kútáꞌán jín Pedro nti̱vɨ́ xíniꞌ ráa, chi suni nsi̱kútaꞌviꞌ Ndiosíꞌ Ta̱chi̱ꞌ ííꞌ nu̱u̱nꞌ rá ñɨvɨ ya̱ ntu kúvi Israel.
Chi nteso̱ꞌo ráa, ya̱ káꞌánꞌ rá ñɨvɨ ntu kúvi Israel inka nu̱u̱nꞌ rá tu̱ꞌun, ˻ya̱ ntu káꞌánꞌ ráa˼, jín ya̱ nákuetúꞌún ráa Ndiosíꞌ.
I̱ña̱jee nkachiꞌ Pedro:
―¿Á kúvi kasɨꞌ né ni ɨɨn ñɨvɨ ya̱ kuanuté rá ñɨvɨ yaꞌá jín nute, ya̱ nkívɨ Ta̱chi̱ꞌ ííꞌ iniꞌ ráa kuéntáꞌ nkívɨ re̱ꞌ ránuꞌuꞌ, résa? ˻Ntu̱ví˼.
I̱ña̱jee nta̱túníꞌ re̱ꞌ ya̱ kuanuté ráa sáva stúvi ráa nu̱u̱nꞌ nɨꞌɨ, ya̱ kúneí iniꞌ ráa Jesucristo. Jee ni̱ka̱ꞌ ráa ya̱ kino̱o Pedro jín ráa kéꞌín ki̱vɨ̱ꞌ.
Nákúꞌva Pedro tu̱ꞌun ya̱ nkuvi sukuán jín rává nu̱u̱nꞌ rá ñɨvɨ ya̱ kúneí iniꞌ ráa Jesús, ya̱ nééꞌ ráa ñuunꞌ Jerusalén
I̱ña̱jee rá apóstol jín rá ñaniꞌ yɨ́ꞌɨ́ nu̱u̱nꞌ Jesús, nɨꞌɨ sánitɨ́ɨn Judea, nteso̱ꞌo ráa, ya̱ suni rá ñɨvɨ ntu kúvi Israel, ntɨɨn ráa tu̱ꞌun Ndiosíꞌ.
Sáá nenta Pedro ñuunꞌ Jerusalén, jee sava ñɨvɨ Israel ya̱ yɨ́ꞌɨ́ nu̱u̱nꞌ Jesús, nka̱ntátúꞌun ráa jín re̱ꞌ.
Jee nkachiꞌ ráa:
―Ntu váꞌa ya̱ nkívɨ nú veꞌi ñɨvɨ ya̱ ntu kúvi Israel ya̱ ntu níso ráa señáꞌ Ndiosíꞌ nu̱u̱nꞌ yɨkɨkúñu ráa, jín ya̱ nyajiꞌ nú jín ráa.
I̱ña̱jee nyɨ̱yuꞌú nna̱kani Pedro nu̱u̱nꞌ ráa nɨꞌɨ ya̱ nkuvi, jee nkachiꞌ re̱ꞌ:
Jee sáá nne̱ꞌyá va̱ꞌa ni̱ꞌ nu̱u̱nꞌ saꞌma káꞌnú vá, jee niniꞌ ni̱ꞌ ya̱ nééꞌ rá kitɨ ya̱ jíka ku̱mi̱ꞌ nu̱u̱nꞌ ñuꞌun, jín rá kitɨ yúkú, jín rá kitɨ ya̱ síúꞌun maáa nu̱u̱nꞌ ñuꞌun, jín rá saaꞌ, ya̱ íyó súkún.
Jee suni nteso̱ꞌo ni̱ꞌ ɨɨn ta̱chi̱ꞌ yuꞌú nkachiꞌ nu̱u̱nꞌ ni̱ꞌ: “Nakuiñɨꞌ, Pedro. Kaꞌniꞌ maa jee kajiꞌ nú.”
Soo nna̱xiníkó ni̱ꞌ: “I̱toꞌoꞌ ni̱ꞌ. Ntu̱ví. Chi ni nsá nkívɨ yuꞌú ni̱ꞌ ɨɨn nantíñú ya̱ ntu íyó noo ˻nu̱u̱nꞌ rá ñɨvɨ Israel˼ jín ya̱ ntu íyó ninuꞌun.”
Jee ta̱chi̱ꞌ yuꞌú vá nkachiꞌ tuku-u nu̱u̱nꞌ ni̱ꞌ ne̱ súkún ya̱ úvíꞌ ichi: “Ya̱ nsa̱ꞌá noo Ndiosíꞌ, koto káchíꞌ nú ka̱ꞌ ya̱ ntu íyó noo.”
Jee u̱ni̱ꞌ i̱chí nkuvi yaꞌá suꞌva. Jee nɨꞌɨ yaꞌá nnaa ne̱ súkún.
Jee máá horáꞌ yukuán u̱ni̱ꞌ te̱e íñɨ́ ichinúúnꞌ veꞌi nu̱u̱nꞌ nééꞌ ni̱ꞌ, ya̱ nta̱jí Cornelio ne̱ Cesarea va̱ji ráa nu̱u̱nꞌ ni̱ꞌ.
Jee nkachiꞌ Ta̱chi̱ꞌ ííꞌ Ndiosíꞌ nu̱u̱nꞌ ni̱ꞌ, ya̱ nkáni iniꞌ ni̱ꞌ jee kɨ̱ꞌɨ̱nꞌ ni̱ꞌ jín ráa. Jee suni i̱ñu̱ꞌ ñaniꞌ yaꞌá, yɨ́ꞌɨ́ ráa nu̱u̱nꞌ Jesús, ña̱ꞌa̱nꞌ ráa jín ni̱ꞌ jee nki̱vɨ ránꞌ veꞌi te̱e vá.
Jee nna̱kani re̱ꞌ nu̱u̱nꞌ ránꞌ, ya̱ niniꞌ re̱ꞌ ɨɨn najiáꞌáꞌ ííꞌ Ndiosíꞌ íñɨ́-ɨ iniꞌ veꞌi re̱ꞌ, jee nkachiꞌ-i: “Tají kéꞌín te̱e nu̱u̱nꞌ ñuunꞌ Jope, ya̱ kikeꞌen ráa Simón, ya̱ suni na̱ní Pedro.
Jee suvire̱ꞌ kachiꞌ nu̱u̱nꞌ nú tu̱ꞌun, ya̱ xinánitáꞌvíꞌ-i noꞌó jín táꞌán nú” nkachiꞌ Najiáꞌáꞌ ííꞌ vá.
Jee sáá nki̱jiéꞌé ni̱ꞌ káꞌánꞌ ni̱ꞌ, jee nki̱vɨ Ta̱chi̱ꞌ ííꞌ Ndiosíꞌ iniꞌ ráa, kuéntáꞌ kua̱ꞌ nkívɨ re̱ꞌ yó ya̱ xíꞌnañúꞌún.
Jee nna̱ku̱ꞌun iniꞌ ni̱ꞌ tu̱ꞌun ya̱ nkachiꞌ I̱toꞌoꞌ-ó Jesús, ya̱: “Juan nsi̱kuánuté nijia jín nute, soo taji ni̱ꞌ Ta̱chi̱ꞌ ííꞌ Ndiosíꞌ, ˻sáva kɨꞌɨ re̱ꞌ iniꞌ ránoꞌó˼. Jee sukuán sikuánuté ni̱ꞌ ránó”, nkachiꞌ Jesús.
Jee suni nkachiꞌ Pedro:
―I̱ña̱jee, ré nsi̱kútaꞌvi Ndiosíꞌ Ta̱chi̱ꞌ ííꞌ nu̱u̱nꞌ ráa, kuéntáꞌ kua̱ꞌ ntaji re̱ꞌ maa nu̱u̱nꞌ-ó ya̱ nku̱neí iniꞌ-ó I̱toꞌoꞌ-ó Jesucristo, ¿Né ɨɨn nkuvi ni̱ꞌ ya̱ kasɨꞌ ni̱ꞌ nu̱u̱nꞌ Ndiosíꞌ, résa? ―nkachiꞌ Pedro nu̱u̱nꞌ ráa.
Jee sáá nteso̱ꞌo ráa tu̱ꞌun yaꞌá, ña̱kui̱ñɨ̱ꞌ ráa ya̱ kántátúꞌun ráa, jee nna̱kuetúꞌún ráa Ndiosíꞌ:
―I̱ña̱jee suni Ndiosíꞌ jiáꞌa ya̱ rá ñɨvɨ, ya̱ ntu kúvi Israel, nakani iniꞌ ráa jie̱ꞌe̱ꞌ ichi jiáꞌnu ráa, sáva ki̱vɨ ráa nu̱u̱nꞌ re̱ꞌ, sáva kutekuꞌ ráa nɨ́ɨ́nkání jín re̱ꞌ.
Rá ñɨvɨ kúneí iniꞌ ráa Jesús ya̱ kútútú ráa ñuunꞌ Antioquía
Rá ñɨvɨ kúneí iniꞌ ráa Jesús, ya̱ nkene ráa Jerusalén, sáá ñaꞌniꞌ ñɨvɨ Esteban, jee ñe̱te̱nuun ráa, chi nsa̱ꞌá kini ñɨvɨ ráa. Jee rá ñɨvɨ yaꞌá nkenta ráa ne̱ sánitɨ́ɨn Fenicia, jín ñuunꞌ káá ma̱ꞌñú nteñúꞌún na̱ní Chipre, jín ñuunꞌ Antioquía. Jee nste̱kútu̱ꞌún kue̱ꞌe̱ꞌ ráa tu̱ꞌun Jesús kua̱chi nu̱u̱nꞌ rá ñɨvɨ Israel ni, ya̱ nééꞌ yukuán. Ntu nstékútu̱ꞌún ráa maa nu̱u̱nꞌ ni ɨɨn rá inka ñɨvɨ.
Soo sava ráa kúvi te̱e Chipre jín ñuunꞌ Cirene, jee sáá nkenta ráa nu̱u̱nꞌ ñuunꞌ Antioquía jee suni nste̱kútu̱ꞌún ráa jie̱ꞌe̱ꞌ I̱toꞌoꞌ-ó Jesús nu̱u̱nꞌ ñɨvɨ ntu kúvi Israel.<sup>a</sup>
Jee nchi̱neí I̱toꞌoꞌ-ó rá te̱e vá, jee kue̱ꞌe̱ꞌ víꞌí ñɨvɨ nku̱neí iniꞌ ráa Jesús, jee nna̱kani iniꞌ ráa ichi ráa, sáva ki̱vɨ ráa nu̱u̱nꞌ I̱toꞌoꞌ-ó.
Jee rá ñɨvɨ ñuunꞌ Jerusalén, ya̱ kúneí iniꞌ ráa Jesús, jee sáá nteso̱ꞌo ráa tu̱ꞌun jie̱ꞌe̱ꞌ ya̱ nkuvi jín rá ñɨvɨ ñuunꞌ Antioquía, jee nchu̱ichí ráa Bernabé kua̱ꞌa̱nꞌ re̱ꞌ yukuán.
Sáá nkenta re̱ꞌ yukuán, niniꞌ re̱ꞌ ya̱ va̱ꞌa nsa̱ꞌá Ndiosíꞌ nu̱u̱nꞌ ráa chi ma̱ni̱ꞌ re̱ꞌ néꞌyá re̱ꞌ ráa. Jee nnusɨ̱ɨ̱ iniꞌ Bernabé. Jee nna̱chuꞌun neí re̱ꞌ iniꞌ ráa kukáñá víꞌí iniꞌ ánímaꞌ ráa ya̱ kuiñɨ na̱a̱ꞌ ráa jín I̱toꞌoꞌ-ó.
Jee kúvi re̱ꞌ te̱e va̱ꞌa jee Ta̱chi̱ꞌ ííꞌ kúneí-i jín re̱ꞌ jee kuneí víꞌí iniꞌ re̱ꞌ. Saáva kue̱ꞌe̱ꞌ ka̱ꞌ ñɨvɨ nki̱vɨ nu̱u̱nꞌ I̱toꞌoꞌ-ó.
Saájee kua̱ꞌa̱nꞌ re̱ꞌ ñuunꞌ Tarso nna̱nukú re̱ꞌ Saulo. Sáá nna̱niꞌinꞌ re̱ꞌ maa jee kua̱ꞌa̱nꞌ re̱ꞌ jín-i ñuunꞌ Antioquía.
Yukuán nku̱tútú ráa ɨɨn kui̱ya̱ꞌ nɨ́ɨ́n jín rá ñɨvɨ kúneí iniꞌ rává Jesús. Jee nxi̱néꞌénꞌ ráa kue̱ꞌe̱ꞌ víꞌí ñɨvɨ. Ñuunꞌ Antioquía ví nu̱u̱nꞌ ya̱ xíꞌnañúꞌún nsi̱kúnání rá ñɨvɨ “cristiano” rá ñɨvɨ kúneí iniꞌ rává Jesús.
Rá ki̱vɨ̱ꞌ yukuán, rá profeta, ya̱ jiáꞌa Ndiosíꞌ tu̱ꞌun nu̱u̱nꞌ-u, jee nkene ráa ñuunꞌ Jerusalén, jee nkenta ráa ñuunꞌ Antioquía.
Ɨɨn ráa na̱ní Agabo, jee nna̱kui̱ñɨ̱ nichi re̱ꞌ, jee njia̱ꞌa Ta̱chi̱ꞌ ííꞌ Ndiosíꞌ sákachiꞌ re̱ꞌ, jee nste̱kútu̱ꞌún ya̱chi̱ꞌ re̱ꞌ, ya̱ kutámá ntántúníꞌ nɨꞌɨ rá ñuunꞌ. (Nkuvi suꞌva rá tiempúꞌ nta̱túníꞌ rey Roma na̱ní Claudio.)
Saáva rá ñɨvɨ yukuán, ya̱ níkɨ́nꞌ ráa Jesús, jee ñani iniꞌ ráa chineí ráa rá ñaniꞌ ráa ñuunꞌ Judea, rá yɨ́ꞌɨ́ nu̱u̱nꞌ Jesús. Ta ɨɨn ku̱ꞌva sánikua̱ꞌ kénta néen-e.
Jee sukuán nsa̱ꞌá ráa. Jee ntaji ráa maa jín Bernabé jín Saulo nu̱u̱nꞌ ñuunꞌ Judea. Jee yukuán njia̱ꞌa ráa maa nu̱u̱nꞌ rá te̱e kúñáꞌnú nu̱u̱nꞌ rá ñɨvɨ yɨ́ꞌɨ́ nu̱u̱nꞌ Jesús.
Ne̱ tiempúꞌ yukuán, nta̱jí rey Herodes<sup>a</sup> tɨɨn ráa sava rá ñɨvɨ kúneí iniꞌ rává Jesús sáva saꞌá kini ráa rává.
Jee nta̱jí re̱ꞌ kaꞌniꞌ rá ñɨvɨ Jacobo, ñaniꞌ Juan, jín yuchiꞌ espada.
Jee sáá nku̱káꞌnú iniꞌ re̱ꞌ ya̱ nnu̱vatu iniꞌ rá ñɨvɨ Israel ya̱ ñaꞌniꞌ re̱ꞌ maa, jee suni sukuán nta̱jí re̱ꞌ tɨɨn ráa Pedro. Kúvi rá ki̱vɨ̱ꞌ ya̱ sáꞌá ráa viko yájíꞌ ráa i̱xta̱tíláꞌ ya̱ ntu yɨ́ꞌɨ́ levadura.
Sáá ntɨɨn ráa Pedro, nta̱jí re̱ꞌ ntu̱ví ráa maa iniꞌ veka̱a. Jee yukuán ku̱mi̱ꞌ grupo ta ku̱mi̱ꞌ rá soldado, jee ni̱ñɨ ráa nku̱mí ráa re̱ꞌ. Chi nkaꞌvi iniꞌ Herodes nakuꞌvá re̱ꞌ maa nu̱u̱nꞌ rá ñɨvɨ, ré njia̱ꞌa viko pascua.
Saájee nku̱mí ráa Pedro iniꞌ veka̱a, soo rá ñɨvɨ ya̱ kúneí iniꞌ ráa Jesús, ñúꞌún káñá iniꞌ ráa nákuetu ráa jie̱ꞌe̱ꞌ re̱ꞌ.
Jee ki̱vɨ̱ꞌ stéñu̱ꞌún naku̱ꞌva Herodes Pedro nu̱u̱nꞌ rá ñɨvɨ, nékúvi. Soo maá yakuááꞌ yukuán nkixi Pedro ma̱ꞌñú u̱vi̱ꞌ soldado. Jee núꞌníꞌ re̱ꞌ jín u̱vi̱ꞌ “cadena” ka̱a. Jee rá inka soldado kúmí ne̱ yuvékáa.
Jee sanaanꞌ nkitu̱vi ɨɨn najiáꞌáꞌ ííꞌ I̱toꞌoꞌ-ó, jee ñanu̱te̱ꞌ nɨꞌɨ iniꞌ veka̱a. Nsi̱káchiꞌi re̱ꞌ i̱ka̱ꞌ Pedro, jee nxi̱nóto-o re̱ꞌ jee nkachiꞌ-i:
―Ñamaꞌ nako̱o nú.
Jee nna̱najiꞌ rá “cadena” ka̱a núꞌníꞌ naꞌá re̱ꞌ, jee ñe̱te̱ꞌ-e.
Jee nkachiꞌ najiáꞌáꞌ ííꞌ vá:
―Nakɨchi̱ji manchíjí nú jee nakɨ̱ꞌɨ ni̱jia̱nꞌ nú.
Jee sáá nsa̱ꞌá re̱ꞌ suꞌva, jee nkachiꞌ-i:
―Nakuniji so̱kotóꞌ nú jee kunikɨnꞌ nú nuꞌuꞌ.
Nnikɨnꞌ re̱ꞌ najiáꞌáꞌ ííꞌ jee nkene re̱ꞌ. Jee ntu nkúkáꞌnú iniꞌ re̱ꞌ ya̱ kúvi nijia ví ya̱ sáꞌá najiáꞌáꞌ ííꞌ vá. Soo nkaꞌvi iniꞌ re̱ꞌ ya̱ kájíkuitɨꞌ niniꞌ re̱ꞌ ya̱ nxi̱nénu̱u̱nꞌ Ndiosíꞌ nu̱u̱nꞌ re̱ꞌ.
Jee njia̱ꞌa ráa nu̱u̱nꞌ íñɨ́ rá soldado xíꞌnañúꞌún ya̱ kúmí ráa re̱ꞌ, jee suni njia̱ꞌa ráa ya̱ úvíꞌ nu̱u̱nꞌ íñɨ́ rá inka ka̱ꞌ. Jee nkenta ráa yuvékáa ne̱ yuíchí. Jee nine maáa, jee nkene ráa. Jee kua̱jia̱ꞌa ráa ɨɨn ichi. Yukuán va̱ꞌanire nkuiyo najiáꞌáꞌ nu̱u̱nꞌ re̱ꞌ.
Sáá nna̱taꞌvi iniꞌ Pedro, nkachiꞌ re̱ꞌ: “Ntañúꞌún jíníꞌ nijia ni̱ꞌ ya̱ nchu̱ichí I̱toꞌoꞌ ni̱ꞌ najiáꞌáꞌ ííꞌ re̱ꞌ, jee nsi̱káku re̱ꞌ nuꞌuꞌ xi̱ntíín Herodes, jín jie̱ꞌe̱ꞌ nɨꞌɨ ya̱ ñúꞌún iniꞌ rá ñɨvɨ Israel saꞌá ráa jín ni̱ꞌ, nékúvi.”
Sáá nna̱kuni re̱ꞌ ya̱ nkuvi suꞌva, ña̱ꞌa̱nꞌ re̱ꞌ veꞌi María náánꞌ Juan, ya̱ suni na̱ní re̱ꞌ Marcos. Yukuán kue̱ꞌe̱ꞌ ñɨvɨ ni̱yo tútú jee jíkátáꞌvíꞌ ráa nu̱u̱nꞌ Ndiosíꞌ.
Jee sáá síkájián re̱ꞌ yuvéꞌí ne̱ yuíchí, ña̱ne̱ꞌyá ɨɨn ña súchí, ya̱ kúvi musúꞌ ráa. Na̱ní ña Rode.
Sáá nna̱kuni ña ta̱chi̱ꞌ káꞌánꞌ Pedro, jee máá kúsɨ́ɨ iniꞌ ña saáva ntu nsíne ña yuvéꞌí, chisaꞌ ninu ña iniꞌ veꞌi, jee nste̱kútu̱ꞌún ña ya̱ íñɨ́ Pedro yuvéꞌí.
Soo nna̱xiníkó ráa nu̱u̱nꞌ ña:
―Sáꞌá xi̱ni̱ꞌ nú.
Soo íchí sánáa ña maa. Soo nkachiꞌ ráa:
―Najiáꞌáꞌ ííꞌ Ndiosíꞌ kútáꞌán jín re̱ꞌ ví-i.
Soo síkájián i̱i̱ꞌ Pedro. Jee sáá nsine ráa yuvéꞌí jee niniꞌ ráa re̱ꞌ, jee nti̱vɨ́ xá xíniꞌ ráa.
Jee nsa̱naꞌá re̱ꞌ nu̱u̱nꞌ ráa sáva kuniꞌín ráa. Jee nna̱kani re̱ꞌ nu̱u̱nꞌ ráa na̱ja vá ntavaꞌ I̱toꞌoꞌ-ó re̱ꞌ iniꞌ veka̱a, jee nkachiꞌ re̱ꞌ:
―Nakani rán maa nu̱u̱nꞌ Jacobo jín rá ñani kúneí iniꞌ ráa Jesús.
Jee nkene re̱ꞌ kua̱ꞌa̱nꞌ re̱ꞌ inka nu̱u̱nꞌ.
Sáá nku̱nijinꞌ, jee nániꞌvɨ víꞌí iniꞌ rá soldado jie̱ꞌe̱ꞌ ya̱ ná nkuvi jín Pedro.
Ni̱ꞌi̱ꞌ Herodes
Nkitɨ xá iniꞌ Herodes nne̱ꞌyá re̱ꞌ rá ñɨvɨ rá ñuunꞌ Tiro jín Sidón. Jee nna̱túꞌún nuún rá ñɨvɨ rá ñuunꞌ vá ya̱ kɨ̱ꞌɨ̱nꞌ ráa nu̱u̱nꞌ re̱ꞌ. Jee sáá nkuneí ráa nsi̱ínú ráa iniꞌ Blasto koo ma̱ni̱ táꞌán re̱ꞌ jín ráa, ya̱ kúvi re̱ꞌ musúꞌ kúñáꞌnú rey Herodes, jee nni̱ka̱nꞌ ráa ya̱ numa̱ni̱ꞌ ráa jín Herodes. ˻Nkachiꞌ ráa suꞌva˼ chi níꞌínꞌ ráa ya̱ yájíꞌ ráa ne̱ nu̱u̱nꞌ ñuꞌun nu̱u̱nꞌ tátúníꞌ rey Herodes.
Ñani Herodes ɨɨn ki̱vɨ̱ꞌ ˻ya̱ kiji ráa˼. Jee nna̱ku̱ꞌun re̱ꞌ saꞌma íyótúníꞌ ñúꞌún re̱ꞌ sáá tátúníꞌ re̱ꞌ. Jee ña̱kuneeꞌ re̱ꞌ nu̱u̱nꞌ mesa re̱ꞌ nu̱u̱nꞌ tátúníꞌ re̱ꞌ. Jee nkaꞌanꞌ re̱ꞌ ichinúúnꞌ ráa.
Saájee nka̱najín ráa:
―¡Ta̱chi̱ꞌ káꞌánꞌ ɨɨn ndiosíꞌ ví-i sáá káꞌánꞌ Herodes, nsú ka̱ꞌ ɨɨn te̱e!
Jee máá horáꞌ yukuán, nsi̱kúꞌvíꞌ ɨɨn najiáꞌáꞌ ííꞌ I̱toꞌoꞌ-ó Herodes. ˻Nsa̱ꞌá Ndiosíꞌ suꞌva˼ chi ntu nnákuetúꞌún re̱ꞌ Ndiosíꞌ jee njia̱ꞌa re̱ꞌ nna̱kuetúꞌún ráa re̱ꞌ nsú ka̱ꞌ Ndiosíꞌ. Jee nyajiꞌ rá ti̱na̱kú re̱ꞌ, jee ni̱ꞌi̱ꞌ re̱ꞌ.
Soo tu̱ꞌun I̱toꞌoꞌ-ó sáá víꞌí ka̱ꞌ ñe̱te̱nuun, jee sáá víꞌí ka̱ꞌ nku̱kueꞌeꞌ ñɨvɨ ntɨɨn tu̱ꞌun vá.
Sáá nnɨꞌɨ Bernabé jín Saulo tiñu ña̱ꞌa̱nꞌ ráa, jee nkene ráa ñuunꞌ Jerusalén, jee nni̱kó ráa ñuunꞌ Antioquía. Jee kua̱ꞌa̱nꞌ ráa jín Juan, ya̱ suni na̱ní Marcos.
Bernabé jín Saulo nki̱jiéꞌé ráa kakanuun ráa jee stékútu̱ꞌún ráa tu̱ꞌun Ndiosíꞌ
I̱ña̱jee nteñu rá ñɨvɨ ñuunꞌ káꞌnú Antioquía ya̱ kúneí iniꞌ ráa Jesús ya̱ kútútú ráa yukuán, ni̱yo rá te̱e kúvi profeta, ya̱ jiáꞌa Ndiosíꞌ tu̱ꞌun nu̱u̱nꞌ ráa, jee ni̱yo rá te̱e ya̱ xínéꞌénꞌ ráa tu̱ꞌun Ndiosíꞌ.
Nkuvi ráa Bernabé
jín Simón ya̱ na̱ní Túún,
jín Lucio te̱e ñuunꞌ Cirene,
jín Manaén, ya̱ ñaꞌnu jín Herodes, ya̱ nta̱túníꞌ Herodes ñuunꞌ Galilea,
jín Saulo.
Ni néñu̱ꞌun ráa I̱toꞌoꞌ-ó, jee neé nite ráa, jee nkachiꞌ Ta̱chi̱ꞌ ííꞌ Ndiosíꞌ nu̱u̱nꞌ ráa suꞌva:
―Sásɨ́ɨ́n rán Bernabé jín Saulo, sáva saꞌá ráa tiñu ya̱ kána ni̱ꞌ ráa saꞌá ráa.
Saájee sáá nkuvi nneeꞌ nite rá te̱e yukuán, jee nna̱kuetu ráa nu̱u̱nꞌ Ndiosíꞌ, jee nchi̱só ráa naꞌá ráa Bernabé jín Saulo, jee ña̱kaꞌanꞌ ráa ntíꞌ ka̱ꞌ jín rává jee kua̱ꞌa̱nꞌ rává.
Nste̱kútu̱ꞌún Bernabé jín Saulo tu̱ꞌun Jesús ñuunꞌ Chipre
Saájee nkene Bernabé jín Saulo chi nchu̱ichí Ta̱chi̱ꞌ ííꞌ Ndiosíꞌ ráa, jee ña̱ꞌa̱nꞌ ráa ñuunꞌ Seleucia. Jee ne̱ yukuán nna̱kuꞌun ráa iniꞌ barkúꞌ kua̱ꞌa̱nꞌ ráa nu̱u̱nꞌ ñuunꞌ Chipre, ya̱ kúvi ñuꞌun káá sɨ́ɨ́n ma̱ꞌñú nteñúꞌún.
Sáá nkenta ráa ñuunꞌ Salamina, ˻ya̱ tɨɨn Chipre,˼ jee nnuun ráa barkúꞌ yukuán, jee nste̱kútu̱ꞌún ráa tu̱ꞌun Ndiosíꞌ iniꞌ rá veñu̱ꞌun lúlí, na̱ní rá sinagoga, nu̱u̱nꞌ néñu̱ꞌun rá ñɨvɨ Israel nééꞌ yukuán Ndiosíꞌ. Suni kútáꞌán Juan jín ráa, sáva chineí re̱ꞌ ráa.
Jee ni̱kónúun ráa nɨꞌɨ nu̱u̱nꞌ ñuꞌun Chipre ne̱ ñuunꞌ Pafos. Yukuán nke̱táꞌán ráa ɨɨn te̱e tásɨ́. Káchíꞌ re̱ꞌ ni ka̱ꞌ ya̱ kúvi re̱ꞌ profeta ya káꞌánꞌ re̱ꞌ tu̱ꞌun ya̱ jiáꞌa Ndiosíꞌ nu̱u̱nꞌ re̱ꞌ, soo xínáꞌví re̱ꞌ. Kúvi re̱ꞌ te̱e Israel na̱ní Barjesús.
Íñɨ́ re̱ꞌ jín te̱e nísotíñú ˻ya̱ tátúníꞌ nɨꞌɨ Chipre˼, na̱ní Sergio Paulo, ya̱ kúvi te̱e nito xi̱ni̱ꞌ. Jee nkana te̱e vá Bernabé jín Saulo chi kuíni-i teso̱ꞌo-o tu̱ꞌun Ndiosíꞌ.
Soo te̱e tásɨ́ vá, (ya̱ suni na̱ní Elimas tu̱ꞌun griego), jee nnuniꞌin re̱ꞌ si̱kɨ̱ꞌ ráa. Nsa̱ꞌá re̱ꞌ suꞌva, chi nnuniꞌin re̱ꞌ nu̱u̱nꞌ te̱e nísotíñú vá ya̱ nkúneí iniꞌ-i Jesús.
Soo Saulo, (ya̱ suni na̱ní Pablo), kúneí Ta̱chi̱ꞌ ííꞌ Ndiosíꞌ jín re̱ꞌ, jee nkino̱o nne̱ꞌyá váꞌa re̱ꞌ maa,
jee nkachiꞌ re̱ꞌ nu̱u̱nꞌ-u:
―¡Kúneí tu̱ntúꞌún jín nú! ¡Máá jíka xínáꞌví nú! ¡Se̱ꞌyá kui̱ꞌna̱ꞌ kúvi nú! ¡Kénta nú si̱kɨ̱ꞌ nɨꞌɨ ya̱ váꞌa! ¿Á ni nsíkɨ́kui̱ñɨ̱ꞌ nú ya̱ nátatúꞌún nú jie̱ꞌe̱ꞌ ichi na̱a̱ꞌ I̱toꞌoꞌ ráníꞌ Jesús, rúja?
Ntañúꞌún jee fuerza ííꞌ I̱toꞌoꞌ ránꞌ nkenta si̱kɨ̱ꞌ nú. Kukuáá nú jee nku̱néꞌyá nú ka̱ꞌ nka̱niiꞌ ɨɨn tiempúꞌ ―nkachiꞌ Pablo.
Sáá niniꞌ te̱e nísotíñú ya̱ nkuvi suꞌva, jee ni̱nu̱ iniꞌ re̱ꞌ tu̱ꞌun káꞌánꞌ Pablo, jee nti̱vɨ́ xíniꞌ re̱ꞌ jie̱ꞌe̱ꞌ ya̱ xínéꞌénꞌ ráa jie̱ꞌe̱ꞌ tu̱ꞌun I̱toꞌoꞌ-ó.
Pablo jín Bernabé nkenta ñuunꞌ Antioquía káá yatin Sánitɨ́ɨn ñuunꞌ Pisidia
I̱ña̱jee Pablo jín rá kútáꞌán jín re̱ꞌ nkene ráa ñuunꞌ Pafos iniꞌ barkúꞌ. Jee nkenta ráa ñuunꞌ Perge ya̱ tɨ́ɨn Panfilia. Soo nxi̱nóo Juan ráa jee nni̱kó re̱ꞌ nu̱u̱nꞌ ñuunꞌ Jerusalén.
Soo njia̱ꞌa ráa Perge jee nkenta ráa ñuunꞌ Antioquía, ya̱ káá yatin nu̱u̱nꞌ ñuꞌun tɨ́ɨn Pisidia. Jee sátuꞌ ki̱vɨ̱ꞌ nájiáví, nki̱vɨ ráa iniꞌ veñu̱ꞌun nu̱u̱nꞌ kútútú rá ñɨvɨ Israel, jee ña̱kuneeꞌ ráa.
Sáá nkuvi nkaꞌvi ɨɨn te̱e nu̱u̱nꞌ rá ñɨvɨ yakuꞌ ley Ndiosíꞌ, ya̱ ntee Moisés, jín yakuꞌ tu̱ꞌun ya̱ njia̱ꞌa Ndiosíꞌ nu̱u̱nꞌ rá profeta ya̱ ntee ráa, jee nta̱jí rá te̱e kúñáꞌnú veñu̱ꞌun lúlí kachiꞌ ráa nu̱u̱nꞌ Pablo jín Bernabé:
―Ránoꞌó ñaniꞌ. Retú íyó ya̱ kachiꞌ rán nasáneí rán iniꞌ rá ñɨvɨ, kachiꞌ rán xá maa.
Nnakui̱ñɨ̱ nichi Pablo, jee nsa̱ꞌá naꞌá re̱ꞌ nu̱u̱nꞌ rá ñɨvɨ sáva kuniꞌín ráa, jee nkachiꞌ re̱ꞌ nu̱u̱nꞌ ráa:
―Teso̱ꞌo ránoꞌó, se̱ꞌya ñuunꞌ-ó Israel, jín rá inka ránoꞌó ya̱ ñúyúꞌví iniꞌ rán Ndiosíꞌ.
Ndiosíꞌ ya̱ néñu̱ꞌun rá ñɨvɨ-ó Israel re̱ꞌ, nka̱ji re̱ꞌ rá jííꞌ yanaꞌán-órán. Jee ɨɨn nación ñáꞌnú nsa̱ꞌá re̱ꞌ ráa, ni ya̱ kúvi ráa to̱ꞌo̱ꞌ nneeꞌ ráa nación Egipto. Jee jín máá fuerza ííꞌ re̱ꞌ ntavaꞌ re̱ꞌ ráa xi̱ntíín Egipto.
Yatin u̱vi̱xiko kui̱ya̱ꞌ ñeꞌne iniꞌ re̱ꞌ ni̱ñɨ re̱ꞌ jín ráa nu̱u̱nꞌ ñu̱ꞌún sáɨn.
Jee nxi̱náánꞌ re̱ꞌ u̱xa̱ꞌ nación ya̱ káá nu̱u̱nꞌ ñu̱ꞌún, na̱ní Canaán. Jee njia̱ꞌa re̱ꞌ ñuꞌun vá nu̱u̱nꞌ rá jííꞌ yanaꞌán-órán, sáva nuvi ráa ñɨvɨ xí ñuꞌun vá.
Yatin ku̱mi̱ꞌ sientúꞌ u̱vi̱xiko u̱ji̱ꞌ kui̱ya̱ꞌ ya̱ nkuvi nɨꞌɨ vá. Jee kuíre njia̱ꞌa re̱ꞌ kéꞌín rá te̱e kunee tiñu yósóꞌ nu̱u̱nꞌ ráa. Nsa̱ꞌá re̱ꞌ suꞌva ne̱ rá ki̱vɨ̱ꞌ ntekuꞌ profeta Samuel.
Rá ki̱vɨ̱ꞌ vá, nni̱ka̱nꞌ ráa ɨɨn rey tatúníꞌ nu̱u̱nꞌ ráa. Jee njia̱ꞌa Ndiosíꞌ Saúl nu̱u̱nꞌ ráa, jee nkuvi re̱ꞌ rey u̱vi̱xiko kui̱ya̱ꞌ. Jee kúvi re̱ꞌ se̱ꞌya Cis, jee kúvi re̱ꞌ ɨɨn rá te̱e tataꞌ Benjamín.
Soo nsíyo Ndiosíꞌ Saúl, jee ñani-i David kuvi rey tatúníꞌ re̱ꞌ nu̱u̱nꞌ ráa. Jee Ndiosíꞌ nna̱stúvi ya̱ naáꞌ jie̱ꞌe̱ꞌ re̱ꞌ: “Jíníꞌ ni̱ꞌ, ya̱ David, se̱ꞌya Isaí, vá nuún ánímaꞌ jín ni̱ꞌ. Suvire̱ꞌ sáꞌá nɨꞌɨ ya̱ kuíni ni̱ꞌ.”
’Njia̱ꞌa Ndiosíꞌ ɨɨn rá ichiyúkúnꞌ maá te̱e vá nu̱u̱nꞌ rá ñɨvɨ-órán Israel, sáva xinánitáꞌvíꞌ re̱ꞌ yó. Jesús ví re̱ꞌ. Njia̱ꞌa Ndiosíꞌ maa sáni nchi̱sóyuꞌú re̱ꞌ ya̱ kuꞌva re̱ꞌ maa.
Ne̱ ntiáꞌan kijiéꞌé Jesús tiñu saꞌá-a, nste̱kútu̱ꞌún Juan nu̱u̱nꞌ nɨꞌɨ rá ñɨvɨ Israel, ya̱ íyó nakani iniꞌ ráa jie̱ꞌe̱ꞌ kua̱chi ráa jee kunikɨnꞌ ráa Ndiosíꞌ, jee kuanuté ráa.
Sáá va̱ji xinɨ́ꞌɨ Juan tiñu sáꞌá re̱ꞌ, jee nkachiꞌ re̱ꞌ: “¿Né ɨɨn ví ni̱ꞌ káꞌvi iniꞌ rán? Nsu̱ví ni̱ꞌ ví re̱ꞌ, ya̱ ñani Ndiosíꞌ, sáva xinánitáꞌvíꞌ re̱ꞌ yó. Soo kune̱ꞌyá rán, chi ya̱ta̱ꞌ ni̱ꞌ va̱ji ɨɨn ˻ya̱ kúñáꞌnú víꞌí ka̱ꞌ˼ ya̱ ntu̱né íyó níꞌinꞌ ni̱ꞌ ˻ɨɨn tiñu lúlí˼ kuéntáꞌ musúꞌ sáɨn, ya̱ nanají-i ni̱jia̱nꞌ re̱ꞌ.”
’Ránoꞌó ñaniꞌ, ya̱ kúvi rán se̱ꞌya tataꞌ Abraham, jín rá inka ñɨvɨ, ya̱ nééꞌ nteñu rán, ya̱ ñúyúꞌví iniꞌ rán nu̱u̱nꞌ Ndiosíꞌ. Nta̱jí re̱ꞌ nu̱u̱nꞌ rán tu̱ꞌun yaꞌá ya̱ káchíꞌ ya̱ xínánitáꞌvíꞌ re̱ꞌ yó.
Jee rá ñɨvɨ nééꞌ ñuunꞌ Jerusalén jín rá te̱e kúñáꞌnú nu̱u̱nꞌ ráa, ntu nnákuni ráa ya̱ Jesús ví ya̱ ñani Ndiosíꞌ sáva xinánitáꞌvíꞌ re̱ꞌ yó. Jee ntu ñáku̱ꞌun iniꞌ ráa tu̱ꞌun ya̱ njia̱ꞌa Ndiosíꞌ nu̱u̱nꞌ rá profeta ya̱ níso nu̱u̱nꞌ tutuꞌ, sú káꞌvi ráa tu̱ꞌun vá ta rá ki̱vɨ̱ꞌ nájiáví. Sú ntu jíníꞌ ráa ná kúvi ya̱ sáꞌá ráa, nsi̱kúnkuvi ráa ya̱ káchíꞌ tu̱ꞌun vá, sáá nsa̱náaꞌ ráa ya̱ kaꞌniꞌ ráa maa.
Chi sú ntu nkútúníꞌ na̱ jie̱ꞌe̱ꞌ kaꞌniꞌ ráa maa, jee nni̱ka̱nꞌ ráa nu̱u̱nꞌ Pilato tají re̱ꞌ kɨ̱kaꞌniꞌ maa.
Jee sáá nsi̱kúnkuvi ráa nɨꞌɨ ya̱ káchíꞌ tu̱ꞌun Ndiósíꞌ jie̱ꞌe̱ꞌ Jesús, ya̱ níso nu̱u̱nꞌ tutuꞌ ííꞌ, jee nxi̱núun ráa ñunéꞌyúꞌ re̱ꞌ nu̱u̱nꞌ kurúsiꞌ, jee nse̱ꞌí ráa maa iniꞌ yavi kava.
Soo Ndiosíꞌ nxi̱nátekuꞌ i̱i̱ꞌ maa nteñu rá níꞌiꞌ jee nxi̱nákóo re̱ꞌ maa.
Nku̱kueꞌeꞌ ki̱vɨ̱ꞌ ya̱ ntu̱vi re̱ꞌ nu̱u̱nꞌ rá ñɨvɨ nku̱táꞌán jín re̱ꞌ, sáá nkene re̱ꞌ Galilea jee nikanuun re̱ꞌ ne̱ ñuunꞌ Jerusalén. Jee ntañúꞌún suviráa kúvi ya̱ nástúvi ya̱ naáꞌ jie̱ꞌe̱ꞌ re̱ꞌ nu̱u̱nꞌ rá ñɨvɨ.
’Jee ránuꞌuꞌ stékútu̱ꞌún nu̱u̱nꞌ rán tu̱ꞌun váꞌa, ya̱ nchi̱sóyuꞌú Ndiósíꞌ nu̱u̱nꞌ rá jííꞌ-ó yanaꞌán.
Stékútu̱ꞌún ránꞌ ya̱ nsi̱kúnkuvi Ndiosíꞌ tu̱ꞌun yaꞌá nu̱u̱nꞌ-ó, ya̱ ichiyúkúnꞌ ráa ví-ó. Chi ñani re̱ꞌ Jesús jee nxi̱nátekuꞌ i̱i̱ꞌ re̱ꞌ maa. Suni káchíꞌ suꞌva nu̱u̱nꞌ tutuꞌ níso tu̱ꞌun Ndiosíꞌ, na̱ní salmo úvíꞌ. Yukuán káchíꞌ Ndiosíꞌ:
Suvinú kúvi se̱ꞌya ni̱ꞌ.
Vitan nsa̱ꞌá ni̱ꞌ ya̱ nkenta kúvi ni̱ꞌ tááꞌ nú.
’Nste̱kútu̱ꞌún Ndiosíꞌ ya̱ nxi̱nátekuꞌ i̱i̱ꞌ re̱ꞌ Jesús nteñu rá níyɨ jee nxi̱nákóo re̱ꞌ maa, sáva ntívɨ́ ñunéꞌyúꞌ-u, chi suꞌva káchíꞌ nu̱u̱nꞌ tutuꞌ níso tu̱ꞌun re̱ꞌ:
Tu̱ꞌun kínóo kutú ví yaꞌá.
’Suni nkachiꞌ David nu̱u̱nꞌ Ndiosíꞌ nu̱u̱nꞌ inka salmo:
Ya nsá ku̱ꞌva nú te̱ꞌyu̱ꞌ ñunéꞌyúꞌ maáréꞌ,
ya̱ ííꞌ kúvi re̱ꞌ nu̱u̱nꞌ nú.
’Soo íyó nijia ya̱ ña̱tiñu Ndiosíꞌ David, nteñu rá ñɨvɨ rá ki̱vɨ̱ꞌ ntekuꞌ re̱ꞌ. Nsa̱ꞌá re̱ꞌ tiñu sánikua̱ꞌ nta̱túníꞌ Ndiosíꞌ jee ni̱ꞌi̱ꞌ re̱ꞌ. Jee nse̱ꞌí ráa ñunéꞌyúꞌ re̱ꞌ nu̱u̱nꞌ íyó rá ñunéꞌyúꞌ rá tátáꞌ re̱ꞌ, jee nti̱vɨ́ nijia re̱ꞌ.
Soo máá Jesús, ya̱ nxi̱nátekuꞌ i̱i̱ꞌ Ndiosíꞌ maa, ntu ntívɨ́ ñunéꞌyúꞌ-u.
Saáva íyó kuniꞌ ránoꞌó ñaniꞌ, ya̱ tékútu̱ꞌun nu̱u̱nꞌ rán, ya̱ nékáꞌnú iniꞌ Ndiosíꞌ rá kua̱chi-ó, jie̱ꞌe̱ꞌ ya nsa̱ꞌá Jesús.
Ntu kúvi kino̱o na̱a̱ꞌ-ó nu̱u̱nꞌ Ndiosíꞌ jie̱ꞌe̱ꞌ sikúnkuvi-ó ley, ya̱ njia̱ꞌa re̱ꞌ nu̱u̱nꞌ Moisés. Chisaꞌ Jesús sííyo nɨꞌɨ kua̱chi nɨꞌɨ rá ñɨvɨ kúneí iniꞌ ráa re̱ꞌ, jee kino̱o na̱a̱ꞌ ráa nu̱u̱nꞌ Ndiosíꞌ sáꞌá Jesús.
Saáva nito koo rán maárán, sáva nkúnoꞌo rán ya̱ nkachiꞌ tu̱ꞌun Ndiosíꞌ, ya̱ njia̱ꞌa re̱ꞌ nu̱u̱nꞌ rá profeta, ya̱ níso nu̱u̱nꞌ tutuꞌ ííꞌ, jee nkachiꞌ re̱ꞌ:
Kune̱ꞌyá rán, ya̱ káꞌánꞌ u̱ꞌvi̱ꞌ rán jie̱ꞌe̱ꞌ ya̱ káchíꞌ ni̱ꞌ.
Ti̱vɨ́ xíniꞌ rán jee kɨ̱naanꞌ rán.
Chi rá ki̱vɨ̱ꞌ tékúꞌ rán, saꞌá ni̱ꞌ ɨɨn tiñu ya̱ ni̱nú iniꞌ rán,
súnika̱ꞌ nakani ñɨvɨ maa nu̱u̱nꞌ rán,
nkachiꞌ Ndiosíꞌ ―nkachiꞌ Pablo.
Jee sáá nkene Pablo jín Bernabé, nni̱ka̱nꞌ rá ñɨvɨ ya̱ kaꞌanꞌ ráa ka̱ꞌ jie̱ꞌe̱ꞌ tu̱ꞌun yaꞌá, ne̱ inka ki̱vɨ̱ꞌ nájiáví.
Sáá ntu̱ꞌu̱ꞌ ya̱ nu̱tútú ráa, jee kue̱ꞌe̱ꞌ rá ñɨvɨ Israel jín rá ñɨvɨ ya̱ ntu kúvi Israel, ya̱ nni̱vɨ ráa ñujiínꞌ Israel jee néñu̱ꞌun ráa Ndiosíꞌ, jee nnikɨnꞌ ráa Pablo jín Bernabé. Jee nkaꞌanꞌ rává jín ráa, jee nna̱kutíñú rává nu̱u̱nꞌ ráa ya̱ kuni̱ꞌin ráa nu̱u̱nꞌ Ndiosíꞌ, sáva nachituvi re̱ꞌ ráa.
Ne̱ inka ki̱vɨ̱ꞌ nájiáví, nku̱tútú kúnɨꞌɨ rá ñɨvɨ xín ñúúnꞌ, sáva teso̱ꞌo ráa tu̱ꞌun Ndiosíꞌ.
Soo sáá niniꞌ rá ñɨvɨ Israel ya̱ kue̱ꞌe̱ꞌ ñɨvɨ nku̱tútú yukuán, jee nñu̱kuíñɨ́ iniꞌ ráa nne̱ꞌyá ráa Pablo. Jee nkachiꞌ ráa ya̱ nátatúꞌún re̱ꞌ. Jee ntenu̱u̱nꞌ ráa re̱ꞌ.
Saájee nkaꞌanꞌ neí iniꞌ Pablo jín Bernabé jee nkachiꞌ ráa nu̱u̱nꞌ rá ñɨvɨ Israel:
―Xíꞌna nu̱u̱nꞌ ránoꞌó íyó kachiꞌ ráníꞌ tu̱ꞌun Ndiosíꞌ. Soo nku̱ichi iniꞌ rán maa, jee sánáaꞌ rán ya̱ ntu íyó níꞌinꞌ rán ya̱ kutekuꞌ rán nɨ́ɨ́nkání jín Ndiosíꞌ. Teso̱ꞌo rán. Saáva kɨ̱ꞌɨ̱nꞌ ránꞌ stekútu̱ꞌún ránꞌ maa nu̱u̱nꞌ rá ñɨvɨ ntu kúvi Israel.
Chi sukuán nta̱túníꞌ I̱toꞌoꞌ-ó nu̱u̱nꞌ ránꞌ:
Ñani ni̱ꞌ nó, sáva kúvi nú kuéntáꞌ ɨɨn ñuꞌunꞌ nu̱u̱nꞌ rá ñɨvɨ ntu kúvi Israel.
Sáva stekútu̱ꞌún nú tu̱ꞌun ni̱ꞌ ne̱ nu̱u̱nꞌ nɨ́ꞌɨ ichi ñɨ̱vɨ́, jie̱ꞌe̱ꞌ na̱sa nanitáꞌvíꞌ ráa.
Sáá nteso̱ꞌo rá ñɨvɨ ntu kúvi Israel yaꞌá, jee nku̱sɨ̱ɨ̱ iniꞌ ráa, jee nna̱kuetúꞌún ráa jie̱ꞌe̱ꞌ tu̱ꞌun I̱toꞌoꞌ-ó. Jee ni̱nu̱ iniꞌ nɨꞌɨ ñɨvɨ na̱kua̱ꞌ nka̱ji Ndiosíꞌ ta ɨɨn kutekuꞌ-u nɨ́ɨ́kání jín re̱ꞌ.
Jee ñe̱te̱nuun tu̱ꞌun I̱toꞌoꞌ-ó nɨꞌɨ sánitɨ́ɨn yukuán.
Soo rá ñaꞌan ya̱ néñu̱ꞌun ráña Ndiosíꞌ, ya̱ kúvi ráña ya̱ ñáꞌnú nu̱u̱nꞌ ñuunꞌ vá, jín rá te̱e kúñáꞌnú nu̱u̱nꞌ ñuunꞌ vá, jee rá ñɨvɨ Israel nsi̱inú ráa iniꞌ rává, jee nsi̱kántátúꞌun ráa rává sáva saꞌá kini nɨꞌɨ rává Pablo jín Bernabé, jee nta̱níkɨ́nꞌ rává ráa nu̱u̱nꞌ ñuunꞌ rává.
Soo nkisɨ ráa ti̱ka̱cha̱a̱ꞌ jie̱ꞌe̱ꞌ ráa, sáva túvi ya̱ íyó si̱kɨ̱ꞌ rá ñɨvɨ ñuunꞌ vá nu̱u̱nꞌ Ndiosíꞌ. Jee kua̱ꞌa̱nꞌ ráa ñuunꞌ Iconio.
Jee rá ñɨvɨ ya̱ yɨ́ꞌɨ́ ráa nu̱u̱nꞌ Jesús kúsɨ́ɨ iniꞌ ráa, jee kúneí Ta̱chi̱ꞌ ííꞌ jín ráa.
Jee sukuán nkuvi ñuunꞌ Iconio, jee nki̱vɨ nkáá Pablo jín Bernabé veñu̱ꞌun lúlí rá ñɨvɨ Israel. Jee va̱ꞌa túníꞌ nkaꞌanꞌ ráa tu̱ꞌun jie̱ꞌe̱ꞌ Jesús, ya̱ ni̱nu̱ iniꞌ kue̱ꞌe̱ꞌ víꞌí rá ñɨvɨ Israel jín suni rá ñɨvɨ ntu kúvi Israel.
Soo rá ñɨvɨ Israel ya̱ kújiáá iniꞌ, nsi̱sáá ráa xi̱ni̱ꞌ rá ñɨvɨ ntu kúvi Israel nne̱ꞌyá rává rá ñaniꞌ jín rá ku̱ꞌva yɨ́ꞌɨ́ nu̱u̱nꞌ Jesús. Jee nsi̱ínú ráa iniꞌ rává ya̱ kani niva̱ꞌa iniꞌ rává kune̱ꞌyá rává rá ñaniꞌ.
Soo kue̱ꞌe̱ꞌ tiempúꞌ nkino̱o Pablo jín Bernabé yukuán, jee nkaꞌanꞌ neí iniꞌ ráa, chi kúneí iniꞌ ráa I̱toꞌoꞌ-ó. Jee I̱toꞌo-ó nsa̱ꞌá re̱ꞌ ya̱ saꞌá ráa rá señáꞌ jín a̱nasɨ́ sáva nstúvi ya̱ íyó na̱a̱ꞌ tu̱ꞌun káꞌánꞌ ráa, jie̱ꞌe̱ꞌ íyó máni iniꞌ re̱ꞌ néꞌyá re̱ꞌ ñɨvɨ.
Soo kue̱ꞌe̱ꞌ rá ñɨvɨ ñuunꞌ sɨ́ɨ́n sɨ́ɨ́n jiáni iniꞌ ráa. Sava ráa íñɨ́ jín rá ñɨvɨ Israel. Jee rá inka ka̱ꞌ íñɨ́ jín rá apóstol.
Saájee rá ñɨvɨ ntu kúvi Israel jín rá ñɨvɨ Israel nna̱túꞌún ráa jín rá te̱e nísotíñú nu̱u̱nꞌ ráa, ya̱ saꞌá kini ráa rává jee kuun ráa yu̱u̱ꞌ rává kaꞌniꞌ ráa rává, nékúvi.
Sáá nku̱káꞌnú iniꞌ Pablo jín Bernabé maa, jee nka̱ku ráa kua̱ꞌa̱nꞌ ráa nu̱u̱nꞌ rá ñuunꞌ Listra jín Derbe sánitɨ́ɨn Licaonia jín nu̱u̱nꞌ rá kuaríáꞌ káá yatin jín-i.
Jee yukuán nste̱kútu̱ꞌún ráa tu̱ꞌun va̱ꞌa Jesús.
Ñuunꞌ Listra nu̱u̱nꞌ nkuun rá ñɨvɨ yu̱u̱ꞌ Pablo
Ñuunꞌ Listra, ni̱yo ɨɨn te̱e kuéꞌí rá jie̱ꞌe̱ꞌ-e. Íyó lénkó re̱ꞌ ne̱ nkaku re̱ꞌ, jee íchí ntu níka re̱ꞌ.
Tésóꞌo re̱ꞌ ya̱ káꞌánꞌ Pablo. Jee nkino̱o Pablo nne̱ꞌyá-a re̱ꞌ, jee niniꞌ-i ya̱ kúneí iniꞌ re̱ꞌ Ndiosíꞌ ya̱ kúvi xinúvi-i re̱ꞌ.
Jee nkachiꞌ ni̱ꞌin Pablo nu̱u̱nꞌ re̱ꞌ:
―¡Na̱kui̱ñɨ̱ nichi!
Jee íchíni nnava re̱ꞌ jee nna̱kuiñɨ nichi re̱ꞌ, jee kuísá ni̱ka̱ꞌ re̱ꞌ.
Sáá niniꞌ rá ñɨvɨ ya̱ nsa̱ꞌá Pablo, jee nki̱jiéꞌé ráa nka̱nají ráa tu̱ꞌun káꞌánꞌ ráa ya̱ kúvi Licaonia jee nkachiꞌ ráa:
―¡Rá ndiosíꞌ nnuvi ráa kuéntáꞌ te̱e, jee nkikuun ráa nu̱u̱nꞌ ránꞌ!
Nkachiꞌ ráa ya̱ Bernabé kúvi re̱ꞌ ndiosíꞌ Zeus. Jee nkachiꞌ ráa ya̱ Pablo kúvi re̱ꞌ ndiosíꞌ Hermes, chi nkuvi re̱ꞌ ya̱ nkaꞌanꞌ ka̱ꞌ.<sup>a</sup>
Jee yuñúúnꞌ káá veñu̱ꞌun nu̱u̱nꞌ néñu̱ꞌun rá ñɨvɨ Zeus. Jee nkenta su̱tu̱ꞌ yɨ́tíñú nu̱u̱nꞌ Zeus yuvéꞌí nu̱u̱nꞌ kívɨ rá ñɨvɨ ñuunꞌ vá, jee yukuán nkenta re̱ꞌ jín rá xi̱ni̱kɨ̱ꞌ jín rá yoꞌo ítáꞌ. Suvire̱ꞌ jín rá ñɨvɨ nkuini ráa kaꞌniꞌ ráa rátíꞌ, sáva so̱ko̱ꞌ ráa maa nu̱u̱nꞌ Bernabé jín Pablo sáva kuneñu̱ꞌun ráa rává.
Soo sáá rá apóstol ya̱ kúvi Bernabé jín Pablo nteso̱ꞌo ráa ya̱ kuneñu̱ꞌun rá ñɨvɨ ráa, jee nna̱tá ráa saꞌma ráa, sáva xtúvi ráa ya̱ kúkuíꞌyá iniꞌ ráa. Jee numíjiꞌíꞌ nki̱vɨ ráa nteñu rá ñɨvɨ, jee nka̱nají ráa:
―¡Ránoꞌó tátáꞌ! ¿Na̱chi sáꞌá rán rá tiñu yaꞌá! Suni ñɨvɨ ví ránuꞌuꞌ, kuéntáꞌ ránoꞌó. Stékútu̱ꞌun ránꞌ nu̱u̱nꞌ rán ya̱ íyó nikó iniꞌ rán rá ñujiínꞌ kaꞌa sáꞌá rán, ya̱ néñu̱ꞌun rán rá nantíñú ya̱ ntu kúvi Ndiosíꞌ, jee ntu íyótiñu-u. Jee kunikɨnꞌ rán Ndiosíꞌ, ya̱ tékúꞌ. Nsa̱ꞌá re̱ꞌ súkún jín ñuꞌun jín nteñúꞌún jín nɨꞌɨ ya̱ íyó nu̱u̱nꞌ rává.
Rá tióꞌ ya̱ta̱ꞌ, Ndiosíꞌ njia̱ꞌa nu̱u̱nꞌ rá ñɨvɨ ñɨ̱vɨ́, ya̱ ntu kúvi ñɨvɨ Israel, kunikɨnꞌ ráa rá ñujiínꞌ maáráa.
Sú sáꞌá re̱ꞌ suꞌva, sukuáni nástúvi re̱ꞌ ya̱ naáꞌ jie̱ꞌe̱ꞌ né ɨɨn kúvi re̱ꞌ, jie̱ꞌe̱ꞌ ya̱ váꞌa sáꞌá re̱ꞌ. Ne̱ súkún síkúun re̱ꞌ sa̱vi̱ꞌ, jee jiáꞌa re̱ꞌ tiempúꞌ kúun tataꞌ sáꞌá. Táji re̱ꞌ ya̱ yájíꞌ rán, jee kúsɨ́ɨ ánímaꞌ rán sáꞌá re̱ꞌ.
Sú nkachiꞌ Bernabé jín Pablo rá tu̱ꞌun yaꞌá, ntíꞌ ntíꞌínꞌ ka̱ꞌ nsíkɨ́kuiñɨ ráa rá ñɨvɨ, nékúvi, ya̱ kaꞌniꞌ rává rátíꞌ, sáva kuneñu̱ꞌun rává ráa.
I̱ña̱jee nkenta kéꞌín rá ñɨvɨ Israel, ya̱ váji ne̱ rá ñuunꞌ Antioquía jín Iconio. Jee nsi̱inú ráa iniꞌ rá ñɨvɨ nkenta si̱kɨ̱ꞌ Bernabé jín Pablo, jee nkuun ráa yu̱u̱ꞌ Pablo. Jee nsi̱yúꞌun ráa maa ne̱ yuñúúnꞌ, chi va̱ níꞌiꞌ re̱ꞌ nkaꞌvi iniꞌ ráa.
Soo sáá nkuti̱yu̱ꞌ rá ñɨvɨ yɨ́ꞌɨ́ nu̱u̱nꞌ Jesús nu̱u̱nꞌ re̱ꞌ, jee nnako̱o re̱ꞌ, jee ni̱vɨ re̱ꞌ ñuunꞌ. Jee ki̱vɨ̱ꞌ xtéñúꞌún, nkene re̱ꞌ jín Bernabé kua̱ꞌa̱nꞌ ráa ñuunꞌ Derbe.
Nste̱kútu̱ꞌún ráa tu̱ꞌun váꞌa nu̱u̱nꞌ rá ñɨvɨ ñuunꞌ vá, jee kue̱ꞌe̱ꞌ ñɨvɨ ntɨɨn ichi Jesús. Jee kuíre nni̱kó ráa ñuunꞌ Listra, jín ñuunꞌ Iconio, jín ñuunꞌ Antioquía.
Yukuán, nna̱chituvi ráa ánímaꞌ rá ñɨvɨ yɨ́ꞌɨ́ nu̱u̱nꞌ Jesús. Nna̱xiníꞌvɨ́ ráa iniꞌ rává kuni̱ꞌin rává kúneí iniꞌ rává Jesús. Nkachiꞌ ráa:
―Kue̱ꞌe̱ꞌ tu̱nóꞌó nínísaá kunoꞌo-ó jee ki̱vɨ-ó nu̱u̱nꞌ tátúníꞌ Ndiosíꞌ.
Jee ñani Pablo jín Bernabé rá te̱e kúñáꞌnú, sáva kosoꞌ rává nu̱u̱nꞌ ta grupo rá ñɨvɨ kúneí iniꞌ ráa Jesús. Jee nneeꞌ nite ráa sáá nna̱kuetu ráa, sáva nxi̱nóo ráa rává naꞌá I̱toꞌoꞌ-ó, ya̱ kúneí iniꞌ ráa, sáva nachituvi re̱ꞌ ráa.
Njia̱ꞌa ráa sánitɨ́ɨn Pisidia, jee nkenta ráa Panfilia.
Jee sáá ya nkachiꞌ ráa tu̱ꞌun váꞌa ñuunꞌ Perga, jee ña̱ꞌa̱nꞌ ráa ñuunꞌ Atalia.
Nkene ráa yukuán jee kua̱ꞌa̱nꞌ ráa jín barkúꞌ nu̱u̱nꞌ ñuunꞌ Antioquía. Yukuán ví nu̱u̱nꞌ nkene ráa xíꞌnañúꞌún, jee ne̱ ntiáꞌan nkene ráa, jee rá ñɨvɨ kúneí iniꞌ Jesús, nni̱ka̱nꞌ rává nu̱u̱nꞌ Ndiosíꞌ ya̱ nachituvi re̱ꞌ Bernabé jín Pablo, sáva saꞌá ráa tiñu ya̱ ya nsi̱kúnkuvi ráa.
Sáá nnenta i̱i̱ꞌ ráa Antioquía, jee nstútú ráa rá ñɨvɨ ya̱ kúneí iniꞌ rává Jesús. Jee nna̱kani ráa rá nsa̱ꞌá Ndiosíꞌ jín ráa. Jee nna̱kani ráa ya̱ kuéntáꞌ nine Ndiosíꞌ ɨɨn yuvéꞌí, sáva ki̱vɨ rá ñɨvɨ ntu kúvi Israel nu̱u̱nꞌ Ndiosíꞌ, chi suni kúneí iniꞌ ráa Jesús.
Jee kue̱ꞌe̱ꞌ tiempúꞌ nneeꞌ Bernabé jín Pablo jín rá ñɨvɨ yukuán ya̱ níkɨ́nꞌ ñujiínꞌ Jesús.
Nku̱tútú rá te̱e kúñáꞌnú kúneí iniꞌ Jesús ñuunꞌ Jerusalén
Kéꞌín rá te̱e va̱ji ne̱ Judea jee ntiaaꞌ ráa Antioquía. Jee xínéꞌénꞌ ráa rá ñaniꞌ kúneí iniꞌ Jesús, ya̱ nsá nánitáꞌvíꞌ rán, ré ntu sáꞌá “circuncidar”<sup>a</sup> rán maárán sáni káchíꞌ ley, ya̱ njiáꞌa Ndiosíꞌ nu̱u̱nꞌ Moisés.
Jee ntu̱né nkúnuún iniꞌ Pablo jín Bernabé jín ráa. Jee nka̱ntáꞌán túꞌun víꞌí ráa. Saáva rá ñanitáꞌán ñani ráa Bernabé jín Pablo jín inka rá ñɨvɨ yukuán, jee nta̱jí ráa rává kua̱ꞌa̱nꞌ nu̱u̱nꞌ ñuunꞌ Jerusalén, sáva natúꞌún rává jín rá apóstol jín rá te̱e kúñáꞌnú jie̱ꞌe̱ꞌ tiñu yaꞌá.
I̱ña̱jee rá ñɨvɨ ya̱ kúneí iniꞌ ráa Jesús na̱chuichí ráa Pablo jín Bernabé. Ni ya̱ kua̱jia̱ꞌa rává Fenicia jín Samaria, jee yukuán nna̱kani rává nu̱u̱nꞌ rá ñanitáꞌán kúneí iniꞌ ráa Jesús, tu̱ꞌun jie̱ꞌe̱ꞌ rá ñɨvɨ ntu kúvi Israel nna̱kani iniꞌ ráa ñujiínꞌ íñɨ́ ráa jee nki̱vɨ ráa nu̱u̱nꞌ Ndiosíꞌ. Jee tu̱ꞌun yaꞌá nsa̱ꞌá-a ya̱ nku̱sɨ̱ɨ̱ xá iniꞌ rává.
Sáá nkenta Pablo jín Bernabé ñuunꞌ Jerusalén, jee rá ñɨvɨ yukuán ya̱ kúneí iniꞌ ráa Jesús, jín rá apóstol, jín rá te̱e kúñáꞌnú nu̱u̱nꞌ ráa nna̱kuatáꞌví rává Pablo jín rá kútáꞌán jín re̱ꞌ. Jee nna̱kani Pablo jín Bernabé nɨꞌɨ ya̱ nsa̱ꞌá Ndiósíꞌ jín ráa.
Soo nna̱kuiñɨꞌ kéꞌín rá te̱e kúneí iniꞌ Jesús, ya̱ yɨ́ꞌɨ́ grupo “fariseo”, jee nkachiꞌ ráa:
―Íyó saꞌá “circuncidar”-ó ráa, jee íyó tatúníꞌ-ó ya̱ sikúnkuvi ráa ley, ya̱ njiáꞌa Ndiosíꞌ nu̱u̱nꞌ Moisés.
Jee nku̱tútú rá apóstol jín rá te̱e kúñáꞌnú, sáva kuna̱a̱ iniꞌ ráa tiñu yaꞌá.
Jee sáá nkuvi nkua̱a̱yúꞌú víꞌí ráa, jee nna̱kuiñɨꞌ Pedro jee nkachiꞌ re̱ꞌ nu̱u̱nꞌ ráa:
―Ránoꞌó ñaniꞌ. Jíníꞌ rán ya̱ tiempúꞌ ya̱ta̱ꞌ, nka̱ji Ndiósíꞌ nuꞌuꞌ nteñu rán, sáva stekútu̱ꞌún ni̱ꞌ tu̱ꞌun va̱ꞌa nu̱u̱nꞌ rá ñɨvɨ ntu kúvi Israel, sáva teso̱ꞌo ráa jee i̱nu̱ iniꞌ ráa.
Jee Ndiosíꞌ jíníꞌ ánímaꞌ rá ñɨvɨ. Jee nna̱stúvi re̱ꞌ nu̱u̱nꞌ ráa, ˻ya̱ ya nxi̱nánitáꞌvíꞌ re̱ꞌ ráa,˼ chi njia̱ꞌa re̱ꞌ Ta̱chi̱ꞌ ííꞌ re̱ꞌ nu̱u̱nꞌ ráa, kuéntáꞌ kua̱ꞌ ya̱ ntaji re̱ꞌ nu̱u̱nꞌ ránꞌ.
Ntu káji Ndiosíꞌ néꞌyá re̱ꞌ yó jín ráa. Chi nxi̱nónoo re̱ꞌ kua̱chi yɨ́ꞌɨ́ ánímaꞌ ráa, chi kúneí iniꞌ ráa Jesús.
Saájee ¿na̱kui chi kenta rán si̱kɨ̱ꞌ ya̱ sáꞌá Ndiosíꞌ, sáva síkítɨ́ꞌ rán iniꞌ re̱ꞌ? Chi jiáꞌa rán ɨɨn tiñu ve̱i nasɨ́kuitɨꞌ nu̱u̱nꞌ rá ñɨvɨ níkɨ́nꞌ ñujiínꞌ Jesús, ya̱ ntu nkúvi kuniso-ó maa ni rá tátáꞌ-ó yanaꞌán.
Ntu̱ví suꞌva, chi ínú iniꞌ-ó ya̱ nánitáꞌvíꞌ-ó chi íyó máni iniꞌ I̱toꞌoꞌ-ó Jesús néꞌyá re̱ꞌ yó, sánikua̱ꞌ nánitáꞌvíꞌ rá ñɨvɨ ntu kúvi ñɨvɨ Israel ―nkachiꞌ Pedro.
Níín nkuvi rá ñɨvɨ nku̱tútú, jee nteso̱ꞌo ráa ni nna̱kani Bernabé jín Pablo rá señáꞌ jín rá a̱nasɨ́ nsa̱ꞌá Ndiosíꞌ jín ráa nteñu rá ñɨvɨ ntu kúvi Israel, ˻sáva kuniꞌ rá ñɨvɨ ya̱ íyó na̱a̱ꞌ tu̱ꞌun káchíꞌ ráa˼.
Sáá nkuvi nkaꞌanꞌ ráa, nki̱jiéꞌé nkaꞌanꞌ Jacobo jee nkachiꞌ-i:
―Ránoꞌó ñaniꞌ. Teso̱ꞌo rán nuꞌuꞌ.
Nna̱kani Simon sáá máá xíꞌnañúꞌún ni̱yo ma̱ni̱ iniꞌ Ndiosíꞌ jín rá ñɨvɨ ntu kúvi Israel, jee ntavaꞌ re̱ꞌ ñɨvɨ nteñu ráa, sáva kúvi rává ñɨvɨ re̱ꞌ.
Jín tu̱ꞌun yaꞌá káꞌánꞌ nuún jín tu̱ꞌun ntee rá profeta, ya̱ njia̱ꞌa Ndiosíꞌ tu̱ꞌun nu̱u̱nꞌ ráa. Sánikua̱ꞌ ya̱ nééꞌ tu̱ꞌun Ndiosíꞌ nu̱u̱nꞌ tutuꞌ,
káchíꞌ Ndiosíꞌ:
Ichinúúnꞌ, nikó ni̱ꞌ jee nasaꞌá ni̱ꞌ veꞌi David, ya̱ nkoyo.<sup>b</sup>
Jee rá ntánɨꞌ, naneꞌen ni̱ꞌ maa, jee nasaꞌá tuku ni̱ꞌ maa.
Sáva ne̱ rá inka ka̱ꞌ ñɨvɨ kuvi nanukú ráa I̱toꞌoꞌ-ó.
Suꞌva nkachiꞌ I̱toꞌoꞌ-ó, ya̱ nsa̱ꞌá re̱ꞌ ya̱ kuniꞌ ñɨvɨ ne̱ rá tiempúꞌ ya̱ta̱ꞌ.
’Saáva nkuna̱a̱ iniꞌ ni̱ꞌ ya̱ nkúꞌva-ó tiñu véi, sáva nstáña̱ꞌán-ó rá ñɨvɨ ntu kúvi Israel, ya̱ nákani iniꞌ ráa, sáva kunikɨnꞌ ráa Ndiosíꞌ.
Soo ku̱ꞌva-ó tu̱ꞌun kɨ̱ꞌɨ̱nꞌ nu̱u̱nꞌ ráa. Kachiꞌ-ó nu̱u̱nꞌ tutuꞌ ya̱ chusává ráa maáráa nu̱u̱nꞌ ku̱ñu sókóꞌ rá ñɨvɨ nu̱u̱nꞌ rá santúꞌ chi sáꞌá-a ya̱ ntu̱ví ninuꞌun ráa nu̱u̱nꞌ Ndiosíꞌ; jín ya̱ chusává saꞌá téní ráa; jín ya̱ chusává ráa maáráa nu̱u̱nꞌ ku̱ñu rá kitɨ ya̱ jíꞌni ráa su̱ku̱nꞌ; jín ya̱ chusává ráa maáráa kajiꞌ ráa ni̱ñɨ̱ꞌ.<sup>c</sup>
Chi ne̱ tiempúꞌ ya̱ta̱ꞌ nasɨ́kuitɨꞌ, jee íyó rá te̱e ta ñuunꞌ ya̱ stékútu̱ꞌún ráa tu̱ꞌun, ya̱ njiáꞌa Ndiosíꞌ nu̱u̱nꞌ Moisés. Chi ta rá ki̱vɨ̱ꞌ nájiáví, káꞌvi ráa maa iniꞌ rá veñu̱ꞌun lúlí.
Tutuꞌ nta̱jí ráa nu̱u̱nꞌ rá ñɨvɨ ntu kúvi Israel
I̱ña̱jee nkuna̱a̱ iniꞌ rá apóstol jín rá te̱e kúñáꞌnú jín ntáká rá inka rá ñɨvɨ kúneí iniꞌ ráa Jesús, ya̱ ka̱ji ráa rá te̱e nteñu ráa, ya̱ tají ráa kɨ̱ꞌɨ̱nꞌ nu̱u̱nꞌ ñuunꞌ Antioquía jín Pablo jín Bernabé. Nka̱ji ráa Judas, ya̱ na̱ní Barsabás, jín ɨɨn te̱e na̱ní Silas. Kúvi ráa u̱vi̱ꞌ rá te̱e kúñáꞌnú nteñu rá ñaniꞌ.
Nta̱jí ráa tutuꞌ kua̱ꞌa̱nꞌ jín rá te̱e vá, ya̱ káchíꞌ suꞌva:
“Ránuꞌuꞌ ya̱ kúvi rá apóstol jín rá te̱e kúñáꞌnú. Kúvi ránꞌ ñaniꞌ rán. Tée ráníꞌ nu̱u̱nꞌ rán, ya̱ nééꞌ nɨꞌɨ ñuunꞌ Antioquía jín rá sánitɨ́ɨn Siria jín Cilicia, ya̱ kúvi rán rá ñaniꞌ ˻jín rá ku̱ꞌva˼, ya̱ ntu kúvi Israel.
’Nátají ránꞌ saludos nu̱u̱nꞌ ránoꞌó.
’Nteso̱ꞌo ránꞌ ya̱ sava rá táꞌán ráníꞌ nkene ráa nteñu ránuꞌuꞌ kua̱ne̱ꞌyá ráa ránoꞌó jee nxtaña̱ꞌán ráa ránoꞌó jín tu̱ꞌun ráa, jee nku̱naanꞌ rán nsa̱ꞌá ráa. Soo ntu̱náꞌ tiñu njia̱ꞌa ráníꞌ nu̱u̱nꞌ ráa.
Saáva nuún iniꞌ ránꞌ jee ñani iniꞌ ránꞌ ya̱ íyó váꞌa ya̱ ka̱ji ránꞌ rá te̱e, ya̱ ta̱jí ránꞌ kua̱jiaaꞌ jín Bernabé jín Pablo nu̱u̱nꞌ ránoꞌó. Ñúnúun ránꞌ Bernabé jín Pablo.
Kúvi rá te̱e vá ya̱ jiéꞌné iniꞌ ráa saꞌá ráa tiñu I̱toꞌoꞌ-ó Jesucristo, sú kuviꞌ ráa.
Saájee nta̱jí ránꞌ Judas jín Silas. Jee nakani ráa sánikua̱ꞌ ya̱ ntee ránꞌ.
Chi kúnáa iniꞌ Ta̱chi̱ꞌ ííꞌ Ndiosíꞌ jín-ó ya̱ ntu̱náꞌ tee ránꞌ ni ɨɨn tiñu ka̱ꞌ nu̱u̱nꞌ rán, nsú káꞌ rá yaꞌá ya̱ íyó saꞌá rán.
Chusává rán rá sókóꞌ ráa nu̱u̱nꞌ rá santúꞌ, jín ni̱ñɨ̱ꞌ, jín ku̱ñu rá kitɨ ya̱ jíꞌni ráa su̱ku̱nꞌ, jee koto sáꞌá téní rán. Ré chusává rán rá yaꞌá saꞌá na̱a̱ꞌ rán. Kuáꞌán va̱ꞌa rán.”
I̱ña̱jee nta̱jí rá ñɨvɨ rá te̱e vá, jee nkenta ráa ñuunꞌ Antioquía. Jee yukuán nna̱stútú ráa rá ñɨvɨ kúneí iniꞌ rává Jesús. Jee nna̱ku̱ꞌva ráa tutuꞌ vá nu̱u̱nꞌ rává.
Sáá nkaꞌvi rá ñɨvɨ vá maa, jee sɨ̱ɨ̱ꞌ xá nkuini rává jie̱ꞌe̱ꞌ ya̱ nna̱chuꞌun neí tu̱ꞌun vá iniꞌ rává.
Jee Judas jín Silas, ya̱ suni kúvi ráa profeta, ya̱ jiáꞌa Ndiosíꞌ tu̱ꞌun nu̱u̱nꞌ ráa, jee nkaꞌanꞌ víꞌí ráa jín rá ñɨvɨ, sáva nna̱sáneí ráa xá iniꞌ rá ñanitáꞌán, jee nna̱chituvi ráa ya̱ kuni̱ꞌin rává kúneí iniꞌ rává Jesús.
Sáá nneeꞌ ráa yakuꞌ tiempúꞌ yukuán, jee nkaꞌanꞌ rá ñanitáꞌán ka̱ꞌ jín ráa, sáva kɨ̱ꞌɨ̱nꞌ va̱ꞌa ráa jee nikó i̱i̱ꞌ ráa nu̱u̱nꞌ rá ñɨvɨ ya̱ nta̱jí rává ráa.
[Soo Silas ntaꞌan iniꞌ re̱ꞌ nkino̱o re̱ꞌ yukuán.]
Soo Pablo jín Bernabé nkino̱o ráa ñuunꞌ Antioquía. Maáráa jín kue̱ꞌe̱ꞌ rá inka ka̱ꞌ ñɨvɨ xínéꞌénꞌ ráa jee stékútu̱ꞌún ráa tu̱ꞌun I̱toꞌoꞌ-ó.
Pablo nna̱kijiéꞌé re̱ꞌ jíkanuun re̱ꞌ ya̱ úvíꞌ íchí sáva stekútu̱ꞌún re̱ꞌ tu̱ꞌun Jesús
Njia̱ꞌa tiempúꞌ, jee nkachiꞌ Pablo nu̱u̱nꞌ Bernabé:
―Nikó i̱i̱ꞌ-ó kaꞌanꞌ-ó jín rá ñaniꞌ nɨꞌɨ rá ñuunꞌ nu̱u̱nꞌ nste̱kútu̱ꞌún-ó tu̱ꞌun I̱toꞌoꞌ-ó, sáva kuniꞌ-ó na̱ja íyó ráa.
Bernabé nkuini re̱ꞌ ya̱ kɨ̱ꞌɨ̱nꞌ ráa jín Juan, ya̱ suni na̱ní-i Marcos.
Soo ñani iniꞌ Pablo ya̱ ntu íyó va̱ꞌa ya̱ kɨ̱ꞌɨ̱nꞌ ráa jín Marcos, chi nxi̱nóo re̱ꞌ ráa sánitɨ́ɨn Panfilia, jee ntu ñáꞌánꞌ-a ka̱ꞌ jín ráa nu̱u̱nꞌ tiñu sáꞌá ráa.
Ntu nkúnuún natúꞌún ni̱ꞌin ráa. Saáva nku̱sɨ́ɨ́n ráa, jee nkeꞌen Bernabé Marcos jee kua̱ꞌa̱nꞌ ráa iniꞌ barkúꞌ nu̱u̱nꞌ ñuꞌun káá ma̱ꞌñú nteñúꞌún na̱ní Chipre.
Soo nka̱ji Pablo Silas. Jee sáá nkuvi ni̱ka̱nꞌ rá ñaniꞌ ya̱ I̱toꞌoꞌ-ó kumí re̱ꞌ ráa jee nachituvi re̱ꞌ ráa sáva sikúnkuvi ráa tiñu vá, chi íyó máni iniꞌ re̱ꞌ, jee nkene ráa yukuán kua̱ꞌa̱nꞌ ráa.
Timoteo kútáꞌán-a jín Pablo jín Sila
Jee suni ña̱ꞌa̱nꞌ Pablo ñuunꞌ Derbe jín Listra. Jee yukuán nneeꞌ ɨɨn te̱e ya̱ níkɨ́nꞌ-ɨ ñujiínꞌ Jesús, na̱ní Timoteo. Kúvi re̱ꞌ se̱ꞌya yɨ́ɨ́ ɨɨn ñaꞌan ñuunꞌ Israel ya̱ kúneí iniꞌ ña Jesús. Soo tááꞌ re̱ꞌ kúvi te̱e Grecia.
Rá ñaniꞌ ñuunꞌ Listra jín Iconio, ya̱ kúneí iniꞌ ráa Jesús, nkaꞌanꞌ va̱ꞌa ráa jie̱ꞌe̱ꞌ re̱ꞌ.
Nkuini Pablo kutáꞌán Timoteo jín-i, saáva nsa̱ꞌá “circuncidar” Pablo maa, ya̱ keꞌneꞌ-e ntíꞌ ñɨɨn Timoteo sáva stúvi ya̱ kúvi re̱ꞌ te̱e Israel. Nsa̱ꞌa Pablo suꞌva jín re̱ꞌ sáva nsíkítɨ́ꞌ ráa iniꞌ rá ñɨvɨ Israel nééꞌ rá ñuunꞌ yukuán, chi nɨꞌɨ ráa jíníꞌ ya̱ tááꞌ re̱ꞌ kúvi te̱e Grecia.
I̱ña̱jee sáá njia̱ꞌa ráa rá ñuunꞌ yukuán, nna̱ku̱ꞌva ráa tu̱ꞌun nu̱u̱nꞌ rá ñɨvɨ ya̱ kúneí iniꞌ ráa Jesús, ya̱ nkuna̱a̱ iniꞌ rá apóstol jín rá te̱e kúñáꞌnú nééꞌ Jerusalén, jín ya̱ nta̱túníꞌ rává sáva sikúnkuvi rá ñɨvɨ maa.
Saáva rá ñɨvɨ ya̱ yɨ́ꞌɨ́ ráa nu̱u̱nꞌ Jesús, jee nnu̱neí iniꞌ ráa kuneí iniꞌ ráa Jesús. Jee ni ki̱vɨ̱ꞌ nku̱kueꞌeꞌ ráa ka̱ꞌ nki̱vɨ nu̱u̱nꞌ Jesús.
Kájí kuitɨ ntu̱vi ya̱ nxi̱néꞌénꞌ Ndiosíꞌ nu̱u̱nꞌ Pablo jie̱ꞌe̱ꞌ ɨɨn te̱e Macedonia
Jee njia̱ꞌa ráa kua̱ꞌa̱nꞌ ráa sánitɨ́ɨn Frigia jín Galacia, chi ntu njiáꞌa Ta̱chi̱ꞌ ííꞌ Ndiosíꞌ stekútu̱ꞌún ráa tu̱ꞌun va̱ꞌa sánitɨ́ɨn Asia.
Soo sáá nkenta ráa nu̱u̱nꞌ kánitáꞌán sánitɨ́ɨn Misia, jee nnu̱kú ráa ki̱vɨ ráa sánitɨ́ɨn Bitinia, soo ntu njia̱ꞌa Ta̱chi̱ꞌ ííꞌ Jesús ki̱vɨ ráa maa.
Saáva njia̱ꞌa ráa sánitɨ́ɨn Misia jee nkenta ráa ñuunꞌ Troas.
Jee kájíkuitɨꞌ ntu̱vi ya̱ nxi̱néꞌénꞌ Ndiosíꞌ nu̱u̱nꞌ Pablo yakuááꞌ. Ntu̱vi nu̱u̱nꞌ re̱ꞌ ɨɨn te̱e Macedonia íñɨ́ nichi, jee ni̱ka̱nꞌ táꞌvíꞌ-i nu̱u̱nꞌ re̱ꞌ:
―Kiji nú Macedonia jee chineí nú ránuꞌuꞌ.
Sáá niniꞌ re̱ꞌ ya̱ nxi̱néꞌénꞌ nu̱u̱nꞌ Ndiosíꞌ nu̱u̱nꞌ re̱ꞌ, jee nsa̱ꞌá stákoo ránꞌ<sup>a</sup> sáva kene ránꞌ kɨ̱ꞌɨ̱nꞌ ránꞌ Macedonia, chi niniꞌ kájí ránꞌ ya̱ kána Ndiosíꞌ ránuꞌuꞌ stekútu̱ꞌún ránꞌ tu̱ꞌun va̱ꞌa re̱ꞌ nu̱u̱nꞌ ráa.
Pablo jín Silas nneeꞌ ñuunꞌ Filipos
Nkene ránꞌ ñuunꞌ Troas kua̱ꞌa̱nꞌ ránꞌ jín barkúꞌ. Jee kua̱ꞌa̱nꞌ na̱a̱ꞌ ránꞌ nu̱u̱nꞌ ñuꞌun na̱ní Samotracia ˻káá ma̱ꞌñú nteñúꞌún˼. Jee ne̱ ki̱vɨ̱ꞌ stéñúꞌún nkenta ránꞌ ñuunꞌ Neápolis.
Jee ne̱ yukuán ña̱ꞌa̱nꞌ ránꞌ ñuunꞌ Filipos, ya̱ kúvi ñuunꞌ maá ñáꞌnú ka̱ꞌ ya̱ tɨ́ɨn Macedonia.<sup>b</sup> Rá ñɨvɨ ñuunꞌ Roma nkenta ña̱kuneeꞌ ñuunꞌ Filipos. Jee kéꞌín ki̱vɨ̱ꞌ nneeꞌ ráníꞌ ñuunꞌ yukuán.
Ki̱vɨ̱ꞌ nájiáví, nkene ránꞌ yuvéꞌí koo yu̱u̱ꞌ nu̱u̱nꞌ kívɨ rá ñɨvɨ nu̱u̱nꞌ ñuunꞌ. Jee ña̱ꞌa̱nꞌ ránꞌ yúntekáꞌnú, nu̱u̱nꞌ káꞌvi iniꞌ ránꞌ ya̱ íyó nu̱u̱nꞌ nákuetu rá ñɨvɨ Israel. Jee ña̱kuneeꞌ ránꞌ jee nkaꞌanꞌ ránꞌ jín rá ñaꞌan nku̱kútú.
Ɨɨn rá ñaꞌan vá na̱ní Lidia. Xíkó ña saꞌma líꞌí ˻nééꞌ ya̱ꞌvi˼. Va̱ji ña ne̱ ñuunꞌ Tiatira. Néñu̱ꞌun ña Ndiosíꞌ. Jee tésóꞌo ña, jee nsa̱ꞌá I̱toꞌoꞌ-ó nkajia iniꞌ ña ya̱ ntɨɨn ña rá tu̱ꞌun ya̱ nkachiꞌ Pablo.
Jee sáá ña̱nuté ña jín rá táꞌán veꞌi ña, nkana ña ránuꞌuꞌ jee ni̱ka̱nꞌ táꞌvíꞌ ña:
―Ré káꞌvi iniꞌ rán ya̱ kúneí nijia iniꞌ ni̱ꞌ Jesús, kiji rán kino̱o rán veꞌi ni̱ꞌ.
Jee nsi̱ínú ña iniꞌ ránꞌ.
Nkuvi-i ɨɨn íchí sáá kua̱ꞌa̱nꞌ ránꞌ nu̱u̱nꞌ nákuetu, jee nke̱táꞌán ránꞌ ɨɨn ña súchí ya̱ kúvi musúꞌ nkeꞌen ñɨvɨ. Jee níjín iniꞌ ña, chi yɨ́ꞌɨ́ ta̱chi̱ꞌ kíni iniꞌ ña. Nni̱ꞌi̱nꞌ víꞌí rá i̱toꞌoꞌ ña xu̱ꞌún sáꞌá ña, chi nkachiꞌ ña ná kuvi ichinúúnꞌ.
Jee suviña níkɨ́nꞌ ña Pablo jín ránꞌ, jee kánajín ña:
―Rá te̱e yaꞌá kúvi rá musúꞌ ya̱ jiátíñú Ndiosíꞌ, ya̱ kúñáꞌnú ka̱ꞌ nu̱u̱nꞌ nɨꞌɨ. Stékútu̱ꞌún ráa nu̱u̱nꞌ ránoꞌó na̱ja nanitáꞌvíꞌ rán ―nkachiꞌ ña súchí vá.
Kue̱ꞌe̱ꞌ ki̱vɨ̱ꞌ nsa̱ꞌá ña yaꞌá, jee nku̱níní víꞌí iniꞌ Pablo. Jee nna̱ikó re̱ꞌ jee nkachiꞌ re̱ꞌ nu̱u̱nꞌ ta̱chi̱ꞌ kíni vá:
―Nu̱u̱nꞌ súví Jesucristo, tátúníꞌ ni̱ꞌ nu̱u̱nꞌ nú, kene nú ña súchí vá.
Jee kuísá nkene-e ña.
Sáá niniꞌ rá i̱toꞌoꞌ ña ya̱ nnɨꞌɨ tuneí iniꞌ ráa ya̱ nsá ni̱ꞌi̱nꞌ ráa ka̱ꞌ xu̱ꞌún sáꞌá ña, jee ntɨɨn ráa Pablo jín Silas, jee nsi̱úꞌun ráa rává nu̱yáꞌvi, nu̱u̱nꞌ sánáaꞌ ráa rá kua̱chi ichinúúnꞌ rá te̱e néentiñu.
―Rá te̱e yaꞌá, sáꞌá ráa tuntíxín jín rá ñɨvɨ ñuunꞌ-ó, chi te̱e Israel ví ráa.
Jee stékútu̱ꞌún ráa nu̱u̱nꞌ-ó rá “costumbre” néen ráa, soo ley maáó káchíꞌ ya̱ ntu̱né íyó tɨɨn-ó, ni ya̱ saꞌá-o maa chi kúvi-ó ñɨvɨ Roma ―nkachiꞌ rá te̱e vá.
Jee nta̱vi̱ꞌ rá ñɨvɨ si̱kɨ̱ꞌ Pablo jín Silas. Jee rá te̱e néetiñu ni̱xtá ráa ntavaꞌ ráa saꞌma rává, jee nta̱túníꞌ ráa ya̱ ku̱ꞌva rá soldado rává jín tuxíi.
Jee sáá nkuvi njia̱ꞌa víꞌí rá soldado rává, jee ntu̱ví ráa rává iniꞌ veka̱a. Jee nta̱túníꞌ ráa nu̱u̱nꞌ mayóríꞌ kúmí veka̱a, ya̱ nito kumí re̱ꞌ rává.
Jee sáá nkuvi nta̱túníꞌ ráa nu̱u̱nꞌ re̱ꞌ suꞌva, jee ntu̱ví re̱ꞌ rává ne̱ nu̱u̱nꞌ kúnú ka̱ꞌ iniꞌ veka̱a, jee ntu̱ví kutú re̱ꞌ jie̱ꞌe̱ꞌ rává ma̱ꞌñú rá u̱vi̱ꞌ yutun véi.
Soo yatin kuvi ñuún, Pablo jín Silas nákuetu ráa jee jíta ráa nákuetúꞌún ráa Ndiosíꞌ. Jee tésóꞌo rá inka ñɨvɨ násɨ́ꞌ iniꞌ veka̱a.
Sa̱naanꞌ jee nta̱an nasɨ́kuitɨꞌ ne̱ nkisɨ nu̱u̱nꞌ nsamaꞌ veka̱a. Jee va̱ꞌa̱ni jee nine nɨꞌɨ rá yuvékáa, jee nna̱najiꞌ maá rá ka̱a nnuꞌniꞌ ntáká rá yɨ́ꞌɨ́ veka̱a.
Jee sáá nnoto mayóríꞌ, jee niniꞌ re̱ꞌ ya̱ núne rá yuvékáa, jee ntavaꞌ-a yuchiꞌ espada-a, jee yakuꞌ ka̱ꞌ kaꞌniꞌ-i maáa, chi nkaꞌvi iniꞌ-i ya̱ nka̱ku rá násɨ́ꞌ iniꞌ veka̱a.
Soo ni̱ꞌin nka̱najín Pablo:
―¡Koto na̱ni saꞌá kini nú maánú! Chi nééꞌ i̱i̱ꞌ ntáká ránꞌ yaꞌá.
Jee nni̱ka̱nꞌ re̱ꞌ ñuꞌunꞌ, jee numíjiꞌíꞌ nki̱vɨ re̱ꞌ. Jee nkisɨ re̱ꞌ jee ña̱kui̱ñɨ̱ꞌ ítɨ́ re̱ꞌ ichinúúnꞌ Pablo jín Silas.
Jee ntavaꞌ re̱ꞌ ráa jee ni̱ka̱tu̱ꞌún re̱ꞌ ráa:
―¿Ná kúvi ya̱ íyó saꞌá ni̱ꞌ sáva nanitáꞌvíꞌ ni̱ꞌ?
Jee nkachiꞌ ráa:
―Kuneí iniꞌ nú I̱toꞌoꞌ-ó Jesús, jee nanitáꞌvíꞌ nú. Suꞌva nanitáꞌvíꞌ nú jín táꞌán veꞌi nú.
Nste̱kútu̱ꞌún ráa tu̱ꞌun I̱toꞌoꞌ-ó nu̱u̱nꞌ re̱ꞌ jín nu̱u̱nꞌ nɨꞌɨ rá nééꞌ veꞌi re̱ꞌ.
Maá horáꞌ yakuááꞌ yukuán, jee kua̱ꞌa̱nꞌ re̱ꞌ jín ráa, jee nna̱kete re̱ꞌ rá nu̱u̱nꞌ ntúfiꞌ ráa. Jee kuísá ña̱nuté re̱ꞌ jín nɨꞌɨ rá táꞌán veꞌi re̱ꞌ.
Jee nkeꞌen re̱ꞌ ráa kua̱ꞌa̱nꞌ jín re̱ꞌ veꞌi re̱ꞌ. Njia̱ꞌa re̱ꞌ nyajiꞌ ráa. Jee nku̱sɨ̱ɨ̱ iniꞌ re̱ꞌ jín rá táꞌán veꞌi re̱ꞌ chi ni̱nu̱ iniꞌ ráa Ndiosíꞌ.
Jee sáá nku̱nijinꞌ, jee nta̱jí rá te̱e néetiñu rá najiáꞌáꞌ ráa, jee nkachiꞌ ráa:
―Siaáꞌ rá te̱e vá.
Nkachiꞌ mayóríꞌ tu̱ꞌun vá nu̱u̱nꞌ Pablo:
―Nkachiꞌ rá te̱e néetiñu ya̱ siaáꞌ ni̱ꞌ ránó. Saájee ntañúꞌún kene rán jee kuáꞌán va̱ꞌa rán.
Soo nkachiꞌ Pablo nu̱u̱nꞌ ráa:
―Njia̱ꞌa nijinꞌ ráa ránuꞌuꞌ, sú ntu nnásaa̱náaꞌ ráa si̱kɨ̱ꞌ ránuꞌuꞌ retáꞌ íyó kua̱chi ránꞌ, súka̱ꞌ kúvi ránꞌ se̱ꞌya ñuunꞌ Roma.<sup>c</sup> Jee ntu̱ví ráa ránuꞌuꞌ veka̱a. Jee ntañúꞌún ¿á táváꞌ yuꞌuꞌ ráa ránuꞌuꞌ? Ntu̱né íyó saꞌá ráa suꞌva. Nkíji maáráa jee kitavaꞌ ráa ránuꞌuꞌ.
Jee nkachiꞌ rá najiáꞌáꞌ tu̱ꞌun yaꞌá nu̱u̱nꞌ rá te̱e néetiñu. Jee nyu̱ꞌví ráa sáá nku̱káꞌnú iniꞌ ráa ya̱ se̱ꞌya Roma ví rává.
Jee nkiji ráa, jee nna̱kaꞌanꞌ va̱ꞌa ráa jín rává. Ntavaꞌ ráa rává veka̱a, jee ni̱ka̱nꞌ táꞌvíꞌ ráa nu̱u̱nꞌ rává ya̱ kene rává ñuunꞌ.
Sáá nkene Pablo jín Silas veka̱a, jee ña̱ꞌa̱nꞌ ráa veꞌi Lidia. Sáá ni̱yo tútú ráa jín rá ñaniꞌ jín rá ku̱ꞌva yɨ́ꞌɨ́ ñujiínꞌ Jesús, jee nna̱sáneí ráa iniꞌ rává. Jee nkene ráa ñuunꞌ.
Nsa̱ꞌá ráa ti̱xi̱nꞌ ñuunꞌ Tesalónica
Sáni nka̱an Pablo, ña̱ꞌa̱nꞌ re̱ꞌ yukuán. Jee u̱ni̱ꞌ sátuꞌ ki̱vɨ̱ꞌ nájiáví ráa, jee nkua̱yúꞌú re̱ꞌ jín ráa sáni káchíꞌ nu̱u̱nꞌ tutuꞌ níso tu̱ꞌun Ndiosíꞌ.
Nna̱kachiva̱ꞌa re̱ꞌ ka̱ꞌ tu̱ꞌun vá. Jee nxi̱néꞌénꞌ re̱ꞌ ya̱ tu̱ꞌun Ndiosíꞌ nkachiꞌ ya̱ Cristo ñani Ndiosíꞌ sává tatúníꞌ-i ñɨ̱vɨ́, jee íyó kunoꞌo-ó jee natekuꞌ i̱i̱ꞌ-i nteñu rá níꞌiꞌ. Nkachiꞌ Pablo:
―Cristo ya̱ ñani Ndiosíꞌ ví Jesús. Maáréꞌ ví ya̱ stékútu̱ꞌún ni̱ꞌ nu̱u̱nꞌ rán.
Kéꞌín ráa nni̱nu̱ iniꞌ jee nna̱sikánitáꞌán ráa maáráa jín Pablo jín Silas. Jee suni sukuán nsa̱ꞌá kue̱ꞌe̱ꞌ rá ñɨvɨ ntu kúvi Israel, ya̱ nééñuꞌun ráa Ndiosíꞌ, jín kue̱ꞌe̱ꞌ rá ñaꞌan kúñáꞌnú.
Soo rá ñɨvɨ Israel ya̱ ntu nínúꞌ iniꞌ, jee ñúꞌún kuíñɨ́ iniꞌ ráa néꞌyá ráa Pablo jín Silas. Jee nsi̱kétáꞌán ráa rá te̱e kúxí kánéꞌén ya̱ jíkónúun nu̱yáꞌvi. Jee sáá nsatútú ráa kue̱ꞌe̱ꞌ ñɨvɨ, jee nsa̱ꞌá ráa tu̱ntíxín nu̱u̱nꞌ ñuunꞌ vá. Jee sáá nta̱vi̱ꞌ ráa veꞌi Jasón, nna̱nukú ráa Pablo jín Silas sáva tavaꞌ ráa rává nu̱u̱nꞌ rá ñɨvɨ nkenta yukuán.
Soo sáá ntu nnániꞌinꞌ ráa rává, nsi̱úꞌun ráa Jasón jín kéꞌín rá ñaniꞌ jínú iniꞌ tu̱ꞌun Jesús kua̱ꞌa̱nꞌ nu̱u̱nꞌ rá te̱e néetiñu ñuunꞌ vá. Jee nka̱najín ráa:
―Suviráa ví ya̱ sáꞌá kue̱ꞌe̱ꞌ tuntíxín nɨꞌɨ ñɨ̱vɨ́, jee suni nkiaaꞌ ráa yaꞌá.
Jee jiáꞌa Jasón nééꞌ ráa veꞌi re̱ꞌ. Jee nɨꞌɨ rá ñɨvɨ yaꞌá kénta si̱kɨ̱ꞌ ya̱ tátúníꞌ rey Roma, chi káchíꞌ ráa ya̱ íyó inka ka̱ꞌ rey na̱ní Jesús.
Sáá nteso̱ꞌo rá ñɨvɨ yukuán jín rá te̱e néetiñu tu̱ꞌun yaꞌá, jee nku̱níní iniꞌ ráa.
Nte̱tuvi rá te̱e néetiñu ya̱ chisóneenꞌ Jasón jín rá te̱e kútáꞌán jín re̱ꞌ xu̱ꞌún, jee nsia̱áꞌ ráa rává.
Pablo jín Silas nééꞌ ñuunꞌ Berea
Yankuaaꞌ, kuísá ntañúꞌún, nchu̱ichí rá ñaniꞌ Pablo jín Silas kua̱ꞌa̱nꞌ ne̱ ñuunꞌ Berea. Sáá nkenta ráa yukuán, jee nki̱vɨ ráa iniꞌ veñu̱ꞌun rá ñɨvɨ Israel.
Soo rá ñɨvɨ yukuán nkuva̱ꞌa ka̱ꞌ iniꞌ ráa nsú ka̱ꞌ rá ñɨvɨ ñuunꞌ Tesalónica, chi va̱ne̱ꞌ ñuꞌun káñá iniꞌ ráa ntɨɨn ráa tu̱ꞌun yaꞌá. Jee ni ki̱vɨ̱ꞌ súkuáꞌa ráa tutuꞌ ííꞌ níso tu̱ꞌun Ndiosíꞌ, sáva kuniꞌ ráa ré ya̱ naáꞌ ví ya̱ káchíꞌ Pablo jín Silas.
Jee saáva ni̱nu̱ iniꞌ kue̱ꞌe̱ꞌ víꞌí ráa jín kue̱ꞌe̱ꞌ rá ñɨvɨ Grecia, kúvi te̱e, kúvi ñaꞌan kúñáꞌnú.
Sáá nku̱káꞌnú iniꞌ rá ñɨvɨ Israel, nééꞌ ñuunꞌ Tesalónica, ya̱ suni stékútu̱ꞌún Pablo tu̱ꞌun Ndiosíꞌ ñuunꞌ Berea, jee suni ña̱ꞌa̱nꞌ ráa yukuán, sáva saꞌá níní ráa iniꞌ rá ñɨvɨ ñuunꞌ vá kune̱ꞌyá ráva Pablo jín Silas, jee saꞌá ráa tu̱ntíxín.
Soo kuísá ntañúꞌún, rá ñaniꞌ yɨ́ꞌɨ́ ñujiínꞌ Jesús, nchu̱ichí ráa Pablo kua̱ꞌa̱nꞌ yúnteñúꞌún. Soo nkino̱o Silas jín Timoteo ñuunꞌ yukuán.
Jee rá ñaniꞌ kútáꞌán jín Pablo, ña̱na̱ka ráa re̱ꞌ ne̱ ñuunꞌ Atenas. Jee nkachiꞌ re̱ꞌ nu̱u̱nꞌ ráa, ya̱ kachiꞌ ráa nu̱u̱nꞌ Silas jín Timoteo, ya̱ íyó kiji rává na̱kua̱ꞌ nku̱ya̱chi̱ꞌ nu̱u̱nꞌ ni̱ꞌ, jee kuíre kua̱noꞌonꞌ ráa.
Pablo nééꞌ ñuunꞌ Atenas
Soo ni nnetu Pablo ráa ñuunꞌ Atenas, nkuníní iniꞌ-i, chi niniꞌ-i ya̱ nchi̱tú ñuunꞌ vá máá santúꞌ
I̱ña̱jee iniꞌ veñu̱ꞌun lúlí nu̱u̱nꞌ kútútú rá ñɨvɨ Israel, jee nkua̱yúꞌú-u jín rá ñɨvɨ Israel jín rá inka ñɨvɨ néñu̱ꞌun ráa Ndiosíꞌ. Jee ni ki̱vɨ̱ꞌ nkaꞌanꞌ-a nu̱yáꞌvi jín né ni ɨɨn ñɨvɨ kénta yukuán.
Soo íyó kéꞌín rá te̱e ya̱ sava ráa súkuáꞌa ñujiínꞌ epicúreo. Jee sava ráa súkuáꞌa ñujiínꞌ estoico. Jee nka̱ntátúꞌun ráa jín-i, jee kéꞌín ráa nkachiꞌ:
―¿Ná kuíni kachiꞌ te̱e nékáíyó káꞌánꞌ yaꞌá?
Jee inka ráa ka̱ꞌ nkachiꞌ:
―Túvi-i kuéntáꞌ ɨɨn ya̱ xínéꞌénꞌ-e jie̱ꞌe̱ꞌ rá ndiosíꞌ to̱ꞌo̱ꞌ inka ñuunꞌ.
Nkachiꞌ ráa yaꞌá chi nkaꞌanꞌ Pablo tu̱ꞌun váꞌa jie̱ꞌe̱ꞌ Jesús jín jie̱ꞌe̱ꞌ ya̱ nna̱tekuꞌ i̱i̱ꞌ re̱ꞌ jín ya̱ natekuꞌ i̱i̱ꞌ ñɨvɨ nteñu rá níꞌiꞌ.
Jee ntɨɨn ráa maa kua̱naka ráa maa nu̱u̱nꞌ nútútú rá te̱e nísotíñú, na̱ní Areópago. Jee jíkátu̱ꞌún ráa maa:
―¿Á kuvi kukáꞌnú iniꞌ ránꞌ tu̱ꞌun jiáá yaꞌá, ya̱ xínéꞌénꞌ nú?
Chi va̱ji nú jín tu̱ꞌun sɨ́ɨ́n nasɨ́kuitɨꞌ jie̱ꞌe̱ꞌ so̱ꞌo ráníꞌ. Jee kuíni ránꞌ kukáꞌnú iniꞌ ránꞌ ná kuíni kachiꞌ tu̱ꞌun káꞌánꞌ nú.
Jee íñɨ́ Pablo nteñu rá ñɨvɨ Areópago, jee nkachiꞌ-i:
―¡Ránoꞌó te̱e Atenas! Néꞌyá ni̱ꞌ ya̱ máá tiñu yɨ́ñúꞌún víꞌí rán nu̱u̱nꞌ kue̱ꞌe̱ꞌ ndiosíꞌ.
Chi ni jíkónúun ni̱ꞌ néꞌyá ni̱ꞌ rá kue̱ꞌe̱ꞌ santúꞌ néñu̱ꞌun rán, jee nna̱niꞌinꞌ ni̱ꞌ ɨɨn altar ya̱ yukuán níso tu̱ꞌun yaꞌá: “Nu̱u̱nꞌ néñu̱ꞌun-ó ɨɨn ndiosíꞌ ya̱ ntu jíníꞌ-ó.” Saájee ya̱ néñu̱ꞌun rán jee ntu jíníꞌ rán, yaꞌá ví ya̱ stékútu̱ꞌún ni̱ꞌ nu̱u̱nꞌ rán.
Ndiosíꞌ ví ya̱ nsa̱ꞌá ñɨ̱vɨ́ jín nɨꞌɨ ya̱ íyó nu̱u̱nꞌ-u. Yaꞌá ví ya̱ kúvi I̱toꞌoꞌ súkún jín ñɨ̱vɨ́. Jee ntu nééꞌ-e iniꞌ veñu̱ꞌun ya̱ sáꞌá rá te̱e.
Ni ntu̱náꞌ íyó ya̱ kúvi saꞌá ñɨvɨ chineí ráa re̱ꞌ, chi ntu̱náꞌ jíniñúꞌún-u. Chi suvire̱ꞌ ví ya̱ xtékúꞌ re̱ꞌ nɨꞌɨ ñɨvɨ, jee ístátáchiꞌ-ó sáꞌá-a, jee jiáꞌa-a nɨꞌɨ ya̱ íyó.
Nsa̱ꞌá re̱ꞌ ya̱ nu̱u̱nꞌ métúꞌún te̱e nkene nɨꞌɨ rá ñɨvɨ, sáva kuneeꞌ ráa kuaíyó ñɨ̱vɨ́. Jee ya ñani re̱ꞌ tiempúꞌ kutekuꞌ ráa jín rá xéꞌñú nu̱u̱nꞌ kuneeꞌ ráa.
Nsa̱ꞌá Ndiosíꞌ rá ñɨvɨ sáva nanukú ráa re̱ꞌ, jee sáva sanaanꞌ<sup>a</sup> naniꞌinꞌ ráa maa, ré nanuku ráa maa. Soo ntu̱né íyó íká-a nu̱u̱nꞌ ta ɨɨn-ó
Chi suvire̱ꞌ sáꞌá ya̱ tékúꞌ-ó, kántáꞌ-ó, jee íyó-ó. Suni ɨɨn rá te̱e rán nyɨꞌɨ tíñú re̱ꞌ ntee re̱ꞌ rá poema, jee ntee re̱ꞌ: “Kúvi-órán ichiyúkúnꞌ ndiosíꞌ.”
’Saáva retú ichiyúkúnꞌ Ndiosíꞌ ví-ó, jee ntu íyó kaꞌvi iniꞌ-ó ya̱ suvire̱ꞌ kúvi kuéntáꞌ ɨɨn monumentúꞌ ya̱ sáꞌá ɨɨn te̱e níchí, jín oro áxí plata áxí yu̱u̱ꞌ, sáni jiáni iniꞌ-i.
Soo tióꞌ ya̱ta̱ꞌ ntu nsa̱ꞌá kuéntáꞌ Ndiosíꞌ ya̱ ntu jíníꞌ rá ñɨvɨ jie̱ꞌe̱ꞌ re̱ꞌ. Soo vitan tátúníꞌ re̱ꞌ nu̱u̱nꞌ kuaíyó ñɨvɨ nu̱u̱nꞌ nɨꞌɨ ñɨ̱vɨ́ ya̱ nakani iniꞌ ráa ñujiínꞌ ráa.
Chi ñani-i ɨɨn ki̱vɨ̱ꞌ nu̱u̱nꞌ sanáaꞌ nááꞌ-a kua̱chi nɨꞌɨ ñɨvɨ ñɨ̱vɨ́. Jee ñani-i ɨɨn te̱e, sáva sanáaꞌ re̱ꞌ jie̱ꞌe̱ꞌ kua̱chi ñɨvɨ. Jee nstúvi-i ya̱ níso re̱ꞌ tiñu vá, chi nna̱stekúꞌ i̱i̱ꞌ-i re̱ꞌ nteñu rá níꞌiꞌ jee nxi̱nákóo-o yɨkɨkúñu re̱ꞌ.
Sáá nteso̱ꞌo ráa jie̱ꞌe̱ꞌ ya̱ nátekuꞌ i̱i̱ꞌ rá níꞌiꞌ, jee sava ráa nkaꞌanꞌ u̱ꞌvi̱ꞌ. Jee inka ráa ka̱ꞌ nkachiꞌ:
―Teso̱ꞌo tuku ránꞌ nó jie̱ꞌe̱ꞌ yaꞌá.
I̱ña̱jee nkene Pablo nteñu ráa.
Soo ni̱yo ñɨvɨ káꞌvi ni ni̱nuꞌ̱ iniꞌ ráa tu̱ꞌun nkaꞌanꞌ re̱ꞌ jee nna̱kuiñɨꞌ ráa jín re̱ꞌ. Ɨɨn ráa kúvi Dionisio, ya̱ kúvi te̱e nísotíñú Areópago, sunisaá ɨɨn ñaꞌan na̱ní Dámaris, jín rá inka ka̱ꞌ.
Pablo nneeꞌ ñuunꞌ Corinto
Sáá nkuvi rá yaꞌá, jee nkene Pablo ñuunꞌ Atenas, jee kua̱ꞌa̱nꞌ-a ñuunꞌ Corinto.
Jee yukuán ninita̱ꞌán-a jín ɨɨn te̱e Israel na̱ní Aquila. Kúvi re̱ꞌ se̱ꞌya ñuunꞌ Pontu. Sukuán nkenta re̱ꞌ Corinto, ya̱ nkene re̱ꞌ nación Italia. Nkenta re̱ꞌ jín ñasɨ́ꞌɨ́ re̱ꞌ Priscila. Nkene ráa chi rey tátúníꞌ Roma, na̱ní Claudio, nta̱túníꞌ re̱ꞌ ya̱ íyó kene nɨꞌɨ rá ñɨvɨ Israel ñuunꞌ Roma. Kua̱ne̱ꞌyá Pablo ráa.
Jee nkino̱o re̱ꞌ jín ráa jee nsa̱tíñú re̱ꞌ jín ráa. Chijie̱ꞌ ɨɨn nu̱u̱nꞌ ni tiñu yɨ́tíñú-u jín ráa, ya̱ sáꞌá ráa vesayo saꞌma.
Jee ta ki̱vɨ̱ꞌ nájiáví, jiáꞌánꞌ-a nkua̱yúꞌú-u iniꞌ veñu̱ꞌun lúlí ñɨvɨ Israel. Nnu̱nasɨ́-ɨ nsi̱ínú-u iniꞌ rá ñɨvɨ Israel jín suni rá ñɨvɨ griego sáva tɨɨn ráa tu̱ꞌun Jesús.
Sáá nkene Silas jín Timoteo Macedonia, jee sáá nkenta ráa ñuunꞌ Corinto, nki̱jiéꞌé Pablo máá tiñu stékútu̱ꞌún-u tu̱ꞌun Jesús. Jee ístúvi-i nu̱u̱nꞌ rá ñɨvɨ Israel ya̱ Jesús ví Cristo, ya̱ ñani Ndiosíꞌ tatúníꞌ-i ñɨ̱vɨ́.
Soo sáá nnuniꞌin ráa jín Pablo, jee sáá káꞌánꞌ niva̱ꞌa ráa si̱kɨ̱ꞌ re̱ꞌ, jee nkisɨ re̱ꞌ ti̱ka̱cha̱a̱ꞌ saꞌma re̱ꞌ, sáva naistúvi re̱ꞌ ya̱ íyó si̱kɨ̱ꞌ ráa. Jee nkachiꞌ-i:
―Si̱kɨ̱ꞌ maárán ví ya̱ kiji ya̱ xinóꞌo Ndiosíꞌ ránoꞌó. Nsú ka̱ꞌ si̱kɨ̱ꞌ ni̱ꞌ ví-i. Ne̱ ntañúꞌún, kɨ̱kaꞌanꞌ ni̱ꞌ jín rá ñɨvɨ ntu kúvi Israel.
Jee nkene-e veñu̱ꞌun, jee kua̱ꞌa̱nꞌ-a veꞌi ɨɨn te̱e na̱ní Ticio Justo, ya̱ néñu̱ꞌun re̱ꞌ Ndiosíꞌ. Jee nééꞌ veꞌi re̱ꞌ máá xiín veñu̱ꞌun.
Jee Crispo ví te̱e kúñáꞌnú veñu̱ꞌun. Suvire̱ꞌ jín nɨꞌɨ táꞌán veꞌi re̱ꞌ nku̱neí iniꞌ ráa I̱toꞌoꞌ-ó. Jee sáá nteso̱ꞌo kue̱ꞌe̱ꞌ ñɨvɨ ñuunꞌ Corinto tu̱ꞌun yaꞌá, jee ni̱nu̱ iniꞌ ráa jee ña̱nuté ráa.
Jee yakuááꞌ kájíkuitɨꞌ ntu̱vi ya̱ ni̱stúvi I̱toꞌoꞌ-ó nu̱u̱nꞌ Pablo jee nkachiꞌ-i:
―Koto yúꞌví nú. Kaꞌanꞌ nú ka̱ꞌ tu̱ꞌun ni̱ꞌ. Koto jiákui̱ñɨ̱ꞌ nú nu̱u̱nꞌ káꞌánꞌ nú.
Chi íñɨ́ ni̱ꞌ jín nú. Ni ɨɨn ntu̱náꞌ kasɨꞌ nu̱u̱nꞌ nó sáva nsá saꞌá kini ráa nó. Chi íyó kue̱ꞌe̱ꞌ víꞌí ñɨvɨ ni̱ꞌ ki̱vɨ nu̱u̱nꞌ ni̱ꞌ ñuunꞌ yaꞌá.
Jee sáá kúvi Galión te̱e nísotíñú ya̱ tátúníꞌ sánitɨ́ɨn Acaya, jee íchí nkaꞌanꞌ nuún rá ñɨvɨ Israel, jee nta̱vi̱ꞌ ráa Pablo, jee ña̱na̱ka ráa maa vetíñú.
Jee káchíꞌ ráa:
―Síínú te̱e yaꞌá iniꞌ rá ñɨvɨ sáva kuneñu̱ꞌun ráa Ndiosíꞌ nsú káꞌ kuakáchíꞌ ley-ó.
Mááíyó Pablo kaꞌanꞌ-a nékúvi, jee nkachiꞌ Galión nu̱u̱nꞌ rá ñɨvɨ Israel:
―Retú máá naáꞌ nsa̱ꞌá kini re̱ꞌ áxí na̱ kua̱chi ni̱ꞌin nsa̱ꞌá re̱ꞌ, máá naáꞌ ya̱ néíká keꞌne iniꞌ ni̱ꞌ teso̱ꞌo ni̱ꞌ ránoꞌó, ñɨvɨ Israel, nékúvi.
Soo retú kua̱chi jie̱ꞌe̱ꞌ tu̱nkáꞌánꞌ rán ví-i, jín jie̱ꞌe̱ꞌ rá súví, jín jie̱ꞌe̱ꞌ ley ránꞌ, maárán sanáaꞌ maa. Ntu kuíni ni̱ꞌ kuvi ni̱ꞌ te̱e jiéꞌnéꞌ tiñu ya̱ sanáaꞌ jie̱ꞌe̱ꞌ rá tiñu yaꞌá.
Jee ntavaꞌ-a ráa iniꞌ vetíñú.
I̱ña̱jee ntɨɨn nɨꞌɨ ráa te̱e kúñáꞌnú nu̱u̱nꞌ veñu̱ꞌun rá ñɨvɨ Israel, na̱ní Sóstenes. Jee njia̱ꞌa ráa maa ichinúúnꞌ vetíñú. Soo ntu̱né nsa̱ꞌá Galión kuéntáꞌ ya̱ sáꞌá ráa.
Nni̱kó Pablo ñuunꞌ Antioquía jee nki̱jiéꞌé re̱ꞌ ya̱ úníꞌ íchí nika-a jín tu̱ꞌun Jesús
Sáá nkuvi nneeꞌ Pablo ñuunꞌ Corinto kue̱ꞌe̱ꞌ ki̱vɨ̱ꞌ ka̱ꞌ, jee nkaꞌanꞌ-a ka̱ꞌ jín rá ñaniꞌ yɨ́ꞌɨ́ ñujiínꞌ Jesús, jee ntɨɨn-ɨ barkúꞌ kua̱ꞌa̱nꞌ-a ñuunꞌ Siria, jín Priscila jín Aquila. Ne̱ ntiáꞌan nkene-e, jee ni nééꞌ i̱i̱ꞌ-i ñuunꞌ Cencrea, nu̱u̱nꞌ néne nívɨ rá barkúꞌ. Jee yukuán nsáñɨɨ́n-ɨ xi̱ni̱ꞌ-i, chi suꞌva stúvi ya̱ nsi̱kúnkuvi-i ɨɨn tiñu ya̱ nchi̱sóyuꞌú-u saꞌá-a nu̱u̱nꞌ Ndiosíꞌ.
Jee nkenta ráa ñuunꞌ Éfeso. Jee nxi̱nóo re̱ꞌ Priscila jín Aquila yukuán. Jee nki̱vɨ re̱ꞌ veñu̱ꞌun nu̱u̱nꞌ kútútú rá ñɨvɨ Israel jee nkua̱yúꞌú-u jín rá ñɨvɨ Israel.
Sáá nni̱ka̱nꞌ ráa ya̱ kino̱o re̱ꞌ ka̱ꞌ jín ráa, soo ntu nkuíni re̱ꞌ.
I̱ña̱jee nkaꞌanꞌ re̱ꞌ ka̱ꞌ jín ráa, jee nkachiꞌ re̱ꞌ:
―Tukuni nikó ni̱ꞌ nu̱u̱nꞌ nééꞌ rán, ré Ndiosíꞌ kuíni ―nkachiꞌ-i.
Jee ntɨɨn-ɨ barkúꞌ ñuunꞌ Éfeso jee kua̱ꞌa̱nꞌ-a.
Sáá nkenta-a ñuunꞌ Cesarea, ña̱kaꞌanꞌ-a jín rá ñɨvɨ ya̱ kúneí iniꞌ ráa Jesús. Kuíre kua̱ꞌa̱nꞌ-a ñuunꞌ Antioquía.
Sáá nkuvi nneeꞌ-e yukuán yakuꞌ tiempúꞌ, jee nkene-e kua̱ꞌa̱nꞌ-a jiáꞌa-a ta ñuunꞌ sánitɨ́ɨn Galacia jín Frigia. Jee yukuán nachituvi-i nɨꞌɨ rá ñɨvɨ níkɨ́nꞌ ñujiínꞌ Jesús.
Apolos stékútu̱ꞌún ñuunꞌ Éfeso
Nkenta ɨɨn te̱e Israel na̱ní Apolos ñuunꞌ Éfeso. Se̱ꞌya ñuunꞌ Alejandría ví re̱ꞌ. Káꞌánꞌ va̱ꞌa nasɨ́kuitɨꞌ re̱ꞌ, jee jíníꞌ noo-o tu̱ꞌun Ndiosíꞌ nééꞌ nu̱u̱nꞌ tutuꞌ ííꞌ, ya̱ na̱ní escrituras.
Te̱e vá nku̱tu̱ꞌva-a ichi I̱toꞌoꞌ-ó. Jee va̱ne̱ꞌ ñuꞌun víꞌí iniꞌ-i kaꞌanꞌ-a jie̱ꞌe̱ꞌ Jesús, jee nxi̱néꞌénꞌ na̱a̱ꞌ-a jie̱ꞌe̱ꞌ vá. Soo jíníꞌ-i kua̱chi kuitɨꞌ tu̱ꞌun nxi̱néꞌénꞌ Juan jie̱ꞌe̱ꞌ ya̱ síkuánuté re̱ꞌ rá ñɨvɨ.
Jee kíjiéꞌé-e káꞌánꞌ neí iniꞌ-i iniꞌ veñu̱ꞌun lúlí ñɨvɨ Israel. Sáá nteso̱ꞌo Priscila jín Aquila ya̱ káꞌánꞌ-a, jee ntɨɨn sɨ́ɨ́n ráa maa jee nkachiꞌ na̱a̱ꞌ ráa ka̱ꞌ ichi Ndiosíꞌ nu̱u̱nꞌ-u.
Sáá káꞌvi iniꞌ-i kɨ̱ꞌɨ̱nꞌ-ɨ Acaya, jee rá ñaniꞌ ya̱ kúneí iniꞌ ráa Jesús, nna̱sáneí ráa iniꞌ-i. Jee ntee ráa nu̱u̱nꞌ tutuꞌ nu̱u̱nꞌ rá ñɨvɨ yukuán, ya̱ níkɨ́nꞌ ñujiínꞌ Jesús, sáva nakuatáꞌví ráa re̱ꞌ sáá kanta re̱ꞌ yukuán. Sáá nkenta-a yukuán, jee nchi̱neí víꞌí-i rá ñɨvɨ jínú iniꞌ tu̱ꞌun Jesús chi íyó máni iniꞌ Ndiosíꞌ néꞌyá-a ráa.
Chi ni̱ꞌin nna̱chuꞌun náaꞌ nijinꞌ re̱ꞌ rá ñɨvɨ Israel ichi. Chi ña̱tíñú-u tutuꞌ ííꞌ níso tu̱ꞌun Ndiosíꞌ, sáva nstúvi kájí-i, ya̱ Jesús ví Cristo, ya̱ ñani Ndiosíꞌ tatúníꞌ ñɨ̱vɨ́.
Nééꞌ Pablo ñuunꞌ Éfeso
Sáá nééꞌ Apolos ñuunꞌ Corinto, Pablo njia̱ꞌa ma̱ꞌñú yuku. Jee nkanta-a ñuunꞌ Éfeso. Jee yukuán nna̱ketáꞌán-a jín kéꞌín ñɨvɨ yɨ́ꞌɨ́ ñujiínꞌ Ndiosíꞌ.
Jee ni̱ka̱tu̱ꞌún-u:
―¿Á nki̱vɨ Ta̱chi̱ꞌ ííꞌ ránoꞌó sáá ni̱nu̱ꞌ iniꞌ rán?
Nna̱xiníkó ráa:
Jee ni̱ka̱tu̱ꞌún Pablo:
―¿Na̱ jie̱ꞌe̱ꞌ ña̱nuté rán, résa?
Jee nna̱xiníkó ráa:
―Ña̱nuté ránꞌ sáni nxi̱néꞌénꞌ Juan.
Jee nkachiꞌ Pablo:
―Juan nsi̱kuánuté re̱ꞌ rá ñɨvɨ ya̱ nna̱kani iniꞌ ráa jie̱ꞌe̱ꞌ kua̱chi ráa. Jee káchíꞌ re̱ꞌ nu̱u̱nꞌ rá ñɨvɨ Israel ya̱ íyó kuneí iniꞌ ráa ɨɨn te̱e kiji ya̱ta̱ꞌ re̱ꞌ. Jesús ví te̱e vá ya̱ íyó kuneí iniꞌ ráa ―nkachiꞌ Pablo.
Sáá nteso̱ꞌo ráa yaꞌá, jee ña̱nuté ráa, sáva stúvi ráa ya̱ kúneí iniꞌ ráa I̱toꞌoꞌ-ó Jesús.
Jee sáá nchi̱só Pablo naꞌá re̱ꞌ ráa jee nki̱vɨ ta̱chi̱ꞌ ííꞌ iniꞌ ráa. Jee nkaꞌanꞌ ráa inka nu̱u̱nꞌ rá tu̱ꞌun. Jee nkaꞌanꞌ ráa tu̱ꞌun, ya̱ njia̱ꞌa Ndiosíꞌ nu̱u̱nꞌ ráa.
Yatin u̱xu̱vi̱ꞌ te̱e ví nɨꞌɨ ráa.
U̱ni̱ꞌ yo̱o̱ꞌ jiáꞌánꞌ Pablo iniꞌ veñu̱ꞌun rá ñɨvɨ Israel, jee nkaꞌanꞌ neí iniꞌ re̱ꞌ. Jee káꞌánꞌ re̱ꞌ jee síínú re̱ꞌ iniꞌ rá ñɨvɨ, jie̱ꞌe̱ꞌ ichi nu̱u̱nꞌ tátúníꞌ Ndiosíꞌ.
Soo sava ñɨvɨ nkuni̱ꞌin iniꞌ ráa, jee kújiáá iniꞌ ráa. Jee káꞌánꞌ u̱ꞌvi̱ꞌ ráa jie̱ꞌe̱ꞌ ichi vá nu̱u̱nꞌ rá ñɨvɨ. Jee nxi̱nóo re̱ꞌ ráa, jee kua̱ꞌa̱nꞌ re̱ꞌ jín rá ñɨvɨ níkɨ́nꞌ ñujiínꞌ Jesús. Jee ta ki̱vɨ̱ꞌ xínéꞌénꞌ re̱ꞌ rá ñɨvɨ tu̱ꞌun Ndiosíꞌ iniꞌ escuela ɨɨn te̱e na̱ní Tirano.
Nxi̱néꞌénꞌ re̱ꞌ suꞌva u̱vi̱ꞌ kui̱ya̱ꞌ. Saáva nteso̱ꞌo nɨꞌɨ rá ñɨvɨ sánitɨ́ɨn Asia tu̱ꞌun I̱toꞌoꞌ-ó, kúvi rá ñɨvɨ Israel, kúvi rá ñɨvɨ griego.
Jee nsa̱ꞌá Ndiosíꞌ ya̱ sáꞌá Pablo rá tiñu máá ñáꞌnú rá a̱nasɨ́,
jee ne̱ rá pañúꞌ áxí saꞌma, ya̱ níkɨnꞌ yɨkɨkúñu re̱ꞌ, jee jiánaka ráa maa nu̱u̱nꞌ rá kúꞌvíꞌ, jee núvi ráa, jee kéne rá ta̱chi̱ꞌ kini yɨ́ꞌɨ́ ñɨvɨ ranika̱ꞌ.
Saájee sava rá ñɨvɨ Israel jíkónúun ráa táva ráa rá ta̱chi̱ꞌ kini yɨ́ꞌɨ́ rá ñɨvɨ. Jee nnu̱nasɨ́ ráa jiátíñú ráa súví I̱toꞌoꞌ-ó Jesús nu̱u̱nꞌ rá ñɨvɨ yɨ́ꞌɨ́ ta̱chi̱ꞌ kini. Káchíꞌ ráa:
―Nuꞌuꞌ tátúníꞌ nu̱u̱nꞌ nú jín súví Jesús, ya̱ stékútu̱ꞌún Pablo, ya̱ kene nú ñɨvɨ yaꞌá.
Jee íyó u̱xa̱ꞌ se̱ꞌya ɨɨn te̱e Israel na̱ní Esceva. Ɨɨn su̱tu̱ꞌ kúñáꞌnú ví re̱ꞌ. Jee nsa̱ꞌá ráa suꞌva.
Soo ta̱chi̱ꞌ kini vá nna̱xiníkó-o nu̱u̱nꞌ ráa:
―Jíníꞌ nijia ni̱ꞌ Jesús. Jee jíníꞌ ni̱ꞌ jie̱ꞌe̱ꞌ Pablo. Soo ránoꞌó, ¿né ɨɨn kúvi rán, résa? ―nkachiꞌ-i.
Jee te̱e yɨ́ꞌɨ́ ta̱chi̱ꞌ kini vá nnava-a si̱kɨ̱ꞌ ráa jee nkuneí-i jín ráa. Jee nsa̱ꞌá kini víꞌí-i ráa jee ninu ñɨɨn ráa nka̱ku ráa veꞌi vá jee ntu̱fi̱ꞌ ráa.
Nku̱káꞌnú iniꞌ nɨꞌɨ ñɨvɨ ñuunꞌ Éfeso yaꞌá, kúvi rá ñɨvɨ Israel, kúvi rá griego. Jee nyu̱ꞌví nɨꞌɨ ráa. Jee nna̱kuetúꞌún víꞌí ráa ka̱ꞌ I̱toꞌoꞌ-ó Jesús.
Jee kue̱ꞌe̱ꞌ ráa kúneí iniꞌ ráa Jesús nkenta néneyuꞌú ráa kua̱chi ráa.
Jee kue̱ꞌe̱ꞌ rá sáꞌá tásɨ́ nástútú ráa rá tutuꞌ tásɨ́ ráa, jee nte̱ñuꞌun ráa maa nu̱u̱nꞌ nɨꞌɨ rá ñɨvɨ. Jee nsa̱ꞌá ráa kuéntáꞌ na̱sa ya̱ꞌvi rá tutuꞌ jee nku̱káꞌnú iniꞌ ráa ya kúvi vi̱xiko u̱ji̱ꞌ mil xu̱ꞌún plata.
Suꞌva ñe̱te̱nuun tu̱ꞌun I̱toꞌoꞌ-ó, jee kue̱ꞌe̱ꞌ víꞌí ka̱ꞌ ñɨvɨ tɨ́ɨn tu̱ꞌun re̱ꞌ, jee ñáꞌnú ví tu̱ꞌun vá chi kúneí tu̱ꞌun vá jín rá ñɨvɨ.
Sáá nkuvi yaꞌá, ñani iniꞌ Pablo ya̱ xíꞌna kɨ̱ꞌɨ̱nꞌ-ɨ rá ñuunꞌ tɨ́ɨn Macedonia jín Acaya, ni kua̱ꞌa̱nꞌ-a ñuunꞌ Jerusalén. Jee káchíꞌ-i: “Sáá ya njia̱ꞌa ni̱ꞌ yukuán, suni íyó kɨ̱ꞌɨ̱nꞌ ni̱ꞌ nu̱u̱nꞌ ñuunꞌ káꞌnú Roma.”
Jee nchu̱ichí re̱ꞌ u̱vi̱ꞌ rá te̱e nu̱u̱nꞌ Macedonia ya̱ chíneí táꞌán ráa re̱ꞌ, Timoteo jín Erasto. Jee maáréꞌ nkino̱o ɨɨnúún ka̱ꞌ Asia.
Nku̱tíxín ráa ñuunꞌ Éfeso
Tiempúꞌ yukuán ni̱yo nasɨ́kuitɨꞌ ti̱xi̱nꞌ jie̱ꞌe̱ꞌ ichi vá.
Jee nna̱stútú re̱ꞌ rá te̱e sátíñú jín re̱ꞌ jín suni rá inka te̱e yɨ́tíñú tiñu kuéntáꞌ tiñu sáꞌá re̱ꞌ, jee nkachiꞌ re̱ꞌ:
―Ránoꞌó tátáꞌ. Suvirán jíníꞌ ya̱ tiñu yaꞌá sáꞌá-o ví ya̱ sáꞌá-a ya̱ kúkúká-ó.
Néꞌyá rán jee tésóꞌo rán, ya̱ Pablo vá nsi̱ínú re̱ꞌ iniꞌ kue̱ꞌe̱ꞌ ñɨvɨ xinóo ráa rá santúꞌ, chi káchíꞌ-i ya̱ nsú ndiosíꞌ ví rá santúꞌ sáꞌá ñɨvɨ. Nsú kua̱chi ñuunꞌ Éfeso nsa̱ꞌá re̱ꞌ suꞌva, chi suni yatin nɨꞌɨ ñuunꞌ tɨɨn Asia nsa̱ꞌá re̱ꞌ maa.
Jee íyó tu̱ꞌun yúꞌví ya̱ kuichi iniꞌ rá ñɨvɨ tiñu sáꞌá-ó. Jee nsú ku̱achi tiñu sáꞌá-ó, chi suni ntu̱náꞌ kɨya̱ꞌvi ka̱ꞌ maá veñu̱ꞌun Artemisa nu̱u̱nꞌ rá ñɨvɨ. Ndiosáꞌ máá ñáꞌnú ví ña. Jee suni ntu̱náꞌ kɨya̱ꞌvi ña nu̱u̱nꞌ ráa. Suviña ví ya̱ néñu̱ꞌun nɨꞌɨ rá ñɨvɨ Asia jín nɨꞌɨ ñɨ̱vɨ́.
Sáá nteso̱ꞌo ráa yaꞌá, jee nsa̱a̱ xi̱ni̱ꞌ ráa, jee nka̱najín ráa:
―¡Máá kúñáꞌnú ka̱ꞌ ví Artemisa, ya̱ néñu̱ꞌun rá ñɨvɨ Éfeso!
Jee nku̱naan nku̱suꞌva víꞌí rá ñɨvɨ nɨꞌɨ ñuunꞌ vá. Jee ntɨɨn ráa Gayo jín Aristarco, ya̱ kútáꞌán jín Pablo. Jee nuún iniꞌ rá ñɨvɨ jee ninu ráa kua̱ꞌa̱nꞌ ráa nu̱u̱nꞌ teatro jín ni u̱vi̱ꞌ rá te̱e vá.
Jee Pablo nkuini re̱ꞌ ki̱vɨ re̱ꞌ kuiñɨ re̱ꞌ ichinúúnꞌ rá ñɨvɨ. Soo rá ñɨvɨ yɨ́ꞌɨ́ ñujiínꞌ Jesús, ntu njiáꞌa ráa ki̱vɨ re̱ꞌ.
Jee sava rá te̱e nísotíñú nu̱u̱nꞌ ñuunꞌ Asia kámani ráa jín Pablo. Jee suni nta̱jí ráa tu̱ꞌun nu̱u̱nꞌ re̱ꞌ, ya̱ jíkátáꞌvíꞌ ráa ya̱ nkívɨ re̱ꞌ teatro vá.
Jee kéꞌín rá ñɨvɨ kútútú yukuán nka̱najín ráa ɨɨn tu̱ꞌun, jee inka ráa ka̱ꞌ nka̱najín inka tu̱ꞌun. Chi nku̱naan nku̱suꞌva viꞌi rá ñɨvɨ kútútú. Kue̱ꞌe̱ꞌ ráa ntu niniꞌ na̱ jie̱ꞌe̱ꞌ nku̱tútú ráa.
Jee sava ráa njia̱ꞌa tu̱ꞌun nu̱u̱nꞌ Alejandro sákachiꞌ-i. Jee chínaꞌá rá ñɨvɨ Israel maa ichinúúnꞌ rá ñɨvɨ. Jee xínénaꞌá Alejandro nu̱u̱nꞌ ráa ya̱ kasɨꞌ ráa yuꞌú ráa, sáva nama re̱ꞌ maáréꞌ jín rá kútáꞌán jín re̱ꞌ.
Soo sáá nku̱káꞌnú iniꞌ ráa ya̱ te̱e Israel ví re̱ꞌ, jee kánajín tútú ráa nɨ́ɨ́n u̱vi̱ꞌ horáꞌ:
―¡Máá kúñáꞌnú ka̱ꞌ ví Artemisa ya̱ néñu̱ꞌun rá ñɨvɨ Éfeso!
Jee sáá nsi̱kɨ́kuiñɨ secretario ñuunꞌ vá rá ñɨvɨ jee nkachiꞌ-i:
―Ránoꞌó ñɨvɨ ñuunꞌ Éfeso. ¿Á ntu jíníꞌ nɨꞌɨ rá ñɨvɨ ya̱ ñuunꞌ Éfeso jítova̱ꞌa veñu̱ꞌun Artemisa kúñáꞌnú ka̱ꞌ jín santu ñunéꞌyúꞌ maáña ya̱ nkiku̱te̱ꞌ súkún, résa?
Ni ɨɨn nkúvi kachiꞌ ya̱ ntu nááꞌ ví yaꞌá. Saáva jíniñúꞌún rán ya̱ numásúꞌ rán, jee koto na̱ sáꞌá rán, ré ntu xíꞌna jiáni va̱ꞌa iniꞌ rán.
Chi nki̱naka rán rá te̱e yaꞌá, sú ntu sákuíꞌná ráa veñu̱ꞌun, jee ntu káꞌánꞌ kini ráa néꞌyá ráa ndiosáꞌ nééñuꞌun rán.
Jee Demetrio jín rá te̱e sáꞌá nichúꞌ ya̱ kútáꞌán ráa jín-i, rétú suviráa íyó ti̱xi̱nꞌ jín inka ñɨvɨ, íyó vetíñú jee íyó rá te̱e néetiñu. Jee yukuán xi̱kóñáꞌán ráa táꞌán ráa.
Soo ré kuíni rán ka̱ꞌ, kisanáaꞌ-ó maa nu̱u̱nꞌ junta sáni káchíꞌ ley.
Chi íyó nijia tu̱yuꞌví xi̱kóñáꞌán rá te̱e nísotíñú Roma ránuꞌuꞌ, ya̱ sáꞌá tíxín-ó, chi ntu̱náꞌ jie̱ꞌe̱ꞌ íyó sáꞌá-ó tuntíxín, jee ntu̱náꞌ íyó ya̱ nama-o maáó jie̱ꞌe̱ꞌ nku̱tútú-ó suꞌva.
Sáá nkachiꞌ re̱ꞌ yaꞌá, jee nna̱chuichí re̱ꞌ rá ñɨvɨ nku̱tútú yukuán.
Kua̱ꞌa̱nꞌ tuku Pablo nu̱u̱nꞌ Macedonia jín Grecia
Sáá nnɨꞌɨ ti̱xi̱nꞌ, jee nkana Pablo rá ñɨvɨ yɨ́ꞌɨ́ ñujiínꞌ Jesús. Jee násáneí re̱ꞌ iniꞌ ráa. Jee nkaꞌanꞌ-a ka̱ꞌ jín ráa, jee nkene-e kua̱ꞌa̱nꞌ-a Macedonia.
Jee yukuán jiáꞌa re̱ꞌ nu̱u̱nꞌ rá ñuunꞌ, jee násáneí re̱ꞌ iniꞌ rá ñɨvɨ níkɨ́nꞌ ichi Jesús jín kue̱ꞌe̱ꞌ tu̱ꞌun. Jee nkenta re̱ꞌ Grecia.
Yukuán nkino̱o re̱ꞌ u̱ni̱ꞌ yo̱o̱ꞌ. Sáá sukuáni kene re̱ꞌ kɨ̱ꞌɨ̱nꞌ re̱ꞌ Siria jín barkúꞌ nékui, jee nátúꞌún rá ñɨvɨ Israel ya̱ kaꞌniꞌ ráa re̱ꞌ. Saáva nkaꞌvi iniꞌ-i nikó-o jia̱ꞌa-a Macedonia.
Rá te̱e yaꞌá nku̱táꞌán jín re̱ꞌ:
Sópater, se̱ꞌya Pirro, te̱e ñuunꞌ Berea;
jín Aristarco jín Segundo rá te̱e ñuunꞌ Tesalónica ví ráa;
jín Timoteo;
jín Tiquico;
jín Trófimo,
rá te̱e ñuunꞌ sánitɨ́ɨn Asia ví ráa.
Rá te̱e yaꞌá kua̱ꞌa̱nꞌ nu̱u̱nꞌ, jee nnetu ráa ránuꞌuꞌ ñuunꞌ Troas.
Sáá nkuvi viko i̱xta̱tíláꞌ ntu yɨ́ꞌɨ́ levadura, jee nkene ránꞌ ñuunꞌ Filipos jín barkúꞌ. Sáá njia̱ꞌa u̱ꞌu̱nꞌ ki̱vɨ̱ꞌ nkenta ránꞌ ñuunꞌ Troas. Jee yukuán nkino̱o ránꞌ u̱xa̱ꞌ ki̱vɨ̱ꞌ.
Pablo nééꞌ ñuunꞌ Troas
Jee ki̱vɨ̱ꞌ xíꞌnañúꞌún ya̱ kájiéꞌé semana nku̱tútú ránꞌ kajiꞌ nkáꞌnú ránꞌ. Pablo nste̱kútu̱ꞌún tu̱ꞌun Ndiosíꞌ nu̱u̱nꞌ ráa. Sukuán kene re̱ꞌ ki̱vɨ̱ꞌ stéñu̱ꞌún, saáva nééꞌ re̱ꞌ káꞌánꞌ re̱ꞌ ne̱ savañuún.
Yɨ́ꞌɨ́ víꞌí “cantil” iniꞌ veꞌi súkún nu̱u̱nꞌ kútútú ránꞌ.
Jee nééꞌ ɨɨn te̱e súchí na̱ní Eutico yuꞌú “ventana”. Jee kúneí ma̱ꞌná jín re̱ꞌ. Jee kúkuéntú Pablo kue̱ꞌe̱ꞌ tiempúꞌ. Jee íchí nkixiꞌ re̱ꞌ, jee ñe̱te̱ꞌ re̱ꞌ ne̱ ya̱ úníꞌ piso. Jee nna̱neꞌen ráa maa soo ya niꞌiꞌ-i.
Soo sáá nnuun Pablo, jee ña̱kava-a ya̱ta̱ꞌ te̱e súchí vá, jee ñakinumi re̱ꞌ maa, jee nkachiꞌ re̱ꞌ:
―Koto yúꞌví rán, chi tékúꞌ re̱ꞌ.
Jee nnaa Pablo jee nyajiꞌ re̱ꞌ jín ráa. Jee kue̱ꞌe̱ꞌ tiempúꞌ nku̱kuéntú re̱ꞌ ne̱ nku̱nijinꞌ. I̱ña̱jee kua̱ꞌa̱nꞌ re̱ꞌ.
Jee kua̱noꞌonꞌ ráa jín te̱e súchí vá. Soo tékúꞌ re̱ꞌ, jee nku̱sɨ̱ɨ̱ xá iniꞌ ráa.
Nkene ránꞌ ñuunꞌ Troas jee kua̱ꞌa̱nꞌ ránꞌ ne̱ ñuunꞌ Mileto
Jee xíꞌna ránuꞌuꞌ ña̱ku̱ꞌun iniꞌ barkúꞌ jee ña̱ꞌa̱nꞌ ránꞌ nu̱u̱nꞌ ñuunꞌ Asón, chi yukuán nna̱keꞌen ránꞌ Pablo. Chi sukuán nna̱túꞌún re̱ꞌ jín ránꞌ, chi nkuini re̱ꞌ kaka jiéꞌé re̱ꞌ.
Sáá nna̱ketáꞌán re̱ꞌ jín ránꞌ ñuunꞌ Asón, jee nna̱kuꞌun re̱ꞌ iniꞌ barkúꞌ jín ránuꞌuꞌ. Jee ña̱ꞌa̱nꞌ ránꞌ ñuunꞌ Mitilene.
Jee yukuán nkene ránꞌ iniꞌ barkúꞌ. Inka ki̱vɨ̱ꞌ njia̱ꞌa ránꞌ xiín ñuꞌun káá sɨ́ɨ́n ma̱ꞌñú nteñúꞌún na̱ní Quio. Jee inka ki̱vɨ̱ꞌ nkenta ránꞌ ñuunꞌ Samos. [Jee nkino̱o ránꞌ ntíꞌ ñuunꞌ Trogilio.] Jee inka ki̱vɨ̱ꞌ nkenta ránꞌ ñuunꞌ Mileto.
Ñani iniꞌ Pablo jia̱ꞌa re̱ꞌ jín barkúꞌ ñuunꞌ Éfeso, sákua nkúkuéé re̱ꞌ ñuunꞌ Asia. Chi númíꞌ-i kanta-a ñuunꞌ Jerusalén, sáva kuiñɨ-ɨ yukuán viko na̱ní Pentecostés, reá kuvi.
Jee ne̱ Mileto, nta̱jí re̱ꞌ tu̱ꞌun nu̱u̱nꞌ rá te̱e kúñáꞌnú nu̱u̱nꞌ rá ñɨvɨ, nééꞌ ñuunꞌ Éfeso, ya̱ kúneí iniꞌ ráa Jesús, jee nkana re̱ꞌ ráa.
Jee sáá nkenta ráa, jee nkachiꞌ re̱ꞌ nu̱u̱nꞌ ráa:
―Jíníꞌ rán na̱ja nsa̱ꞌá ni̱ꞌ nɨꞌɨ tiempúꞌ nneeꞌ ni̱ꞌ jín rán, ne̱ ki̱vɨ̱ꞌ xíꞌnañúꞌún nkenta ni̱ꞌ Asia.
Nsa̱tíñú ni̱ꞌ nu̱u̱nꞌ I̱toꞌoꞌ-ó. Jee ntu nsa̱ꞌá víxiꞌ ni̱ꞌ. Jee ni̱yo íchí ya̱ nku̱kuíꞌyá iniꞌ ni̱ꞌ ya̱ ñaku iniꞌ ni̱ꞌ jee nnoꞌo ni̱ꞌ tu̱nóꞌó nsa̱ꞌá rá ñɨvɨ Israel, chi nna̱túꞌún ráa saꞌá kini ráa nuꞌuꞌ.
Ntu̱náꞌ nkúmániꞌ ni̱ꞌ nkachitu̱ꞌún ni̱ꞌ nu̱u̱nꞌ rán ya̱ kúvi ya̱ váꞌa nu̱u̱nꞌ rán. Jee nxi̱néꞌénꞌ ni̱ꞌ ránoꞌó nu̱chitú jín veꞌi ta veꞌi.
Nkachitúꞌún ni̱ꞌ nu̱u̱nꞌ rá ñɨvɨ Israel jín suni nu̱u̱nꞌ rá ntu kúvi ñɨvɨ Israel. Nna̱stúvi ni̱ꞌ ya̱ naáꞌ ya̱ íyó nakani iniꞌ ráa jie̱ꞌe̱ꞌ kua̱chi ráa, jee kunikɨnꞌ ráa Ndiosíꞌ, jee kuneí iniꞌ ráa I̱toꞌoꞌ-ó Jesús.
Vitan kɨ̱ꞌɨ̱nꞌ ni̱ꞌ nu̱u̱nꞌ ñuunꞌ Jerusalén, chi tétuvi Ta̱chi̱ꞌ ííꞌ Ndiosíꞌ nuꞌuꞌ. Soo ntu jíníꞌ ni̱ꞌ ná kunoꞌo ni̱ꞌ yukuán.
Soo nta̱ká ñuunꞌ jiáꞌa ni̱ꞌ, nástúvi Ta̱chi̱ꞌ ííꞌ ya̱ naáꞌ nu̱u̱nꞌ ni̱ꞌ ya̱ kɨ̱na̱ka ráa nuꞌuꞌ veka̱a jee xinóꞌo ráa nuꞌuꞌ.
Ntu sáꞌá ni̱ꞌ kuéntáꞌ maáníꞌ sú kaꞌniꞌ ráa nuꞌuꞌ. Kua̱chi kuíni ni̱ꞌ sijínu ni̱ꞌ ichi ni̱ꞌ, jee sikúnkuvi ni̱ꞌ tiñu ntaji I̱toꞌoꞌ-ó, Jesús, nu̱u̱nꞌ ni̱ꞌ. Tiñu vá ví ya̱ istúvi ni̱ꞌ tu̱ꞌun váꞌa jie̱ꞌe̱ꞌ íyó máni iniꞌ Ndiosíꞌ, sú ntu̱náꞌ íyó ni̱ꞌin-ó maa.
Saáva nástúvi ni̱ꞌ ya̱ naáꞌ nu̱u̱nꞌ rán, ya̱ ntu̱ví si̱kɨ̱ꞌ ni̱ꞌ ré naanꞌ né ni ɨɨn ñɨvɨ.
Chi ntu̱ví nkúmániꞌ ni̱ꞌ stekútu̱ꞌún ni̱ꞌ nu̱u̱nꞌ rán nɨꞌɨ ya̱ nsa̱náaꞌ Ndiosíꞌ sáꞌá-a.
Kumí rán maárán jee kumí rán ñanitáꞌán ya̱ kúneí iniꞌ ráa Jesús. Chi ñani Ta̱chi̱ꞌ ííꞌ ránoꞌó, sáva kuvi rán rá te̱e kúñáꞌnú nu̱u̱nꞌ ráa, sáva kunaka rán rá ñɨvɨ kúneí iniꞌ ráa Ndiosíꞌ. Ñatɨ ni̱ñɨ̱ꞌ maá se̱ꞌya re̱ꞌ ˻sáá ni̱ꞌi̱ꞌ-i nu̱u̱nꞌ kurúsiꞌ˼, sáva nakeꞌen re̱ꞌ rá ñɨvɨ vá.
Nuꞌuꞌ jíníꞌ ya̱, ré kua̱ꞌa̱nꞌ ni̱ꞌ, jee ki̱vɨ rá ñɨvɨ nteñu rán, jee nkɨ́kui̱ñɨ̱ ráa nukú ráa xináꞌví ráa rá ñanitáꞌán-ó sáva xináánꞌ ráa rává, kuéntáꞌ váꞌúꞌ xe̱e̱nꞌ ya̱ jiáꞌníꞌ-i rá lanchi.
Jee ne̱ nteñu rán koo rá te̱e ya̱ kijiéꞌé xinéꞌénꞌ ráa tu̱ꞌun xínáꞌví nu̱u̱nꞌ tu̱ꞌun Ndiosíꞌ <sup>a</sup> nu̱u̱nꞌ rá ñɨvɨ níta ñujiínꞌ Jesús sáva tɨɨn rává tu̱ꞌun xínéꞌénꞌ ráa sáva kunikɨnꞌ rává ráa.
Saáva nitokoo ránꞌ. Kunaꞌán rán ya̱ nuví niñu ya̱ úníꞌ kui̱ya̱ꞌ jee ntu nsi̱kɨ́kuiñɨ ni̱ꞌ nna̱kutíñú ni̱ꞌ nu̱u̱nꞌ ta ɨɨn rán, ne̱ nnaꞌyuꞌ ni̱ꞌ.
Vitan jee xínóo ni̱ꞌ ránoꞌó naꞌá Ndiosíꞌ sáva nachituvi re̱ꞌ ránoꞌó, jín xi̱ntíín tu̱ꞌun re̱ꞌ jie̱ꞌe̱ꞌ íyó máni iniꞌ re̱ꞌ, ya̱ kúvi sikújia tu̱ꞌun vá ránoꞌó kúneí iniꞌ rán Jesús, jín ya̱ kúvi saꞌá-a ya̱ ni̱ꞌi̱nꞌ rán ta̱ꞌvi̱ꞌ, ya̱ nchi̱sóyuꞌú re̱ꞌ nu̱u̱nꞌ nɨꞌɨ rá ñɨvɨ ya̱ nsásɨ́ɨ́n re̱ꞌ ráa sáva kɨꞌɨ ráa nu̱u̱nꞌ re̱ꞌ.
Ntu nkuíni ni̱ꞌ ni xu̱ꞌún plata ni xu̱ꞌún oro ni saꞌma ni ɨɨn ñɨvɨ.
Maáránoꞌó jíníꞌ ya̱ nsa̱tíñú ni̱ꞌ jín naꞌá maáníꞌ, sáva keꞌen ni̱ꞌ ya̱ jíniñúꞌún ni̱ꞌ jín ya̱ jíniñúꞌún rá kútáꞌán jín ni̱ꞌ.
Jee jie̱ꞌe̱ꞌ nsa̱ꞌá ni̱ꞌ nɨꞌɨ yaꞌá, jee suꞌva nna̱stúvi ni̱ꞌ ya̱ íyó satíñú ni̱ꞌin-ó sukuán, sáva chineí-ó rá ñɨvɨ kúmániꞌ nu̱u̱nꞌ. Naku̱ꞌun iniꞌ rán tu̱ꞌun ya̱ nkachiꞌ I̱toꞌoꞌ-ó Jesús: “Netuꞌ kúvi-ó ka̱ꞌ ku̱ꞌva-ó nsú ká natɨɨn-ó.”
Jee sáá nkuvi nkachiꞌ Pablo yaꞌá, jee nnakui̱ñɨ̱ ítɨ́ re̱ꞌ jín nɨꞌɨ ráa, jee nna̱kuetu re̱ꞌ nu̱u̱nꞌ Ndiosíꞌ.
Jee nnaꞌyuꞌ víꞌí nɨꞌɨ ráa. Jee ñɨ̱numi ráa Pablo, jee nte̱yuꞌú víꞌí ráa nu̱u̱nꞌ re̱ꞌ.
Nku̱kuéká víꞌí ka̱ꞌ iniꞌ ráa ya̱ nkachiꞌ re̱ꞌ ya̱ nku̱níꞌ ráa ka̱ꞌ re̱ꞌ. Jee ña̱na̱ka ráa re̱ꞌ nu̱u̱nꞌ barkúꞌ.
Kua̱ꞌa̱nꞌ Pablo ñuunꞌ Jerusalén
Sáá nxi̱nóo ránꞌ ráa, jee nkene ránꞌ jín barkúꞌ. Jee ña̱ꞌa̱nꞌ na̱a̱ꞌ ránꞌ ne̱ ñuꞌun kasɨ̱i̱n ma̱ꞌñú nteñúꞌún na̱ní Cos. Jee inka ki̱vɨ̱ꞌ nkenta ránꞌ ñuunꞌ Rodas. Nekuán jee ne̱ ñuunꞌ Pátara.
Jee yukuán nke̱táꞌán ránꞌ ɨɨn barkúꞌ, ya̱ kua̱ꞌa̱nꞌ ñuunꞌ Fenicia. Jee ña̱ku̱ꞌun ránꞌ maa, jee nkene ránꞌ jín-i kua̱ꞌa̱nꞌ ránꞌ.
Jee niniꞌ ránꞌ ñuꞌun káá sɨ̱ɨ̱n ma̱ꞌñú nteñúꞌún na̱ní Chipre. Jee nxi̱nóo ránꞌ maa ichi sátín, jee kua̱ꞌa̱nꞌ ránꞌ nu̱u̱nꞌ ñuunꞌ Siria. Jee nkenta ránꞌ ñuunꞌ Tiro, nu̱u̱nꞌ xinúun rá te̱e síkáka barkúꞌ rá nantíñú níso-o.
Jee yukuán nna̱niꞌinꞌ ránꞌ rá ñɨvɨ níta ñujiínꞌ Jesús. Jee nkino̱o ránꞌ u̱xa̱ꞌ ki̱vɨ̱ꞌ yukuán. Jee njia̱ꞌa Ta̱chi̱ꞌ ííꞌ tu̱ꞌun nu̱u̱nꞌ ráa, jee nkachiꞌ ráa nu̱u̱nꞌ Pablo ya̱ nkɨ̱ꞌɨ́nꞌ-ɨ ñuunꞌ Jerusalén.
Sáá nɨꞌɨ tiempúꞌ yukuán, jee nkene ránꞌ. Sáá nɨꞌɨ ráa, jín ñasɨ́ꞌɨ́ ráa, jín rá se̱ꞌya ráa, ña̱na̱ka ráa ránuꞌuꞌ ne̱ yuñúúnꞌ, nu̱u̱nꞌ káá nteñúꞌún, jee nnakui̱ñɨ̱ ítɨ́ ránꞌ yúnteñúꞌún jee yukuán nna̱kuetu ránꞌ nu̱u̱nꞌ Ndiosíꞌ.
Kaꞌanꞌ-órán, nkachiꞌ ránꞌ nu̱u̱nꞌ ɨɨn inka ránꞌ. Jee nnaa ránꞌ barkúꞌ, jee nni̱kó ráa veꞌi ráa.
Jee nkene ránꞌ Tiro jee nkenta ránꞌ ñuunꞌ Tolemaida. Yukuán nɨꞌɨ ya̱ nika rán jín barkúꞌ. I̱ña̱jee ña̱ne̱ꞌyá ránꞌ rá ñaniꞌ níta ñujiínꞌ Jesús, jee nkino̱o ránꞌ jín ráa ɨɨn ki̱vɨ̱ꞌ.
Jee ki̱vɨ̱ꞌ stéñu̱ꞌún nkene ránꞌ jee nkenta ránꞌ ñuunꞌ Cesarea. Ña̱ꞌa̱nꞌ ránꞌ veꞌi Felipe. Kúvi re̱ꞌ te̱e stékútu̱ꞌún tu̱ꞌun Ndiosíꞌ. Nkuvi re̱ꞌ ɨɨn ni úxáꞌ ˻rá te̱e ya̱ ñani rá apóstol sáva nku̱mí ráa rá ñaꞌan láꞌví˼. Jee nkino̱o ránꞌ jín re̱ꞌ.
Íyó ku̱mi̱ꞌ se̱ꞌya sɨ́ꞌɨ́ nu̱u̱nꞌ re̱ꞌ ya̱ ntiáꞌan nta̱na̱ꞌá ráa jee káꞌánꞌ ráa tu̱ꞌun Ndiosíꞌ ya̱ njia̱ꞌa-a nu̱u̱nꞌ ráa.
Sáá nneeꞌ ránꞌ kéꞌín ki̱vɨ̱ꞌ yukuán, nkenta ɨɨn profeta na̱ní Agabo, ya̱ jiáꞌa Ndiosíꞌ tu̱ꞌun nu̱u̱nꞌ-u.
Sáá nkenta re̱ꞌ nu̱u̱nꞌ ránꞌ, jee ntɨɨn re̱ꞌ manchíjí Pablo. Jee nte̱nuꞌniꞌ re̱ꞌ máá naꞌá re̱ꞌ jín jie̱ꞌe̱ꞌ re̱ꞌ, jee nkachiꞌ re̱ꞌ:
―Káchíꞌ Ta̱chi̱ꞌ ííꞌ Ndiosíꞌ, ya̱ te̱e xí manchíjí yaꞌá, sukuán tenuꞌniꞌ rá te̱e Israel te̱e vá nu̱u̱nꞌ ñuunꞌ Jerusalén. Jee naku̱ꞌva ráa re̱ꞌ xi̱ntíín rá te̱e ntu kúvi Israel.
Sáá nteso̱ꞌo ránꞌ yaꞌá, jee maáránꞌ jín rá ñɨvɨ ñuunꞌ vá, jíkátáꞌvíꞌ ránꞌ nu̱u̱nꞌ Pablo ya̱ nkɨ̱ꞌɨ́nꞌ re̱ꞌ ñuunꞌ Jerusalén.
Saájee nna̱xiníkó re̱ꞌ:
Soo sáá ntu nsi̱jínú ránꞌ iniꞌ re̱ꞌ, jee ntu nkaꞌanꞌ ránꞌ ka̱ꞌ. Nkachiꞌ ránꞌ:
―Kuvi sáni kuíni I̱toꞌoꞌ-ó.
Sáá njia̱ꞌa rá ki̱vɨ̱ꞌ, nna̱satúꞌva ránꞌ jee kua̱ꞌa̱nꞌ ránꞌ Jerusalén.
Jee sava rá ñɨvɨ ñuunꞌ Cesarea níkɨ́nꞌ ñujiínꞌ Jesús, nku̱táꞌán ráa jín ránuꞌuꞌ. Jee ña̱na̱ka ráa ránuꞌuꞌ nu̱u̱nꞌ veꞌi te̱e na̱ní Mnasón nu̱u̱nꞌ sáva nkino̱o ránꞌ yukuán. Kúvi re̱ꞌ te̱e ñuunꞌ Chipre. Jee kue̱ꞌe̱ꞌ tiempúꞌ níkɨ́nꞌ re̱ꞌ ñujiínꞌ Jesús.
Ña̱ne̱ꞌyá Pablo Jacobo
Sáá nkenta ránꞌ ñuunꞌ Jerusalén, rá ñaniꞌ yɨ́ꞌɨ́ nu̱u̱nꞌ Jesús, jee nku̱sɨ̱ɨ̱ iniꞌ ráa nne̱ꞌyá ráa ránuꞌuꞌ.
Jee ki̱vɨ̱ꞌ stéñu̱ꞌún, ña̱ꞌa̱nꞌ Pablo jín ránꞌ nne̱ꞌyá ránꞌ Jacobo. Jee nkenta nɨꞌɨ rá te̱e kúñáꞌnú nísotíñú nu̱u̱nꞌ rá ñɨvɨ kúneí iniꞌ ráa Jesús.
Jee sáá njia̱ꞌa Pablo tóniiꞌ nu̱u̱nꞌ ráa, jee nna̱kani re̱ꞌ ta ɨɨn rá tiñu nsa̱ꞌá Ndiosíꞌ, sáá nsa̱ꞌá re̱ꞌ tiñu nteñu rá ñɨvɨ ntu kúvi Israel.
Sáá nteso̱ꞌo ráa yaꞌá, jee nna̱kuetúꞌún ráa Ndiosíꞌ. Jee nkachiꞌ ráa nu̱u̱nꞌ re̱ꞌ:
―Ñaniꞌ, ya jíníꞌ nú ya̱ kéꞌín mil ñɨvɨ Israel kúneí iniꞌ ráa Jesús. Jee ñúꞌún káñá iniꞌ ráa sikúnkuvi ráa ley, ya̱ njia̱ꞌa Ndiosíꞌ nu̱u̱nꞌ Moisés ne̱ tiempúꞌ yanaꞌán.
Íyó rá ñɨvɨ káchíꞌ nu̱u̱nꞌ ráa, ya̱ xínéꞌénꞌ nú nɨꞌɨ rá ñɨvɨ Israel, ya̱ nééꞌ inka rá pais, íyó xinóo ráa ley Moisés, jee ya̱ koto sáꞌá “circuncidar” ráa rá se̱ꞌya ráa, ya̱ nsá níso ráa señáꞌ Ndiosíꞌ nu̱u̱nꞌ yɨkɨkúñu ráa.
¿Saájee, ná saꞌá-ó? Chi sú na̱ja ka̱ꞌ jee kuniꞌ ráa ya̱ nkiaaꞌ nú.
Saájee saꞌá nú suꞌva, sáni ya̱ kachiꞌ ráníꞌ. Nteñu ránꞌ íyó ku̱mi̱ꞌ te̱e ya̱ íyó sikúnkuvi ráa tu̱ꞌun, ya̱ nchi̱sóyuꞌú ráa nu̱u̱nꞌ Ndiosíꞌ.
Kɨ̱ꞌɨ̱nꞌ so̱ko̱ꞌ nú sa̱na̱ꞌ jín ráa, sáva nonoo ráa nu̱u̱nꞌ Ndiosíꞌ. Jee chunáán nú ya̱ távíꞌ ráa, sáva kuvi seté xi̱ni̱ꞌ ráa sánikua̱ꞌ “costumbre”-ó. Jee kuniꞌ nɨꞌɨ rá ñɨvɨ ya ntu̱náꞌ íyó ya̱ naáꞌ tu̱ꞌun nteso̱ꞌo ráa xi̱ni̱ꞌ nú. Soo suni síkúnkuvi nú ya̱ káchíꞌ ley.
Soo rá ñɨvɨ, ntu kuvi Israel, ya̱ ínú iniꞌ ráa tu̱ꞌun Jesús, jee ya ntee ránꞌ tu̱ꞌun nu̱u̱nꞌ ráa ya̱ ñani iniꞌ ránꞌ. Nkachiꞌ ránꞌ ya̱ kunii̱yo ráa ya̱ nka̱jíꞌ ráa ku̱ñu ya̱ nsókoꞌ-o nu̱u̱nꞌ rá santúꞌ, ni ni̱ñɨ̱ꞌ, ni ku̱ñu rá kitɨ ya jíꞌni ráa su̱ku̱nꞌ, ni koto sáꞌá téní ráa.
Ntɨɨn ráa Pablo iniꞌ veñu̱ꞌun
I̱ña̱jee Pablo nku̱táꞌán jín ni ku̱mi̱ꞌ rá te̱e vá, ki̱vɨ̱ꞌ stéñu̱ꞌún. Jee sáá nonoo ráa nu̱u̱nꞌ Ndiosíꞌ, jee nki̱vɨ ráa veñu̱ꞌun káꞌnú, jee nkachiꞌ ráa na̱ ki̱vɨ̱ꞌ nɨꞌɨ tiempúꞌ nno̱noo ráa nu̱u̱nꞌ Ndiosíꞌ, sáva kuvi so̱ko̱ꞌ ta ɨɨn ráa sa̱na̱ꞌ nu̱u̱nꞌ Ndiosíꞌ ki̱vɨ̱ꞌ vá.
Jee yatin nɨꞌɨ ya̱ úxáꞌ ki̱vɨ̱ꞌ, jee kéꞌín rá ñɨvɨ Israel, ya̱ váji Asia, niniꞌ ráa re̱ꞌ iniꞌ veñu̱ꞌun káꞌnú. Jee nsi̱sáá ráa xi̱ni̱ꞌ rá ñɨvɨ yukuán. Jee ntɨɨn ráa maa.
Nka̱najín ráa:
―¡Ránoꞌó, te̱e Israel! ¡Chineí rán ránuꞌuꞌ! ¡Chi te̱e yaꞌá ví ya̱ xínéꞌénꞌ re̱ꞌ si̱kɨ̱ꞌ ñɨvɨ-ó, jín si̱kɨ̱ꞌ ley, jín si̱kɨ̱ꞌ veñu̱ꞌun yaꞌá! ¡Jee suꞌva xínéꞌénꞌ re̱ꞌ nɨꞌɨ rá ñɨvɨ nééꞌ nɨꞌɨ ñuunꞌ! Jee suni nki̱vɨ re̱ꞌ jín rá te̱e griego iniꞌ veñu̱ꞌun yaꞌá. Suꞌva nstívɨ́ re̱ꞌ iniꞌ veñu̱ꞌun ííꞌ yaꞌá.
Nkachiꞌ ráa suꞌva, chi ya niniꞌ xíꞌna ráa Trófimo jín re̱ꞌ nu̱u̱nꞌ ñuunꞌ vá. Trófimo ví te̱e kúvi ñuunꞌ Éfeso. Jee káꞌvi iniꞌ ráa ya̱ nkívɨ Pablo jín te̱e vá iniꞌ veñu̱ꞌun káꞌnú.<sup>a</sup>
Jee nɨꞌɨ ñuunꞌ vá nku̱níní iniꞌ ráa. Jee nɨꞌɨ ráa jínu nkanta ráa ntɨɨn ráa Pablo. Nsi̱úꞌun ráa maa chíkéꞌi veñu̱ꞌun, jee ntañúꞌún kuitɨꞌ nna̱kásɨ́ꞌ ráa rá yuvéꞌí.
Sáá nnu̱kú ráa kaꞌniꞌ ráa maa, jee nkanta tu̱ꞌun nu̱u̱nꞌ general, ya̱ tátúníꞌ re̱ꞌ nu̱u̱nꞌ rá soldado Roma, ya̱ íyó ti̱xi̱nꞌ nɨꞌɨ ñuunꞌ Jerusalén.
Jee ntañúꞌún kuitɨꞌ nna̱stútú re̱ꞌ rá soldado jín rá capitán jee ninu ráa kua̱ꞌa̱nꞌ ráa nu̱u̱nꞌ íñɨ́ rá ñɨvɨ. Sáá niniꞌ rá ñɨvɨ ya̱ va̱ji general jín rá soldado, jee ña̱kui̱ñɨ̱ꞌ ráa ya̱ jiáꞌa ráa Pablo.
Jee sáá nkenta general jee ntɨɨn re̱ꞌ maa, jee nta̱túníꞌ re̱ꞌ ya̱ kuꞌniꞌ ráa maa jín u̱vi̱ꞌ “cadena” ka̱a. Jee ni̱ka̱tu̱ꞌún re̱ꞌ né ɨɨn ví-i jee ná nsa̱ꞌá-a.
Nu̱chitú, nka̱najín ta ɨɨn ráa sɨ́ɨ́n sɨ́ɨ́n tu̱ꞌun. Jee ntu nku̱káꞌnú iniꞌ re̱ꞌ ya̱ naáꞌ, chi kúváa víꞌí ráa. Jee nta̱túníꞌ re̱ꞌ nu̱u̱nꞌ rá soldado, ya̱ kɨ̱na̱ka ráa maa nu̱u̱nꞌ veꞌi “cuartel” nu̱u̱nꞌ nééꞌ rá soldado.
Sáá nkenta ráa nu̱u̱nꞌ escalera veꞌi vá, jee ni̱yo ya̱ nniso rá soldado maa, chi xe̱e̱nꞌ víꞌí sáꞌá rá ñɨvɨ.
Chi nnita nɨꞌɨ rá ñɨvɨ ya̱ta̱ꞌ-a, jee kánajín ráa:
Nnama Pablo maáa nu̱u̱nꞌ rá ñɨvɨ
Sáá ma̱kuáꞌ ki̱vɨ ráa iniꞌ veꞌi vá, jee Pablo nkachiꞌ nu̱u̱nꞌ general:
―¿Á kuvi kachiꞌ ni̱ꞌ ntíꞌ nu̱u̱nꞌ nú?
Jee nkachiꞌ general:
―¿Á jíníꞌ nú kaꞌanꞌ nú tu̱ꞌun griego?
¿Á nsu̱ví nú ví te̱e egipcio, ya̱ nsa̱ꞌá tu̱ntíxín si̱kɨ̱ꞌ rá te̱e yósóꞌ nu̱u̱nꞌ ñuunꞌ yanaꞌán? Jee ña̱ꞌa̱nꞌ nú nu̱u̱nꞌ ñu̱ꞌún sáɨn jín ku̱mi̱ꞌ mil te̱e jiáꞌníꞌ ñɨvɨ.
Jee nkachiꞌ Pablo:
―Suvini̱ꞌ ví nijia ɨɨn te̱e Israel. Va̱ji ni̱ꞌ ne̱ ñuunꞌ Tarso ya̱ tɨɨn Cilicia. Maáníꞌ ví se̱ꞌya ñuunꞌ kúñáꞌnú. Jíkánꞌ ni̱ꞌ nu̱u̱nꞌ nú ya̱ tají nú kaꞌanꞌ ni̱ꞌ jín rá ñɨvɨ.
Jee sáá ña̱netuꞌ general kaꞌanꞌ-a, jee ña̱kui̱ñɨ̱ꞌ Pablo nu̱u̱nꞌ escalera, jee ntee re̱ꞌ naꞌá re̱ꞌ nu̱u̱nꞌ ráa, sáva níín koo ráa. Jee sáá níín nkuvi ráa jee nkaꞌanꞌ re̱ꞌ tu̱ꞌun hebreo:
―¡Ránoꞌó ñaniꞌ jín tátáꞌ! ¡Teso̱ꞌo rán ya̱ kachiꞌ ni̱ꞌ, ya̱ nama ni̱ꞌ maáníꞌ nu̱u̱nꞌ rán!
Sáá nteso̱ꞌo ráa ya̱ nkaꞌanꞌ-a tu̱ꞌun hebreo, jee níín ka̱ꞌ nkuvi ráa. Jee nkachiꞌ-i:
―Maáníꞌ ví te̱e Israel. Nkaku ni̱ꞌ ñuunꞌ Tarso, ya̱ tɨ́ɨn Cilicia. Soo ñaꞌnu ni̱ꞌ ñuunꞌ Jerusalén yaꞌá. Te̱e tu̱ꞌva na̱ní Gamaliel nxi̱néꞌénꞌ va̱ꞌa re̱ꞌ nuꞌuꞌ, jie̱ꞌe̱ꞌ ley rá jííꞌ-ó yanaꞌán. Ñúꞌún káñá iniꞌ ni̱ꞌ sikúnkuvi ni̱ꞌ nu̱u̱nꞌ Ndiosíꞌ, kuéntáꞌ nta̱ká ránoꞌó vitan.
Nsa̱ꞌá kini ni̱ꞌ rá ñɨvɨ níta ñujiínꞌ Jesús, jee ne̱ sánáaꞌ ni̱ꞌ ya̱ kaꞌniꞌ ráa rá ñɨvɨ vá. Jee niꞌniꞌ ni̱ꞌ ráa, kúvi te̱e kúvi ñaꞌan, jee ña̱na̱ka ni̱ꞌ ráa veka̱a.
Jee su̱tu̱ꞌ kúñáꞌnú jín rá te̱e kúñáꞌnú kúvi nastúvi ráa ya̱ naáꞌ, ya̱ káꞌánꞌ na̱a̱ꞌ ni̱ꞌ. Chi suviráa ví ya̱ ntaji tutuꞌ nu̱u̱nꞌ ni̱ꞌ, ya̱ ku̱ꞌva ni̱ꞌ nu̱u̱nꞌ rá ñaniꞌ-ó Israel nééꞌ ñuunꞌ Damasco, ˻sáva kuniꞌ ráa ya tiñu níso ni̱ꞌ˼. Jee ña̱ꞌa̱nꞌ ni̱ꞌ ñuunꞌ Damasco, sáva tɨɨn ni̱ꞌ rá ñɨvɨ yɨ́ꞌɨ́ ñujiínꞌ vá, kuꞌniꞌ ni̱ꞌ ráa, jee kinaka ni̱ꞌ ráa Jerusalén, sáva xinóꞌo ránꞌ ráa.
Nna̱kani Pablo na̱sa nna̱kani iniꞌ re̱ꞌ jee nki̱vɨ re̱ꞌ nu̱u̱nꞌ Jesús
’Sáá ñúꞌún ni̱ꞌ ichi kua̱ꞌa̱nꞌ ni̱ꞌ, jee sáá nku̱yatin ni̱ꞌ ñuunꞌ Damasco, yatin sava nuví, jee sa̱naanꞌ ntu̱u̱nꞌ víꞌí ne̱ súkún jee nchuꞌun ti̱yu̱ꞌ-u nuꞌuꞌ.
Jee nna̱niso ni̱ꞌ nu̱u̱nꞌ ñuꞌun, jee nteso̱ꞌo ni̱ꞌ ɨɨn ta̱chi̱ꞌ yuꞌú ya̱ káchíꞌ-i nu̱u̱nꞌ ni̱ꞌ: “¡Saulo! ¡Saulo! ¿Na̱ kuvi chi jíto u̱ꞌvi̱ꞌ nú nuꞌuꞌ?”
Jee ni̱ka̱tu̱ꞌún ni̱ꞌ: “¿Né ɨɨn ví nú, I̱toꞌoꞌ ni̱ꞌ?” Jee nkachiꞌ-i: “Suvini̱ꞌ ví Jesús te̱e ñuunꞌ Nazaret, ya̱ jíto u̱ꞌvi̱ꞌ nú.”
Niniꞌ rá te̱e nku̱táꞌán jín ni̱ꞌ nuva ñuꞌun, [jee nyu̱ꞌví víꞌí ráa], soo ta̱chi̱yuꞌú vá ntu niniꞌ ráa na̱sa nkachiꞌ-i nu̱u̱nꞌ ni̱ꞌ.
Jee ni̱ka̱tu̱ꞌún ni̱ꞌ: “¿Ná kúvi ya̱ saꞌá ni̱ꞌ, I̱toꞌoꞌ ni̱ꞌ?” Jee nkachiꞌ I̱toꞌoꞌ-ó: “Nako̱o, jee kuáꞌán ne̱ ñuunꞌ Damasco. Yukuán kachiꞌ ˻ɨɨn te̱e˼ nɨꞌɨ ya̱ ntaji ni̱ꞌ nu̱u̱nꞌ nú ya̱ saꞌá nú.”
Jee ntu nkúvi ka̱ꞌ kune̱ꞌyá ni̱ꞌ, chi ni̱ꞌin víꞌí nstu̱únꞌ-u nu̱u̱nꞌ ni̱ꞌ. Soo rá te̱e kútáꞌán jín ni̱ꞌ ntɨɨn ráa naꞌá ni̱ꞌ jee ña̱ꞌa̱nꞌ ráa jín ni̱ꞌ ne̱ ñuunꞌ Damasco.
’Íyó ɨɨn te̱e na̱ní Ananías. Kúvi re̱ꞌ te̱e yɨ́tíñú síkúnkuvi re̱ꞌ ley Moisés. Nɨꞌɨ rá ñɨvɨ Israel ya̱ nééꞌ yukuán káꞌánꞌ va̱ꞌa ráa jie̱ꞌe̱ꞌ re̱ꞌ.
Jee nkenta re̱ꞌ ña̱kui̱ñɨ̱ꞌ re̱ꞌ xiín ni̱ꞌ, jee nkachiꞌ re̱ꞌ nu̱u̱nꞌ ni̱ꞌ: “Ñaniꞌ Saulo. Nakune̱ꞌyá.” Jee máá horáꞌ kuitɨꞌ nna̱kune̱ꞌyá ni̱ꞌ jee niniꞌ ni̱ꞌ re̱ꞌ.
Jee nkachiꞌ re̱ꞌ: “Ndiosíꞌ, ya̱ nneñu̱ꞌun rá jííꞌ yanaꞌán-ó, ñani re̱ꞌ nó sáva kuniꞌ nú ya̱ kuíni re̱ꞌ saꞌá nú, jee sáva kune̱ꞌyá nú máá maá te̱e ya̱ na̱a̱ꞌ kúvi re̱ꞌ nu̱u̱nꞌ Ndiosíꞌ, jee sáva teso̱ꞌo nú ya̱ kaꞌanꞌ re̱ꞌ.
Chi suvinú nastúvi nú ya̱ naáꞌ jie̱ꞌe̱ꞌ re̱ꞌ nu̱u̱nꞌ nɨꞌɨ rá ñɨvɨ, ya̱ niniꞌ nú jín ya̱ nteso̱ꞌo nú.
Jee ntañúꞌún, ¿ná nétu nú? Nakuiñɨꞌ jee kuanuté. Ka̱ka̱nꞌ táꞌvíꞌ nu̱u̱nꞌ I̱toꞌoꞌ-ó jee nasánoo re̱ꞌ jie̱ꞌe̱ꞌ kua̱chi nú”, suꞌva nkachiꞌ Ananías ―nkachiꞌ Pablo.
Nna̱kani Pablo na̱sa nta̱jí Ndiosíꞌ re̱ꞌ nu̱u̱nꞌ rá ñɨvɨ ntu kúvi Israel
Suni nkachiꞌ Pablo:
Jee niniꞌ ni̱ꞌ I̱toꞌoꞌ-ó ya̱ káꞌánꞌ-a: “Kunumi. Jee ñamaꞌ kene nú Jerusalén. Chi ntɨ́ɨn ráa ya̱ naáꞌ ya̱ stúvi nú jie̱ꞌe̱ꞌ ni̱ꞌ.”
Jee nkachiꞌ ni̱ꞌ: “I̱toꞌoꞌ ni̱ꞌ. Suviráa jíníꞌ ya̱ jiáꞌánꞌ ni̱ꞌ nɨꞌɨ rá veñu̱ꞌun lúlí, jee tɨ́ɨn ni̱ꞌ rá ñɨvɨ ínú iniꞌ ráa noꞌó, jee ntu̱ví ni̱ꞌ ráa veka̱a jee njia̱ꞌa ni̱ꞌ ráa jín yoꞌo.
Jee sáá ñaꞌniꞌ rá te̱e ñuunꞌ Jerusalén Esteban, ya̱ stúvi re̱ꞌ ya̱ naáꞌ jie̱ꞌe̱ꞌ noꞌó, jee íñɨ́ ni̱ꞌ yukuán, jee jiáꞌayuꞌú ni̱ꞌ, ya̱ kaꞌniꞌ ráa maa. Jee nku̱mí ni̱ꞌ rá saꞌma rá te̱e jiáꞌníꞌ maa.”
Jee I̱toꞌoꞌ-ó nkachiꞌ nu̱u̱nꞌ ni̱ꞌ: “Kuáꞌán, chi tají íká ni̱ꞌ nó nu̱u̱nꞌ rá inka nación ya̱ ntu kúvi Israel”, sukuán nkachiꞌ I̱toꞌoꞌ-ó ―nkachiꞌ Pablo.
Nkino̱o Pablo xi̱ntíín general
Jee nteso̱ꞌo ráa ne̱ ya̱ nkachiꞌ re̱ꞌ tu̱ꞌun yaꞌá, soo nki̱jiéꞌé nka̱najín ráa:
―Xináánꞌ rán ɨɨn te̱e íyó suꞌva nu̱u̱nꞌ ñɨ̱vɨ́ yaꞌá. Chi ntu̱ví íyó kutekuꞌ re̱ꞌ.
Kánajín ráa, jee kísɨ ráa saꞌma níji ráa, jee ne̱ xínáváꞌ ráa ti̱ka̱cha̱a̱ꞌ nu̱u̱nꞌ ta̱chi̱ꞌ, chi kítɨ́ víꞌí iniꞌ ráa.
Saáva nta̱túníꞌ general vá ya̱ rá soldado kɨ̱na̱ka ráa Pablo iniꞌ veꞌi “cuartel” nu̱u̱nꞌ nééꞌ rá soldado. Nta̱túníꞌ re̱ꞌ ya̱ chiꞌi ráa yoꞌo maa jee xináꞌmáꞌ ráa maa, sáva kukáꞌnú iniꞌ ráa na̱ kua̱chi ví ya̱ nsa̱ꞌá-a ya̱ kánajín rá ñɨvɨ si̱kɨ̱ꞌ-ɨ.
Soo sáá jíꞌníꞌ ráa maa jín ñɨɨn, sáva kuun ráa yoꞌo maa, jee nkachiꞌ Pablo nu̱u̱nꞌ capitán ya̱ íñɨ́ yukuán:
―¿A káchíꞌ ley, ya̱ kuun rán yoꞌo ɨɨn se̱ꞌya ñuunꞌ Roma, ya ntiáꞌan sanáaꞌ rán kua̱chi?
Sáá nteso̱ꞌo capitán yaꞌá, jee ña̱kachiꞌ re̱ꞌ nu̱u̱nꞌ general:
―¿Ná kúvi ya̱ saꞌá nú? Chi se̱ꞌya ñuunꞌ Roma ví te̱e yaꞌá.
Jee nku̱yatin general nu̱u̱nꞌ Pablo, jee nkachiꞌ re̱ꞌ:
―¿Á suvinú ví se̱ꞌya ñuunꞌ Roma?
Jee nkachiꞌ Pablo:
―Maáníꞌ ví.
Jee nkachiꞌ general:
―Nuꞌuꞌ kue̱ꞌe̱ꞌ víꞌí xu̱ꞌún nchu̱náán ni̱ꞌ sáva ni̱ꞌi̱nꞌ ni̱ꞌ kuvi ni̱ꞌ se̱ꞌya ñuunꞌ Roma ―nkachiꞌ re̱ꞌ nu̱u̱nꞌ-u.
Jee Pablo nkachiꞌ:
―Soo se̱ꞌya ñuunꞌ Roma ví ni̱ꞌ ne̱ ya̱ nkaku ni̱ꞌ.
Saáva kuíntañúꞌún nkuiyo rá te̱e xináꞌmáꞌ maa nékúvi. Jee suni ne̱ máá general nyu̱ꞌví re̱ꞌ, sáá nku̱káꞌnú iniꞌ re̱ꞌ ya̱ te̱e Roma ví-i, chi ya niꞌniꞌ ráa maa.<sup>22:29</sup>
Íñɨ́ Pablo ichinúúnꞌ justicia ñáꞌnú nación Israel
Kuíni general kuna̱a̱ iniꞌ re̱ꞌ ná kúvi ví ya̱ chíkuáchi rá ñɨvɨ Israel maa. Jee ki̱vɨ̱ꞌ xte̱ñu̱ꞌún, nsia̱áꞌ re̱ꞌ maa, jee nta̱túníꞌ re̱ꞌ ya̱ nutútú rá su̱tu̱ꞌ kuñáꞌnú jín nɨꞌɨ rá te̱e justicia ñáꞌnú ñuunꞌ Israel. Jee ña̱na̱ka re̱ꞌ Pablo ichinúúnꞌ ráa.
Jee yukuán nne̱ꞌyá váꞌa Pablo nu̱u̱nꞌ rá te̱e justicia ñáꞌnú jee nkachiꞌ re̱ꞌ:
―Ránoꞌó ñaniꞌ. Kúváꞌa iniꞌ ni̱ꞌ chi jíníꞌ ni̱ꞌ ya̱ jíka na̱a̱ꞌ va̱ꞌa ni̱ꞌ ichinúúnꞌ Ndiosíꞌ ne̱ vitan.
Jee nta̱jí su̱tu̱ꞌ kúñáꞌnú ka̱ꞌ, ya̱ na̱ní Ananías, ya̱ rá íñɨ́ yatin jín Pablo, ya̱ katu ráa yuꞌú Pablo.
I̱ña̱jee nkachiꞌ Pablo nu̱u̱nꞌ re̱ꞌ:
Jee rá te̱e íñɨ́ yatin jín re̱ꞌ nkachiꞌ ráa:
―¿Á ténúunꞌ nú su̱tu̱ꞌ kúñáꞌnú ka̱ꞌ ya̱ yɨ́tíñú nu̱u̱nꞌ Ndiosíꞌ?
Jee nkachiꞌ Pablo:
―Ránoꞌó ñaniꞌ. Ntu jíníꞌ ni̱ꞌ ya̱ suvire̱ꞌ ví su̱tu̱ꞌ kúñáꞌnú ka̱ꞌ. Chi káchíꞌ tu̱ꞌun Ndiosíꞌ nééꞌ nu̱u̱nꞌ tutuꞌ: “Koto káꞌánꞌ niva̱ꞌa rán ɨɨn jie̱ꞌe̱ꞌ te̱e nísotíñú nu̱u̱nꞌ ñuunꞌ-ó.”
Jee niniꞌ Pablo ya̱ sava ráa kúvi ráa saduceo, jín sava ráa ka̱ꞌ kúvi ráa “fariseo”, jee nka̱najín re̱ꞌ nteñu rá te̱e justicia ñáꞌnú yukuán:
―Ránoꞌó ñaniꞌ. Nuꞌuꞌ ví “fariseo” jín se̱ꞌya ɨɨn te̱e “fariseo”. Sánáaꞌ rán jie̱ꞌe̱ꞌ kua̱chi nuꞌuꞌ, chi íyó tu̱ꞌun neí iniꞌ ni̱ꞌ ya̱ nateku i̱i̱ꞌ rá níyɨ.
Jee sáá nkachiꞌ re̱ꞌ yaꞌá, jee nki̱jiéꞌé nka̱ntátúꞌun ráa, rá “fariseo” jín rá saduceo. Jee sɨ́ɨ́n sɨ́ɨ́n nkaꞌanꞌ ráa.
Chi rá te̱e kúvi saduceo káchíꞌ ráa ya̱ ntu̱ví nátekuꞌ i̱i̱ꞌ rá níyɨ, ni ntu̱ví najiáꞌáꞌ ííꞌ Ndiosíꞌ, ni ta̱chi̱ꞌ káꞌánꞌ. Soo rá “fariseo” ínú iniꞌ ráa nɨꞌɨ yaꞌá.
Nkuvaaꞌ ni̱ꞌin víꞌí ráa. Jee sava rá te̱e xínéꞌénꞌ ley, ya̱ íñɨ́ jín rá “fariseo”, nna̱kuiñɨꞌ ráa, jee nkachiꞌ ráa:
―Ntu̱náꞌ nániꞌinꞌ ránꞌ ni ɨɨn kua̱chi, ya̱ sáꞌá te̱e yaꞌá. Sa̱naan re̱ ɨɨn ta̱chi̱ꞌ káꞌánꞌ áxí ɨɨn najiáꞌáꞌ ííꞌ Ndiosíꞌ nkaꞌanꞌ jín re̱ꞌ.
Sáá nxi̱níꞌin víꞌí ka̱ꞌ kántátúꞌun ráa, jee nyu̱ꞌví víꞌí general, chi nkaꞌvi iniꞌ re̱ꞌ, ya̱ tasáva ráa Pablo. Saáva nta̱túníꞌ re̱ꞌ nu̱u̱nꞌ rá soldado, ya̱ natava ráa maa nteñu rá ñɨvɨ, jee kɨ̱naka ráa maa nu̱u̱nꞌ veꞌi “cuartel” nu̱u̱nꞌ nééꞌ rá soldado.
Yakuááꞌ ki̱vɨ̱ꞌ ste̱ñu̱ꞌún yukuán ntu̱vi I̱toꞌoꞌ-ó nu̱u̱nꞌ Pablo, jee nkachiꞌ-i nu̱u̱nꞌ re̱ꞌ:
―Neí koo iniꞌ nú, chi kuéntáꞌ nna̱stúvi nú ya̱ naáꞌ jie̱ꞌe̱ꞌ ni̱ꞌ Jerusalén, sukuán íyó nastúvi nú ya̱ naáꞌ jie̱ꞌe̱ꞌ ni̱ꞌ ñuunꞌ Roma.
Nna̱túꞌún ráa kaꞌniꞌ ráa Pablo
Ya̱ nku̱nijinꞌ ki̱vɨ̱ꞌ stéñu̱ꞌún, nna̱túꞌún yuꞌuꞌ sava rá te̱e Israel, jee nchi̱sóyuꞌú ráa nu̱u̱nꞌ Ndiosíꞌ ya̱ kunoꞌo ráa ya̱ nka̱jíꞌ ráa, ni nkóꞌo ráa ne̱kua̱ꞌ kaꞌniꞌ ráa Pablo.
Jee víꞌí ka̱ꞌ u̱vi̱xiko rá te̱e nna̱túꞌún yuꞌuꞌ sukuán.
Ña̱ꞌa̱nꞌ ráa nu̱u̱nꞌ rá su̱tu̱ꞌ kúñáꞌnú jín nu̱u̱nꞌ rá te̱e kúñáꞌnú, jee nkachiꞌ ráa:
―Nchi̱sóyuꞌú ránꞌ nu̱u̱nꞌ Ndiosíꞌ ya̱ nka̱jíꞌ ránꞌ ne̱ kaꞌniꞌ ránꞌ Pablo.
Saájee maáránú jín rá te̱e justicia tají rán tu̱ꞌun nu̱u̱nꞌ general. Jee ka̱ka̱nꞌ rán ya̱ kinaka re̱ꞌ maa nu̱u̱nꞌ ránoꞌó, sáva kachiꞌ rán ni ka̱ꞌ ya̱ kukáꞌnú náaꞌ iniꞌ rán ka̱ꞌ jie̱ꞌe̱ꞌ te̱e vá. Jee ne̱ ntiáꞌan kenta re̱ꞌ jee ya kuiñɨ tu̱ꞌva ránꞌ ya̱ kaꞌniꞌ ránꞌ maa.
Soo sáá nku̱káꞌnú iniꞌ se̱ꞌya yɨ́ɨ́ ku̱ꞌva Pablo jie̱ꞌe̱ꞌ rá tu̱ꞌun nna̱túꞌún yuꞌuꞌ ráa, jee ña̱ꞌa̱nꞌ-a iniꞌ veꞌi “cuartel” rá soldado, jee nna̱kani-i vá nu̱u̱nꞌ Pablo.
Jee nkana Pablo ɨɨn rá capitán jee nkachiꞌ re̱ꞌ nu̱u̱nꞌ-u:
―Kɨ̱na̱ka nú te̱e súchí yaꞌá nu̱u̱nꞌ general. Chi íyó tu̱ꞌun nakani re̱ꞌ nu̱u̱nꞌ-u.
Saájee ña̱na̱ka capitán maa nu̱u̱nꞌ general jee nkachiꞌ re̱ꞌ:
―Te̱e yɨ́ꞌɨ́ veka̱a na̱ní Pablo nkana-a nuꞌuꞌ. Jee ni̱ka̱nꞌ-a nu̱u̱nꞌ ni̱ꞌ ya̱ kinaka ni̱ꞌ te̱e súchí yaꞌá, chi íyó ya̱ nakani re̱ꞌ nu̱u̱nꞌ nú.
Ntɨɨn general naꞌá te̱e súchí vá, jee nkuiyo sɨ́ɨ́n ráa. Jee ni̱ka̱tu̱ꞌún re̱ꞌ maa:
―¿Ná kúvi ya̱ kachiꞌ nú nu̱u̱nꞌ ni̱ꞌ?
Jee nna̱xiníkó te̱e súchí vá nu̱u̱nꞌ re̱ꞌ:
―Rá te̱e Israel nna̱túꞌún ráa ya̱ ste̱ñu̱ꞌún ka̱ka̱nꞌ ráa nu̱u̱nꞌ nú, ya̱ kɨ̱naka nú Pablo nu̱u̱nꞌ justicia, sáva kachiꞌ ráa ni ka̱ꞌ, ya̱ kuíni ráa kukáꞌnú náaꞌ iniꞌ ráa ka̱ꞌ jie̱ꞌe̱ꞌ-e.
Saájee nna̱chuichí general te̱e súchí vá, jee nta̱túníꞌ re̱ꞌ nu̱u̱nꞌ-u:
―Koto nákani nú nu̱u̱nꞌ ni ɨɨn ya̱ nna̱kani nú nu̱u̱nꞌ ni̱ꞌ.
Nta̱jí ráa Pablo nu̱u̱nꞌ te̱e nísotíñú na̱ní Félix
Jee nkana re̱ꞌ u̱vi̱ꞌ rá capitán jee nkachiꞌ re̱ꞌ nu̱u̱nꞌ ráa:
―Saꞌá túꞌva rán u̱vi̱ꞌ sientúꞌ soldado, jín u̱ni̱xiko u̱ji̱ꞌ rá soldado yósóꞌ kitɨ, jín u̱vi̱ꞌ sientúꞌ soldado rá ínáꞌá lanza, sáva kɨ̱ꞌɨ̱nꞌ rán ñuunꞌ Cesarea, kaɨ̱ɨ̱nꞌ yakuááꞌ.
Suni satúꞌva rán rá kitɨ kosoꞌ Pablo, sáva kotova̱ꞌa ráa maa, jee kɨ̱naka ráa maa nu̱u̱nꞌ Félix, te̱e kuñáꞌnú.
Ntee general tu̱ꞌun nu̱u̱nꞌ tutuꞌ, jee káchíꞌ-i suꞌva:
“Claudio Lisias, nu̱u̱nꞌ Félix, te̱e nísotíñú ñáꞌnú. ¿Á íyó va̱ꞌa nú?
Te̱e yaꞌá ntɨɨn rá te̱e Israel maa. Jee mááíyó kaꞌniꞌ ráa maa nékúvi. Jee nkenta ni̱ꞌ yukuán jín rá soldado, jee nsi̱káku ni̱ꞌ re̱ꞌ, chi nteso̱ꞌo ni̱ꞌ ya̱ kúvi re̱ꞌ te̱e Roma.
Jee nkuini ni̱ꞌ kukáꞌnú náaꞌ iniꞌ ni̱ꞌ, ná kuvi ya̱ chíkuáchi ráa maa. Saáva ña̱ꞌa̱nꞌ ni̱ꞌ jín-i nu̱u̱nꞌ justicia ñáꞌnú ráa.
Jee nku̱káꞌnú iniꞌ ni̱ꞌ ya̱ chíkuáchi ráa maa jie̱ꞌe̱ꞌ ley ráa. Soo ntu íyó si̱kɨ̱ꞌ-ɨ̱ ya̱ kuviꞌ-i áxí ya̱ kɨꞌɨ-ɨ veka̱a.
Soo sáá nni̱ꞌi̱nꞌ ni̱ꞌ tu̱ꞌun ya̱ nátúꞌún ráa, ya̱ kaꞌniꞌ ráa maa, jee kuíntañúꞌún nta̱jí ni̱ꞌ maa nu̱u̱nꞌ nú. Jee suni nta̱túníꞌ ni̱ꞌ nu̱u̱nꞌ rá ñɨvɨ chíkuáchi maa, ya̱ kua̱jiaaꞌ nakani ráa nu̱u̱nꞌ nú, na̱ kua̱chi ví ya̱ nsa̱ꞌá re̱ꞌ”, sukuán ntee re̱ꞌ nu̱u̱nꞌ tutuꞌ ña̱ꞌa̱nꞌ nu̱u̱nꞌ Félix.
Sáájee nsa̱ꞌá rá soldado sáni nta̱túníꞌ re̱ꞌ nu̱u̱nꞌ ráa. Nkeꞌen ráa Pablo jee ña̱ꞌa̱nꞌ ráa jín-i yakuááꞌ ki̱vɨ̱ꞌ yukuán nu̱u̱nꞌ ñuunꞌ Antípatris.
Jee ki̱vɨ̱ꞌ stéñu̱ꞌún, jíka jie̱ꞌe̱ꞌ rá soldado nni̱kó ráa veꞌi “cuartel” nu̱u̱nꞌ nééꞌ ráa ˻ñuunꞌ Jerusalén˼. Jee nxi̱nóo ráa rá soldado yósóꞌ kitɨ, sáva kɨ̱naka ráa Pablo.
Sáá nkenta ráa ñuunꞌ Cesarea, jee nna̱ku̱ꞌva ráa tutuꞌ vá nu̱u̱nꞌ te̱e kúñáꞌnú vá. Jee suni nna̱ku̱ꞌva ráa Pablo nu̱u̱nꞌ-u.
Jee sáá nkaꞌvi te̱e nísotíñú vá tutuꞌ, jee nni̱ka̱tu̱ꞌún re̱ꞌ né ñuunꞌ va̱ji-i. Soo sáá nku̱káꞌnú iniꞌ re̱ꞌ ya̱ kúvi-i te̱e váji ñuunꞌ Cilicia,
jee nkachiꞌ re̱ꞌ:
―Teso̱ꞌo ni̱ꞌ ñujiínꞌ jie̱ꞌe̱ꞌ nú, retú nkenta rá ñɨvɨ ya̱ xíkóñáꞌán ráa nó.
Jee nta̱túníꞌ re̱ꞌ ya̱ kumí ráa maa iniꞌ palacio nsa̱ꞌá rey Herodes.
Náma Pablo maáa nu̱u̱nꞌ te̱e nísotíñú Félix
Jee u̱ꞌu̱nꞌ ki̱vɨ̱ꞌ ka̱ꞌ, nkenta su̱tu̱ꞌ kúñáꞌnú ka̱ꞌ, na̱ní Ananías, jín sava rá te̱e kúñáꞌnú, jín ɨɨn te̱e na̱ní Tértulo. Tiñu re̱ꞌ ví ya̱ súkuáꞌa re̱ꞌ ley jee káꞌánꞌ re̱ꞌ jie̱ꞌe̱ꞌ inka ñɨvɨ nu̱u̱nꞌ te̱e jiéꞌnéꞌ kua̱chi. Jee nchikua̱chi ráa Pablo nu̱u̱nꞌ te̱e kúñáꞌnú.
Sáá nkana te̱e nísotíñú vá Pablo, jee Tértulo nki̱jiéꞌé nxi̱kóñáꞌán re̱ꞌ maa, jee nkachiꞌ re̱ꞌ:
―Níꞌínꞌ ránꞌ ya̱ nééꞌ ñunkúún víꞌí ránꞌ jie̱ꞌe̱ꞌ ya̱ váꞌa sáꞌá nú. Jee suni va̱ꞌa ka̱ꞌ násaꞌá va̱ꞌa nú nación, chi níchí tátúníꞌ nú chi tu̱ꞌva víꞌí nú.
Nɨꞌɨ nu̱u̱nꞌ, kúsɨ́ɨ iniꞌ ránꞌ néꞌyá ránꞌ nɨꞌɨ ya̱ nsa̱ꞌá nú, jee nkútaꞌvi víꞌí ránꞌ nu̱u̱nꞌ nú. Félix kúñáꞌnú ka̱ꞌ.
Ntu kuíni ni̱ꞌ ixtá víꞌí ni̱ꞌ tiempúꞌ nú. Jee jíkátáꞌvíꞌ ni̱ꞌ nu̱u̱nꞌ nú ya̱ kuva̱ꞌa iniꞌ nú teso̱ꞌo nú ya̱ kaꞌanꞌ ni̱ꞌ yakuꞌ ni.
Jíníꞌ ránꞌ ya̱ xéénꞌ víꞌí sáꞌá te̱e yaꞌá. Chi sáꞌá re̱ꞌ ti̱xi̱nꞌ nteñu rá ñɨvɨ Israel, ya̱ nééꞌ nɨꞌɨ ñɨ̱vɨ́. Kúvi re̱ꞌ ɨɨn rá te̱e yósóꞌ nu̱u̱nꞌ rá ñɨvɨ níkɨ́nꞌ ichi túꞌún Jesús te̱e ñuunꞌ Nazaret.
Jee suvire̱ꞌ suni nnu̱kú re̱ꞌ stívɨ́ re̱ꞌ veñu̱ꞌun káꞌnú, jee ntɨɨn ránꞌ maa. [Jee nkuini ránꞌ sanáaꞌ ránꞌ kua̱chi re̱ꞌ sáni káchíꞌ ley ránꞌ.
Soo nki̱ní general Lisias maáréꞌ nteñu ránꞌ, jee ni̱ꞌin víꞌí ni̱xtá re̱ꞌ maa xi̱ntíín ránꞌ.
Jee suni nchi̱neí rá te̱e Israel tu̱ꞌun nkaꞌanꞌ re̱ꞌ, ya̱ íyó na̱a̱ꞌ sukuán jie̱ꞌe̱ꞌ re̱ꞌ.
Jee sáá nsa̱ꞌá te̱e nísotíñú señáꞌ ya̱ kaꞌanꞌ Pablo, jee nkachiꞌ re̱ꞌ:
―Jíníꞌ ni̱ꞌ ya̱ kue̱ꞌe̱ꞌ kui̱ya̱ꞌ kúvi nú te̱e tátúníꞌ nu̱u̱nꞌ nación yaꞌá. Saáva kúsɨ́ɨ iniꞌ ni̱ꞌ, nama ni̱ꞌ maáníꞌ nu̱u̱nꞌ nú.
Kuvi nanukú nú jee kukáꞌnú iniꞌ nú, ya̱ ntu íyó ka̱ꞌ u̱xu̱vi̱ꞌ ki̱vɨ̱ꞌ, ya̱ ña̱ꞌa̱nꞌ ni̱ꞌ Jerusalén nneñu̱ꞌun ni̱ꞌ Ndiosíꞌ.
Soo ntu̱náꞌ nániꞌinꞌ ráa nuꞌuꞌ kántáꞌátúꞌun ni̱ꞌ jín ni ɨɨn ñɨvɨ, ni ntu nsa̱ꞌá ni̱ꞌ ti̱xi̱nꞌ jín rá ñɨvɨ iniꞌ veñu̱ꞌun káꞌnú, ni iniꞌ rá veñu̱ꞌun lúlí, ni rá nu̱u̱nꞌ ñuunꞌ káꞌnú Jerusalén.
Suni ntu kúvi nastúvi ráa ya̱ naáꞌ ya̱ chíkuáchi ráa nuꞌuꞌ.
Soo nánaꞌma ni̱ꞌ tiñu yaꞌá nu̱u̱nꞌ nú. Níkɨ́nꞌ ni̱ꞌ ichi yaꞌá, ya̱ káchíꞌ ráa ichi túꞌún ví-i. Suꞌva neñu̱ꞌun ni̱ꞌ Ndiosíꞌ ya̱ nne̱ñu̱ꞌun rá tájííꞌ ránꞌ yanaꞌán. Chi ínú iniꞌ ni̱ꞌ nɨꞌɨ sáni káchíꞌ ley ránꞌ jín nɨꞌɨ tu̱ꞌun ntee rá profeta, ya̱ njia̱ꞌa Ndiosíꞌ nu̱u̱nꞌ-u.
Íyó túneí iniꞌ ni̱ꞌ ya̱ saꞌá Ndiosíꞌ, kuéntáꞌ suni nétu ráa ya̱ nateku i̱i̱ꞌ rá níyɨ, va̱ni ñɨvɨ na̱a̱ꞌ áxí ñɨvɨ kánéꞌén, jee nako̱o rá ñunéꞌyúꞌ ráa.
Saáva sukuáni núnasɨ́ ni̱ꞌ kunikɨnꞌ ni̱ꞌ ichi váꞌa, sáva kuniꞌ ni̱ꞌ ya̱ ntu níso ni̱ꞌ kua̱chi nu̱u̱nꞌ Ndiosíꞌ jín nu̱u̱nꞌ rá ñɨvɨ, jee kúváꞌa iniꞌ ni̱ꞌ.
’Sáá njia̱ꞌa víꞌí kui̱ya̱ꞌ ni̱kúténúún ni̱ꞌ rá inka ñuunꞌ, jee nnenta ni̱ꞌ ñuunꞌ ni̱ꞌ Israel, sáva naku̱ꞌva ni̱ꞌ “caridad” nu̱u̱nꞌ rá láꞌví yaꞌá, jee suni so̱ko̱ꞌ ni̱ꞌ nu̱u̱nꞌ Ndiosíꞌ.
Jee nna̱niꞌinꞌ ráa nuꞌuꞌ sáá sáꞌá ni̱ꞌ sukuán, chi ya nsa̱ꞌá ninuꞌun ni̱ꞌ maáníꞌ nu̱u̱nꞌ Ndiosíꞌ sáni káchíꞌ ley sáva so̱ko̱ꞌ ni̱ꞌ. Soo ntu níyo kue̱ꞌe̱ꞌ ñɨvɨ jín ni̱ꞌ, ni ntu sáꞌá ni̱ꞌ ti̱xi̱nꞌ.
Soo rá ñɨvɨ Israel váji ñuunꞌ Asia, jee íyó kuiñɨ ráa ichinúúnꞌ nú, jee xi̱kóñáꞌán ráa nuꞌuꞌ nu̱u̱nꞌ nú, retú íyó ya̱ kuvi chíkuáchi ráa nuꞌuꞌ.
Áxí rá ñɨvɨ íñɨ́ yaꞌá, kachiꞌ ráa na̱ kua̱chi nsa̱ꞌá ni̱ꞌ ya̱ nku̱káꞌnú iniꞌ ráa, sáá ni̱ñɨ ni̱ꞌ nu̱u̱nꞌ justicia ñáꞌnú Israel.
Kua̱chi ɨɨn tu̱ꞌun ni nka̱najín ni̱ꞌ ichinúúnꞌ ráa: “Vitan chíkuáchi rán nuꞌuꞌ ichinúúnꞌ rán, ya̱ káchíꞌ ni̱ꞌ ya̱ nateku i̱i̱ꞌ rá níꞌiꞌ” ―nkachiꞌ Pablo.
Nkuꞌɨɨn iniꞌ Félix sanáaꞌ re̱ꞌ kua̱chi Pablo. Chi jíníꞌ va̱ꞌa re̱ꞌ jie̱ꞌe̱ꞌ ñujiínꞌ vá. Jee nkachiꞌ re̱ꞌ:
―Sáá kiaa general Lisias jee sanáaꞌ ni̱ꞌ tiñu nú.
Jee nta̱túníꞌ re̱ꞌ nu̱u̱nꞌ capitán ya̱ kúmí-i Pablo. Soo ku̱ꞌva-a kuiñɨ núne Pablo iniꞌ veka̱a. Jee koto kúsáꞌán ni ɨɨn rán chineí rá táꞌán Pablo maáréꞌ.
Yakuꞌ ki̱vɨ̱ꞌ njia̱ꞌa, nkenta Félix jín ñasɨ́ꞌɨ́ re̱ꞌ, na̱ní Drusila, ya̱ kúvi ñaꞌan ñuunꞌ Israel. Jee nta̱jí re̱ꞌ ña̱keꞌen ráa Pablo. Jee nteso̱ꞌo re̱ꞌ tu̱ꞌun, ya̱ nkaꞌanꞌ-a na̱sa kuneí iniꞌ ñɨvɨ Cristo Jesús, ya̱ ñani Ndiosíꞌ tatúníꞌ ñɨ̱vɨ́.
Jee sáá nákani Pablo jie̱ꞌe̱ꞌ ya̱ íyó kino̱o na̱a̱ꞌ ñɨvɨ nu̱u̱nꞌ Ndiosí, jín jie̱ꞌe̱ꞌ ya̱ íyó nakeꞌen-ó maáó, jín jie̱ꞌe̱ꞌ ya̱ koo ɨɨn ki̱vɨ̱ꞌ sanáaꞌ Ndiosíꞌ jie̱ꞌe̱ꞌ rá kua̱chi nɨꞌɨ rá ñɨvɨ, jee nyu̱ꞌví Félix, jee nkachiꞌ re̱ꞌ nu̱u̱nꞌ-u:
―Kuáꞌán ntañúꞌún. Jee sáá íyó tiempúꞌ ni̱ꞌ, jee kana ni̱ꞌ nó.
Jee suni ñúꞌún iniꞌ re̱ꞌ ya̱ ku̱ꞌva Pablo xu̱ꞌún nu̱u̱nꞌ re̱ꞌ sáva siaáꞌ re̱ꞌ maa. Saáva nku̱kéꞌín nkana re̱ꞌ maa nku̱kuéntú re̱ꞌ jín-i.
Sáá njia̱ꞌa u̱vi̱ꞌ kui̱ya̱ꞌ, jee nna̱kuiñɨꞌ inka te̱e na̱ní Porcio Festo nu̱u̱nꞌ tiñu nniso Félix. Soo nkuini Félix ya̱ kino̱o va̱ꞌa jín rá ñɨvɨ Israel, saáva nxi̱nóo re̱ꞌ Pablo veka̱a.
Pablo nnama maáa nu̱u̱nꞌ Festo
Sáá nkenta Festo nación vá, jee njia̱ꞌa u̱ni̱ꞌ ki̱vɨ̱ꞌ, jee nkene-e Cesarea jee kua̱ꞌa̱nꞌ-a Jerusalén.
Jee rá su̱tu̱ꞌ kúñáꞌnú jín rá te̱e kúñáꞌnú Israel nkenta ráa nu̱u̱nꞌ re̱ꞌ jee nxi̱kóñáꞌán ráa Pablo nu̱u̱nꞌ re̱ꞌ.
Ni̱ka̱nꞌ táꞌvíꞌ ráa nu̱u̱nꞌ re̱ꞌ ya̱ saꞌá re̱ꞌ tumani iniꞌ ya̱ tají re̱ꞌ maa Jerusalén. Chi nna̱túꞌún yuꞌuꞌ ráa ya̱ kaꞌniꞌ ráa maa ichi.
I̱ña̱jee nna̱xiníkó Festo ya̱ Pablo yɨ́ꞌɨ́ veka̱a Cesarea. Jee nsá kue̱ꞌe̱ꞌ ka̱ꞌ tiempúꞌ jee kɨ̱ꞌɨ̱nꞌ re̱ꞌ yukuán.
Jee nkachiꞌ re̱ꞌ:
Sáá nkino̱o Festo yukuán u̱na̱ꞌ áxí u̱ji̱ꞌ ki̱vɨ̱ꞌ ka̱ꞌ, jee kua̱ꞌa̱nꞌ re̱ꞌ ñuunꞌ Cesarea. Jee ki̱vɨ̱ꞌ stéñu̱ꞌún, nna̱kuneeꞌ re̱ꞌ nu̱u̱nꞌ sánáaꞌ re̱ꞌ kua̱chi. Jee nta̱jí re̱ꞌ ya̱ kinaka rá soldado Pablo.
Sáá nkenta Pablo, jee rá ñɨvɨ Israel va̱ji Jerusalén jee nku̱tútú ti̱yu̱ꞌ ráa nu̱u̱nꞌ re̱ꞌ, jee kue̱ꞌe̱ꞌ víꞌí chíkuáchi ráa re̱ꞌ rá kua̱chi káꞌnú. Soo ntu̱náꞌ nkúvi stúvi kájí ráa ya̱ naáꞌ jie̱ꞌe̱ꞌ tu̱ꞌun túꞌún vá.
Jee Pablo nnama re̱ꞌ maáréꞌ jee nkachiꞌ-i:
―Ni ntu̱ví na̱ kua̱chi vá nsa̱ꞌá ni̱ꞌ, ni si̱kɨ̱ꞌ ley ntaji Ndiosíꞌ nu̱u̱nꞌ Israel, ni si̱kɨ̱ꞌ veñu̱ꞌun káꞌnú, ni si̱kɨ̱ꞌ te̱e tátúníꞌ nɨꞌɨ rá ñuunꞌ tɨ́ɨn Roma.
Soo Festo kuíni kino̱o va̱ꞌa jín rá ñɨvɨ Israel, jee nni̱ka̱tu̱ꞌún re̱ꞌ Pablo:
―¿Á kuíni nú kɨ̱ꞌɨ̱nꞌ-ó Jerusalén, sáva sanáaꞌ ni̱ꞌ tiñu nú yukuán?
Jee nna̱xiníkó Pablo:
―Íñɨ́ ni̱ꞌ iniꞌ palacio nu̱u̱nꞌ káá ley te̱e tátúníꞌ Roma. Yaꞌá íyó sanáaꞌ nú jie̱ꞌe̱ꞌ tiñu nuꞌuꞌ. Chi ntu̱náꞌ nsáꞌá kini ni̱ꞌ si̱kɨ̱ꞌ rá ñɨvɨ Israel. Jee jíníꞌ va̱ꞌa nú yaꞌá.
Retú íyó kua̱chi ni̱ꞌ ya̱ íyó níꞌinꞌ ni̱ꞌ ya̱ kaꞌniꞌ ráa nuꞌuꞌ, jee ntu kúꞌúꞌvi iniꞌ ni̱ꞌ kuviꞌ ni̱ꞌ. Soo retú ntu̱ví ya̱ naáꞌ ví ni ɨɨn kua̱chi ya̱ xíkóñáꞌán rá te̱e yaꞌá nuꞌuꞌ, jee ni ɨɨn ñɨvɨ nkúvi naku̱ꞌva nuꞌuꞌ nu̱u̱nꞌ ráa. Jee jíkánꞌ ni̱ꞌ ya̱ te̱e tátúníꞌ nu̱u̱nꞌ Roma sanáaꞌ re̱ꞌ jie̱ꞌe̱ꞌ tiñu ni̱ꞌ.
Saájee Festo nna̱túꞌún re̱ꞌ jín rá te̱e nákutíñú nu̱u̱nꞌ re̱ꞌ, jee nkachiꞌ re̱ꞌ:
―Ni̱ka̱nꞌ nú ya̱ sanáaꞌ te̱e tátúníꞌ Roma jie̱ꞌe̱ꞌ nú, jee yukuán kɨ̱ꞌɨ̱nꞌ nú nu̱u̱nꞌ re̱ꞌ.
Pablo íñɨ́ ichinúúnꞌ rey Agripa
Sáá njia̱ꞌa yakuꞌ ki̱vɨ̱ꞌ, rey Agripa jín Berenice nkenta ráa ñuunꞌ Cesarea nne̱ꞌyá ráa Festo.
Sáá nkino̱o ráa kéꞌín ki̱vɨ̱ꞌ yukuán, Festo nna̱kani jie̱ꞌe̱ꞌ tiñu Pablo nu̱u̱nꞌ rey, jee nkachiꞌ-i:
―Yaꞌá íyó ɨɨn te̱e ya̱ nxi̱nóo Félix iniꞌ veka̱a.
Sáá nneeꞌ ni̱ꞌ Jerusalén, jee rá su̱tu̱ꞌ kúñáꞌnú jín rá te̱e kúñáꞌnú nu̱u̱nꞌ Israel, nchikua̱chi ráa maa. Jee ni̱ka̱nꞌ ráa ya̱ sanáaꞌ ni̱ꞌ ya̱ kaꞌniꞌ maa.
Jee nna̱xiníkó ni̱ꞌ nu̱u̱nꞌ ráa, ya̱ ntu íyó “costumbre” rá te̱e Roma, ya̱ naku̱ꞌva ráa ni ɨɨn te̱e xíkóñáꞌán rá ñɨvɨ, ya̱ ntiáꞌan kuiñɨ-ɨ kune̱ꞌyá-a nu̱u̱nꞌ rá ñɨvɨ xíkóñáꞌán maa, jee nama-a maáa jie̱ꞌe̱ꞌ kua̱chi ya̱ xíkóñáꞌán ráa maa.
Saáva sáá nkenta ráa yaꞌá, jee ki̱vɨ̱ꞌ xte̱ñu̱ꞌún, ntu nku̱kuéé ni̱ꞌ, jee nna̱kuneeꞌ ni̱ꞌ nu̱u̱nꞌ sánáaꞌ ni̱ꞌ kua̱chi. Jee nta̱jí ni̱ꞌ ya̱ kɨ̱keꞌen maa.
Sáá íñɨ́ rá te̱e xíkóñáꞌán maa, nkaꞌvi iniꞌ ni̱ꞌ ya̱ chikua̱chi ráa maa jie̱ꞌe̱ꞌ kua̱chi ñáꞌnú. Soo ntu̱ví ná íyó jie̱ꞌe̱ꞌ-e.
Chisaꞌ kénta ráa si̱kɨ̱ꞌ re̱ꞌ, chi ntu nuún iniꞌ ráa jín re̱ꞌ jie̱ꞌe̱ꞌ ñujiínꞌ níkɨ́nꞌ ráa, jín jie̱ꞌe̱ꞌ ɨɨn te̱e na̱ní Jesús ya̱ ya niꞌiꞌ. Soo káchíꞌ re̱ꞌ ya̱ tékúꞌ-u.
Jee ntu nkúkáꞌnú iniꞌ ni̱ꞌ na̱sa saꞌá ni̱ꞌ jie̱ꞌe̱ꞌ tiñu yaꞌá, jee ni̱ka̱tu̱ꞌún ni̱ꞌ maa retú kuíni re̱ꞌ kɨ̱ꞌɨ̱nꞌ re̱ꞌ Jerusalén, sáva sanáaꞌ ni̱ꞌ jie̱ꞌe̱ꞌ tiñu yaꞌá yukuán.
Soo sáá jíkánꞌ Pablo ya̱ kumí ránꞌ maa ne̱ sanáaꞌ Augusto jie̱ꞌe̱ꞌ-e, jee nta̱jí ni̱ꞌ ya̱ kɨꞌɨ i̱i̱ꞌ-i veka̱a, ne̱ tají ni̱ꞌ maa nu̱u̱nꞌ Augusto te̱e tátúníꞌ Roma ―nkachiꞌ Festo.
Nkachiꞌ Agripa nu̱u̱nꞌ Festo:
―Suni kuíni ni̱ꞌ teso̱ꞌo ni̱ꞌ ya̱ káchíꞌ te̱e vá.
Jee nna̱xiníkó Festo:
―Teenꞌ teso̱ꞌo nú ya̱ kachiꞌ-i.
I̱ña̱jee ki̱vɨ̱ꞌ stéñu̱ꞌún, nkenta Agripa jín Berenice. Jee nneñu̱ꞌun ráa Agripa jín Berenice. Jee nki̱vɨ ráa iniꞌ palacio, jín rá general, jín rá te̱e kúñáꞌnú nu̱u̱nꞌ ñuunꞌ. Jee nta̱jí Festo ya̱ kɨ̱keꞌen rá soldado Pablo, jee nki̱naka ráa maa.
Jee nkachiꞌ Festo:
Soo nku̱káꞌnú iniꞌ ni̱ꞌ ya̱ ntu̱ví na̱ nsa̱ꞌá-a ya̱ kaꞌniꞌ ránꞌ maa. Soo maáréꞌ ni̱ka̱nꞌ re̱ꞌ ya̱ sanáaꞌ Augusto jie̱ꞌe̱ꞌ kua̱chi re̱ꞌ, saáva ñani iniꞌ ni̱ꞌ tají ni̱ꞌ maa nu̱u̱nꞌ Augusto.
Soo ntu̱ví ná íyó ni ɨɨn tu̱ꞌun, ya̱ kúvi tee ni̱ꞌ nu̱u̱nꞌ tutuꞌ jie̱ꞌe̱ꞌ-e nu̱u̱nꞌ i̱toꞌoꞌ-ó. Saáva va̱ji naka ni̱ꞌ te̱e vá, sáva kuiñɨ re̱ꞌ ichinúúnꞌ ránꞌ, jee ñáꞌnú ka̱ꞌ vá kuiñɨ re̱ꞌ ichinúúnꞌ maánú, Rey Agripa. Jee saáva ré nxi̱náꞌmáꞌ-ó maa, sáva kuvi tee ni̱ꞌ nu̱u̱nꞌ tutuꞌ jie̱ꞌe̱ꞌ-e.
Chi jíníꞌ ni̱ꞌ ya̱ nsá sáꞌá va̱ꞌa-ó, ya̱ tají ni̱ꞌ ɨɨn te̱e yɨ́ꞌɨ́ veka̱a nu̱u̱nꞌ te̱e tátúníꞌ Roma, soo ntu tájí ni̱ꞌ na̱ jie̱ꞌe̱ꞌ chíkuáchi ráa maa.
Pablo nnama maáa nu̱u̱nꞌ rey Agripa
Saájee nkachiꞌ Agripa nu̱u̱nꞌ Pablo:
―Yɨ́netuꞌ ránꞌ kaꞌanꞌ nú jee nama nú maánú.
I̱ña̱jee nna̱neꞌen re̱ꞌ naꞌá re̱ꞌ, sáva kuniꞌ ráa ya̱ kaꞌanꞌ re̱ꞌ. Jee nnama re̱ꞌ maáréꞌ suꞌva:
―Rey Agripa, kúsɨ́ɨ iniꞌ ni̱ꞌ ya̱ nama ni̱ꞌ maáníꞌ nu̱u̱nꞌ nú vitan, jie̱ꞌe̱ꞌ nɨꞌɨ ya̱ chíkuáchi rá ñɨvɨ Israel nuꞌuꞌ.
Chi jíníꞌ nú nɨꞌɨ rá “costumbre” rá ñɨvɨ Israel, jín nɨꞌɨ tu̱ꞌun jie̱ꞌe̱ꞌ kúváa yuꞌú ráníꞌ. Saájee jíkátáꞌvíꞌ ni̱ꞌ ya̱ káꞌnú koo iniꞌ nú jee teso̱ꞌo nú ya̱ kachiꞌ ni̱ꞌ.
Nna̱kani Pablo sánikua̱ꞌ níñɨ re̱ꞌ ne̱ ntiáꞌan ntɨɨn re̱ꞌ tu̱ꞌun Jesús
’Ya jíníꞌ nɨꞌɨ rá ñɨvɨ Israel na̱sa ñaꞌnu ni̱ꞌ ne̱ súchí ni̱ꞌ ñuunꞌ ni̱ꞌ ne̱ xíꞌnañúꞌún jín ñuunꞌ Jerusalén.
Ya jíníꞌ ráa kue̱ꞌe̱ꞌ tiempúꞌ ya̱ ne̱ xíꞌnañúꞌún nyɨ́ꞌɨ́ ni̱ꞌ grupo “fariseo”, ya̱ ni̱ꞌin yɨ́ɨ́ xá ka̱ꞌ síkúnkuvi ráa ley Moisés nsú ka̱ꞌ rá inka ñɨvɨ níkɨ́nꞌ ñujiínꞌ Israel. Jee kúvi nástúvi ráa ya̱ naáꞌ jie̱ꞌe̱ꞌ vá, re kuíni ráa.
Jee vitan sánáaꞌ rán jie̱ꞌe̱ꞌ nuꞌuꞌ, chi íyó túneí iniꞌ ni̱ꞌ ya̱ nchi̱sóyuꞌú Ndiosíꞌ nu̱u̱nꞌ rá jííꞌ yanaꞌán ránꞌ.
Jee nɨꞌɨ ránꞌ, ya̱ kúvi ichiyúkúnꞌ rá u̱xu̱vi̱ꞌ se̱ꞌya yɨ́ɨ́ Israel, nuví niñuꞌ ñúꞌún káñá iniꞌ ránꞌ néñu̱ꞌun ránꞌ Ndiosíꞌ, jee íyó tuneí iniꞌ ránꞌ, ya̱ kenta ya̱ nchi̱sóyuꞌú re̱ꞌ. Kátáta rey Agripa. Jie̱ꞌe̱ꞌ yaꞌá vá chíkuáchi rá ñɨvɨ Israel nuꞌuꞌ.
¿Na̱kui chi ntu kúvi ínú iniꞌ rán, ya̱ nástékúꞌ Ndiosíꞌ rá níyɨ?
Nito u̱ꞌvi̱ꞌ Pablo rá ñɨvɨ yɨ́ꞌɨ́ nu̱u̱nꞌ Jesús
’I̱ña̱jee né kúvi ñúꞌún iniꞌ ni̱ꞌ, ya̱ íyó saꞌá kini víꞌí ni̱ꞌ si̱kɨ̱ꞌ rá ñɨvɨ ya̱ yɨ́ꞌɨ́ ráa nu̱u̱nꞌ Jesús, te̱e ñuunꞌ Nazaret.
Jee sukuán nsa̱ꞌá nijia ni̱ꞌ ñuunꞌ Jerusalén. Ntaji rá su̱tu̱ꞌ kúñáꞌnú tiñu nu̱u̱nꞌ ni̱ꞌ, jee ntu̱ví ni̱ꞌ veka̱a kue̱ꞌe̱ꞌ rá ñɨvɨ yɨ́ꞌɨ́ nu̱u̱nꞌ Jesús. Jee sáá jiáꞌníꞌ rá ñɨvɨ rá ñɨvɨ vá, jee suni jiáꞌa ni̱ꞌ tu̱ꞌun ni̱ꞌ, ya̱ kuviꞌ ráa.
Jee kue̱ꞌe̱ꞌ íchí nxi̱nóꞌo ni̱ꞌ ráa iniꞌ ntáká veñu̱ꞌun lúlí nu̱u̱nꞌ néñu̱ꞌun rá ñɨvɨ Israel Ndiosíꞌ. Jee nte̱tuvi ni̱ꞌ ráa kuichi iniꞌ ráa Jesús jee tenu̱u̱nꞌ ráa maa. Kítɨ́ nasɨ́kuitɨꞌ iniꞌ ni̱ꞌ néꞌyá ni̱ꞌ ráa, jee sáꞌá kini ni̱ꞌ ráa, ne̱ rá ñuunꞌ káá íká.
Nna̱kani tuku Pablo ya̱ nna̱kani iniꞌ re̱ꞌ jee nki̱vɨ re̱ꞌ nu̱u̱nꞌ Jesús
’Jee jie̱ꞌe̱ꞌ tiñu yaꞌá vá ña̱ꞌa̱nꞌ ni̱ꞌ ñuunꞌ Damasco. Jee ntaji rá su̱tu̱ꞌ kúñáꞌnú tiñu kuneeꞌ si̱kɨ̱ꞌ ni̱ꞌ, jee nta̱jí ráa tu̱ꞌun ya̱ tátúníꞌ ráa ya̱ saꞌá ni̱ꞌ maa.
Soo sáá kua̱ꞌa̱nꞌ ni̱ꞌ iniꞌ ichi, máá kaxu̱vi̱ꞌ, niniꞌ ni̱ꞌ ɨɨn nuva ñuꞌunꞌ ne̱ súkún máá ni̱ꞌin ka̱ꞌ nsu̱ví ka̱ꞌ nuva nka̱niiꞌ. Ñanu̱te̱ꞌ ti̱yu̱ꞌ-u nu̱u̱nꞌ íñɨ́ ni̱ꞌ jín rá kútáꞌán jín ni̱ꞌ. Kátáta rey Agripa.
Jee sáá nna̱niso nɨꞌɨ ránꞌ nu̱u̱nꞌ ñuꞌun, jee nteso̱ꞌo ni̱ꞌ ɨɨn ta̱chi̱yuꞌú nkachiꞌ nu̱u̱nꞌ ni̱ꞌ tu̱ꞌun hebreo: “¡Saulo! ¡Saulo! ¿Na̱kui chi sáꞌá kini nú nuꞌuꞌ? Sáꞌá kini nú maánú ˻kuéntáꞌ sáꞌá ɨɨn xi̱ni̱kɨ̱ꞌ sáá˼ jiáñúꞌ ti̱ꞌ xi̱ni̱ꞌ yutun xe̱e̱nꞌ ˻jee túfíꞌ ti̱ꞌ˼.”
Ña̱re nkachiꞌ ni̱ꞌ: “¿Né ɨɨn kúvi nú, I̱toꞌoꞌ ni̱ꞌ?” Jee nkachiꞌ I̱toꞌoꞌ-ó: “Maáníꞌ ví Jesús, ya̱ sáꞌá kini nú.
Soo nako̱o jee nakui̱ñɨ̱ nichi nú. Chi ntu̱vi ni̱ꞌ nu̱u̱nꞌ nú, sáva kani ni̱ꞌ noꞌó kuvi nú musúꞌ kuatíñú ni̱ꞌ noꞌó, jee nastúvi nú ya̱ naáꞌ jie̱ꞌe̱ꞌ ya̱ niniꞌ nú vitan, jín ya̱ xinéꞌénꞌ ni̱ꞌ nu̱u̱nꞌ nú.
Jee sikáku ni̱ꞌ nó nu̱u̱nꞌ rá ñɨvɨ Israel, jín nu̱u̱nꞌ rá ñɨvɨ inka nación. Chi tají ni̱ꞌ nó nu̱u̱nꞌ ráa,
˻sáva kɨkuꞌun iniꞌ ráa tu̱ꞌun Ndiosíꞌ˼. Jee sáva kene ráa nu̱u̱nꞌ neenꞌ, jee nakui̱ñɨ̱ꞌ ráa nu̱u̱nꞌ túúnꞌ ñuꞌunꞌ. Jee kene ráa naꞌá ta̱chi̱ꞌ kini kúñáꞌnú kúvi Satanás, jee ki̱vɨ ráa naꞌá Ndiosíꞌ. Sáva ni̱ꞌi̱nꞌ ráa ya̱ kunekáꞌnú iniꞌ Ndiosíꞌ jie̱ꞌe̱ꞌ kua̱chi ráa, jín sáva ni̱ꞌi̱nꞌ ráa ta̱ꞌvi̱ꞌ nteñu rá ñɨvɨ ya̱ nsa̱ꞌá sɨ́ɨ́n re̱ꞌ ráa sáva kúvi ráa ñɨvɨ re̱ꞌ, chi kuneí iniꞌ ráa nuꞌuꞌ.”
Pablo káníjiá ya̱ nxi̱néꞌénꞌ Ndiosíꞌ nu̱u̱nꞌ re̱ꞌ
Jee xíꞌnañúꞌún nste̱kútu̱ꞌún ni̱ꞌ nu̱u̱nꞌ rá ñɨvɨ ñuunꞌ Damasco, jín suni nu̱u̱nꞌ rá ñɨvɨ ñuunꞌ Jerusalén, jín nu̱u̱nꞌ nɨꞌɨ sánitɨ́ɨn Judea, jín nu̱u̱nꞌ rá inka nación, ya̱ nakani iniꞌ ráa jee nakunikɨnꞌ ráa Ndiosíꞌ. Jee nste̱kútu̱ꞌún ni̱ꞌ, ya̱ saꞌá ráa rá tiñu váꞌa, ya̱ stúvi ya̱ nna̱kani nijia iniꞌ ráa.
Jie̱ꞌe̱ꞌ yaꞌá vá ntɨɨn rá te̱e Israel nuꞌuꞌ iniꞌ veñu̱ꞌun káꞌnú, jee nnu̱nasɨ́ ráa kaꞌniꞌ ráa nuꞌuꞌ.
Ne̱ vitan Ndiosíꞌ nchi̱neí nuꞌuꞌ. Jee íñɨ́ ni̱ꞌ, sáva nástúvi ni̱ꞌ ya̱ naáꞌ nu̱u̱nꞌ rá ñɨvɨ ñáꞌnú jín nu̱u̱nꞌ rá ñɨvɨ láꞌví. Jee ntu sɨ́ɨ́n káꞌánꞌ ni̱ꞌ ya̱ nkachiꞌ Moisés jín rá inka profeta, ya̱ njia̱ꞌa Ndiosíꞌ tu̱ꞌun nu̱u̱nꞌ ráa, chi káchíꞌ ni̱ꞌ máákua nkachiꞌ ráa ya̱ kuvi.
Nkachiꞌ ráa ya̱ Cristo kunoꞌo re̱ꞌ ne̱ kuviꞌ re̱ꞌ. Jee xíꞌnañúꞌún re̱ꞌ ka̱ꞌ vá natekuꞌ ííꞌ re̱ꞌ nteñu rá níꞌiꞌ. Jee stekútu̱ꞌún re̱ꞌ nu̱u̱nꞌ rá ñɨvɨ Israel jín rá ñɨvɨ inka nación, ya̱ kúvi nanitáꞌvíꞌ ráa. Suꞌva kuvi re̱ꞌ kuéntáꞌ ñuꞌunꞌ nu̱u̱nꞌ ráa ―nkachiꞌ Pablo.
Nnu̱kú Pablo síínú re̱ꞌ iniꞌ Agripa ya̱ nakani iniꞌ-i jee kunikɨnꞌ-ɨ Jesús
Sáá náma re̱ꞌ maáréꞌ suꞌva, jee nkaꞌanꞌ ni̱ꞌin Festo:
―Sáꞌá xi̱ni̱ꞌ nú jín tu̱ꞌun káꞌánꞌ nú, ká Pablo. Máá súkuáꞌa nasɨ́kuitɨꞌ nú, jee nkenta kúꞌvíꞌ xi̱ni̱ꞌ nú.
Soo nkachiꞌ Pablo:
―Ntu kúꞌvíꞌ xi̱ni̱ꞌ ni̱ꞌ. Kátáta ñáꞌnú Festo. Ya̱ nááꞌ kúvi tu̱ꞌun káꞌánꞌ ni̱ꞌ jee káꞌánꞌ ni̱ꞌ tu̱ꞌun ñúkájí iniꞌ ni̱ꞌ ya̱ káꞌánꞌ ni̱ꞌ.
Chi ya jíníꞌ rey jie̱ꞌe̱ꞌ rá yaꞌá. Ntu íñɨ́ yúꞌví ni̱ꞌ káꞌánꞌ ni̱ꞌ jín re̱ꞌ. Chi ínú iniꞌ ni̱ꞌ ya̱ ntu níyo yuꞌuꞌ yaꞌá nu̱u̱nꞌ re̱ꞌ. Chi nsú nu̱u̱nꞌ yuꞌuꞌ skináꞌ iniꞌ veꞌi nkuvi rá yaꞌá.
Rey Agripa, ¿á ínú iniꞌ nú ya̱ káchíꞌ rá profeta, ya̱ njia̱ꞌa Ndiosíꞌ tu̱ꞌun nu̱u̱nꞌ ráa? Jíníꞌ ni̱ꞌ ya̱ ínú iniꞌ nú tu̱ꞌun vá.
Ña̱re nkachiꞌ Agripa nu̱u̱nꞌ Pablo:
―Yakuꞌ ka̱ꞌ, siínú nú iniꞌ ni̱ꞌ kuvi ni̱ꞌ “cristiano”, ya nakunikɨnꞌ ni̱ꞌ Cristo.
Saájee nkachiꞌ Pablo:
―Á yakuꞌ ka̱ꞌ áxí kue̱ꞌe̱ꞌ, jíkátáꞌvíꞌ ni̱ꞌ nu̱u̱nꞌ Ndiosíꞌ ya̱ nsú kua̱chi maánú, chi ne̱ jín nɨꞌɨ rá ñɨvɨ tésóꞌo nuꞌuꞌ vitan, kenta kuvi ráa ˻“cristiano”˼ kuéntáꞌ maáníꞌ, soo súnika̱ꞌ nsá kúnuꞌniꞌ rán kuá nnuꞌniꞌ ni̱ꞌ.
Nna̱kui̱ñɨ̱ nichi rey, jín te̱e nísotíñú, jín Berenice, jín rá ñɨvɨ nééꞌ jín ráa.
Jee sáá nkene ráa kua̱ꞌa̱nꞌ sɨ́ɨ́n ráa, nkachiꞌ ɨɨn inka ráa:
―Ntu̱náꞌ sáꞌá te̱e yaꞌá, ya̱ ntu íyó níꞌinꞌ re̱ꞌ ya̱ kaꞌniꞌ ráa re̱ꞌ áxí ya̱ kɨꞌɨ re̱ꞌ veka̱a.
Jee nkachiꞌ Agripa nu̱u̱nꞌ Festo:
―Kuvi siaáꞌ-ó te̱e yaꞌá nékúvi, réáꞌ nsú maáréꞌ ni̱ka̱ꞌ ya̱ te̱e tátúníꞌ Roma sanáaꞌ jie̱ꞌe̱ꞌ kua̱chi re̱ꞌ.
Nta̱jí ráa Pablo kua̱ꞌa̱nꞌ ñuunꞌ Roma
Sáá nku̱na̱a̱ iniꞌ ráa ya̱ kɨ̱ꞌɨ̱nꞌ ráníꞌ iniꞌ barkúꞌ ne̱ ñuunꞌ Italia, jee nta̱jí ráa Pablo jín sava rá te̱e yɨ́ꞌɨ́ veka̱a nu̱u̱nꞌ ɨɨn capitán na̱ní Julio. Yɨ́ꞌɨ́ re̱ꞌ nu̱u̱nꞌ ɨɨn “batallón” rá “soldado” na̱ní Augusto.
Jee nki̱vɨ ránꞌ iniꞌ barkúꞌ va̱ji ne̱ ñuunꞌ Adramitio. Jee kɨ̱ꞌɨ̱nꞌ barkúꞌ vá rá ñuunꞌ íyó yúnteñúꞌún sánitɨ́ɨn Asia. Jee kua̱ꞌa̱nꞌ ránꞌ iniꞌ barkúꞌ vá. Jee suni kútáꞌán Aristarco jín ránꞌ. Kúvi re̱ꞌ te̱e Macedonia, ya̱ váji ne̱ ñuunꞌ Tesalónica.
Jee ki̱vɨ̱ꞌ teenꞌ, nkenta ránꞌ ñuunꞌ Sidón. Jee nkuva̱ꞌa iniꞌ Julio nne̱ꞌyá re̱ꞌ Pablo, jee njia̱ꞌa re̱ꞌ kɨ̱ꞌɨ̱nꞌ káꞌánꞌ-a jín rá ñɨvɨ káva̱ꞌa jín-i, sáva kotova̱ꞌa ráa maa nu̱u̱nꞌ nɨꞌɨ ya̱ jíniñúꞌún-u.
Jee nkene ránꞌ jín barkúꞌ yukuán. Jee njia̱ꞌa ránꞌ ichi ntu káni ta̱chi̱ꞌ ñuꞌun íyó ma̱ꞌñú nteñúꞌún na̱ní Chipre, chi káni ta̱chi̱ꞌ ichinúúnꞌ ránꞌ.
Nika ránꞌ nu̱u̱nꞌ nteñúꞌún yatin Cilicia jín Panfilia. Jee nkenta ránꞌ ñuunꞌ Mira ya̱ tɨ́ɨn Licia.
Yukuán nna̱niꞌinꞌ capitán ɨɨn barkúꞌ váji ne̱ ñuunꞌ Alejandría, ya̱ kua̱ꞌa̱nꞌ ne̱ ñuunꞌ Italia. Jee nte̱tíñú re̱ꞌ ránuꞌuꞌ ki̱vɨ ránꞌ iniꞌ-i jee kɨ̱ꞌɨ̱nꞌ ránꞌ.
Kue̱ꞌe̱ꞌ ki̱vɨ̱ꞌ, kuéé jíka ránꞌ nu̱u̱nꞌ nteñúꞌún. Jee tu̱nóꞌó víꞌí nkenta ránꞌ yatin ñuunꞌ Gnido. Soo ntu ntáji ta̱chi̱ꞌ kaka ránꞌ ka̱ꞌ ichinúúnꞌ. Jee njia̱ꞌa yatin ránꞌ ñuunꞌ Salmón ya̱ káá nu̱u̱nꞌ ñuꞌun íyó ma̱ꞌñú nteñúꞌún na̱ní Creta. Njia̱ꞌa ránꞌ xiín ñuꞌun vá nu̱u̱nꞌ ntu káni ta̱chi̱ꞌ.
Ya njia̱ꞌa víꞌí tiempúꞌ, jee nkenta tiempúꞌ xe̱e̱nꞌ i̱yo íyó kaka rá barkúꞌ, chi ya nkenta rá ki̱vɨ̱ꞌ kɨꞌɨ tachisaví xéénꞌ nasɨ́kuitɨꞌ, chi ya njia̱ꞌa rá ki̱vɨ̱ꞌ sáꞌá rá ñɨvɨ Israel viko kuneeꞌ niteꞌ ráa. Jee nna̱kutíñú Pablo nu̱u̱nꞌ ráa:
―Ránoꞌó tátáꞌ. Jíníꞌ ni̱ꞌ ya̱ ré kɨ̱ꞌɨ̱nꞌ-ó xe̱e̱nꞌ kuvi chi sikɨ́naanꞌ víꞌí-ó. Nsú kua̱chi sikɨ́naanꞌ-ó barkúꞌ jín ya̱ níso-o, chi suni kuviꞌ ñɨvɨ.
Soo nsa̱ꞌá capitán ka̱ꞌ kuéntáꞌ ya̱ nkachiꞌ te̱e síkáka barkúꞌ jín te̱e xín barkúꞌ nsú ka̱ꞌ ya̱ nkachiꞌ Pablo.
Ñuunꞌ nu̱u̱nꞌ jiákui̱ñɨ̱ꞌ barkúꞌ ntu íyó va̱ꞌa kino̱o maa rá yo̱o̱ꞌ yɨ́ꞌɨ́ tachisaví xéénꞌ. Jee kue̱ꞌe̱ꞌ ráa nsa̱náaꞌ ya̱ kene ránꞌ yukuán kɨ̱ꞌɨ̱nꞌ ránꞌ jín barkúꞌ. Jee retú sa̱naan re̱ jee kuvi kenta ránꞌ ñuunꞌ Fenice jee kino̱o ránꞌ yukuán rá yo̱o̱ꞌ yɨ́ꞌɨ́ tachisaví xéénꞌ. Ñuunꞌ tɨ́ɨn Creta ví Fenice. Ñuunꞌ yukuán ví nu̱u̱nꞌ jiákui̱ñɨ̱ꞌ rá barkúꞌ, jee ichinúúnꞌ ñuunꞌ vá núne nijinꞌ túvi néꞌyá ráa ichi noroeste jín suroeste.
Nki̱jiéꞌé tachisaví xéénꞌ nu̱u̱nꞌ nteñúꞌún
Sáá nki̱jiéꞌé kuééni ña̱kɨ̱ꞌɨ ta̱chi̱ꞌ váji ichi sur, jee káꞌvi iniꞌ ráa ya̱ kúvi kenta ránꞌ ñuunꞌ Fenice. Jee nki̱jiéꞌé ránꞌ jíka ránꞌ yuꞌú yuꞌú nteñúꞌún Creta.
Soo sáá nku̱núún ka̱ꞌ nki̱jiéꞌé ña̱kɨ̱ꞌɨ ta̱chi̱ꞌ xéénꞌ nasɨ́kuitɨ na̱ní nordeste. Kéne ta̱chi̱ꞌ vá nu̱u̱nꞌ ñuꞌun ichi.
Jiáku̱ꞌun ta̱chi̱ꞌ barkúꞌ, jee ntu kúvi kɨ̱ꞌɨ̱nꞌ-ɨ nu̱u̱nꞌ ta̱chi̱ꞌ. Jee njia̱ꞌa ránꞌ kua̱ꞌa̱nꞌ ta̱chi̱ꞌ jín barkúꞌ.
Jee njia̱ꞌa ránꞌ xiín ñuꞌun íyó ma̱ꞌñú nteñúꞌún na̱ní Clauda. Njia̱ꞌa ránꞌ xiín ñuꞌun vá nu̱u̱nꞌ káni yakuꞌ ka̱ꞌ ta̱chi̱ꞌ. Jee tu̱nóꞌó nsi̱káa ránꞌ “canoa”, jee niꞌniꞌ ránꞌ maa iniꞌ barkúꞌ.
Sáá nsi̱káa ránꞌ maa nu̱u̱nꞌ barkúꞌ, jee sava barkúꞌ niꞌniꞌ ráa kue̱ꞌe̱ꞌ yoꞌo nsu̱kún ti̱yu̱ꞌ ráa maa sáva kukutú-u ka̱ꞌ. Chi yúꞌví ráa kenta barkúꞌ nu̱u̱nꞌ yáxín nteñúꞌún na̱ní Sirte, ˻nu̱u̱nꞌ tɨ̱ɨn barkúꞌ, jee naanꞌ-a˼. Saáva nxi̱núun ráa manta káꞌnú núꞌníꞌ nu̱u̱nꞌ barkúꞌ, ˻chi káni ta̱chi̱ꞌ maa jee chínaꞌá ta̱chi̱ꞌ barkúꞌ˼. Jee suꞌva kua̱ꞌa̱nꞌ ránꞌ jín ta̱chi̱ꞌ.
Jee jiáku̱ꞌun nasɨ́kuitɨꞌ tachisaví xéénꞌ barkúꞌ. Jee ki̱vɨ̱ꞌ teenꞌ, nki̱jiéꞌé ránꞌ síkene ránꞌ rá nantíñú níso barkúꞌ nu̱u̱nꞌ nteñúꞌún, ˻sáva nuñamaꞌ-a ka̱ꞌ˼.
Saájee ki̱vɨ̱ꞌ úníꞌ, nsu̱kuíkó ráa rá nantíñú jiátíñú ráa jín barkúꞌ.
Kue̱ꞌe̱ꞌ ki̱vɨ̱ꞌ ntu ntúvi ni nka̱niiꞌ ni tiu̱u̱nꞌ. Jee tachisaví xéénꞌ nasɨ́kuitɨꞌ jiáku̱ꞌun ránuꞌuꞌ, jee nsu̱kuíta ránꞌ nɨꞌɨ tuneí iniꞌ ránꞌ ya ka̱ku ránꞌ.
Kue̱ꞌe̱ꞌ tiempúꞌ nééꞌ niteꞌ ránꞌ. Jee nna̱kuiñɨꞌ Pablo nteñu ráa jee nkachiꞌ-i:
―Ránoꞌó te̱e. Va̱ꞌa ka̱ꞌ retáꞌ nka̱níjiá rán nuꞌuꞌ, jee nkéne-órán ñuunꞌ Creta nékúvi, sáva nkúnoꞌo-órán nékúvi jee nsúkuita-órán nékúvi.
Ntañúꞌún nákutíñú ni̱ꞌ nu̱u̱nꞌ rán, ya̱ nasáneí rán iniꞌ rán, chi ni ɨɨn rán nku̱víꞌ. Kua̱chi barkúꞌ ni vá naanꞌ.
Chi yakuááꞌ vitan nkitu̱vi ɨɨn najiáꞌáꞌ ííꞌ Ndiosíꞌ, ya̱ kúvi I̱toꞌoꞌ ni̱ꞌ ya̱ sátíñú ni̱ꞌ nu̱u̱nꞌ re̱ꞌ.
Jee nkachiꞌ-i: “Pablo. Koto yúꞌví nú. Chi íyó kuiñɨ nú nu̱u̱nꞌ te̱e tátúníꞌ ñuunꞌ Roma. Jee suni kunima̱ni̱ꞌ Ndiosíꞌ, ya̱ sikáku re̱ꞌ nɨꞌɨ rá kútáꞌán jín nú iniꞌ barkúꞌ.”
Saáva neí koo iniꞌ rán, chi ínú iniꞌ ni̱ꞌ Ndiosíꞌ ya̱ kuvi sáni nkachiꞌ najiáꞌáꞌ-a nu̱u̱nꞌ ni̱ꞌ.
Jee íyó-ó ya̱ kenta-ó nu̱u̱nꞌ ɨɨn ñuꞌun íyó ma̱ꞌñu nteñúꞌún ―nkachiꞌ Pablo.
Ya nkenta u̱xu̱ku̱mi̱ꞌ yakuááꞌ, ya̱ síúꞌun tachisaví xéénꞌ ránuꞌuꞌ nu̱u̱nꞌ nteñúꞌún na̱ní Adria. Jee yatin ñuún, nkaꞌvi iniꞌ rá te̱e síkáka barkúꞌ, ya̱ kua̱kuyatin ránꞌ nu̱u̱nꞌ ñuꞌun.
Saájee nsi̱kéne ráa ɨɨn plomo núꞌníꞌ yoꞌo, sáva chuku̱ꞌva na̱ja kúnú nute. Jee nku̱káꞌnú iniꞌ ráa ya̱ o̱ko̱ꞌ xa̱ꞌu̱nꞌ u̱vi̱ꞌ metro vá kúnú nute. Jee nika ránꞌ ntíꞌ ka̱ꞌ nu̱u̱nꞌ. Jee nchu̱kuꞌvá tuku ráa jee nku̱káꞌnú iniꞌ ráa, ya̱ nééꞌ o̱ko̱ꞌ u̱xa̱ꞌ metro ví ya̱ kúnú.
Saájee yúꞌví ráa ya̱ kenta ránꞌ nu̱u̱nꞌ íyó rá yu̱u̱ꞌ, jee niꞌniꞌ ráa ku̱mi̱ꞌ gancho káꞌnú máá ve̱i jín rá yoꞌo ichi ya̱ta̱ꞌ barkúꞌ, jee nsi̱kéne ráa maa nu̱u̱nꞌ nteñúꞌún, ˻sáva sikɨ́kui̱ñɨ̱ꞌ ráa barkúꞌ˼. Jee nákuetu nívini ráa ya̱ kunijinꞌ.
Rá te̱e síkáka barkúꞌ nkuini ráa ka̱ku ráa nu̱u̱nꞌ barkúꞌ. Jee nxi̱núun ráa “canoa” nu̱u̱nꞌ nteñúꞌún. Nsa̱ꞌá ráa ni ka̱ꞌ ya̱ sikúun ráa inka gancho nu̱u̱nꞌ nteñúꞌún jee kuꞌniꞌ ráa maa i̱xti̱ꞌ ichinúúnꞌ barkúꞌ.
Jee nkachiꞌ Pablo nu̱u̱nꞌ capitán jín nu̱u̱nꞌ rá “soldado”:
―Ré nki̱nóo rá te̱e yaꞌá iniꞌ barkúꞌ, jee nkúvi ka̱ku rán.
I̱ña̱jee ñeꞌneꞌ rá “soldado” rá yoꞌo nnuꞌniꞌ “canoa”, jee njia̱ꞌa ráa kua̱ꞌa̱nꞌ “canoa” nu̱u̱nꞌ nute.
Máá kunijinꞌ tiáá, nna̱kutíñú Pablo nu̱u̱nꞌ nɨꞌɨ ránꞌ ya̱ kajiꞌ ránꞌ, jee nkachiꞌ-i:
Jíkátáꞌvíꞌ ni̱ꞌ nu̱u̱nꞌ rán kajiꞌ rán, chi jíniñúꞌún rán maa sáva ka̱ku rán. Jee ni ɨɨn-ó ntu̱fíꞌ.
Sáá nkachiꞌ Pablo yaꞌá, jee ntɨɨn re̱ꞌ ɨɨn i̱xta̱tíláꞌ, jee njia̱ꞌa re̱ꞌ ya̱ kútaꞌviꞌ nu̱u̱nꞌ Ndiosíꞌ, ichinúúnꞌ nɨꞌɨ ránꞌ, jee ñaꞌnuꞌ sava re̱ꞌ maa, jee nki̱jiéꞌé re̱ꞌ yájíꞌ re̱ꞌ maa.
Saájee nániꞌin neí iniꞌ nɨꞌɨ ráa, jee suni nyajiꞌ ráa.
Kúvi nɨꞌɨ ránꞌ u̱vi̱ꞌ sientúꞌ u̱ni̱xiko xa̱ꞌu̱nꞌ ɨɨn ñɨvɨ ñúꞌún iniꞌ barkúꞌ.
Sáá nnaꞌaꞌ ránꞌ, jee nsi̱kene ráa trigo nu̱u̱nꞌ nteñúꞌún, sáva nuñamaꞌ ka̱ꞌ barkúꞌ.
Kéi barkúꞌ nu̱u̱nꞌ nteñúꞌún
Sáá nku̱nijinꞌ, ntu̱ví nnákuni rá te̱e síkáka barkúꞌ nu̱u̱nꞌ ñuꞌun. Soo niniꞌ ráa nu̱u̱nꞌ jiáki̱vɨ kúté nute yúnteñúꞌún, nu̱u̱nꞌ íyó ñuítɨ́ yúnteñúꞌún. Jee ñani iniꞌ ráa sikáka ráa barkúꞌ ne̱ yúnteñúꞌún yukuán, ré kuvi.
Jee nsia̱áꞌ ráa yoꞌo núꞌníꞌ rá gancho, jee nxi̱nóo ráa rá gancho chi̱ji nute. Jee nna̱nají ráa yoꞌo núꞌníꞌ rá remo ya̱ síkáka maa ichi íyó kɨ̱ꞌɨ̱nꞌ-ɨ. Jee nsi̱káa ráa manta i̱xti̱ꞌ ichinúúnꞌ barkúꞌ, sáva káni ta̱chi̱ꞌ maa, jee chínaꞌá ta̱chi̱ꞌ barkúꞌ kɨ̱ꞌɨ̱nꞌ yúnteñúꞌún.
Nkenta barkúꞌ nu̱u̱nꞌ náketáꞌán u̱vi̱ꞌ nu̱u̱nꞌ ni̱ꞌin nute, jee ña̱ki̱vɨ-i nu̱u̱nꞌ yáxín nute. Jee ntɨ̱ɨn kutú i̱xti̱ꞌ barkúꞌ nu̱u̱nꞌ ñuítɨ́, jee nkino̱o yukuán, chi ntu kúvi kene-e. Jee nta̱nɨ̱ꞌ ichi ya̱ta̱ꞌ barkúꞌ, chi máá ni̱ꞌin káni nute maa.
Jiáni iniꞌ rá “soldado” kaꞌniꞌ ráa rá te̱e yɨ́ꞌɨ́ xi̱ntíín ráa, sáva nsúté rává jee ni ɨɨn rává nkáku.
Soo capitán kuíni re̱ꞌ sikáku re̱ꞌ Pablo, jee ntu njiáꞌa re̱ꞌ saꞌá ráa maa. Jee nta̱túníꞌ-i ya̱ rá ñɨvɨ jíníꞌ su̱té, xíꞌnañúꞌún ráa ka̱ꞌ vá nava nu̱u̱nꞌ nute, jee kɨ̱ꞌɨ̱nꞌ ráa ne̱ yúnteñúꞌún.
Jee sava rá inka te̱e kosoꞌ nu̱u̱nꞌ tukúnú, jee rá inka kosoꞌ nu̱u̱nꞌ rá pedazúꞌ yutun barkúꞌ. Jee suꞌva nka̱ku nɨꞌɨ ráa, jee nkenta ráa ne̱ yúnteñúꞌún.
Nkenta Pablo ñuunꞌ íyó ma̱ꞌñú nteñúꞌún na̱ní Malta.
Sáá nka̱ku ránꞌ, jee nku̱káꞌnú iniꞌ ránꞌ ya̱ ñuunꞌ íyó ma̱ꞌñú nte̱ñúꞌún na̱ní Malta.
Jee rá ñɨvɨ Malta ni̱tova̱ꞌa víꞌí ráa ránuꞌuꞌ. Jee nsta̱ꞌánꞌ ráa ñuꞌunꞌ, chi nki̱jiéꞌé kuun sa̱vi̱ꞌ jee vi̱jin.
Saájee nástútú Pablo ɨɨn numi yutun, jee sáá nchuꞌun re̱ꞌ maa nu̱u̱nꞌ ñuꞌúnꞌ, jee ne̱ jínu ɨɨn ko̱o̱ꞌ xe̱e̱nꞌ nkene-e nteñu rá yutun vá, chi íꞌní nu̱u̱nꞌ ñuꞌúnꞌ. Jee ña̱kɨyuꞌú ti̱ꞌ naꞌá re̱ꞌ.
Sáá niniꞌ rá ñɨvɨ ñuunꞌ yukuán, ya̱ níntakaa ko̱o̱ꞌ naꞌá re̱ꞌ jee nkachiꞌ ɨɨn inka ráa:
―Ya̱ nááꞌ vá jiáꞌníꞌ nijia te̱e yaꞌá ñɨvɨ. Chi súnika̱ꞌ nka̱ku re̱ꞌ nu̱u̱nꞌ nteñúꞌún, soo nu̱u̱nꞌ ɨɨn ndiosíꞌ na̱ní Justicia ntu jiáꞌa-a kutekuꞌ re̱ꞌ ka̱ꞌ.
Soo nkisɨ re̱ꞌ naꞌá re̱ꞌ, jee ñe̱te̱ꞌ ti̱ꞌ nu̱u̱nꞌ ñuꞌúnꞌ, jee ntu̱náꞌ nnóꞌo re̱ꞌ.
Káꞌvi iniꞌ ráa ya̱ nañu naꞌá re̱ꞌ áxí sanaanꞌ naniso re̱ꞌ, jee kuviꞌ re̱ꞌ. Soo sáá nku̱naꞌán ka̱ꞌ nnetu ráa, jee niniꞌ ráa ya̱ ntu̱náꞌ nóꞌo re̱ꞌ. Jee nsama ráa ya̱ jiáni iniꞌ ráa, jee nkachiꞌ ráa ya̱ kúvi re̱ꞌ ɨɨn ndiosíꞌ.
Yatin yukuán íyó rá ñuꞌun te̱e kúñáꞌnú ka̱ꞌ ñuunꞌ íyó ma̱ꞌñú nte̱ñúꞌún. Na̱ní re̱ꞌ Publio. Nkana re̱ꞌ ránuꞌuꞌ, jee nneeꞌ ránꞌ u̱ni̱ꞌ ki̱vɨ̱ꞌ veꞌi re̱ꞌ, jee nitova̱ꞌa re̱ꞌ ránuꞌuꞌ.
Jee kúꞌvíꞌ tááꞌ Publio, chi yɨ́ꞌɨ́ ki̱ji re̱ꞌ jee kúun chi̱ji re̱ꞌ ni̱ñɨ̱ꞌ, saáva káá re̱ꞌ nu̱u̱nꞌ i̱to. Nki̱vɨ Pablo yukuán, jee ni̱ka̱nꞌ táꞌvíꞌ re̱ꞌ nu̱u̱nꞌ Ndiosíꞌ jie̱ꞌe̱ꞌ-e, jee nchi̱só re̱ꞌ naꞌá re̱ꞌ maa, jee nxi̱núvi re̱ꞌ maa.
Sáá nkuvi yaꞌá, suni nkiji rá inka ñɨvɨ kúꞌvíꞌ nu̱u̱nꞌ ñuunꞌ yukuán, jee nxi̱núvi re̱ꞌ ráa.
Jee ni̱to ñunkúún ráa ránuꞌuꞌ, jee kue̱ꞌe̱ꞌ ya̱ nsi̱kuta̱ꞌviꞌ ráa ránuꞌuꞌ. Jee sáá ninu kene ránꞌ nu̱u̱nꞌ nteñúꞌún jín barkúꞌ kɨ̱ꞌɨ̱nꞌ, jee ntaji ráa nɨꞌɨ ya̱ jíniñúꞌún ránꞌ.
Jíka Pablo ñuunꞌ Roma
Sáá njia̱ꞌa u̱ni̱ꞌ yo̱o̱ꞌ, jee nkene ránꞌ jín ɨɨn barkúꞌ. Barkúꞌ vá níñɨ-ɨ ñuunꞌ ma̱ꞌñú nteñúꞌún vá, rá yo̱o̱ꞌ vi̱jin. Jee ne̱ ñuunꞌ Alejandría va̱ji barkúꞌ yaꞌá. Jee nééꞌ u̱vi̱ꞌ santúꞌ i̱xti̱ꞌ barkúꞌ ya̱ kúvi ráa rá ndiosíꞌ na̱ní Cástor jín Pólux.
I̱ña̱jee sáá nkenta ránꞌ ñuunꞌ Siracusa, jee yukuán nkino̱o ránꞌ u̱ni̱ꞌ ki̱vɨ̱ꞌ.
Jee yukuán nkene ránꞌ jín barkúꞌ njia̱ꞌa ránꞌ yúnteñúꞌún kua̱ꞌa̱nꞌ ránꞌ, jee nkenta ránꞌ ñuunꞌ Regio. Sáá njia̱ꞌa ɨɨn ki̱vɨ̱ꞌ, jee nkenta ta̱chi̱ꞌ va̱ji ichi sur, jee ki̱vɨ̱ꞌ úvíꞌ nkenta ránꞌ ñuunꞌ Puteoli.
Sáá nku̱káꞌnú iniꞌ rá ñaniꞌ ya̱ kúneí iniꞌ ráa Jesús nééꞌ ñuunꞌ Roma, ya̱ nkenta ránꞌ, jee nkitaꞌanꞌ ráa ránuꞌuꞌ ne̱ rá ñuunꞌ na̱ní Foro de Apio jín Tres Tabernas. Sáá niniꞌ Pablo ráa, jee ni̱ka̱ꞌ re̱ꞌ ya̱ nku̱taꞌvi re̱ꞌ nu̱u̱nꞌ Ndiosíꞌ, jee nna̱niꞌin neí iniꞌ re̱ꞌ.
Sáá nkenta ránꞌ ñuunꞌ Roma, nna̱ku̱ꞌva “capitán” rá te̱e yɨ́ꞌɨ́ xi̱ntíín re̱ꞌ nu̱u̱nꞌ “capitán” tátúníꞌ nu̱u̱nꞌ veka̱a ñuunꞌ vá. Soo njia̱ꞌayuꞌú rá te̱e néetiñu ya̱ kuneeꞌ Pablo ɨɨn veꞌi jín ɨɨn “soldado”, ya̱ kúmí-i re̱ꞌ.
Pablo stékútu̱ꞌún nu̱u̱nꞌ rá ñɨvɨ ñuunꞌ Roma
Sáá njia̱ꞌa u̱ni̱ꞌ ki̱vɨ̱ꞌ jee nkana Pablo rá te̱e kúñáꞌnú nu̱u̱nꞌ rá ñɨvɨ Israel, nééꞌ yukuán. Jee sáá nnu̱tútú ráa, jee nkachiꞌ-i nu̱u̱nꞌ ráa:
―Ránoꞌó ñaniꞌ. Súnika̱ꞌ ntu̱ví na̱ nsa̱ꞌá kini ni̱ꞌ si̱kɨ̱ꞌ rá ñɨvɨ ñuunꞌ-ó, ni si̱kɨ̱ꞌ rá “costumbre” nxi̱nóo rá jííꞌ-ó yanaꞌán nu̱u̱nꞌ-ó, jee ntɨɨn ráa nuꞌuꞌ ñuunꞌ Jerusalén, jee nna̱ku̱ꞌva ráa nuꞌuꞌ xi̱ntíín rá te̱e ñuunꞌ Roma.
Sáá nxi̱náꞌmáꞌ ráa nuꞌuꞌ, nkuini ráa siaáꞌ ráa nuꞌuꞌ, chi niniꞌ ráa ya̱ ntu̱ví íyó si̱kɨ̱ꞌ ni̱ꞌ ya̱ íyó kuviꞌ ni̱ꞌ.
Soo nnuniꞌin rá táꞌán ñuunꞌ-ó si̱kɨ̱ꞌ yaꞌá, jee ni̱yo ya̱ ni̱ka̱ꞌ ni̱ꞌ ya̱ te̱e tátúníꞌ ñuunꞌ Roma sanáaꞌ re̱ꞌ jie̱ꞌe̱ꞌ ni̱ꞌ, súníka̱ꞌ ntu̱náꞌ íyó ya̱ xi̱kóñáꞌán ni̱ꞌ si̱kɨ̱ꞌ ráa.
I̱ña̱jee nkana ni̱ꞌ ránó, sáva kaꞌanꞌ ni̱ꞌ jín rán jie̱ꞌe̱ꞌ rá yaꞌá. Jee núꞌníꞌ ni̱ꞌ jín “cadena” ka̱a yaꞌá, chi jie̱ꞌe̱ꞌ íyó tuneí iniꞌ ni̱ꞌ sánikua̱ꞌ íyó tuneí iniꞌ rá ñɨvɨ Israel, ya̱ nchi̱sóyuꞌú Ndiosíꞌ nu̱u̱nꞌ-ó ―nkachiꞌ Pablo.
Jee nkachiꞌ ráa nu̱u̱nꞌ re̱ꞌ:
―Ntu nkenta tutuꞌ va̱ji ñuunꞌ Judea nu̱u̱nꞌ ránꞌ, ya̱ káꞌánꞌ jie̱ꞌe̱ꞌ nú. Ni ntu nkenta ni ɨɨn ñanitáꞌán ñuunꞌ-ó, ya̱ káꞌánꞌ kini jie̱ꞌe̱ꞌ nú nu̱u̱nꞌ ránꞌ.
Soo kuíni ránꞌ teso̱ꞌo ránꞌ rá jiáni iniꞌ nú. Chi jíníꞌ ránꞌ ya̱ nɨ́ɨ́nkáꞌnú nu̱u̱nꞌ káꞌánꞌ kini ñɨvɨ si̱kɨ̱ꞌ inka ka̱ꞌ veñu̱ꞌun yaꞌá.
Nna̱túꞌún ráa jín re̱ꞌ ɨɨn ki̱vɨ̱ꞌ nikó tuku ráa. Jee nkenta kue̱ꞌe̱ꞌ ka̱ꞌ rá ñɨvɨ nu̱u̱nꞌ nééꞌ re̱ꞌ. Jee ne̱ neꞌenꞌ jín ne̱ nini, sánáaꞌ re̱ꞌ jee stúvi re̱ꞌ ya̱ naáꞌ jie̱ꞌe̱ꞌ na̱sa ki̱vɨ ñɨvɨ naꞌá Ndiosíꞌ. Jee jiátíñú re̱ꞌ tu̱ꞌun ya̱ káchíꞌ ley Moisés, jín tu̱ꞌun ya̱ ntee rá profeta, ya̱ njia̱ꞌa Ndiosíꞌ tu̱ꞌun nu̱u̱nꞌ ráa, sáva nunasɨ́ re̱ꞌ siínú re̱ꞌ iniꞌ ráa jie̱ꞌe̱ꞌ Jesús.
Jee sava ráa ni̱nu̱ iniꞌ tu̱ꞌun káchíꞌ Pablo. Jee sava ráa ka̱ꞌ ntu nínú iniꞌ.
Jee ntu nkúnuún iniꞌ ɨɨn inka ráa, saáva nki̱jiéꞌé kua̱ꞌa̱nꞌ ráa, sáá nɨꞌɨ nkachiꞌ Pablo yaꞌá:
―Va̱tu̱ꞌ nkachiꞌ Ta̱chi̱ꞌ ííꞌ Ndiosíꞌ nu̱u̱nꞌ rá jííꞌ yanaꞌán-ó tu̱ꞌun, ya̱ njia̱ꞌa-a nu̱u̱nꞌ Isaías, jee nkachiꞌ Ta̱chi̱ꞌ ííꞌ:
Kuáꞌán jee kachiꞌ nú nu̱u̱nꞌ rá ñɨvɨ yaꞌá:
Suvirán teso̱ꞌo víꞌí rán, sóó nsá ki̱ku̱ꞌun iniꞌ rán.
Jee suni kune̱ꞌyá víꞌí rán, soo nku̱níꞌ rán.
Chi nkuni̱ꞌin ánímaꞌ rá ñɨvɨ yaꞌá.
Saáva u̱ꞌvi̱ꞌ tésóꞌo ráa.
Jee nákasɨꞌ ráa nchinúún ráa.
Sáva nku̱néꞌyá ráa jín nchinúún ráa,
jee ni nte̱sóꞌo ráa jín so̱ꞌo ráa,
jee ni nkɨ́kuꞌun iniꞌ ráa jín ánímaꞌ ráa,
jee ni nnákani iniꞌ ráa jee ni nkúnikɨnꞌ ráa Ndiosíꞌ,
jee ni nsá nasaꞌá va̱ꞌa ni̱ꞌ ánímaꞌ ráa,
nkachiꞌ Ta̱chi̱ꞌ ííꞌ Ndiosíꞌ, nkachiꞌ Isaías.
˻Suni nkachiꞌ Pablo:˼
[Sáá nkachiꞌ Pablo rá tu̱ꞌun yaꞌá, jee nkene rá te̱e kúñáꞌnú Israel, jee kántátúꞌun víꞌí máá maáráa.]
Jee nkino̱o Pablo u̱vi̱ꞌ kui̱ya̱ꞌ nɨ́ɨ́n veꞌi ntatu. Jee kúváꞌa iniꞌ re̱ꞌ káꞌánꞌ re̱ꞌ jín nɨꞌɨ rá ñɨvɨ kénta nu̱u̱nꞌ re̱ꞌ.
Stékútu̱ꞌún re̱ꞌ ya̱ kúvi ki̱vɨ ñɨvɨ naꞌá Ndiosíꞌ nu̱u̱nꞌ tátúníꞌ re̱ꞌ nu̱u̱nꞌ ráa. Jee káꞌánꞌ neí iniꞌ re̱ꞌ xínéꞌénꞌ re̱ꞌ jie̱ꞌe̱ꞌ I̱toꞌoꞌ-ó Jesucristo, ya̱ ñani Ndiosíꞌ ya̱ tatúníꞌ-i ñɨ̱vɨ́. Jee ntu ñasɨ́ꞌ ráa xinéꞌénꞌ re̱ꞌ.
Tu̱ꞌun ntee Pablo nu̱u̱nꞌ rá ñɨvɨ nééꞌ ñuunꞌ Roma
Jiáꞌa Pablo tu̱ꞌun káva̱ꞌa nu̱u̱nꞌ rá ñɨvɨ kúneí iniꞌ ráa Jesús ya̱ kútútú ráa ñuunꞌ Roma
Nuꞌuꞌ Pablo, ya̱ kúvi ni̱ꞌ musúꞌ ya̱ sáꞌá ni̱ꞌ tiñu Cristo Jesús, jín ya̱ nkana re̱ꞌ nuꞌuꞌ kuvi ni̱ꞌ apóstol ya̱ chúichí re̱ꞌ nuꞌuꞌ, chi nsa̱ꞌá sɨ́ɨ́n re̱ꞌ nuꞌuꞌ sáva stekútu̱ꞌún ni̱ꞌ tu̱ꞌun váꞌa Ndiosíꞌ.
Ya nchi̱sóyuꞌú ya̱chi̱ꞌ re̱ꞌ tu̱ꞌun váꞌa vá ne̱ yanaꞌán nasɨ́kuitɨꞌ, chi nsa̱ꞌá re̱ꞌ ya̱ ntee rá “profeta” tu̱ꞌun re̱ꞌ nu̱u̱nꞌ tutuꞌ ííꞌ
jie̱ꞌe̱ꞌ se̱ꞌya re̱ꞌ, ya̱ kúvi Jesucristo ya̱ kúvi I̱toꞌoꞌ-ó, ya̱ nkuvi tataꞌ ichiyúkúnꞌ “rey” David sáá nkiji Jesús nkuvi re̱ꞌ ñɨvɨ ñunéꞌyúꞌ.
Jee nstúvi na̱a̱ꞌ Ta̱chi̱ꞌ ííꞌ Ndiosíꞌ ya̱ I̱toꞌoꞌ-ó Jesucristo kúvi re̱ꞌ se̱ꞌya Ndiosíꞌ chi nna̱tekuꞌ i̱i̱ꞌ re̱ꞌ nkene re̱ꞌ nteñu rá ni̱yɨ, jín fuersáꞌ ííꞌ níso re̱ꞌ.
Jee íyó mániꞌ iniꞌ Jesucristo néꞌyá re̱ꞌ ránuꞌuꞌ jee ntaji re̱ꞌ nu̱u̱nꞌ ráníꞌ tiñu ya̱ kúvi ránꞌ apóstol ya̱ chúichí re̱ꞌ ránuꞌuꞌ saꞌá ránꞌ tiñu nu̱u̱nꞌ re̱ꞌ. Ntaji re̱ꞌ tiñu vá sáva stekútu̱ꞌún ránꞌ tu̱ꞌun re̱ꞌ, sáva koo ñɨvɨ nteñu nɨꞌɨ rá ñɨvɨ ñɨ̱vɨ́ ya̱ kúneí iniꞌ ráa Jesús jee saáva kaníjiá ráa maa.
Jee suni ránoꞌó yɨ́ꞌɨ́ rán nteñu rá ñɨvɨ vá ya̱ nkana Ndiosíꞌ kɨꞌɨ rán nu̱u̱nꞌ Jesucristo.
Tée ni̱ꞌ tutuꞌ yaꞌá nu̱u̱nꞌ ránoꞌó ya̱ ñúnúunꞌ Ndiosíꞌ ránoꞌó ya̱ nééꞌ rán ñuunꞌ Roma, ya̱ nkana re̱ꞌ ránoꞌó sáva kusɨ́ɨ́n rán kɨꞌɨ rán nu̱u̱nꞌ re̱ꞌ. Na̱ ka̱ꞌ koo ma̱ni̱ꞌ iniꞌ tátáꞌ-ó Ndiosíꞌ jín I̱toꞌoꞌ-ó Jesucristo kune̱ꞌyá ráa ránoꞌó jín ya̱ kuneeꞌ va̱ꞌa rán saꞌá ráa.
Pablo kuíni re̱ꞌ kɨ̱ꞌɨ̱nꞌ re̱ꞌ ñuunꞌ Roma
Jee xíꞌnañúꞌún ka̱ꞌ ya̱ jiáꞌa ni̱ꞌ ya̱ kútaꞌviꞌ ni̱ꞌ nu̱u̱nꞌ Ndiosíꞌ ni̱ꞌ sáni chúꞌun káñá Jesús iniꞌ ni̱ꞌ sáꞌá ni̱ꞌ maa jie̱ꞌe̱ꞌ ntáká ránoꞌó, chi tékútu̱ꞌún nu̱u̱nꞌ nɨꞌɨ ñɨ̱vɨ́ na̱sa kúneí iniꞌ rán Jesús.
Chi Ndiosíꞌ, ya̱ sáꞌá ni̱ꞌ tiñu re̱ꞌ jín nɨꞌɨ ne̱ ánímaꞌ ni̱ꞌ ya̱ stékútu̱ꞌún ni̱ꞌ tu̱ꞌun váꞌa se̱ꞌya re̱ꞌ, jee Ndiosíꞌ kúvi ya̱ naáꞌ ni̱ꞌ ya̱ ntu jiákui̱ñɨ̱ꞌ ni̱ꞌ ya̱ káꞌánꞌ ni̱ꞌ jie̱ꞌe̱ꞌ ránoꞌó
sukuáni sukuáni sáá jíkánꞌ táꞌvíꞌ ni̱ꞌ nu̱u̱nꞌ Ndiosíꞌ. Jee jíkánꞌ táꞌvíꞌ ni̱ꞌ ya̱ retú kuíni re̱ꞌ jee saꞌá re̱ꞌ ya̱ ne̱kua̱ꞌ nkúvi ka̱ꞌ kua̱jiane̱ꞌyá ni̱ꞌ ránoꞌó ntañúꞌún.
Chi níyo iniꞌ ni̱ꞌ kune̱ꞌyá ni̱ꞌ ránoꞌó jee xinéꞌénꞌ ni̱ꞌ tu̱ꞌun re̱ꞌ nu̱u̱nꞌ ránoꞌó sáva saꞌá Ta̱chi̱ꞌ i̱i̱ꞌ Ndiosíꞌ ka̱ꞌ tiñu váꞌa iniꞌ rán sáva kuiñɨ ni̱ꞌin rán ka̱ꞌ jín re̱ꞌ.
Sukuán saꞌá ni̱ꞌ sáva nachuneí-ó iniꞌ ɨɨn inka rá táꞌán-órán jie̱ꞌe̱ꞌ ya̱ maárán jín nuꞌuꞌ ɨɨn nuún ni kúneí iniꞌ-ó Jesús.
Soo, rá ránoꞌó ñanitáꞌán ni̱ꞌ, kuíni ni̱ꞌ ya̱ kúkáꞌnú iniꞌ rán ya̱ kue̱ꞌe̱ꞌ íchí nñu̱ꞌun iniꞌ ni̱ꞌ kua̱jiane̱ꞌyá ni̱ꞌ ránoꞌó, soo ne̱ vitan íyó ya̱ chítuvi-i nu̱u̱nꞌ nuꞌuꞌ. Kuíni ni̱ꞌ kua̱jiane̱ꞌyá ni̱ꞌ ránoꞌó sáva taji ni̱ꞌ tu̱ꞌun Ndiosíꞌ nu̱u̱nꞌ ránoꞌó sáva saꞌá Ta̱chi̱ꞌ ííꞌ re̱ꞌ tiñu iniꞌ ánímaꞌ rán, kuéntáꞌ nsa̱ꞌá ni̱ꞌ nteñu rá ñɨvɨ rá inka “nación”.
Chi táyáꞌvi ni̱ꞌ tiñu ku̱ꞌva ni̱ꞌ tu̱ꞌun Jesús nu̱u̱nꞌ ntáká rá ñɨvɨ, nu̱u̱nꞌ rá ñɨvɨ káꞌánꞌ tu̱ꞌun griego jín nu̱u̱nꞌ rá ñɨvɨ ya̱ ntu káꞌánꞌ griego, nu̱u̱nꞌ rá ñɨvɨ tu̱ꞌva jín nu̱u̱nꞌ rá ñɨvɨ ntu túꞌva.
Saáva nuꞌuꞌ va̱ne̱ꞌ ñúkúvi iniꞌ ni̱ꞌ ya̱ suni kachitu̱ꞌún ni̱ꞌ tu̱ꞌun váꞌa re̱ꞌ nu̱u̱nꞌ ránoꞌó ya̱ nééꞌ rán ñuunꞌ Roma.
Níso tu̱ꞌun váꞌa Jesús fuersáꞌ ííꞌ
Chi ntu̱ví kúkanuun ni̱ꞌ jie̱ꞌe̱ꞌ tu̱ꞌun váꞌa Jesús, chi kúvi tu̱ꞌun vá fuersáꞌ ííꞌ Ndiosíꞌ sáva xinánitáꞌvíꞌ re̱ꞌ ntáká ñɨvɨ ya̱ kúneí iniꞌ ráa tu̱ꞌun vá, xíꞌnañúꞌún rá ñɨvɨ Israel jee suni rá ñɨvɨ ntu kúvi Israel.
Chi tu̱ꞌun váꞌa Jesús stúvi ya̱ sííyo Ndiosíꞌ kua̱chi-ó sáva kino̱o na̱a̱ꞌ-ó nu̱u̱nꞌ re̱ꞌ, jie̱ꞌe̱ꞌ kúneí iniꞌ-ó Jesús jee kua̱chi kuitɨꞌ jie̱ꞌe̱ꞌ ya̱ kúneí iniꞌ-ó ví-i, sáni káchíꞌ nu̱u̱nꞌ tutuꞌ ííꞌ níso tu̱ꞌun Ndiosíꞌ: “Rá ñɨvɨ ya̱ sáꞌá Ndiosíꞌ ya̱ nkino̱o na̱a̱ꞌ-a nu̱u̱nꞌ re̱ꞌ, jie̱ꞌe̱ꞌ kúneí iniꞌ ráa re̱ꞌ, jee kutekuꞌ-u nɨ́ɨ́nkání jín re̱ꞌ.”
Si̱kɨ̱ꞌ rá ñɨvɨ ñɨ̱vɨ́
Chi nstúvi Ndiosíꞌ nu̱u̱nꞌ-ó ya̱ kítɨ́ꞌ iniꞌ re̱ꞌ jee va̱ji ne̱ antivɨ́ ya̱ xinóꞌo re̱ꞌ ntáká ñɨvɨ ntu sáꞌá ñáꞌnú ráa nu̱u̱nꞌ re̱ꞌ jín ya̱ ntu kínóo na̱a̱ꞌ ráa nu̱u̱nꞌ Ndiosíꞌ. Chi jín rá tiñu niva̱ꞌa sáꞌá ráa jiáxin ráa tu̱ꞌun na̱a̱ꞌ re̱ꞌ.
Chi ya̱ kuvi kuniꞌ ráa jie̱ꞌe̱ꞌ Ndiosíꞌ nijinꞌ túvi nu̱u̱nꞌ ráa, chi maá Ndiosíꞌ nstúvi re̱ꞌ maa.
Chi sú ntu túvi re̱ꞌ, soo ne̱ sáá nsa̱ꞌá re̱ꞌ ñɨ̱vɨ́ kájí kuitɨꞌ túvi na̱sa íyó re̱ꞌ. Chi kájí kuitɨꞌ túvi ya̱ kúvi re̱ꞌ Ndiosíꞌ jín ya̱ níso re̱ꞌ fuersáꞌ ííꞌ nɨ́ɨ́nkání, chi kúvi ki̱ku̱ꞌun iniꞌ nɨꞌɨ ñɨvɨ maa jie̱ꞌe̱ꞌ rá nantíñú nsa̱ꞌá re̱ꞌ. Saáva ntu̱ví íyó kúvi nanísi̱kɨ̱ꞌ tee ñɨvɨ ya̱ ntu jíníꞌ ráa jie̱ꞌe̱ꞌ Ndiosíꞌ.
Jee káchíꞌ ráa ya̱ níchí xíniꞌ ráa, soo nkenta ráa kúvi ráa ñɨvɨ naanꞌ.
Chi nxi̱nóo ráa Ndiosíꞌ ya̱ viiꞌ kúñáꞌnú re̱ꞌ ya̱ ni ntu jíꞌíꞌ re̱ꞌ, sáva kuneñu̱ꞌun ráa rá santúꞌ ñunéꞌyúꞌ ya̱ túvi kuéntáꞌ ñɨvɨ ya̱ jíꞌíꞌ, jín kuéntáꞌ rá saaꞌ, jín rá kitɨ jíka ku̱mi̱ꞌ, jín rá kitɨ síúꞌun maáa.
Saáva nsia̱áꞌ Ndiosíꞌ ráa njia̱ꞌa re̱ꞌ ya̱ saꞌá ráa rá tiñu ya̱ níyo iniꞌ ánímaꞌ ráa ya̱ kúvi rá tiñu ya̱ ntu íyó ninuꞌun. Jee yukuán vá sáꞌá ráa tiñu niváꞌa jín ɨɨn inka táꞌán ráa jín ñunéꞌyúꞌ ráa ya̱ njia̱ꞌa-a tu̱nkánuun maáráa.
Maáráa nxi̱nóo ráa tu̱ꞌun na̱a̱ꞌ Ndiosíꞌ nu̱u̱nꞌ tuntúꞌún. Jee nneñu̱ꞌun ráa nyɨ̱tíñú ráa nu̱u̱nꞌ rá nantíñú nsa̱ꞌá Ndiosíꞌ nsú káꞌ maáréꞌ ya̱ nsa̱ꞌá re̱ꞌ maa, ya̱ íyó ni̱ꞌi̱nꞌ re̱ꞌ ya̱ nakuetúꞌún-ó re̱ꞌ nɨ́ɨ́nkání. Suꞌva koo, Amén.
Saáva, nsia̱áꞌ Ndiosíꞌ ráa nu̱u̱nꞌ tiñu néꞌén ya̱ níyo iniꞌ ráa saꞌá ráa ya̱ kúvi tu̱nkánuun. Chi ne̱ íyó ñaꞌan ya̱ nxi̱nóo ráña kuneeꞌ ráña jín rá te̱e sánikua̱ꞌ kuíni Ndiosíꞌ jee nákusuꞌ ráña jín tánsɨ́ꞌɨ́ ráña ya̱ ntu íyó saꞌá ráña suꞌva.
Jee suni ɨɨn nuún sukuán, nxi̱nóo te̱e ichi sáni nsa̱ꞌá Ndiosíꞌ ya̱ násaaꞌ ráa néꞌyá ráa ñaꞌan ráa, jee nna̱saaꞌ ráa nne̱ꞌyá ráa ɨɨn inka táꞌán ráa. Jee te̱e jín te̱e, nsa̱ꞌá ráa tiñu tu̱nkánuun jín tántéyɨ́ɨ́ ráa, jee níꞌínꞌ maáráa tu̱nóꞌó ya̱ íyó ni̱ꞌinꞌ ráa jie̱ꞌe̱ꞌ rá tiñu kánéꞌí nsa̱ꞌá ráa.
Nu̱u̱nꞌ nku̱ichi iniꞌ ráa tɨɨn kuéntáꞌ ráa ya̱ íyó Ndiosíꞌ. Nna̱siáꞌa Ndiosíꞌ ráa nu̱u̱nꞌ antúníꞌ kánéꞌí ráa sáva saꞌá ráa tiñu ya̱ ntu̱ví íyó saꞌá ráa.
Jee chítú ráa jín ntáká tiñu ya̱ ntu íyó na̱a̱ꞌ
[jín sáꞌá téní ráa jín ñɨvɨ ya̱ ntu ntánaꞌá jín ráa,]
máá kánéꞌí ví ráa,
máá kuíni víꞌí ráa ka̱ꞌ,
manúniváꞌa sáꞌá ráa,
chítú ráa jín máá tiñu uꞌvi iniꞌ ráa,
sáꞌá ráa ni̱yɨ,
sáꞌá ráa tuntíxín,
máñáꞌ ráa,
sukuáni ñúꞌún niva̱ꞌa iniꞌ ráa,
máá tuntúꞌún kaꞌanꞌ xi̱ni̱ꞌ táꞌán ráa,
kákuíyuꞌú ráa néꞌyá ráa táꞌán ráa,
táꞌvi iniꞌ ráa néꞌyá ráa Ndiosíꞌ,
ténúunꞌ ráa táꞌán ráa,
kúvíxiꞌ ráa,
káꞌánꞌ téyɨ́ɨ́ ráa,
núkú ráa ka̱ꞌ na̱sa saꞌá ráa ka̱ꞌ rá tiñu niváꞌa,
ntu̱ví káníjiá ráa rá sɨꞌɨ́ ráa,
naanꞌ kúvi ráa,
ntu síkúnkuvi ráa nu̱u̱nꞌ tu̱ꞌun káꞌánꞌ ráa,
ntu ñunkúún iniꞌ ráa,
Sú jíníꞌ va̱ꞌa ráa tu̱ꞌun na̱a̱ꞌ tátúníꞌ Ndiosíꞌ ya̱ rá ñɨvɨ ya̱ sáꞌá suꞌva íyó ni̱ꞌi̱nꞌ ráa ya̱ kuviꞌ ráa, jee nsáꞌ kua̱chi sáꞌá ráa maa, chisaꞌ suni kúváꞌa iniꞌ ráa néꞌyá ráa sáꞌá inka ñɨvɨ maa.
Na̱a̱ꞌ sánáaꞌ Ndiosíꞌ
Saájee ntu̱né íyó ya̱ tee nú si̱kɨ̱ꞌ sáva nama nú maánú, né ni ɨɨn ránoꞌó ya̱ tée nú kua̱chi si̱kɨ̱ꞌ inka ñɨvɨ. Chi retú tee kua̱chi nú si̱kɨ̱ꞌ inka ñɨvɨ jee síjíta nú si̱kɨ̱ꞌ maánú, chi noꞌó ya̱ síjíta nú inka ñɨvɨ jee suni ɨɨn nuún ni sáꞌá nú ya̱ sáꞌá ráa.
Soo jíníꞌ-ó ya̱ Ndiosíꞌ sánáaꞌ re̱ꞌ sáni ya̱ naáꞌ si̱kɨ̱ꞌ rá ñɨvɨ ya̱ sáꞌá ráa kua̱chi sukuán.
Jee noꞌó, ya̱ tée nú kua̱chi si̱kɨ̱ꞌ inka ñɨvɨ ya̱ sáꞌá ráa sukuán jee ɨɨn nuún sáꞌá nú maa, jee, ¿á jiáni iniꞌ nú ya̱ ka̱ku nú nu̱u̱nꞌ sanáaꞌ Ndiosíꞌ si̱kɨ̱ꞌ nú, rúja?
Áxí, ¿á kúníichiꞌ nú ya̱ ntántúníꞌ ñunkúún iniꞌ Ndiosíꞌ noꞌó jín ya̱ jiéꞌnéꞌ xá iniꞌ re̱ꞌ jín ya̱ káꞌnú xá iniꞌ re̱ꞌ néꞌyá re̱ꞌ noꞌó? ¿Á ntu jíníꞌ nú ya̱ ñunkúún iniꞌ re̱ꞌ noꞌó sáva nachuꞌun re̱ꞌ ichi noꞌó nakani iniꞌ nú nu̱u̱nꞌ kua̱chi nú, résa?
Soo jie̱ꞌe̱ꞌ ni̱ꞌin ánímaꞌ nú jee ntu nákani iniꞌ ánímaꞌ nú nu̱u̱nꞌ kua̱chi nú sáva nakunikɨnꞌ nú Ndiosíꞌ, jee sukuán násikúniso nú ka̱ꞌ ya̱ kítɨ́ꞌ iniꞌ Ndiosíꞌ néꞌyá re̱ꞌ noꞌó jee taji re̱ꞌ ka̱ꞌ tu̱nóꞌó nu̱u̱nꞌ nú ki̱vɨ̱ꞌ ya̱ xinóꞌo re̱ꞌ ñɨvɨ nsa̱ꞌá kua̱chi, sáá stúvi re̱ꞌ ya̱ na̱a̱ꞌ sanáaꞌ re̱ꞌ rá kua̱chi.
Jee nachunáán re̱ꞌ nu̱u̱nꞌ ta ɨɨn ñɨvɨ sáni rá tiñu nsa̱ꞌá ráa.
Jee rá ñɨvɨ níkɨ́nꞌ ni̱ꞌin ráa sáꞌá ráa ya̱ váꞌa chi núkú ráa ya̱ saꞌá Ndiosíꞌ ya̱ nuñáꞌnú ráa, jín ya̱ nakuatáꞌví re̱ꞌ ráa jín ya̱ nku̱víꞌ ráa ka̱ꞌ. Jee nachunáán re̱ꞌ nu̱u̱nꞌ ráa ya̱ kutekuꞌ ráa jín re̱ꞌ nɨ́ɨ́nkání.
Soo kítɨ́ꞌ iniꞌ re̱ꞌ nachunáán re̱ꞌ xinóꞌo re̱ꞌ nu̱u̱nꞌ rá ñɨvɨ kua̱sɨn iniꞌ ráa jín ya̱ ntu káníjiá ráa nu̱u̱nꞌ ya̱ naáꞌ, chisaꞌ káníjiá ráa ya̱ niváꞌa.
Jee koo tu̱nóꞌó jín tu̱nkuíꞌyáꞌ iniꞌ nu̱u̱nꞌ nta̱ká rá ñɨvɨ ya̱ sáꞌá ráa ya̱ niváꞌa, xíꞌna rá ñɨvɨ Israel jee suni rá ñɨvɨ rá inka “nación”.
Soo saꞌá Ndiosíꞌ ya̱ nuñáꞌnú ráa jee nakuatáꞌví re̱ꞌ ráa jee kino̱o va̱ꞌa ánímaꞌ ntáká rá ñɨvɨ ya̱ sáꞌá ya̱ váꞌa, xíꞌna rá ñɨvɨ Israel jee suni rá ñɨvɨ rá inka “nación”.
Chi Ndiosíꞌ ntu sɨ́ɨ́n saꞌá re̱ꞌ ɨɨn ñɨvɨ jín inka ñɨvɨ.
Chi nta̱ká ñɨvɨ ya̱ sáꞌá kua̱chi, sú ntu yɨ́ꞌɨ́ ráa xi̱ntíín “ley” ya̱ njia̱ꞌa Ndiosíꞌ nu̱u̱nꞌ Moisés ne̱ yanaꞌán, jee kɨ̱naanꞌ ráa sú nsú jie̱ꞌe̱ꞌ “ley” vá. Jee nta̱ká ñɨvɨ sáꞌá kua̱chi rá yɨ́ꞌɨ́ ráa xi̱ntíín “ley” vá, jee jie̱ꞌe̱ꞌ “ley” vá keꞌneꞌ Ndiosíꞌ kua̱chi si̱kɨ̱ꞌ ráa.
Chi ntu kínóo na̱a̱ꞌ ñɨvɨ nu̱u̱nꞌ Ndiosíꞌ jie̱ꞌe̱ꞌ tésóꞌo ráa “ley” vá, chisaꞌ kínóo na̱a̱ꞌ rá ñɨvɨ sáꞌá ráa ya̱ káchíꞌ “ley” vá.
Chi rá ñɨvɨ ya̱ ntu kúvi ñɨvɨ ñuunꞌ Israel jee ni ntu kúmí ráa “ley” vá, soo sáꞌá ráa ya̱ tátúníꞌ “ley” vá sánikua̱ꞌ ñúꞌún antúníꞌ ráa, jee yɨ́ꞌɨ́ ɨɨn “ley” maáráa ánímaꞌ ráa, sú ntu kúmí rá “ley” Moisés.
Chi stúvi ráa tiñu sáꞌá “ley” maáráa ya̱ yɨ́ꞌɨ́ ánímaꞌ ráa, chi iniꞌ maáráa jiáꞌa-a ya̱ naáꞌ nu̱u̱nꞌ maáráa jee antúníꞌ maáráa chíkuáchi-i maáráa áxí náma-a maáráa.
Sukuán kuvi ki̱vɨ̱ꞌ saꞌá Ndiosíꞌ ya̱ sanáaꞌ Cristo Jesús jie̱ꞌe̱ꞌ rá tiñu íyó yuꞌuꞌ ya̱ nsa̱ꞌá rá ñɨvɨ jín ya̱ ñani iniꞌ ráa. Jee sanáaꞌ re̱ꞌ kua̱chi ráa sánikua̱ꞌ tu̱ꞌun váꞌa re̱ꞌ ya̱ káchítu̱ꞌún ni̱ꞌ.
Rá ñɨvɨ Israel jín “ley” ya̱ njiáꞌa Ndiosíꞌ nu̱u̱nꞌ Moisés
Jee noꞌó ya̱ káchíꞌ nú ya̱ kúvi nú ñɨvɨ Israel,
jee retú kúneí iniꞌ nú “ley” ya̱ njiáꞌa Ndiosíꞌ nu̱u̱nꞌ Moisés,
jee retú káꞌánꞌ téyɨ́ɨ́ nú ya̱ Ndiosíꞌ kúvi Ndiosíꞌ nú,
jee retú jíníꞌ nú ná kúvi ya̱ kuíni Ndiosíꞌ ya̱ saꞌá nú,
jee retú káji nú ya̱ váꞌa ka̱ꞌ, chi nku̱tu̱ꞌva nú ya̱ káchíꞌ “ley” Ndiosíꞌ,
jee retú káꞌvi iniꞌ nú ya̱ kúvi chuꞌun nú ichi rá ñɨvɨ ya̱ ntu jíníꞌ tu̱ꞌun “ley” Ndiosíꞌ ya̱ káchíꞌ-ó kúvi ráa kuéntáꞌ ñɨvɨ kuáá,
jee retú sukuán kúvi nú kuéntáꞌ ya̱ xtúúnꞌ nú iniꞌ ánímaꞌ ráa ya̱ jiáꞌnu ráa nu̱u̱nꞌ neenꞌ,
jee retú káꞌvi iniꞌ nú ya̱ maánú ví ya̱ xínéꞌénꞌ rá ñɨvɨ ntu jíníꞌ va̱ꞌa ráa tu̱ꞌun “ley”,
jee retú káꞌvi iniꞌ nú ya̱ kuvi xinéꞌénꞌ nú rá ñɨvɨ ntu jíjia iniꞌ ráa nu̱u̱nꞌ tu̱ꞌun “ley”,
saájee, noꞌó, ya̱ xínéꞌénꞌ nú inka ñɨvɨ, ¿á ntu xínéꞌénꞌ nú maánú? Maánú ya̱ káchítu̱ꞌún nú ya̱ koto sáꞌá kuíꞌná, ¿na̱ kuvi chi sákuíꞌná nú, rúja?
Jee noꞌó ya̱ káchíꞌ nú ya̱ koto kúsíkɨ́ iniꞌ ñɨvɨ jín inka ñaꞌan áxí inka te̱e, ¿na̱ kuvi chi kúsíkɨ́ iniꞌ nú, rúja?
Jee noꞌó ya̱ kúníichiꞌ nú rá santúꞌ, ¿na̱ kuvi chi sákuíꞌná nú rá nantíñú rá veñu̱ꞌun nu̱u̱nꞌ néñu̱ꞌun rá ñɨvɨ rá santúꞌ vá, résa?
Jee noꞌó ya̱ káꞌánꞌ téyɨ́ɨ́ nú jie̱ꞌe̱ꞌ “ley” Moisés, soo, ¿na̱ kuvi chi jiáꞌa nú tu̱ꞌun kánuun nu̱u̱nꞌ Ndiosíꞌ jie̱ꞌe̱ꞌ jiáꞌa nú nu̱u̱nꞌ tátúníꞌ “ley” Moisés, rúja?
Chi suꞌva vá níso nu̱u̱nꞌ tutuꞌ nééꞌ tu̱ꞌun Ndiosíꞌ: “Rá ñɨvɨ rá inka “nación” ya̱ ntu kúvi Israel káꞌánꞌ kuáá ráa si̱kɨ̱ꞌ Ndiosíꞌ jie̱ꞌe̱ꞌ ránoꞌó.”
Íyótiñu nijia ya̱ níso nú seña Ndiosíꞌ nu̱u̱nꞌ yɨkɨkúñu nú, ya̱ káchíꞌ-ó “circuncisión”,<sup>a</sup> retú sáꞌá nú ya̱ káchíꞌ “ley” Moisés. Soo retú jiáꞌa nú nu̱u̱nꞌ ya̱ tátúníꞌ “ley” vá, sú nsa̱ꞌá “circuncidar” nú maánú soo kúvi kuéntáꞌ ntu nsa̱ꞌá “circuncidar” nú maánú kuéntáꞌ rá ñɨvɨ inka “nación”.
Soo rá ñɨvɨ inka “nación”, ya̱ ntu níso ráa seña “circuncisión” jee retú síkúnkuvi ráa ya̱ tátúníꞌ “ley” Ndiosíꞌ, jee, ¿á ntu tɨ́ɨn kuéntáꞌ Ndiosíꞌ ráa kuéntáꞌ ya̱ níso seña “circuncisión” kuéntáꞌ kua̱ꞌ rá te̱e Israel, rúja?
Jee rá ñɨvɨ, ya̱ ntu níso ráa seña “circuncisión” nu̱u̱nꞌ yɨkɨkúñu ráa, jee retú síkúnkuvi ráa ya̱ káchíꞌ “ley” Ndiosíꞌ, jee sanáaꞌ ráa si̱kɨ̱ꞌ noꞌó, ya̱ jiáꞌa nú nu̱u̱nꞌ ya̱ tátúníꞌ “ley” Ndiosíꞌ, súnika̱ꞌ kúmí nú tu̱ꞌun “ley” Ndiosíꞌ níso nu̱u̱nꞌ tutuꞌ jín súnika̱ꞌ níso nú seña “circuncisión”.
Chi nsú jie̱ꞌe̱ꞌ ya̱ túvi nu̱u̱nꞌ nijínꞌ ɨɨn ñɨvɨ ya̱ kúvi ñɨvɨ Israel sáꞌá-a ya̱ kúvi nijia-a ñɨvɨ Israel. Jee ni nsáꞌ kúvi “circuncisión” nijia kua̱chi seña ya̱ níso te̱e nu̱u̱nꞌ nijínꞌ nu̱u̱nꞌ yɨkɨkúñu-u.
Chisaꞌ ñɨvɨ ya̱ ñúꞌún tu̱ꞌun Ndiosíꞌ iniꞌ ánímaꞌ-a kúvi nijia-a ñɨvɨ Israel. Jee “circuncisión” nijia ya̱ kúvi seña Ndiosíꞌ ví tiñu sáꞌá Ta̱chi̱ꞌ i̱i̱ꞌ Ndiosíꞌ iniꞌ ánímaꞌ-a, soo “ley” níso nu̱u̱nꞌ tutuꞌ ntu sáꞌá-a sukuán. Jee ñɨvɨ sukuán, nsú rá ñɨvɨ nákuetúꞌún maa, chisaꞌ ne̱ nu̱u̱nꞌ Ndiosíꞌ va̱ji ya̱ nákuetúꞌún re̱ꞌ maa.
Saájee, ¿ná kúvi kino̱o va̱ꞌa ka̱ꞌ nu̱u̱nꞌ ñɨvɨ Israel nsú ka̱ꞌ nu̱u̱nꞌ rá inka ñɨvɨ? Áxí, ¿na̱ nu̱u̱nꞌ íyótiñu ya̱ níso te̱e Israel seña “circuncisión” yɨkɨkúñu-u?
¡Kue̱ꞌe̱ꞌ!, jee kue̱ꞌe̱ꞌ víꞌí jie̱ꞌe̱ꞌ kúvi-i ya̱ váꞌa nu̱u̱nꞌ ráa. Chi va̱tu̱ꞌ nijia chi ya̱ xíꞌnañúꞌún ka̱ꞌ kúvi ya̱ nte̱tíñú Ndiosíꞌ ráa kumí ráa tu̱ꞌun re̱ꞌ.
Jee, ¿ná kuvi retú sava ráa ntu nsi̱kúnkuvi na̱a̱ꞌ ráa nu̱u̱nꞌ Ndiosíꞌ? ¿Á saꞌá yukuán ya̱ nsáꞌ sikúnkuvi na̱a̱ꞌ Ndiosíꞌ tu̱ꞌun njia̱ꞌayuꞌú re̱ꞌ rúja?
¡Ntu̱né íyó sukuán! Chisaꞌ na̱a̱ꞌ kúvi Ndiosíꞌ súnika̱ꞌ nta̱ká ñɨvɨ kúvi ráa ñɨvɨ túꞌún, sáni káchíꞌ nu̱u̱nꞌ tutuꞌ níso tu̱ꞌun Ndiosíꞌ:
Sáva kene na̱a̱ꞌ nú jín tu̱ꞌun káꞌánꞌ nú,
jee kúneí nú sáá tée ñɨvɨ kua̱chi si̱kɨ̱ꞌ nú.
Káchíꞌ David nu̱u̱nꞌ Ndiosíꞌ.
Soo retú ya̱ niva̱ꞌa sáꞌá ránꞌ stúvi ya̱ na̱a̱ꞌ sáꞌá Ndiosíꞌ, ¿ná kúvi ya̱ kachiꞌ-ó, résa? ¿Á ntu na̱a̱ꞌ kúvi Ndiosíꞌ xinóꞌo re̱ꞌ ránuꞌuꞌ, résa? (Va̱ káꞌánꞌ ni̱ꞌ kuéntáꞌ káꞌánꞌ rá ñɨvɨ ñɨ̱vɨ́ yaꞌá.)
¡Ntu̱né íyó sukuán! Chi retú ntu sáꞌá na̱a̱ꞌ Ndiosíꞌ, ¿na̱sa keꞌneꞌ re̱ꞌ kua̱chi rá ñɨvɨ ñɨ̱vɨ́, résa?
Soo retú tuntúꞌún ni̱ꞌ íyótiñu-u sáva stúvi-i ya̱ na̱a̱ꞌ tu̱ꞌun Ndiosíꞌ jee sukuán saa víꞌí káꞌ ntántúníꞌ kenta tu̱vi ya̱ viiꞌ nasɨ́kuitɨꞌ ka̱ꞌ kúñáꞌnú re̱ꞌ, jee, ¿na̱ kuvi chi kúnáaꞌ i̱i̱ꞌ si̱kɨ̱ꞌ ni̱ꞌ ya̱ kúvi ni̱ꞌ ɨɨn ñɨvɨ kua̱chi, résa?
Ntu sukuán ví-i, sáni kákuíyuꞌú ñɨvɨ káꞌvi ni si̱kɨ̱ꞌ ránuꞌuꞌ jee káchíꞌ ráa ya̱ káchíꞌ-ó: “sáꞌá-ó ya̱ niváꞌa sáva kiji ya̱ váꞌa.” Na̱a̱ꞌ xinóꞌo Ndiosíꞌ ráa.
Kua̱íyó ñɨvɨ sáꞌá kua̱chi
Saájee resa̱a jee suviránꞌ ya̱ kúvi ránꞌ ñɨvɨ Israel, ¿á kúvi ránꞌ va̱ꞌa ka̱ꞌ nsú ka̱ꞌ rá inka ñɨvɨ ya̱ ntu kúvi ráa ñɨvɨ Israel? ¡Ntu̱ví kuitɨꞌ!, chi ya nkachiꞌ ránꞌ ya̱ nta̱ká ñɨvɨ, va̱ni sú rá ñɨvɨ Israel jín va̱ni sú rá ñɨvɨ ya̱ ntu kúvi ráa ñɨvɨ Israel, yɨ́ꞌɨ́ ráa xi̱ntíín kua̱chi.
Suꞌva káchíꞌ nu̱u̱nꞌ tutuꞌ níso tu̱ꞌun Ndiosíꞌ:
Ntu íyó ñɨvɨ na̱a̱ꞌ, ni sú ɨɨn ni.
Ntu̱ví íyó ni ɨɨn ñɨvɨ ya̱ jiáku̱ꞌun iniꞌ-i tu̱ꞌun Ndiosíꞌ.
Ntu̱ví íyó ni ɨɨn ñɨvɨ ya̱ núkú-u kɨꞌɨ-ɨ nu̱u̱nꞌ Ndiosíꞌ.
Nta̱ká ñɨvɨ nna̱kui̱ñɨ̱ꞌ yátá ráa nu̱u̱nꞌ ichi Ndiosíꞌ.
Ntu̱ví íyó ni ɨɨn ñɨvɨ ya̱ sáꞌá ya̱ váꞌa, ntu̱né íyó ni sú ɨɨn.
Jee káꞌánꞌ ráa tu̱ꞌun ntu íyó ninuꞌun chi yaviꞌ su̱ku̱nꞌ ráa kúvi kuéntáꞌ veꞌi ni̱yɨ ya̱ núne,
jee yáá túꞌún ráa,
jee xtúfíꞌ tu̱ꞌun káꞌánꞌ ráa kuéntáꞌ nute xéénꞌ koo.
Jee yuꞌú ráa ñúꞌún chitú máá tu̱ꞌun chísónínu jín tu̱ꞌun táꞌvi iniꞌ.
Jee ñamaꞌ jie̱ꞌe̱ꞌ ráa sáva saꞌá ráa ni̱yɨ.
Xínáánꞌ ráa jín tu̱nóꞌó sáꞌá ráa nu̱u̱nꞌ jíka ráa.
Jee ntu jíníꞌ ráa ichi kuneeꞌ ñunkúún ráa.
Jee ntu ñúꞌún yúꞌví iniꞌ ráa néꞌyá ráa Ndiosíꞌ.
Soo jíníꞌ-ó ya̱ né ni ɨɨn tu̱ꞌun ya̱ káchíꞌ “ley” Moisés, jee káchíꞌ-i vá nu̱u̱nꞌ rá ñɨvɨ yɨ́ꞌɨ́ ráa chi̱ji xi̱ntíín “ley”, sáva nta̱ká ñɨvɨ kasɨꞌ ráa yuꞌú ráa chi ntu kúvi nama ráa maáráa, jee kua̱íyó ñɨvɨ ñɨ̱vɨ́ kɨꞌɨ ráa chi̱ji nu̱u̱nꞌ sanáaꞌ Ndiosíꞌ si̱kɨ̱ꞌ kua̱chi ráa.
Chi ni ɨɨn ñɨvɨ ntu kínóo na̱a̱ꞌ ráa nu̱u̱nꞌ Ndiosíꞌ jie̱ꞌe̱ꞌ ya̱ núkú ráa sikúnkuvi ráa ya̱ tátúníꞌ “ley” re̱ꞌ. Chisaꞌ sáꞌá “ley” vá ya̱ kukáꞌnú iniꞌ-ó ya̱ níso-ó kua̱chi.
Sikáku Ndiosíꞌ yó siíyo re̱ꞌ yó xi̱ntíín kua̱chi-ó jie̱ꞌe̱ꞌ kúneí iniꞌ-ó Jesús
Soo vitan jee stúvi Ndiosíꞌ ya̱ sáꞌá re̱ꞌ ya̱ kínóo na̱a̱ꞌ ñɨvɨ nu̱u̱nꞌ re̱ꞌ, jee nsú jie̱ꞌe̱ꞌ “ley” ví-i. Jee tu̱ꞌun “ley” Moisés jín tu̱ꞌun rá “profeta”, ya̱ njia̱ꞌa Ndiosíꞌ tu̱ꞌun re̱ꞌ nu̱u̱nꞌ ráa, jee tu̱ꞌun ráa jiáꞌa-a ya̱ naáꞌ jie̱ꞌe̱ꞌ ya̱ sáꞌá Ndiosíꞌ sukuán.
Chi Ndiosíꞌ sáꞌá re̱ꞌ ya̱ kínóo na̱a̱ꞌ ñɨvɨ nu̱u̱nꞌ re̱ꞌ jie̱ꞌe̱ꞌ ya̱ kúneí iniꞌ ráa Jesucristo. Sáꞌá Ndiosíꞌ sukuán jín ntáká ráa ya̱ kúneí iniꞌ ráa Cristo chi ntu sɨ́ɨ́n sáꞌá re̱ꞌ jín ɨɨn inka ráa.
Chi ntáká ñɨvɨ nsa̱ꞌá ráa kua̱chi jee saáva kújíká ráa ntu kénta kino̱o na̱a̱ꞌ ráa nu̱u̱nꞌ Ndiosíꞌ ya̱ viiꞌ kúñáꞌnú re̱ꞌ.
Soo nsiíyo Ndiosíꞌ kua̱chi-ó sáva kino̱o na̱a̱ꞌ-ó nu̱u̱nꞌ re̱ꞌ, jee nsi̱kútaꞌviꞌ saɨn re̱ꞌ maa nu̱u̱nꞌ-ó sú ntu íyó ni̱ꞌi̱nꞌ-ó maa chi íyó mániꞌ iniꞌ re̱ꞌ néꞌyá re̱ꞌ yó, chi nchu̱náán nkáꞌnú Cristo Jesús nu̱u̱nꞌ Ndiosíꞌ jie̱ꞌe̱ꞌ kua̱chi-ó, sáva nákani núne Cristo yó kene-ó nu̱u̱nꞌ kua̱chi-ó, jie̱ꞌe̱ꞌ ya̱ yɨ́ꞌɨ́-ó nu̱u̱nꞌ re̱ꞌ.
Chi ñani Ndiosíꞌ Jesús sáva kuviꞌ re̱ꞌ jee katɨ ni̱ñɨ̱ꞌ re̱ꞌ sáva so̱ko̱ꞌ re̱ꞌ maáréꞌ jie̱ꞌe̱ꞌ kua̱chi-ó, sáva kunekáꞌnú iniꞌ Ndiosíꞌ kua̱chi-ó, jie̱ꞌe̱ꞌ kúneí iniꞌ-ó Jesús. Jee sukuán stúvi Ndiosíꞌ ya̱ na̱a̱ꞌ kúvi re̱ꞌ chi njia̱ꞌa re̱ꞌ nu̱u̱nꞌ rá kua̱chi nsa̱ꞌá ñɨvɨ tiempúꞌ yanaꞌán, ˻jee ntu nxínóꞌo re̱ꞌ ráa˼,
chi ñeꞌneꞌ iniꞌ re̱ꞌ maa. Jee nsa̱ꞌá re̱ꞌ sukuán sáva tiempúꞌ vitan stúvi re̱ꞌ ya̱ maáréꞌ na̱a̱ꞌ kúvi re̱ꞌ. Sáva kúvi saꞌá na̱a̱ꞌ re̱ꞌ si̱kɨ̱ꞌ kua̱chi ñɨvɨ jee suni sanáaꞌ re̱ꞌ ya̱ kino̱o na̱a̱ꞌ rá ñɨvɨ ya̱ kúneí iniꞌ ráa Jesús nu̱u̱nꞌ re̱ꞌ.
Resa̱a jee, ¿né núꞌ íyó ya̱ káꞌánꞌ téyɨ́ɨ́-ó jie̱ꞌe̱ꞌ maáó, résa? ¡Ntu kúvi kuitɨꞌ! ¿Na̱ chi ntu kúvi káꞌánꞌ téyɨ́ɨ́-ó jie̱ꞌe̱ꞌ maáó? ¿Á ntu kúvi káꞌánꞌ téyɨ́ɨ́-ó jie̱ꞌe̱ꞌ ya̱ síkúnkuvi-ó tu̱ꞌun tátúníꞌ “ley” Moisés? ¡Ntu̱ví kuitɨꞌ!, chisaꞌ tátúníꞌ Ndiosíꞌ ya̱ íyó kúneí iniꞌ-ó Cristo.
Chi jíníꞌ-ó ya̱ sííyo Ndiosíꞌ kua̱chi-ó sáva kino̱o na̱a̱ꞌ-ó nu̱u̱nꞌ re̱ꞌ jie̱ꞌe̱ꞌ ya̱ kúneí iniꞌ-ó Jesús jee nsú jie̱ꞌe̱ꞌ ya̱ síkúnkuvi-ó rá tiñu tátúníꞌ “ley”.
¿Á kúvi Ndiosíꞌ kua̱chi kuitɨꞌ Ndiosíꞌ rá ñɨvɨ Israel, résa? ¿Á ntu suni kúvi re̱ꞌ Ndiosíꞌ ya̱ kúvi kuneñu̱ꞌun rá inka ñɨvɨ re̱ꞌ ya̱ ntu kúvi ráa ñɨvɨ Israel, résa? Va̱tu̱ꞌ nijia, suni kúvi re̱ꞌ Ndiosíꞌ ya̱ sikáku re̱ꞌ ñɨvɨ rá inka “nación” xi̱ntíín kua̱chi ráa.
Chi métúꞌún ɨɨn ni Ndiosíꞌ íyó. Suvire̱ꞌ ví ya̱ sííyo re̱ꞌ kua̱chi rá ñɨvɨ sáva kino̱o na̱a̱ꞌ ráa nu̱u̱nꞌ re̱ꞌ jie̱ꞌe̱ꞌ kúneí iniꞌ ráa Jesús, va̱ni ñɨvɨ Israel ya̱ níso seña Ndiosíꞌ nu̱u̱nꞌ yɨkɨkúñu ráa, va̱ni rá ñɨvɨ inka “nación” ya̱ ntu níso ráa seña “circuncisión”.
Saájee retú sííyo Ndiosíꞌ kua̱chi-ó jie̱ꞌe̱ꞌ ya̱ kúneí iniꞌ-ó Jesús, ¿á síjíta-ó tu̱ꞌun káꞌánꞌ “ley” vá? ¡Ni ntu̱ví kuitɨꞌ! Chisaꞌ kúnáaꞌ iniꞌ-ó ya̱ yɨ́yáꞌvi “ley” vá.
Ntaji Abraham ɨɨn ichi nu̱u̱nꞌ-ó
¿Ná kúvi ya̱ kachiꞌ-ó ya̱ nníꞌinꞌ Abraham, ya̱ kúvi jííꞌ yanaꞌán ichiyúkúnꞌ ráníꞌ?
Chi retú nstúvi Abraham ya̱ nkino̱o na̱a̱ꞌ re̱ꞌ jie̱ꞌe̱ꞌ tiñu nsa̱ꞌá re̱ꞌ, jee íyó jie̱ꞌe̱ꞌ ya̱ kúvi kaꞌanꞌ téyɨ́ɨ́ re̱ꞌ, soo ntu̱ví nu̱u̱nꞌ Ndiosíꞌ.
Chi, ¿ná káchíꞌ nu̱u̱nꞌ tutuꞌ i̱i̱ꞌ níso tu̱ꞌun Ndiosíꞌ? Káchí-i: “Jee ni̱nu̱ꞌ iniꞌ Abraham Ndiosíꞌ jee jie̱ꞌe̱ꞌ vá nkuna̱a̱ꞌ iniꞌ Ndiosíꞌ ya̱ kínóo na̱a̱ꞌ re̱ꞌ nu̱u̱n-u.”
Soo ɨɨn ñɨvɨ sátíñú re̱ꞌ jee níꞌínꞌ re̱ꞌ xu̱ꞌún ya̱ꞌvi re̱ꞌ jee ntu ntɨ́ɨn kuéntáꞌ maa kuéntáꞌ ya̱ nsi̱kútaꞌviꞌ te̱e xí tiñu xu̱ꞌún vá nu̱u̱nꞌ re̱ꞌ jie̱ꞌe̱ꞌ íyó mániꞌ iniꞌ-i néꞌyá-a re̱ꞌ chisaꞌ táyáꞌvi-i vá nu̱u̱nꞌ re̱ꞌ.
Jee suni sukuán káchíꞌ David ya̱ netuꞌ kúvi ñɨvɨ ya̱ kúnáaꞌ iniꞌ Ndiosíꞌ ya̱ kínóo na̱a̱ꞌ-a nu̱u̱nꞌ re̱ꞌ jee nsú jie̱ꞌe̱ꞌ tiñu váꞌa sáꞌá ñɨvɨ vá:
Na̱ ka̱ꞌ netuꞌ ka̱ꞌ kúvi ñɨvɨ ya̱ nne̱káꞌnú iniꞌ Ndiosíꞌ jie̱ꞌe̱ꞌ rá tiñu niváꞌa nsa̱ꞌá-a ya̱ jiáꞌa-a nu̱u̱nꞌ tu̱ꞌun ya̱ tátúníꞌ re̱ꞌ,
jín ya̱ ntu ntɨ́ɨn kuéntáꞌ re̱ꞌ kua̱chi-i kuéntáꞌ jiásɨ́ꞌ re̱ꞌ nu̱u̱nꞌ vá.
Na̱ ka̱ꞌ netuꞌ ka̱ꞌ kúvi ñɨvɨ ya̱ I̱toꞌoꞌ-ó ni ntu̱né tɨ́ɨn kuéntáꞌ kuitɨꞌ re̱ꞌ ka̱ꞌ rá kua̱chi ñɨvɨ vá.
Nkachiꞌ David nu̱u̱nꞌ tutuꞌ ííꞌ.
Rá ñɨvɨ Israel ya̱ níso ráa seña Ndiosíꞌ nu̱u̱nꞌ yɨkɨkúñu ráa naní “circuncisión”, ¿á kua̱chi maáráa netuꞌ kúvi ráa sukuán? áxí, ¿á suni rá ñɨvɨ ntu kúvi Israel ya̱ ntu níso seña vá ranika̱ꞌ? Chi káchíꞌ-ó ya̱ ni̱nu̱ꞌ iniꞌ Abraham Ndiosíꞌ jee nkuna̱a̱ꞌ iniꞌ re̱ꞌ ya̱ kínóo na̱a̱ꞌ Abraham nu̱u̱nꞌ re̱ꞌ.
Saájee, ¿né tiempúꞌ nkuna̱a̱ꞌ iniꞌ Ndiosíꞌ ya̱ na̱a̱ꞌ kúvi Abraham, résa? ¿Á sáá ya̱ níso re̱ꞌ seña naní “circuncisión”? Áxí, ¿á ne̱ sáá ntiáꞌan ka̱ꞌ kuniso re̱ꞌ maa? Nsá né ya̱ níso re̱ꞌ maa, chi né ntiáꞌan ka̱ꞌ nsa̱ꞌá “circuncidar” re̱ꞌ maáréꞌ.
Jee nni̱ꞌi̱nꞌ re̱ꞌ seña vá nu̱u̱nꞌ yɨkɨkúñu re̱ꞌ, ya̱ kúvi ɨɨn seyúꞌ ya̱ stúvi-i ya̱ naáꞌ ya̱ kínóo na̱a̱ꞌ re̱ꞌ nu̱u̱nꞌ Ndiosíꞌ jie̱ꞌe̱ꞌ ya̱ nku̱neí iniꞌ re̱ꞌ maa, sáá ntiáꞌan kuniso re̱ꞌ seña vá. Jee sukuán íyó sáva kúvi Abraham tátáꞌ ntáká rá ñɨvɨ ya̱ kúneí iniꞌ ráa Ndiosíꞌ, sú ntu níso ráa seña vá. Chi kúneí iniꞌ ráa Cristo, sáva kuna̱a̱ꞌ iniꞌ Ndiosíꞌ ya̱ kínóo na̱a̱ꞌ ráa nu̱u̱nꞌ re̱ꞌ.
Jee suni Abraham kúvi re̱ꞌ tátáꞌ nu̱u̱nꞌ rá ñɨvɨ Israel ya̱ níso ráa seña “circuncisión”. Soo nsú tátáꞌ ráa kúvi re̱ꞌ jie̱ꞌe̱ꞌ ya̱ kua̱chi kuitɨꞌ níso ráa seña vá, chisaꞌ suni jíka ráa ichi njiáꞌa tátáꞌ ránꞌ Abraham ya̱ nku̱neí iniꞌ re̱ꞌ Ndiosíꞌ. Jee nku̱neí iniꞌ re̱ꞌ sukuán ne̱ sáá ntiáꞌan saꞌá “circuncidar” re̱ꞌ maáréꞌ, nékúvi.
Tu̱ꞌun nchi̱sóyuꞌú Ndiosíꞌ síkúnkuvi re̱ꞌ maa jie̱ꞌe̱ꞌ kúneí iniꞌ-ó maáréꞌ
Chi nchi̱sóyuꞌú Ndiosíꞌ ta̱ꞌvi̱ꞌ nu̱u̱nꞌ Abraham jín nu̱u̱nꞌ rá ichiyúkúnꞌ re̱ꞌ ya̱ ni̱ꞌi̱nꞌ ráa nɨꞌɨ ñuꞌun ñɨ̱vɨ́ yaꞌá. Jee nchi̱sóyuꞌú Ndiosíꞌ maa nsú jie̱ꞌe̱ꞌ nsi̱kúnkuvi Abraham tu̱ꞌun “ley” ya̱ nta̱túníꞌ Ndiosíꞌ nu̱u̱nꞌ Moisés, chisaꞌ jie̱ꞌe̱ꞌ kínóo na̱a̱ꞌ re̱ꞌ ya̱ va̱ji ne̱ nu̱u̱nꞌ kúneí iniꞌ re̱ꞌ Ndiosíꞌ.
Chi retánꞌ rá ñɨvɨ ya̱ núkú ráa síkúnkuvi ráa “ley” ví rá ñɨvɨ ya̱ ni̱ꞌi̱nꞌ ta̱ꞌvi̱ꞌ vá, nékúvi, saájee íyó ka̱ꞌá ya̱ kúneí iniꞌ-ó tu̱ꞌun nkachiꞌ re̱ꞌ, jee síjíta-a ya̱ nchi̱sóyuꞌú re̱ꞌ.
Chi “ley” Moisés síkíji-i ya̱ ni̱ꞌi̱nꞌ ñɨvɨ ya̱ ki̱tɨ̱ꞌ iniꞌ Ndiosíꞌ jee xinóꞌo re̱ꞌ ráa ˻jie̱ꞌe̱ꞌ ntu kúneí ráa sikúnkuvi ráa nɨꞌɨ ya̱ káchíꞌ “ley” vá˼. Soo nu̱u̱nꞌ ntu íyó ni ɨɨn “ley”, jee suni ntu jiáꞌa ñɨvɨ nu̱u̱nꞌ ya̱ káchíꞌ “ley”.
Saáva ni̱ꞌi̱nꞌ ñɨvɨ ta̱ꞌvi̱ꞌ ya̱ nchi̱sóyuꞌú Ndiosíꞌ jie̱ꞌe̱ꞌ ya̱ kúneí iniꞌ ráa re̱ꞌ, sáva kúvi ta̱ꞌvi̱ꞌ vá ya̱ síkútaꞌviꞌ re̱ꞌ nu̱u̱nꞌ-ó sú ntu íyó ni̱ꞌi̱nꞌ-ó maa. Síkútaꞌviꞌ re̱ꞌ maa sáva kino̱o kutú ya̱ nchi̱sóyuꞌú re̱ꞌ nu̱u̱nꞌ nta̱ká rá ñɨvɨ ya̱ kúvi ichiyúkúnꞌ Abraham. Soo síkútaꞌviꞌ re̱ꞌ maa nsú kua̱chi kuitɨꞌ nu̱u̱nꞌ rá ñɨvɨ Israel ya̱ yɨ́ꞌɨ́ ráa nu̱u̱nꞌ “ley”, chisaꞌ suni nu̱u̱nꞌ nta̱ká rá ñɨvɨ ya̱ kúneí iniꞌ ráa Ndiosíꞌ kuéntáꞌ kua̱ꞌ Abraham. Sukuán suvire̱ꞌ kúvi tátáꞌ ntáká-órán ichinúúnꞌ Ndiosíꞌ.
Suꞌva káchíꞌ tu̱ꞌun níso nu̱u̱nꞌ tutuꞌ ííꞌ ya̱ nkachiꞌ Ndiosíꞌ nu̱u̱nꞌ Abraham: “Ñani ni̱ꞌ noꞌó sáva kúvi nú tátáꞌ rá ñɨvɨ kue̱ꞌe̱ꞌ “nación”.” Ni̱nu̱ꞌ iniꞌ Abraham re̱ꞌ, chi maáréꞌ ví ya̱ nástekúꞌ i̱i̱ꞌ re̱ꞌ rá níꞌiꞌ jín ya̱ tátúníꞌ re̱ꞌ sáꞌá re̱ꞌ ya̱ koo rá nantíñú ya̱ ni ntiáꞌan koo.
Jee súka̱ꞌ ntu̱náꞌ íyó jie̱ꞌe̱ꞌ koo tu̱ꞌun neí iniꞌ Abraham koo se̱ꞌya re̱ꞌ soo ni̱yo tu̱ꞌun neí iniꞌ re̱ꞌ, jee ni̱nu̱ꞌ iniꞌ re̱ꞌ ya̱ kenta kuvi re̱ꞌ tátáꞌ rá ñɨvɨ kue̱ꞌe̱ꞌ “nación”, sánikua̱ꞌ nkachiꞌ Ndiosíꞌ nu̱u̱nꞌ re̱ꞌ: “Sukuán kukueꞌeꞌ rá ichiyúkúnꞌ nú.”
Jee ntu nnúun ka̱ꞌ ya̱ kúneí iniꞌ Abraham maá Ndiosíꞌ, súnika̱ꞌ ntɨɨn kuéntáꞌ re̱ꞌ ya̱ yɨkɨkúñu re̱ꞌ níyo kuéntáꞌ níꞌiꞌ re̱ꞌ chi ya̱ íñɨ́ re̱ꞌ yatin sientúꞌ kui̱ya̱ꞌ, jín ya̱ númáꞌ ñasɨ́ꞌɨ́ re̱ꞌ Sara.
Jee ni ntu nñúꞌún kuáchí iniꞌ re̱ꞌ ntu ñákui̱ñɨ̱ꞌ ínúꞌ iniꞌ re̱ꞌ tu̱ꞌun nchi̱sóyuꞌú Ndiosíꞌ nu̱u̱nꞌ re̱ꞌ, chisaꞌ nijia ka̱ꞌ ya̱ kúneí iniꞌ re̱ꞌ ka̱ꞌ, jee nna̱kuetúꞌún re̱ꞌ Ndiosíꞌ ya̱ kúñáꞌnú xá Ndiosíꞌ.
Jee íchí kuitɨꞌ ni̱nu̱ꞌ nkáꞌnú iniꞌ re̱ꞌ ya̱ kuvi saꞌá Ndiosíꞌ ya̱ nchi̱sóyuꞌú re̱ꞌ.
Saáva suni nkuna̱a̱ꞌ iniꞌ Ndiosíꞌ ya̱ kino̱o na̱a̱ꞌ Abraham nu̱u̱nꞌ re̱ꞌ.
Jee nsáꞌ kua̱chi kuitɨꞌ jie̱ꞌe̱ꞌ Abraham níso nu̱u̱nꞌ tutuꞌ ííꞌ ya̱ nkuna̱a̱ꞌ iniꞌ Ndiosíꞌ ya̱ kínóo na̱a̱ꞌ re̱ꞌ.
Chi suni níso tu̱ꞌun vá nu̱u̱nꞌ tutuꞌ ííꞌ jie̱ꞌe̱ꞌ yó ranika̱ꞌ, chi suni nkuna̱a̱ꞌ iniꞌ Ndiosíꞌ kino̱o na̱a̱ꞌ-ó jie̱ꞌe̱ꞌ ya̱ kúneí iniꞌ-orán Ndiosíꞌ. Jee maáréꞌ ví ya̱ nxi̱nákóo re̱ꞌ I̱toꞌoꞌ-ó Jesús nkene-e nteñu rá níꞌiꞌ jee nna̱stekúꞌ re̱ꞌ maa.
Ya̱ nna̱ku̱ꞌva Ndiosíꞌ maa sáva kuviꞌ-i jie̱ꞌe̱ꞌ kua̱chi-ó jee nna̱tekuꞌ i̱i̱ꞌ-i sáva siíyo Ndiosíꞌ kua̱chi-ó sáva saꞌá re̱ꞌ ya̱ kino̱o na̱a̱ꞌ-ó nu̱u̱nꞌ re̱ꞌ.
Na̱ja kuvi jín rá ñɨvɨ ya̱ nkuna̱a̱ꞌ iniꞌ Ndiosíꞌ ya̱ na̱a̱ꞌ kúvi ráa
Jee nu̱u̱nꞌ nkuna̱a̱ꞌ iniꞌ Ndiosíꞌ ya̱ kino̱o na̱a̱ꞌ-ó nu̱u̱nꞌ re̱ꞌ jie̱ꞌe̱ꞌ ya̱ kúneí iniꞌ-ó Jesús, saáva íyó mániꞌ Ndiosíꞌ jín-ó jie̱ꞌe̱ꞌ I̱toꞌoꞌ-ó Jesucristo.
Chi suni Cristo nsa̱ꞌá ya̱ nki̱vɨ-ó nu̱u̱nꞌ ya̱ íyó mániꞌ iniꞌ Ndiosíꞌ néꞌyá re̱ꞌ yó, sú ntu íyó ni̱ꞌi̱nꞌ-ó maa. Jee íñɨ́ ni̱ꞌin-ó jín ya̱ íyó mániꞌ iniꞌ Ndiosíꞌ néꞌyá re̱ꞌ yó. Jee kúsɨ́ɨꞌ iniꞌ ánímaꞌ-ó chi íyó tu̱neí iniꞌ-ó kúnáaꞌ iniꞌ-ó ya̱ taji re̱ꞌ nu̱u̱nꞌ-ó ya̱ viiꞌ kúñáꞌnú-ó jín re̱ꞌ.
Jee nsáꞌ kua̱chi kuitɨꞌ yaꞌá, chi suni kúsɨ́ɨꞌ iniꞌ-ó nu̱u̱nꞌ tu̱nóꞌó nóꞌo-ó, chi jíníꞌ-ó ya̱ nu̱u̱nꞌ tu̱nóꞌó nóꞌo-ó vá sáꞌá ya̱ jíjia iniꞌ-ó káꞌnú koo iniꞌ-ó keꞌneꞌ iniꞌ-ó ya̱ kuiñɨ kutú-ó nu̱u̱nꞌ Jesús.
Jee ya̱ káꞌnú koo iniꞌ-ó jiéꞌnéꞌ iniꞌ-ó íñɨ́ kutú-ó sáꞌá-a ya̱ kene na̱a̱ꞌ va̱ꞌa-ó, jee ya̱ kene na̱a̱ꞌ va̱ꞌa-ó vá sáꞌá ya̱ íyó tu̱neí iniꞌ-ó kúnáaꞌ iniꞌ-ó ya̱ saꞌá Ndiosíꞌ.
Chi ne̱ sáá táyáꞌ iniꞌ-ó ntu̱náꞌ kúvi saꞌá-ó sáva kino̱o na̱a̱ꞌ-ó nu̱u̱nꞌ Ndiosíꞌ, jee maá tiempúꞌ ñani Ndiosíꞌ ni̱ꞌi̱ꞌ Cristo jie̱ꞌe̱ꞌ rá ñɨvɨ ntu ntɨ́ɨn kuéntáꞌ ráa Ndiosíꞌ.
Chi yatin ni ɨɨn ñɨvɨ ntu jíꞌíꞌ-i nu̱u̱nꞌ inka ñɨvɨ na̱a̱ꞌ. Súnika̱ꞌ sa̱naanꞌ kiji iniꞌ ɨɨn ñɨvɨ kuviꞌ-i nu̱u̱nꞌ ɨɨn ñɨvɨ va̱ꞌa iniꞌ.
Soo stúvi Ndiosíꞌ ya̱ ñúnúunꞌ re̱ꞌ yó, chi ni̱ꞌi̱ꞌ Cristo jie̱ꞌe̱ꞌ-órán ne̱ sáá kúvi i̱i̱ꞌ-ó ñɨvɨ kua̱chi.
Jee saáva nu̱u̱nꞌ ya sííyo Ndiosíꞌ kua̱chi-ó vitan sáva kino̱o na̱a̱ꞌ-ó nu̱u̱nꞌ re̱ꞌ jie̱ꞌe̱ꞌ ya̱ níꞌiꞌ Cristo jee ñatɨ ni̱ñɨ̱ꞌ re̱ꞌ, jee sáá víꞌí ka̱ꞌ sikáku re̱ꞌ yó nkúnoꞌo-ó tu̱nóꞌó xinóꞌo Ndiosíꞌ ñɨvɨ jie̱ꞌe̱ꞌ kua̱chi ráa chi kítɨ́ꞌ iniꞌ re̱ꞌ jie̱ꞌe̱ꞌ kua̱chi ráa.
Chi ne̱ sáá túfíꞌ ta̱ꞌán-ó néꞌyá-ó Ndiosíꞌ jee nnuma̱ni̱ꞌ re̱ꞌ jín-ó jie̱ꞌe̱ꞌ ya̱ níꞌiꞌ se̱ꞌya re̱ꞌ jie̱ꞌe̱ꞌ-ó. Jee retú númániꞌ re̱ꞌ jín-ó sukuán jee sáá víꞌí ka̱ꞌ sikáku re̱ꞌ yó jie̱ꞌe̱ꞌ ya̱ tékúꞌ Jesucristo jee nkúnoꞌo-ó tu̱nóꞌó xinóꞌo Ndiosíꞌ ñɨvɨ.
Jee nsáꞌ kua̱chi yaꞌá ni, chi suni kúsɨ́ɨꞌ víꞌí iniꞌ-ó néꞌyá-ó Ndiosíꞌ jie̱ꞌe̱ꞌ I̱toꞌoꞌ-ó Jesucristo, chi vitan jee nsa̱ꞌá re̱ꞌ ya̱ nni̱ꞌi̱nꞌ-ó ya̱ nnuma̱ni̱ꞌ Ndiosíꞌ jín-ó.
Tu̱ꞌun jie̱ꞌe̱ꞌ Adán jín Cristo
Saájee jie̱ꞌe̱ꞌ ɨɨn te̱e ni jee nki̱vɨ kua̱chi ñɨ̱vɨ́ yaꞌá, jee jie̱ꞌe̱ꞌ kua̱chi vá nkenta ya̱ jíꞌíꞌ ñɨvɨ. Jee suni nkenta ne̱ kua̱íyó ñɨvɨ jíꞌíꞌ ráa chi nɨꞌɨ ráa nsa̱ꞌá kua̱chi.
Chi ne̱ ntiáꞌan ku̱ꞌva Ndiosíꞌ “ley” nu̱u̱nꞌ Moisés, jee ya̱ íyó kua̱chi iniꞌ ñɨ̱vɨ́ yaꞌá. Soo nu̱u̱nꞌ ntu íyó “ley”, jee ntu kúvi natee-ó si̱kɨ̱ꞌ ñɨvɨ.
Soo ne̱ tiempúꞌ ntekuꞌ Adán jín ne̱ tiempúꞌ ntekuꞌ Moisés, jee nɨꞌɨ ñɨvɨ yɨ́ꞌɨ́ ráa xi̱ntíín ya̱ jíꞌíꞌ ráa, súnika̱ꞌ ntu nsa̱ꞌá ráa táꞌán kua̱chi sánikua̱ꞌ njia̱ꞌa Adán nu̱u̱nꞌ tu̱ꞌun nta̱túníꞌ Ndiosíꞌ. Jee kúnkunuún Adán jín Jesús ya̱ íyó kiji.
Soo kua̱chi ya̱ nsa̱ꞌá Adán ntu kúnuún jín ta̱ꞌvi̱ꞌ ya̱ nsi̱kútaꞌviꞌ saɨn Ndiosíꞌ nu̱u̱n-ó. Chi jie̱ꞌe̱ꞌ ya̱ njia̱ꞌa ɨɨn ni te̱e nu̱u̱nꞌ tu̱ꞌun nta̱túníꞌ Ndiosíꞌ jee ni̱ꞌi̱ꞌ kue̱ꞌe̱ꞌ víꞌí ñɨvɨ. Soo ntántúníꞌ víꞌí ka̱ꞌ kúvi ya̱ íyó mániꞌ iniꞌ Ndiosíꞌ néꞌyá re̱ꞌ yó jín ta̱ꞌvi̱ꞌ ya̱ nsi̱kútaꞌviꞌ víꞌí re̱ꞌ nu̱u̱nꞌ kue̱ꞌe̱ꞌ ñɨvɨ jie̱ꞌe̱ꞌ íyó mániꞌ iniꞌ ɨɨn ni te̱e, ya̱ suvi ví Jesucristo.
Jee ta̱ꞌvi̱ꞌ nsi̱kútaꞌviꞌ Ndiosíꞌ ntu kúvi-i kuéntáꞌ ɨɨn ni te̱e ya̱ nsa̱ꞌá-a ɨɨn kua̱chi, ya̱ njia̱ꞌa re̱ꞌ nu̱u̱nꞌ tu̱ꞌun nta̱túníꞌ Ndiosíꞌ. Chi jie̱ꞌe̱ꞌ métúꞌún kua̱chi ni jee ntiaaꞌ ya̱ sanáaꞌ Ndiosíꞌ sijíta re̱ꞌ ñɨvɨ. Jee sáá nkuvi kue̱ꞌe̱ꞌ víꞌí kua̱chi sukuán jee ta̱ꞌvi̱ꞌ ya̱ síkútaꞌviꞌ saɨn re̱ꞌ nkenta ya̱ siíyo Ndiosíꞌ kua̱chi ñɨvɨ sáva kino̱o na̱a̱ꞌ ráa nu̱u̱nꞌ re̱ꞌ.
Chi nu̱u̱nꞌ yɨ́ꞌɨ́ ñɨvɨ xɨ̱ntíín ya̱ jíꞌíꞌ ráa jie̱ꞌe̱ꞌ ɨɨn kua̱chi ya̱ nsa̱ꞌá métúꞌún te̱e ni ya̱ kúvi Adán. Soo métúꞌún te̱e ni ya̱ kúvi Jesucristo jee saa víꞌí káꞌ sáꞌá re̱ꞌ ya̱ yɨ́ꞌɨ́ ñɨvɨ xi̱ntɨ́ɨ́n ya̱ kutekuꞌ ráa jín Ndiosíꞌ. Chi ntántúníꞌ ni̱ꞌi̱nꞌ víꞌí ráa ya̱ íyó mániꞌ iniꞌ Ndiosíꞌ néꞌyá re̱ꞌ ráa jee ni̱ꞌi̱nꞌ víꞌí ráa ta̱ꞌvi̱ꞌ ya̱ kínóo na̱a̱ꞌ ráa nu̱u̱nꞌ re̱ꞌ.
Jee saáva kuéntáꞌ jie̱ꞌe̱ꞌ métúꞌún ɨɨn kua̱chi ni ya̱ nsa̱ꞌá ɨɨn te̱e ya̱ njia̱ꞌa re̱ꞌ nu̱u̱nꞌ tu̱ꞌun nta̱túníꞌ Ndiosíꞌ jee nkenta nu̱u̱nꞌ kua̱íyó ñɨvɨ ya̱ sijíta Ndiosíꞌ ráa. Jee suni sukuán jie̱ꞌe̱ꞌ métúꞌún ɨɨn tiñu na̱a̱ꞌ ni nsa̱ꞌá ɨɨn te̱e nkenta nu̱u̱nꞌ nɨꞌɨ ñɨvɨ ya̱ kúvi ni̱ꞌi̱nꞌ ráa ya̱ kino̱o na̱a̱ꞌ ráa nu̱u̱nꞌ Ndiosíꞌ sáva kutekuꞌ ráa jín re̱ꞌ.
Chi jie̱ꞌe̱ꞌ ya̱ ntu nka̱níjiá métúꞌún ni te̱e nkenta nu̱u̱nꞌ rá kue̱ꞌe̱ꞌ ñɨvɨ ya̱ kúvi ráa ñɨvɨ kua̱chi, jee suni sukuán jie̱ꞌe̱ꞌ ya̱ nka̱níjiá métúꞌún ni te̱e jee kue̱ꞌe̱ꞌ ñɨvɨ kenta kuvi ráa ñɨvɨ na̱a̱ꞌ.
Soo nkenta “ley” Moisés sáva kukueꞌeꞌ ka̱ꞌ kua̱chi sáꞌá ñɨvɨ. Soo sáá nku̱kueꞌeꞌ kua̱chi íyó, jee kukueꞌeꞌ ka̱ꞌ íyó mániꞌ iniꞌ Ndiosíꞌ néꞌyá re̱ꞌ yó.
Sáva kuéntáꞌ kua̱ꞌ nku̱neí kua̱chi si̱kɨ̱ꞌ ñɨvɨ ya̱ yɨ́ꞌɨ́ ráa xi̱ntíín kua̱chi jee sáꞌá-a ya̱ jíꞌíꞌ ñɨvɨ, jee suni sukuán nku̱neí ya̱ íyó mániꞌ iniꞌ Ndiosíꞌ néꞌyá re̱ꞌ yó yɨ́ꞌɨ́-ó xi̱ntíín re̱ꞌ, chi nsa̱ꞌá re̱ꞌ ya̱ kino̱o na̱a̱ꞌ-ó nu̱u̱nꞌ re̱ꞌ. Jee nsa̱ꞌá re̱ꞌ sukuán sáva ni̱ꞌi̱nꞌ-ó ya̱ kutekuꞌ-ó jín re̱ꞌ nɨ́ɨ́nkání jie̱ꞌe̱ꞌ ya̱ nsa̱ꞌá I̱toꞌoꞌ-ó Jesucristo.
Kuéntáꞌ níꞌiꞌ-ó nu̱u̱nꞌ kua̱chi-ó ya̱ ntu yɨ́ꞌɨ́-ó ka̱ꞌ nu̱u̱nꞌ-u soo tékúꞌ-ó jín Ndiosíꞌ jie̱ꞌe̱ꞌ ya̱ yɨ́ꞌɨ́-ó nu̱u̱nꞌ Cristo
Saájee, ¿ná kúvi ya̱ kachiꞌ-ó? ¿Á kunikɨnꞌ-ó ka̱ꞌ saꞌá-ó kua̱chi sáva kukueꞌeꞌ ka̱ꞌ ya̱ koo ma̱ni̱ꞌ iniꞌ Ndiosíꞌ kune̱ꞌyá re̱ꞌ yó, rúsa?
¡Ntu kúvi kuitɨꞌ! chi kuéntáꞌ ya̱ ni̱ꞌi̱ꞌ-ó nu̱u̱nꞌ kua̱chi-ó, ¿na̱sa kúvi kueꞌnu i̱i̱ꞌ-órán ka̱ꞌ jín kua̱chi-ó, rúsa?
¿Á ntu jíníꞌ rán ya̱ ntáká-ó ya̱ ña̱nuté-ó sáva ku̱ꞌvayuꞌú-ó ya̱ kɨꞌɨ-ó nu̱u̱nꞌ Cristo Jesús, jee suni ña̱nuté-ó sáva ku̱ꞌvayuꞌú-ó ya̱ suni ni̱ꞌi̱ꞌ-ó jín re̱ꞌ?
Saáva kuéntáꞌ nyɨse̱ꞌí nkáá-ó jín Cristo sáá ña̱nuté-ó, chi yɨ́ꞌɨ́-ó nu̱u̱nꞌ re̱ꞌ ya̱ suni jíꞌín-ó ni̱ꞌi̱ꞌ-ó jín re̱ꞌ. Sáva sánikua̱ꞌ nnako̱o Cristo nna̱tekuꞌ re̱ꞌ nkene re̱ꞌ nteñu rá níꞌiꞌ nsa̱ꞌá tátáꞌ re̱ꞌ jín fuersáꞌ ííꞌ kúñáꞌnú níso-o jee suni sukuán kúvi nakaka-ó ichi jiáá.
Chi nu̱u̱nꞌ yɨ́ꞌɨ́-ó nu̱u̱nꞌ re̱ꞌ ya̱ ni̱ꞌi̱ꞌ-ó kuéntáꞌ níꞌiꞌ re̱ꞌ jee suni sukuán kɨꞌɨ-ó nu̱u̱nꞌ re̱ꞌ sáva nakueꞌnu jiáá-ó jín re̱ꞌ kuéntáꞌ nna̱tekuꞌ ííꞌ re̱ꞌ.
Jee jíníꞌ-ó ya̱ ya nnaanꞌ na̱ ñɨvɨ nkuvi-ó tiempúꞌ ya̱ta̱ꞌ, chi jíꞌín-i ni̱ꞌi̱ꞌ nkáá-a jín Cristo nu̱u̱nꞌ kurúsiꞌ, sáva naanꞌ ya̱ kúneí kua̱chi jín ñunéꞌyúꞌ-ó, sáva nkɨ́tíñú-ó ka̱ꞌ nu̱u̱nꞌ kua̱chi.
Chi retú ya̱ ni̱ꞌi̱ꞌ ɨɨn ñɨvɨ jee nna̱kui̱ñɨ̱ꞌ núne-e nu̱u̱nꞌ kua̱chi.
Jee retú niꞌiꞌ-ó jín Cristo, jee ínúꞌ iniꞌ-ó ya̱ suni kutekuꞌ-ó jín re̱ꞌ.
Jee jie̱ꞌe̱ꞌ nna̱tekuꞌ i̱i̱ꞌ Cristo jee nnako̱o re̱ꞌ nkene re̱ꞌ nteñu rá ni̱yɨ, jee saáva jíníꞌ-ó ya̱ ni nsáꞌ kuviꞌ re̱ꞌ ka̱ꞌ. Jee ntu̱ví ka̱ꞌ yɨ́ꞌɨ́ re̱ꞌ xi̱ntíín ya̱ jíꞌíꞌ.
Chi sáá ni̱ꞌi̱ꞌ Cristo, jee ɨɨn íchí ni jie̱ꞌe̱ꞌ nɨꞌɨ tiempúꞌ ni̱ꞌi̱ꞌ re̱ꞌ jie̱ꞌe̱ꞌ kua̱chi-ó nku̱sɨ́ɨ́n re̱ꞌ nu̱u̱nꞌ-u, soo tékúꞌ re̱ꞌ vitan sáva kɨtíñú re̱ꞌ nu̱u̱nꞌ Ndiosíꞌ.
Koto jiáꞌa rán ka̱ꞌ ya̱ kuneí kua̱chi jín yɨkɨkúñu rán ya̱ jíꞌíꞌ-i, sáva nkáníjiá rán ka̱ꞌ rá néꞌí níyo iniꞌ yɨkɨkúñu rán.
Jee ni koto jiáꞌa rán ka̱ꞌ maárán nu̱u̱nꞌ kua̱chi sáva ntu kuatíñú rán yɨkɨkúñu rán saꞌá rán tiñu ya̱ ntu íyó na̱a̱ꞌ. Chisaꞌ ku̱ꞌva rán maárán nu̱u̱nꞌ Ndiosíꞌ, kuéntáꞌ ɨɨn ñɨvɨ ya̱ níꞌiꞌ jee nna̱tekuꞌ-u nkene-e nteñu rá ni̱yɨ. Jee ku̱ꞌva rán yɨkɨkúñu rán nu̱u̱nꞌ Ndiosíꞌ sáva kúvi-i ɨɨn nantíñú ya̱ kuatíñú re̱ꞌ saꞌá re̱ꞌ tiñu na̱a̱ꞌ.
Chi ntu íyó kuneí kua̱chi jín rán, chi ntu yɨ́ꞌɨ́ rán ka̱ꞌ xi̱ntíín “ley”, chisaꞌ yɨ́ꞌɨ́ rán chi̱ji tu̱ꞌun ya̱ íyó mániꞌ iniꞌ Ndiosíꞌ néꞌyá re̱ꞌ ránoꞌó.
Tu̱ꞌun kúnkunuún káꞌánꞌ jie̱ꞌe̱ꞌ musúꞌ yɨ́ꞌɨ́ xi̱ntíín kua̱chi
Saájee, ¿ná kachiꞌ-ó? ¿Á saꞌá-ó ka̱ꞌ kua̱chi chi ntu ka̱ꞌ yɨ́ꞌɨ́-ó xi̱ntíín “ley” Moisés, chisaꞌ yɨ́ꞌɨ́-ó xi̱ntíín tu̱ꞌun íyó mániꞌ iniꞌ Ndiosíꞌ néꞌyá re̱ꞌ yó, rúsa? ¡Ntu̱ví kuitɨꞌ!
¿Á ntu jíníꞌ rán ya̱ retú chiꞌi rán maárán xi̱ntíín inka ñɨvɨ kuéntáꞌ ɨɨn musúꞌ sáva kaníjiá rán maa, saájee kúvi rán musúꞌ ya̱ yɨ́ꞌɨ́ rán xi̱ntíín ñɨvɨ vá ya̱ káníjiá rán? Jee suni sukuán kúvi rán musúꞌ sátíñú saɨn rán nu̱u̱nꞌ kua̱chi, ya̱ kenta kuéntáꞌ jíꞌíꞌ rán nu̱u̱nꞌ Ndiosíꞌ. Áxí kúvi rán musúꞌ káníjiá rán Ndiosíꞌ ya̱ kenta kino̱o na̱a̱ꞌ rán nu̱u̱nꞌ re̱ꞌ.
Soo nkútaꞌviꞌ-ó nu̱u̱nꞌ Ndiosíꞌ, ya̱ súnika̱ꞌ nyɨ̱ꞌɨ rán xi̱ntíín kua̱chi kuéntáꞌ musúꞌ, nékúvi, soo vitan jee nka̱níjiá rán ne̱ ánímaꞌ rán tu̱ꞌun Ndiosíꞌ ya̱ nxi̱néꞌénꞌ ráa nu̱u̱nꞌ ránoꞌó.
Jee ya nna̱kani núne Ndiosíꞌ ránoꞌó nkɨ́ꞌɨ rán ka̱ꞌ xi̱ntíín kua̱chi, jee saájee ya nki̱vɨ rán xi̱ntíín máá tiñu na̱a̱ꞌ kuéntáꞌ musúꞌ.
(Káꞌánꞌ ni̱ꞌ tu̱ꞌun láꞌví sukuán kuéntáꞌ káꞌánꞌ né ni ɨɨn ñɨvɨ chi táyáꞌ iniꞌ rán ya̱ víjí jiáku̱ꞌun iniꞌ rán tu̱ꞌun yaꞌá.) Jee njia̱ꞌa rán yɨkɨkúñu rán nu̱u̱nꞌ tiñu ya̱ ntu íyó ninuꞌun jín nu̱u̱nꞌ ya̱ niváꞌa kuéntáꞌ musúꞌ saꞌá néꞌí rán ka̱ꞌ, jee suni sukuán vitan ku̱ꞌva rán yɨkɨkúñu rán nu̱u̱nꞌ máá tiñu na̱a̱ꞌ kuéntáꞌ musúꞌ sáva kusɨ́ɨ́n rán, ya̱ nkɨ́ꞌɨ rán ka̱ꞌ nu̱u̱nꞌ ya̱ niváꞌa sáva kɨtíñú rán nu̱u̱nꞌ Ndiosíꞌ.
Chi ne̱ sáá nyɨ̱ꞌɨ rán xi̱ntíín kua̱chi kuéntáꞌ musúꞌ jiátíñú saɨn, jee niñɨ núne rán ntu nyɨ́ꞌɨ rán nu̱u̱nꞌ tiñu na̱a̱ꞌ Ndiosíꞌ.
Soo, ¿ná nkuvi ya̱ váꞌa ya̱ nni̱ꞌi̱nꞌ rán sáá nyɨ̱ꞌɨ rán nu̱u̱nꞌ kua̱chi, rúja? Jee jie̱ꞌe̱ꞌ vá tu̱nkánuun kúvi-i nu̱u̱nꞌ rán vitan. Chi kua̱chi vá sáꞌá-a ya̱ jiánaanꞌ rán ya̱ kuéntáꞌ jíꞌíꞌ rán nu̱u̱nꞌ Ndiosíꞌ.
Soo vitan ya nna̱kani núne Ndiosíꞌ ránoꞌó nkene ránꞌ kua̱chi. Jee nchiꞌi Ndiosíꞌ ránoꞌó xi̱ntíín re̱ꞌ kuéntáꞌ musúꞌ re̱ꞌ, jee saáva ya kúmí rán ya̱ váꞌa ya̱ kénta kusɨ́ɨ́n rán ya̱ nkɨ́ꞌɨ rán ka̱ꞌ nu̱u̱nꞌ ya̱ niváꞌa sáva kɨtíñú rán nu̱u̱nꞌ Ndiosíꞌ, jee kenta kutekuꞌ rán nɨ́ɨ́nkání jín re̱ꞌ.
Chi ya̱ꞌvi ya̱ níꞌínꞌ ñɨvɨ jie̱ꞌe̱ꞌ kua̱chi ráa kúvi ya̱ naanꞌ ráa kuéntáꞌ kuviꞌ rán nu̱u̱nꞌ Ndiosíꞌ, soo ta̱ꞌvi̱ꞌ ya̱ síkútaꞌviꞌ Ndiosíꞌ ví ya̱ kutekuꞌ-ó jín re̱ꞌ nɨ́ɨ́nkání jie̱ꞌe̱ꞌ yɨ́ꞌɨ́-ó nu̱u̱nꞌ I̱toꞌoꞌ-ó Cristo Jesús.
Tu̱ꞌun kúnkunuún jie̱ꞌe̱ꞌ ñɨvɨ nta̱na̱ꞌá ya̱ xínéꞌénꞌ-e na̱sa nákuíñɨꞌ núne ñɨvɨ nkɨ́ꞌɨ ráa ka̱ꞌ nu̱u̱nꞌ “ley”
Ránoꞌó ñanitáꞌán, (káꞌánꞌ ni̱ꞌ jín ñɨvɨ ya̱ jíníꞌ tu̱ꞌun káchíꞌ “ley” njia̱ꞌa Ndiosíꞌ nu̱u̱nꞌ Moisés). ¿Á ntu jíníꞌ rán ya̱ “ley” tátúníꞌ nu̱u̱nꞌ ñɨvɨ ni tékúꞌ ñɨvɨ vá?
Chi ɨɨn ñaꞌan ya̱ nta̱na̱ꞌá jee sáꞌá “ley” ya̱ yɨ́ꞌɨ́ ña nu̱u̱nꞌ yɨɨ́ ña ni tékúꞌ re̱ꞌ. Soo retú ni̱ꞌi̱ꞌ yɨɨ́ ña, nákuíñɨꞌ núne ña nu̱u̱nꞌ tu̱ꞌun tátúníꞌ “ley” vá ya̱ yɨ́ꞌɨ́ ña nu̱u̱nꞌ yɨɨ́ ña.
Saáva retú tana̱ꞌá ñaꞌan vá jín inka te̱e ni tékúꞌ yɨɨ́ ña jee káchí-ó ya̱ kúvi ña ñaꞌan téní. Soo retú niꞌiꞌ yɨɨ́ ña, jee nákuíñɨꞌ núne ña nu̱u̱nꞌ “ley” vá, jee retú natana̱ꞌa ña jín inka te̱e ntu ñasɨ́ꞌɨ́, jee nsáꞌ kuvi ña ñaꞌan téní.
Jee suni sukuán vá, ránoꞌó ñaniꞌ ni̱ꞌ jín ku̱ꞌva ni̱ꞌ, nkɨ́ꞌɨ rán ka̱ꞌ xi̱ntíín “ley” chi kuéntáꞌ ni̱ꞌi̱ꞌ rán nu̱u̱nꞌ “ley” vá chi jíꞌín rán ni̱ꞌi̱ꞌ rán jín Cristo sáá ni̱ꞌi̱ꞌ re̱ꞌ jín yɨkɨkúñu re̱ꞌ, sáva kɨꞌɨ rán nu̱u̱nꞌ inka ka̱ꞌ. Chi yɨ́ꞌɨ́ rán nu̱u̱nꞌ Cristo ya̱ nnako̱o re̱ꞌ jee nna̱tekuꞌ ííꞌ re̱ꞌ nkene re̱ꞌ nteñu rá ni̱yɨ. Yɨ́ꞌɨ́ rán nu̱u̱nꞌ re̱ꞌ sáva kúvi saꞌá ránꞌ tiñu váꞌa nu̱u̱nꞌ Ndiosíꞌ.<sup>a</sup>
Chi sáá ntu yɨ́ꞌɨ́-ó xi̱ntíín Ndiosíꞌ jee ñaꞌnu-ó sánikua̱ꞌ níyo iniꞌ-ó, jee jie̱ꞌe̱ꞌ tátúníꞌ “ley” Moisés ya̱ koto sáꞌá kua̱chi, jee xínóto-o iniꞌ-ó ya̱ níyo iniꞌ-ó saꞌá-ó kua̱chi. Jee sukuán nsa̱tíñú-u iniꞌ ñunéꞌyúꞌ kua̱chi-ó sáva saꞌá-ó tiñu niváꞌa, saáva kenta-ó kuéntáꞌ kuviꞌ-ó nu̱u̱nꞌ Ndiosíꞌ.
Jee nyɨ̱ꞌɨ-ó xi̱ntíín “ley” vá nékúvi, soo kuéntáꞌ ya niꞌiꞌ-ó nu̱u̱nꞌ “ley” vá saáva vitan nákuíñɨꞌ núne-ó nu̱u̱nꞌ “ley” vá. Sáva kɨtíñú-ó nu̱u̱nꞌ Ndiosíꞌ sáni sáꞌá Ta̱chi̱ꞌ ííꞌ ya̱ nakueꞌnu-ó ichi jiáá, jee nsú ichi túꞌú jiáꞌnu-ó sáni ñaꞌnu-ó chi̱ji xi̱ntíín “ley” sáni ntee Moisés nu̱u̱nꞌ tutuꞌ yanaꞌán.
Kua̱chi ya̱ yɨ́ꞌɨ́ ánímaꞌ ni̱ꞌ
Saájee, ¿ná kúvi ya̱ kachiꞌ-ó résa? ¿Á kúvi “ley” kua̱chi résa? ¡Ntu̱ví kuitɨꞌ! Soo ni nsáꞌ kukáꞌnú iniꞌ ni̱ꞌ ná kúvi kua̱chi retánꞌ nsú “ley” káchíꞌ maa. Chi suni ni nku̱níꞌ ni̱ꞌ ná kúvi ya̱ nééꞌ uꞌvi iniꞌ, retánꞌ ntu káchíꞌ “ley”: “koto nééꞌ uꞌvi iniꞌ nú rá nantíñú inka ñɨvɨ”.
Soo jie̱ꞌe̱ꞌ tu̱ꞌun tátúníꞌ Ndiosíꞌ, jee nku̱neí kua̱chi ntɨɨn nuꞌuꞌ, jee nsa̱ꞌá-a ya̱ ntáká nu̱u̱nꞌ ya̱ níyo néꞌí iniꞌ ni̱ꞌ. Chi retánꞌ ntu̱ví “ley” jee kuéntáꞌ níꞌiꞌ kua̱chi ya̱ ntu ka̱ꞌ fesáꞌ-a kúneí víꞌí kosoꞌ nu̱u̱nꞌ ni̱ꞌ.
Jee ni̱yo ɨɨn tiempúꞌ ya̱ ñaꞌnu ni̱ꞌ, sáá ntiáꞌan kuniꞌ ni̱ꞌ ná tátúníꞌ “ley” Moisés, nékúvi. Soo sáá nkenta nku̱káꞌnú iniꞌ ni̱ꞌ ná káchíꞌ tu̱ꞌun tátúníꞌ Ndiosíꞌ, jee kuéntáꞌ nna̱tekuꞌ kua̱chi ni̱ꞌ sáva kuneí-i jín ni̱ꞌ, jee kuéntáꞌ naanꞌ ni̱ꞌ.
Jee kuéntáꞌ ni̱ꞌi̱ꞌ ni̱ꞌ nu̱u̱nꞌ Ndiosíꞌ. Chi nna̱niꞌinꞌ ni̱ꞌ ya̱ tu̱ꞌun tátúníꞌ Ndiosíꞌ yaꞌá ya̱ njia̱ꞌa re̱ꞌ sáva kutekuꞌ va̱ꞌa ni̱ꞌ, nékúvi, soo nsa̱ꞌá “ley” vá ya̱ kuéntáꞌ ni̱ꞌi̱ꞌ ni̱ꞌ nu̱u̱nꞌ re̱ꞌ.
Chi jie̱ꞌe̱ꞌ tu̱ꞌun tátúníꞌ Ndiosíꞌ, jee kúneí kua̱chi tɨ́ɨn nuꞌuꞌ, jee nxi̱náꞌví-i nuꞌuꞌ, jee suni jie̱ꞌe̱ꞌ tu̱ꞌun vá kuéntáꞌ ñaꞌniꞌ kua̱chi vá nuꞌuꞌ.
Saáva i̱i̱ꞌ “ley” njia̱ꞌa Ndiosíꞌ nu̱u̱nꞌ Moisés, jee i̱i̱ꞌ tu̱ꞌun vá ya̱ tátúníꞌ Ndiosíꞌ, jee na̱a̱ꞌ kúvi-i, jee va̱ꞌa kúvi-i.
Saájee, ya̱ váꞌa vá, ¿á nkenta nsa̱ꞌá-a ya̱ kuéntáꞌ kuviꞌ ni̱ꞌ? ¡Ntu kúvi kuitɨꞌ! Chisaꞌ máá kua̱chi ña̱tíñú-u “ley” va̱ꞌa vá, sáva saꞌá-a kuéntáꞌ kuviꞌ ni̱ꞌ, sáva stúvi ya̱ kúvi-i kua̱chi. Chi sukuán stúvi tu̱ꞌun tátúníꞌ Ndiosíꞌ ya̱ niváꞌa nasɨ́kuitɨꞌ kúvi kua̱chi.
Chi ntu jiáku̱ꞌun iniꞌ ni̱ꞌ ya̱ sáꞌá ni̱ꞌ. Chi tiñu ya̱ kuíni ni̱ꞌ saꞌá ni̱ꞌ, jee yaꞌá ntu sáꞌá ni̱ꞌ. Chisaꞌ tiñu táꞌvi iniꞌ ni̱ꞌ, jee yaꞌá sáꞌá ni̱ꞌ.
Soo retú sáꞌá ni̱ꞌ ya̱ ntu kuíni ni̱ꞌ sáꞌá ni̱ꞌ, jee kúnáaꞌ iniꞌ ni̱ꞌ ya̱ váꞌa kúvi “ley”.
Saáva nsú nuꞌuꞌ sáꞌá ni̱ꞌ maa, chisaꞌ kua̱chi ya̱ yɨ́ꞌɨ́ iniꞌ ni̱ꞌ kúvi ya̱ sáꞌá maa.
Chi jíníꞌ ni̱ꞌ ya̱ ntu yɨ́ꞌɨ́ ya̱ váꞌa iniꞌ ni̱ꞌ, ya̱ kúvi ya̱ níyo iniꞌ ni̱ꞌ jín ñunéꞌyúꞌ kua̱chi ni̱ꞌ. Chi ñúꞌún iniꞌ ni̱ꞌ ya̱ kuíni ni̱ꞌ saꞌá ni̱ꞌ ya̱ váꞌa, soo ntu íyó iniꞌ ni̱ꞌ ya̱ sáꞌá ni̱ꞌ ya̱ váꞌa.
Chi ntu sáꞌá ni̱ꞌ ya̱ váꞌa ya̱ kuíni ni̱ꞌ, chisaꞌ ya̱ niváꞌa ya̱ ntu kuíni ni̱ꞌ saꞌá ni̱ꞌ, yaꞌá sáꞌá ni̱ꞌ.
Jee retú ya̱ ntu kuíni ni̱ꞌ saꞌá ni̱ꞌ, jee yaꞌá sáꞌá ni̱ꞌ, jee nsú ka̱ꞌ nuꞌuꞌ sáꞌá maa, soo kua̱chi ya̱ yɨ́ꞌɨ́ iniꞌ ni̱ꞌ kúvi ya̱ sáꞌá maa.
Saáva nániꞌinꞌ ni̱ꞌ ya̱ suꞌva sáꞌá-a jín ni̱ꞌ: sáá kuíni ni̱ꞌ saꞌá ni̱ꞌ ya̱ váꞌa, soo ya̱ niváꞌa yɨ́ꞌɨ́-ɨ iniꞌ ni̱ꞌ.
Chi ne̱ ánímaꞌ ni̱ꞌ kúsɨ́ɨꞌ iniꞌ ni̱ꞌ néꞌyá ni̱ꞌ “ley” tátúníꞌ Ndiosíꞌ.
Soo jíníꞌ ni̱ꞌ ya̱ iniꞌ yɨkɨkúñu ni̱ꞌ íyó inka ka̱ꞌ tu̱ꞌun níyo néꞌén iniꞌ ni̱ꞌ saꞌá ni̱ꞌ, jín ya̱ kuíni ni̱ꞌ saꞌá ni̱ꞌ sáni káchíꞌ “ley” Ndiosíꞌ, jee súkúnꞌ táꞌán ráa iniꞌ antúníꞌ ni̱ꞌ. Jee kúneí vá tɨ́ɨn-ɨ nuꞌuꞌ yɨ́ꞌɨ́ ni̱ꞌ nu̱u̱nꞌ ya̱ tátúníꞌ kua̱chi ya̱ sátíñú vá iniꞌ yɨkɨkúñu ni̱ꞌ.
¡Na̱ ka̱ꞌ náꞌví ni̱ꞌ ka̱ꞌ! ¿Né ɨɨn sikáku nuꞌuꞌ nu̱u̱nꞌ yɨ́ꞌɨ́ ni̱ꞌ xi̱ntíín kua̱chiꞌ ya̱ sátíñú iniꞌ ñunéꞌyúꞌ ni̱ꞌ jín ya̱ xináánꞌ-a nuꞌuꞌ?
¡Nkútaꞌviꞌ-ó nu̱u̱nꞌ Ndiosíꞌ!, jie̱ꞌe̱ꞌ ya̱ nsa̱ꞌá I̱toꞌoꞌ-ó Jesucristo.
Saáva jín antúníꞌ ni̱ꞌ yɨ́tíñú ni̱ꞌ nu̱u̱nꞌ “ley” tátúníꞌ Ndiosíꞌ, jee jín máá maá fuersáꞌ ni̱ꞌ ntu kúvi, chi jín ya̱ níyo iniꞌ ni̱ꞌ jín yɨkɨkúñu kua̱chi ni̱ꞌ yɨ́tíñú ni̱ꞌ nu̱u̱nꞌ “ley” tátúníꞌ kua̱chi.
Na̱ja jiáꞌnu-ó sáꞌá Ta̱chi̱ꞌ ííꞌ Ndiosíꞌ
Saájee vitan jee ni ntu̱náꞌ íyó ya̱ sijíta Ndiosíꞌ xinóꞌo re̱ꞌ rá ñɨvɨ ya̱ yɨ́ꞌɨ́ ráa nu̱u̱nꞌ Cristo Jesús, [ya̱ ntu jiáꞌnu ráa ka̱ꞌ sáni níyo néꞌén iniꞌ ráa jín yɨkɨkúñu ráa, chisaꞌ jiáꞌnu ráa sáni kuíni Ta̱chi̱ꞌ ííꞌ Ndiosíꞌ].
Chi nku̱neí Ta̱chi̱ꞌ ííꞌ Ndiosíꞌ sáꞌá re̱ꞌ ya̱ kutekuꞌ-ó jín Ndiosíꞌ, jie̱ꞌe̱ꞌ yɨ́ꞌɨ́-ó nu̱u̱nꞌ Cristo Jesús, jee nákani núne re̱ꞌ ránoꞌó ya̱ nsáꞌ kɨꞌɨ-ó káꞌ xi̱ntíín kua̱chi jín nsáꞌ kenta-ó kuéntáꞌ kuviꞌ-ó nu̱u̱nꞌ Ndiosíꞌ.
Chi máá maá Ndiosíꞌ nsa̱ꞌá re̱ꞌ tiñu vá ya̱ ntu nkúvi saꞌá “ley” ya̱ njia̱ꞌa re̱ꞌ nu̱u̱nꞌ Moisés. Jee ntu nkúvi saꞌá “ley” vá tiñu vá, chi táyáꞌ “ley” vá chi táyáꞌ iniꞌ-ó jee ntu nkúneí-ó sikúnkuvi-ó “ley” vá jín yɨkɨkúñu-ó. Jee máá maá Ndiosíꞌ nsa̱ꞌá re̱ꞌ tiñu vá chi nchu̱ichí re̱ꞌ se̱ꞌya re̱ꞌ nu̱u̱nꞌ ñɨ̱vɨ́ yaꞌá jín yɨkɨkúñu-u ya̱ kúnkunuún jín yɨkɨkúñu ñɨvɨ yɨ́ꞌɨ́ xi̱ntíín kua̱chi ˻sú ntu íyó kua̱chi re̱ꞌ˼. Jee nta̱jí re̱ꞌ se̱ꞌya re̱ꞌ sáva kuviꞌ-i soko-o maáa jie̱ꞌe̱ꞌ kua̱chi-ó, sáva sukuán nsi̱jíta Ndiosíꞌ kua̱chi-ó ya̱ nna̱kuniso Jesús maa iniꞌ yɨkɨkúñu re̱ꞌ.
Nsa̱ꞌá Ndiosíꞌ sukuán sáva kuvi sikúnkuvi-ó ntáká tiñu na̱a̱ꞌ ya̱ tátúníꞌ “ley”,<sup>a</sup> ya̱ ntu ka̱ꞌ jiáꞌnu-ó sáni kuíni kueꞌnu ñunéꞌyúꞌ kua̱chi-ó, chisaꞌ jiáꞌnu-ó sáni kuíni Ta̱chi̱ꞌ ííꞌ Ndiosíꞌ.
Chi rá ñɨvɨ jiáꞌnu ráa sáni kuíni ráa jín ñunéꞌyúꞌ ráa jee túví ráa antúníꞌ ráa nu̱u̱nꞌ ya̱ níyo iniꞌ ráa jín yɨkɨkúñu ráa, ya̱ ntu yɨ́tíñú ráa nu̱u̱nꞌ Ndiosíꞌ. Soo rá ñɨvɨ jiáꞌnu ráa sáni kuíni Ta̱chi̱ꞌ ííꞌ Ndiosíꞌ, jee túví ráa antúníꞌ ráa nu̱u̱nꞌ rá tiñu sáni kuíni Ta̱chi̱ꞌ ííꞌ Ndiosíꞌ.
Chi rá ñɨvɨ túví ráa antúníꞌ ráa nu̱u̱nꞌ ya̱ níyo iniꞌ ráa jín yɨkɨkúñu ráa, ya̱ ntu yɨ́tíñú ráa nu̱u̱nꞌ Ndiosíꞌ, jee sáꞌá-a ya̱ naanꞌ ráa kuéntáꞌ jíꞌíꞌ ráa nu̱u̱nꞌ Ndiosíꞌ. Soo rá ñɨvɨ túví ráa antúníꞌ ráa nu̱u̱nꞌ ya̱ kuíni Ta̱chi̱ꞌ i̱i̱ꞌ Ndiosíꞌ jee sáꞌá-a ya̱ kutekuꞌ ráa jín Ndiosíꞌ jee va̱ꞌa kúvi iniꞌ ráa.
Chi rá ñɨvɨ túví ráa antúníꞌ sáni kuíni ráa, ya̱ ntu yɨ́tíñú ráa nu̱u̱nꞌ Ndiosíꞌ, jee jíníꞌ u̱ꞌvi̱ꞌ ráa Ndiosíꞌ. Jee ntu chiꞌi ráa maáráa xi̱ntíín tu̱ꞌun tátúníꞌ Ndiosíꞌ, jee ni ntu kúvi chiꞌi ráa maáráa xi̱ntíín tu̱ꞌun tátúníꞌ re̱ꞌ.
Jee rá ñɨvɨ ya̱ jiáꞌnu ráa sáni kuíni ráa, ntu̱náꞌ kúvi saꞌá ráa sáva kuva̱ꞌa iniꞌ Ndiosíꞌ kune̱ꞌyá re̱ꞌ ráa.
Soo ránoꞌó chi ntu̱ví ka̱ꞌ yɨ́ꞌɨ́ rán xi̱ntíín sáni kuíni rán saꞌá rán, chisaꞌ yɨ́ꞌɨ́ rán xi̱ntíín Ta̱chi̱ꞌ ííꞌ Ndiosíꞌ, chi Ta̱chi̱ꞌ ííꞌ Ndiosíꞌ yɨ́ꞌɨ́ re̱ꞌ iniꞌ rán. Soo retú né ni ɨɨn ñɨvɨ ya̱ ntu yɨ́ꞌɨ́ Ta̱chi̱ꞌ ííꞌ Cristo iniꞌ ráa jee ntu kúvi ráa ñɨvɨ Cristo.
Soo nu̱u̱nꞌ yɨ́ꞌɨ́ Cristo iniꞌ rán, sú kɨ̱naanꞌ yɨkɨkúñu rán sáva kuviꞌ-i jie̱ꞌe̱ꞌ kua̱chi rán, soo ánímaꞌ rán kutekuꞌ-u jín re̱ꞌ<sup>b</sup> jie̱ꞌe̱ꞌ ya̱ nsiíyo Ndiosíꞌ kua̱chi rán sáva nkino̱o na̱a̱ꞌ rán nu̱u̱nꞌ re̱ꞌ.
Jee Ndiosíꞌ nna̱xinákóo re̱ꞌ Jesús nkene-e nteñu rá ni̱yɨ jee nxi̱nátekuꞌ re̱ꞌ maa. Jee nu̱u̱nꞌ yɨ́ꞌɨ́ Ta̱chi̱ꞌ ííꞌ re̱ꞌ iniꞌ rán, jee maáréꞌ ya̱ nna̱xinákóo ñunéꞌyúꞌ Cristo Jesús nkene-e nteñu rá ni̱yɨ jee suni sukuán maáréꞌ xinátekuꞌ re̱ꞌ ñunéꞌyúꞌ rán ya̱ jíꞌíꞌ. Jee saꞌá re̱ꞌ maa jín Ta̱chi̱ꞌ ííꞌ re̱ꞌ ya̱ yɨ́ꞌɨ́-ɨ iniꞌ rán.
Jee saáva, ránoꞌó ñanitáꞌán, táyáꞌvi-ó ˻nu̱u̱nꞌ Jesús˼, soo nsáꞌ táyáꞌvi-ó nu̱u̱nꞌ na̱sa níyo iniꞌ-ó sáva ntu kuéꞌnu-ó sáni níyo iniꞌ rán kuéntáꞌ rá ñɨvɨ ntu yɨ́tíñú ráa nu̱u̱nꞌ Ndiosíꞌ.
Chi retú jiáꞌnu rán sáni kuíni rán jín ñunéꞌyúꞌ kua̱chi rán saájee kɨ̱naanꞌ rán nu̱u̱nꞌ Ndiosíꞌ. Soo retú jín fesáꞌ ííꞌ Ta̱chi̱ꞌ ííꞌ Ndiosíꞌ jee xináánꞌ rán tiñu niváꞌa sáꞌá rán jín yɨkɨkúñu rán jee kutekuꞌ rán jín Ndiosíꞌ.
Chi ntáká rá ñɨvɨ ya̱ jiáꞌnu ráa sáni chúꞌun Ta̱chi̱ꞌ ííꞌ Ndiosíꞌ ichi ráa, jee suviráa vá kúvi se̱ꞌya Ndiosíꞌ.
Chi nsáꞌ nni̱ꞌi̱nꞌ rán ɨɨn ta̱chi̱ꞌ ya̱ sáꞌá-a jín rán kuéntáꞌ kúvi rán musúꞌ ya̱ ntu sáꞌá-a ya̱ kɨꞌɨ rán xi̱ntíín nu̱u̱nꞌ chuyúꞌví tuku-u iniꞌ rán. Chisaꞌ nni̱ꞌi̱nꞌ rán Ta̱chi̱ꞌ ííꞌ ya̱ nákeꞌen re̱ꞌ yó nuvi-ó se̱ꞌya Ndiosíꞌ. Jee Ta̱chi̱ꞌ ííꞌ yaꞌá sáꞌá ya̱ káchí-ó nu̱u̱nꞌ Ndiosíꞌ: “¡Tááꞌ ni̱ꞌ!”<sup>c</sup>
Jee ya̱ ya kúvi-ó se̱ꞌya Ndiosíꞌ, jee suni ni̱ꞌi̱nꞌ-ó ɨɨn ta̱ꞌvi̱ꞌ. Chi kutaꞌviꞌ-ó ta̱ꞌvi̱ꞌ taji Ndiosíꞌ nu̱u̱nꞌ-ó. Jee kutaꞌviꞌ nkáá-ó ta̱ꞌvi̱ꞌ vá jín Cristo. Retú kuiñɨ ni̱ꞌin-ó jín Cristo jee íyó ñɨvɨ koto u̱ꞌvi̱ꞌ ráa yó kuéntáꞌ nito u̱ꞌvi̱ ráa re̱ꞌ. Jee nu̱u̱nꞌ nóꞌo-órán sukuán jín Cristo, jee suni sáꞌá Ndiosíꞌ ya̱ viiꞌ kuñáꞌnú nkáá-ó jín Cristo.
Íyó tu̱neí iniꞌ-ó ya̱ viiꞌ kuñáꞌnú nkáá-ó jín Cristo
Chi kúnáaꞌ iniꞌ ni̱ꞌ ya̱ naáꞌ ya̱ ntu yɨ́yáꞌvi rá tu̱nóꞌó nóꞌo-ó tiempúꞌ vitan nu̱u̱nꞌ ya̱ viiꞌ nasɨ́kuitɨꞌ kuñáꞌnú-ó saꞌá Ndiosíꞌ ya̱ stúvi re̱ꞌ tiempúꞌ kiji ichinúúnꞌ.
Chi ntáká ya̱ nsa̱ꞌá Ndiosíꞌ nétu numíjiꞌíꞌ ráa ya̱ nasaꞌá Ndiosíꞌ yó ya̱ kájí kuitɨꞌ tuvi-ó sukuán ya̱ kúvi nijia-ó se̱ꞌya re̱ꞌ.
Chi ntáká rá íyó ñɨ̱vɨ́ yaꞌá yɨ́ꞌɨ́-ɨ xi̱ntíín tiñu ka̱ꞌá. Jee nsáꞌ kuíni maáráa noꞌó ráa sukuán. Chisaꞌ sáni nkuna̱a̱ꞌ iniꞌ Ndiosíꞌ chiꞌi re̱ꞌ nɨꞌɨ xi̱ntíín tiñu ka̱ꞌá sukuán. Soo nétu ráa íyó tu̱ꞌun kuneí iniꞌ ráa
ne̱ máá maá ntáká rá íyó ñɨ̱vɨ́ yaꞌá ya̱ suni nakani núne Ndiosíꞌ maa nu̱u̱nꞌ yɨ́ꞌɨ́-ɨ xi̱ntíín tu̱ꞌun tívɨ́ ráa, sáva nakui̱ñɨ̱ꞌ núne ráa jín rá se̱ꞌya Ndiosíꞌ jee viiꞌ kúñáꞌnú-ó saꞌá Ndiosíꞌ.
Chi jíníꞌ-ó ya̱ ne̱ tiempúꞌ vitan nkáá jiáku iniꞌ ntáká ya̱ íyó ñɨ̱vɨ́ yaꞌá jee nkáá nóꞌo-o, kuéntáꞌ nóꞌo ɨɨn ñaꞌan ya̱ téꞌnéꞌ iniꞌ ña ya̱ kaku se̱ꞌya ña.
Soo nsáꞌ kua̱chi ñɨ̱vɨ́ yaꞌá nóꞌo sukuán, chisaꞌ suni máá maáórán ranika̱ꞌ nóꞌo-órán sukuán. Yɨ́ꞌɨ́ Ta̱chi̱ꞌ ííꞌ iniꞌ-ó jee kúvi re̱ꞌ ya̱ xíꞌnañúꞌún nu̱u̱nꞌ sáá víꞌí ka̱ꞌ níꞌínꞌ-ó. Saáva suni tána kuéká-ó iniꞌ maáó chi nétu numíjiꞌíꞌ-ó ya̱ saꞌá Ndiosíꞌ nɨꞌɨ jie̱ꞌe̱ꞌ nna̱keꞌen Ndiosíꞌ yó kuvi-ó se̱ꞌya re̱ꞌ, chi nakani núne re̱ꞌ yɨkɨkúñu-ó sáva ntívɨ́-ɨ ka̱ꞌ jee nasaꞌá jiáá re̱ꞌ maa.
Chi nsi̱káku Ndiosíꞌ yó sáva íyó tu̱ꞌun neí iniꞌ-ó nétu-ó ya̱ ni̱ꞌi̱nꞌ-ó ya̱ saꞌá re̱ꞌ sukuán jín-ó. Íyó tu̱ꞌun neí iniꞌ-ó ya̱ saꞌá re̱ꞌ sukuán soo retú ya túvi nijinꞌ néꞌyá-ó maa, saájee ya ntu̱ví ka̱ꞌ kúvi-i tu̱ꞌun neí iniꞌ-ó nétu-ó maa. Chi retú néꞌyá ɨɨn ñɨvɨ maa, ¿na̱kui chi íyó ka̱ꞌ tu̱ꞌun neí iniꞌ-i nétu-u vá, rúja?
Soo retú íyó tu̱ꞌun neí iniꞌ-ó ya̱ ntu túvi néꞌyá-ó, jee jiéꞌnéꞌ iniꞌ-ó nétu kuvi iniꞌ-ó maa.
Jee suni sukuán chíneí chítuvi Ta̱chi̱ꞌ ííꞌ yó chi táyáꞌ iniꞌ-ó. Chi sáá ntu jíníꞌ-ó na̱sa ka̱ka̱nꞌ táꞌvíꞌ-ó nu̱u̱nꞌ Ndiosíꞌ, soo máá maá Ta̱chi̱ꞌ ííꞌ vá tána re̱ꞌ jíkánꞌ táꞌvíꞌ re̱ꞌ nu̱u̱nꞌ Ndiosíꞌ jie̱ꞌe̱ꞌ-ó ya̱ ntu níꞌínꞌ-ó sákachiꞌ-ó.
Jee maá Ndiosíꞌ jíníꞌ re̱ꞌ ya̱ kúvi iniꞌ ánímaꞌ ñɨvɨ, jee ya̱ jíníꞌ re̱ꞌ ya̱ ná kúvi ya̱ kuniꞌ Ta̱chi̱ꞌ ííꞌ re̱ꞌ, chi sánikua̱ꞌ kuíni maá Ndiosíꞌ jee Ta̱chi̱ꞌ ííꞌ vá jíkánꞌ táꞌvíꞌ re̱ꞌ jie̱ꞌe̱ꞌ-ó ya̱ nsa̱ꞌá sɨ́ɨ́n Ndiosíꞌ yó sáva kɨꞌɨ-ó nu̱u̱nꞌ re̱ꞌ.
Si̱kɨ̱ꞌ ka̱ꞌ sáꞌá Ndiosíꞌ ya̱ kúneí-ó si̱kɨ̱ꞌ ya̱ niváꞌa
Jee jíní-ó ya̱ ntáká tiñu ya̱ kúvi jín rá ñɨvɨ ya̱ ñúnúunꞌ ráa Ndiosíꞌ jee jiátíñú Ndiosíꞌ rá tiñu vá sáva saꞌá re̱ꞌ ya̱ kúvi ya̱ váꞌa nu̱u̱nꞌ ráa ya̱ nkana re̱ꞌ ráa ya̱ kɨꞌɨ ráa nu̱u̱nꞌ re̱ꞌ sáni nkuna̱a̱ꞌ iniꞌ re̱ꞌ.
Chi rá ñɨvɨ vá ya̱ jíníꞌ ya̱chi̱ꞌ re̱ꞌ nka̱ji ya̱chi̱ꞌ re̱ꞌ nékúvi, jee sunisaá ya nkuna̱a̱ꞌ ya̱chi̱ꞌ iniꞌ re̱ꞌ ya̱ kuneen ráa iniꞌ se̱ꞌya re̱ꞌ, sáva kuvi-i se̱ꞌya ñáꞌnú ya̱ kosoꞌ-o nu̱u̱nꞌ kue̱ꞌe̱ꞌ ñaniꞌ-i jín ku̱ꞌva-a.
Jee rá ñɨvɨ ya̱ Ndiosíꞌ saá ya nkuna̱a̱ꞌ ya̱chi̱ꞌ iniꞌ re̱ꞌ, jee suni nkana re̱ꞌ ráa kɨꞌɨ ráa nu̱u̱nꞌ re̱ꞌ. Jee rá ñɨvɨ nkana re̱ꞌ jee suni nsiíyo re̱ꞌ kua̱chi ráa sáva nkino̱o na̱a̱ꞌ ráa nu̱u̱nꞌ re̱ꞌ. Jee rá ñɨvɨ nsiíyo re̱ꞌ kua̱chi ráa, jee suni saꞌá re̱ꞌ ya̱ viiꞌ kúñáꞌnú ráa.
¿Ná kúvi ya̱ kachiꞌ-ó jie̱ꞌe̱ꞌ rá tu̱ꞌun yaꞌá, résa? Chi nu̱u̱nꞌ íñɨ́ Ndiosíꞌ jín-ó, ¿né ɨɨn kúvi ya̱ kenta si̱kɨ̱ꞌ-ó nu̱u̱nꞌ Ndiosí, résa? ˻¡Ntu̱né kúneí ráa nɨ́ɨ́nkání!˼
Chi Ndiosíꞌ ntu nku̱sáꞌán re̱ꞌ se̱ꞌya re̱ꞌ, chisaꞌ nna̱ku̱ꞌva re̱ꞌ se̱ꞌya re̱ꞌ sáva kuviꞌ-i jie̱ꞌe̱ꞌ ntáká-ó ya̱ kúvi ya̱ váꞌa nu̱u̱nꞌ-ó. Jee nu̱u̱nꞌ ntaji re̱ꞌ se̱ꞌya re̱ꞌ sukuán jee suni íyó nijia ya̱ taji re̱ꞌ nu̱u̱nꞌ-ó ntáká ka̱ꞌ ya̱ kiji jie̱ꞌe̱ꞌ ya̱ njia̱ꞌa re̱ꞌ se̱ꞌya re̱ꞌ.
¿Né ɨɨn vá xi̱kóñáꞌán nu̱u̱nꞌ Ndiosíꞌ rá ñɨvɨ ya̱ nka̱ji re̱ꞌ? ˻¡Ntu̱ví!˼, chi Ndiosíꞌ ví ya̱ nsiíyo re̱ꞌ kua̱chi ráa sáva nkuna̱a̱ꞌ iniꞌ re̱ꞌ ya̱ kino̱o na̱a̱ꞌ ráa nu̱u̱nꞌ re̱ꞌ.
¿Né ɨɨn vá sijíta-a yó nu̱u̱nꞌ Ndiosíꞌ résa? ˻¡Ntu̱ví!˼, chi maá Cristo Jesús ví ya̱ níꞌiꞌ re̱ꞌ jie̱ꞌe̱ꞌ-ó, jee suni maáréꞌ ví ya̱ nna̱tekuꞌ re̱ꞌ jee nnako̱o re̱ꞌ nkene re̱ꞌ nteñu rá ni̱yɨ. Jee nééꞌ re̱ꞌ ichi kuáꞌá Ndiosíꞌ nu̱u̱nꞌ tátúníꞌ re̱ꞌ, jee suni yɨ́tuvi re̱ꞌ náma re̱ꞌ yó nu̱u̱nꞌ Ndiosíꞌ.
¿Né ɨɨn vá kúneí-i saꞌá sɨ́ɨ́n-ɨ yó nu̱u̱nꞌ ya̱ ñúnúunꞌ Cristo yó, résa? ¿Á tu̱nóꞌó, áxí tu̱nkuíꞌyáꞌ iniꞌ, áxí ya̱ jíto u̱ꞌvi̱ꞌ ñɨvɨ yó, áxí ta̱ma̱ꞌ, áxí ya̱ kúmániꞌ saꞌma kuꞌun-ó, áxí sáá táꞌánꞌ-ó tu̱nóꞌó íyó íyo, áxí kaꞌniꞌ ñɨvɨ yó jín yuchiꞌ “espada”, résa? ˻¡Ntu̱ví kuitɨꞌ!˼
Chi sáni káchíꞌ tu̱ꞌun Ndiosíꞌ níso nu̱u̱nꞌ tutuꞌ:
Jie̱ꞌe̱ꞌ noꞌó núnuví íyó ñɨvɨ ya̱ kaꞌniꞌ ráa ránuꞌuꞌ.
Ñúꞌún iniꞌ ñɨvɨ kaꞌniꞌ ráa ránuꞌuꞌ kuéntáꞌ lanchi ya̱ jiáꞌníꞌ ráa.
Soo súka̱ꞌ nóꞌo-ó tu̱nóꞌó sukuán, jee Cristo ya̱ ñúnúunꞌ re̱ꞌ yó, maáréꞌ sáꞌá re̱ꞌ ya̱ ntántúníꞌ kuneí-ó núneí ka̱ꞌ iniꞌ-ó,
chi jíníꞌ ni̱ꞌ ya̱ naáꞌ ya̱ ntu̱náꞌ íyó ya̱ sáꞌá sɨ́ɨ́n-ɨ yó nu̱u̱nꞌ ya̱ ñúnúunꞌ Ndiosíꞌ yó:
ni ya̱ jíꞌíꞌ-ó;
ni ya̱ tékúꞌ-ó;
ni rá néetiñu, va̱ni te̱e, va̱ni najiáꞌáꞌ ííꞌ;
ni rá ta̱chi̱ꞌ kíni ñáꞌnú ya̱ níso fuersáꞌ;
ni rá ya̱ íyó tiempúꞌ vitan;
ni rá ya̱ koo tiempúꞌ kiji;
ni ya̱ íyó súkún;
ni ya̱ íyó nu̱u̱nꞌ kúnú;
ni ɨɨn inka ka̱ꞌ ya̱ nsa̱ꞌá Ndiosíꞌ maa, ni nkúvi saꞌá sɨ́ɨ́n-ɨ yó nu̱u̱nꞌ ya̱ ñúnúunꞌ Ndiosíꞌ yó, jie̱ꞌe̱ꞌ yɨ́ꞌɨ́-ó nu̱u̱nꞌ I̱toꞌoꞌ-ó Cristo Jesús.
Nka̱ji Ndiosíꞌ rá ñɨvɨ Israel
Yɨ́ꞌɨ́ ni̱ꞌ nu̱u̱nꞌ Cristo jee ya̱ naáꞌ vá káchíꞌ ni̱ꞌ jee ntu kátúꞌún ni̱ꞌ, jee yɨ́ꞌɨ́ ni̱ꞌ naꞌá Ta̱chi̱ꞌ ííꞌ Ndiosíꞌ jee ne̱ ánímaꞌ ni̱ꞌ jíníꞌ ni̱ꞌ ya̱ naáꞌ
ya̱ íyó ni̱ꞌ jín tu̱nkuéká iniꞌ ni̱ꞌ jee yɨ́táꞌán ne̱ yájíꞌ iniꞌ ánímaꞌ ni̱ꞌ
3-4 jie̱ꞌe̱ꞌ rá ñanitáꞌán ni̱ꞌ, ya̱ kúvi ñɨvɨ táꞌán tataꞌ ni̱ꞌ, ya̱ kúvi rá ñɨvɨ tataꞌ Israel. Chi kuvi niyo iniꞌ ni̱ꞌ ya̱ chisónínu Ndiosíꞌ nuꞌuꞌ jín ya̱ kusɨ́ɨ́n ni̱ꞌ nu̱u̱nꞌ Cristo nékúvi, sáva chunáán ni̱ꞌ maáníꞌ nu̱u̱nꞌ Ndiosíꞌ nu̱u̱n kua̱chi ráa nékúvi, retú kúvi xinánitáꞌvíꞌ ni̱ꞌ ráa sukuán nékúvi. Chi nna̱keꞌen Ndiosíꞌ ráa sáva kuvi ráa se̱ꞌya re̱ꞌ. Jee nteñu vi̱ko̱ꞌ ñanu̱te̱ꞌ re̱ꞌ nneeꞌ re̱ꞌ jín ráa. Jee nsa̱ꞌá re̱ꞌ tratúꞌ jín ráa. Jee nni̱ꞌi̱nꞌ ráa “ley” ya̱ njia̱ꞌa Ndiosíꞌ nu̱u̱nꞌ Moisés. Jee nxi̱néꞌénꞌ re̱ꞌ ráa na̱sa kuneñu̱ꞌun ráa re̱ꞌ. Jee kue̱ꞌe̱ꞌ jie̱ꞌe̱ꞌ nchi̱sóyuꞌú re̱ꞌ nu̱u̱nꞌ ráa ya̱ saꞌá re̱ꞌ ya̱ váꞌa nu̱u̱nꞌ ráa.
Jee suviráa kuvi ichiyúkúnꞌ ntáká rá tátáꞌ rá jííꞌ Hebreo ya̱ nku̱ñáꞌnú nu̱u̱nꞌ Israel yanaꞌán. Jee nu̱u̱nꞌ rá tataꞌ ráa nkaku Cristo sáá nkiji re̱ꞌ nkuvi re̱ꞌ te̱e ñunéꞌyúꞌ. Jee suvire̱ꞌ vá kúvi Ndiosíꞌ ya̱ tátúníꞌ re̱ꞌ nu̱u̱nꞌ kua̱íyó ya̱ íyó, jee netuꞌ kúvi re̱ꞌ nɨ́ɨ́nkání. ¡Suꞌva koo, Amén!
Soo nsáꞌ jíta tu̱ꞌun Ndiosíꞌ, chi nsú ntáká rá ñɨvɨ ya̱ kúvi ichiyúkúnꞌ Israel kúvi nijia ráa rá ñɨvɨ Israel ˻ya̱ ni̱ꞌi̱nꞌ ráa ya̱ nchi̱sóyuꞌú re̱ꞌ˼.
Ni nsú ntáká rá ichiyúkúnꞌ Abraham kúvi nijia ráa se̱ꞌya re̱ꞌ. Chisaꞌ nkachiꞌ Ndiosíꞌ nu̱u̱nꞌ re̱ꞌ: “Nu̱u̱nꞌ se̱ꞌya nú Isaac kiji ráa ya̱ kuvi ichiyúkúnꞌ nú.”
Tu̱ꞌun yaꞌá kuíni káchíꞌ ya̱ nsú kua̱chi jie̱ꞌe̱ꞌ rá se̱ꞌya ni̱ñɨ̱ꞌ Abraham kúvi ráa se̱ꞌya Ndiosíꞌ. Chisaꞌ rá se̱ꞌya ya̱ nchi̱sóyuꞌú Ndiosíꞌ nu̱u̱nꞌ ráa ví rá nkuna̱a̱ꞌ iniꞌ Ndiosíꞌ ya̱ kúvi nijia ráa ichiyúkúnꞌ Abraham.
Chi tu̱ꞌun ya̱ nchi̱sóyuꞌú Ndiosíꞌ nu̱u̱nꞌ Abraham ví yaꞌá: “Nɨ́ tiempúꞌ yaꞌá kiji ni̱ꞌ, jee koo ɨɨn se̱ꞌya yɨ́ɨ́ ñasɨ́ꞌɨ́ nú Sara”, nkachiꞌ Ndiosíꞌ nu̱u̱nꞌ re̱ꞌ.
Jee nsú kua̱chi yaꞌá ni, chi sunisaá nna̱nise̱ꞌya Rebeca u̱vi̱ꞌ nchíkɨ́n nsa̱ꞌá métúꞌún yɨɨ́ ña, ya̱ kúvi Isaac ya̱ kúvi jííꞌ-ó yanaꞌán,
11-13 Chi ne̱ sáá ntiáꞌan ka̱ꞌ kaku ni núvíꞌ ráa, jee ni ntiáꞌan ka̱ꞌ ná saꞌá ráa, ni ya̱ váꞌa, ni ya̱ niváꞌa, jee nkachiꞌ Ndiosíꞌ nu̱u̱nꞌ Rebeca: “Ya̱ ñáꞌnú káꞌ kɨtíñú re̱ꞌ nu̱u̱nꞌ ya̱ súchí ka̱ꞌ.” Suni sukuán níso nu̱u̱nꞌ tutuꞌ i̱i̱ꞌ: “Nñunu̱u̱nꞌ ni̱ꞌ Jacob, soo Esaú chi ntaꞌvi iniꞌ ni̱ꞌ néꞌyá ni̱ꞌ maa.” Sukuán nkachiꞌ Ndiosíꞌ sáva kino̱o kutú ya̱ nkuna̱a̱ꞌ iniꞌ re̱ꞌ sáni nka̱ji re̱ꞌ ɨɨn ráa, sáva nsú jie̱ꞌe̱ꞌ ya̱ nsa̱ꞌá ni núvíꞌ ráa nka̱ji re̱ꞌ maa, chisaꞌ jie̱ꞌe̱ꞌ sáni kuíni maáréꞌ ya̱ nkana re̱ꞌ maa.
¿Ná kúvi ya̱ kachiꞌ-ó, résa? ¿Á kachiꞌ-ó ya̱ ntu náaꞌ sáꞌá Ndiosíꞌ? ¡Ni ntu̱ví kuitɨꞌ!
Chi nkachiꞌ Ndiosíꞌ nu̱u̱nꞌ Moisés: “Koo tu̱náꞌví iniꞌ ni̱ꞌ kune̱ꞌyá ni̱ꞌ ne̱ ni ɨɨn ya̱ kuíni ni̱ꞌ koo tu̱nnáꞌví iniꞌ ni̱ꞌ maa, jee kunáꞌví iniꞌ ni̱ꞌ kune̱ꞌyá ni̱ꞌ né ni ɨɨn ya̱ kuíni ni̱ꞌ kunáꞌví iniꞌ ni̱ꞌ maa.”
Saáva káji Ndiosíꞌ ñɨvɨ nsú jie̱ꞌe̱ꞌ ya̱ kuíni ñɨvɨ ví-i, ni nsú jie̱ꞌe̱ꞌ ya̱ núnasɨ́ ñɨvɨ ví-i, chisaꞌ jie̱ꞌe̱ꞌ Ndiosíꞌ ya̱ íyó tu̱náꞌví iniꞌ re̱ꞌ maa.
Chi káchíꞌ nu̱u̱nꞌ tutuꞌ i̱i̱ꞌ ya̱ nkaꞌanꞌ Ndiosíꞌ jín Faraón ˻ya̱ nkuvi “rey” ya̱ nta̱túníꞌ ñuunꞌ Egipto˼: “Jie̱ꞌe̱ꞌ yaꞌá nxi̱náa ni̱ꞌ noꞌó kunisotíñú nú, sáva kuatíñú ni̱ꞌ noꞌó sáva stúvi ni̱ꞌ fuersáꞌ ííꞌ ni̱ꞌin ni̱ꞌ, sáva te̱ku̱tu̱ꞌún jie̱ꞌe̱ꞌ ni̱ꞌ nu̱u̱nꞌ ñɨvɨ kua̱íyó ñɨ̱vɨ́”, nkachiꞌ Ndiosíꞌ.
Saáva íyó tu̱náꞌví iniꞌ re̱ꞌ néꞌyá re̱ꞌ né ni ɨɨn ñɨvɨ ya̱ kuíni re̱ꞌ. Jee saꞌá ni̱ꞌin re̱ꞌ ánímaꞌ né ni ɨɨn ñɨvɨ ya̱ kuíni re̱ꞌ ya̱ kuni̱ꞌin iniꞌ.
Soo sa̱naanꞌ kachiꞌ ɨɨn rán nu̱u̱nꞌ ni̱ꞌ: “Retú sukuán kuíni re̱ꞌ, ¿na̱ jie̱ꞌe̱ꞌ chi chikua̱chi Ndiosíꞌ si̱kɨ̱ꞌ-ó, résa? Chi, ¿né ɨɨn kúvi kasɨꞌ nu̱u̱nꞌ ya̱ kuíni re̱ꞌ saꞌá re̱ꞌ rúsa?”
Jee noꞌó, ¿né ɨɨn kúvi nú ya̱ níkó yuꞌú nú nu̱u̱nꞌ Ndiosíꞌ? Jee nantíñú sáꞌá, ¿á kachiꞌ-i nu̱u̱nꞌ maáréꞌ ya̱ sáꞌá re̱ꞌ maa?: “¿Na̱ kuvi chi nsa̱ꞌá nú nuꞌuꞌ suꞌva?”
Áxí maá te̱e sáꞌá ki̱sɨ, ¿á ntu íyó kúvi saꞌá re̱ꞌ sáni kuíni re̱ꞌ jín ñuꞌun nkíxín, sáva jín ɨɨn ni ñujien ne̱ꞌyu̱ꞌ ñunkíxín vá kúvi saꞌá re̱ꞌ ɨɨn ki̱sɨ váꞌa máá viiꞌ ya̱ kuatíñú ñunkúún jee inka ka̱ꞌ ki̱sɨ láꞌví?
Jee, ¿á ntu̱ví váꞌa ya̱ suni sukuán sáꞌá Ndiosíꞌ?, chi kuíni Ndiosíꞌ stúvi re̱ꞌ ya̱ xinóꞌo re̱ꞌ ñɨvɨ jie̱ꞌe̱ꞌ kua̱chi ráa chi kítɨ́ꞌ iniꞌ re̱ꞌ néꞌyá re̱ꞌ ráa jee kuíni re̱ꞌ saꞌá re̱ꞌ ya̱ kukáꞌnú iniꞌ nɨꞌɨ jie̱ꞌe̱ꞌ fuersáꞌ ííꞌ ni̱ꞌin níso re̱ꞌ, soo neí káꞌnú ni̱yo neí iniꞌ re̱ꞌ keꞌneꞌ iniꞌ re̱ꞌ néꞌyá re̱ꞌ rá ñɨvɨ ya̱ íyó ni̱ꞌinꞌ ráa ya̱ kítɨ́ꞌ iniꞌ re̱ꞌ xinóꞌo re̱ꞌ ráa saá váji ráa ya̱ xináánꞌ re̱ꞌ ráa.
Jee sukuán neí káꞌnú íyó iniꞌ re̱ꞌ sáva sikúkáꞌnú re̱ꞌ iniꞌ kua̱íyó ya̱ viiꞌ nasɨ́kuitɨꞌ kúñáꞌnú re̱ꞌ. Sukuán saꞌá re̱ꞌ jín-ó ya̱ nku̱náꞌví iniꞌ re̱ꞌ yó, ya̱ nsa̱ꞌá túꞌva re̱ꞌ yó ne̱ xíꞌna ka̱ꞌ sáva sáꞌá re̱ꞌ ya̱ kúñáꞌnú-ó jín re̱ꞌ.
Suni suꞌva káchíꞌ nu̱u̱nꞌ tutuꞌ ííꞌ ya̱ ntee Oseas:
Kachiꞌ ni̱ꞌ jie̱ꞌe̱ꞌ rá ñɨvɨ ya ntu nkúvi ñɨvɨ ni̱ꞌ ya̱ ñɨvɨ ni̱ꞌ ví ráa.
Jee kachiꞌ ni̱ꞌ jie̱ꞌe̱ꞌ rá ñɨvɨ ya̱ ntu nñúnúunꞌ ni̱ꞌ, ya̱ suviráa ví ya̱ ñúnúunꞌ ni̱ꞌ.
Jee né núꞌ nkachiꞌ ni̱ꞌ nu̱u̱nꞌ ráa:
“Ntu nkúvi rán ñɨvɨ ni̱ꞌ”,
jee yukuán kuna̱ní rán se̱ꞌya Ndiosíꞌ tékúꞌ.
Nkachiꞌ Ndiosíꞌ.
Jee suni nkaꞌanꞌ ni̱ꞌin Isaías suꞌva jie̱ꞌe̱ꞌ rá ñɨvɨ Israel:
Súnika̱ꞌ kue̱ꞌe̱ꞌ nasɨ́kuitɨꞌ ichiyúkúnꞌ rá se̱ꞌya ñuunꞌ Israel kuéntáꞌ kúvi kue̱ꞌe̱ꞌ ñuítɨ́ nteñúꞌún,
soo kua̱chi yakuꞌ ráa ni vá sikáku Ndiosíꞌ ráa nu̱u̱nꞌ kua̱chi ráa.
Chi I̱toꞌoꞌ-ó Ndiosíꞌ jee ñamani sikúnkuvi na̱a̱ꞌ re̱ꞌ tu̱ꞌun re̱ꞌ ya̱ nsa̱náa re̱ꞌ ya̱ chunáán rá ñɨvɨ ñɨ̱vɨ́ jie̱ꞌe̱ꞌ kua̱chi ráa.
Káchíꞌ nu̱u̱nꞌ tutuꞌ ííꞌ.
Jee suꞌva nkachiꞌ ya̱chi̱ꞌ Isaías ya̱ koo ichinúúnꞌ:
Chi máá maá Ndiosíꞌ ya̱ kúvi I̱toꞌoꞌ nɨꞌɨ rá najiáꞌáꞌ ííꞌ re̱ꞌ,
jee retánꞌ ntu nxínóo re̱ꞌ yakuꞌ tataꞌ ichiyúkúnꞌ-ó, nékúvi,
jee vitan naanꞌ-ó, nékúvi, íyó-ó kuéntáꞌ ñɨvɨ ñuunꞌ Sodoma jín ñuunꞌ Gomorra, ˻nɨꞌɨ ráa nxi̱náánꞌ re̱ꞌ˼.
Nkachiꞌ Isaías.
Rá ñɨvɨ Israel nkininkava ráa nu̱u̱nꞌ ntu ntɨ́ɨn ráa tu̱ꞌun váꞌa jie̱ꞌe̱ꞌ Jesús
¿Ná kúvi ya̱ kachiꞌ-ó, résa? Káchíꞌ-ó ya̱ rá ñɨvɨ ya̱ ntu̱ví kúvi Israel, ya̱ ntu nnu̱kú ráa na̱sa kino̱o na̱a̱ꞌ ráa nu̱u̱nꞌ Ndiosíꞌ jee nni̱ꞌi̱nꞌ ráa ya̱ kino̱o na̱a̱ꞌ ráa nu̱u̱nꞌ re̱ꞌ. Soo nsa̱ꞌá re̱ꞌ ya̱ kino̱o na̱a̱ꞌ ráa nu̱u̱nꞌ re̱ꞌ jie̱ꞌe̱ꞌ ya̱ kúneí iniꞌ ráa re̱ꞌ.
Soo rá ñɨvɨ Israel nnu̱kú ráa síkúnkuvi ráa ɨɨn “ley” sáva kino̱o na̱a̱ꞌ ráa nu̱u̱nꞌ Ndiosíꞌ soo ntu̱ví nkúneí ráa ni̱ꞌi̱nꞌ ráa maa.
¿Na̱ kuvi chi? Chi ntu nnúkú ráa kino̱o na̱a̱ꞌ ráa jie̱ꞌe̱ꞌ kúneí iniꞌ ráa Jesús, chisaꞌ nnu̱kú ráa kino̱o na̱a̱ꞌ ráa jie̱ꞌe̱ꞌ tiñu sáꞌá ráa. Nkininkava ráa kuéntáꞌ nkakɨ̱ꞌɨ jie̱ꞌe̱ꞌ ráa yu̱u̱ꞌ ya̱ sáꞌá-a ya̱ kakɨ̱ꞌɨ jie̱ꞌe̱ꞌ ñɨvɨ, ˻ya̱ suvi kúvi Jesús˼.
Suꞌva káchíꞌ tu̱ꞌun níso nu̱u̱nꞌ tutuꞌ ííꞌ:
Ne̱ nu̱u̱nꞌ ñuunꞌ Sión kani ni̱ꞌ maáréꞌ ya̱ kuvi re̱ꞌ kuéntáꞌ ɨɨn yu̱u̱ꞌ ya̱ kakɨ̱ꞌɨ jie̱ꞌe̱ꞌ ñɨvɨ
jee yu̱u̱ꞌ yaꞌá vá sáꞌá-a ya̱ naniso ráa.
Jee rá ñɨvɨ ya kúneí iniꞌ ráa re̱ꞌ,
jee nkóo ráa jín tu̱nkánuun.
Nkachiꞌ Ndiosíꞌ.
Ránoꞌó ñaniꞌ jín ku̱ꞌva ni̱ꞌ ya̱ yɨ́ꞌɨ́ rán naꞌá Cristo, ñúkúvi víꞌí iniꞌ ánímaꞌ ni̱ꞌ jie̱ꞌe̱ꞌ rá ñɨvɨ Israel ya̱ sikáku Ndiosíꞌ ráa nu̱u̱nꞌ kua̱chi ráa. Jee jie̱ꞌe̱ꞌ vá jíkánꞌ táꞌvíꞌ ni̱ꞌ nu̱u̱nꞌ Ndiosíꞌ jie̱ꞌe̱ꞌ ráa.
Chi ntu tɨ́ɨn kuéntáꞌ ráa ya̱ Ndiosíꞌ ví ya̱ sáꞌá re̱ꞌ ya̱ kino̱o na̱a̱ꞌ ñɨvɨ nu̱u̱nꞌ re̱ꞌ. Chisaꞌ núkú ráa saꞌá maáráa ya̱ kino̱o na̱a̱ꞌ ráa nu̱u̱nꞌ re̱ꞌ, jee ntu chíꞌi ráa maáráa nu̱u̱nꞌ ya̱ sáꞌá re̱ꞌ ya̱ kino̱o na̱a̱ꞌ ráa nu̱u̱nꞌ re̱ꞌ.
Chi Cristo ví ya̱ nsi̱kúnkuvi nɨꞌɨ ya̱ kuíni Ndiosíꞌ sáꞌá-a jín “ley” Moisés, sáva nta̱ká rá ñɨvɨ ya̱ kúneí iniꞌ ráa Cristo jee kino̱o na̱a̱ꞌ ráa nu̱u̱nꞌ Ndiosíꞌ.
Chi ntee Moisés nu̱u̱nꞌ tutuꞌ ííꞌ jie̱ꞌe̱ꞌ rá ñɨvɨ ya̱ núkú ráa kino̱o na̱a̱ꞌ ráa nu̱u̱nꞌ Ndiosíꞌ jie̱ꞌe̱ꞌ ya̱ saꞌá ráa tu̱ꞌun káchíꞌ “ley”: “Ré nkuvi sikúnkuvi na̱a̱ꞌ ɨɨn ñɨvɨ rá tiñu yaꞌá ˻ya̱ káchíꞌ “ley”˼, jee kutekuꞌ ráa, nékúvi”, nkachiꞌ Moisés.
Soo jie̱ꞌe̱ꞌ rá ñɨvɨ ya̱ kino̱o na̱a̱ꞌ ráa nu̱u̱nꞌ Ndiosíꞌ jie̱ꞌe̱ꞌ ya̱ kúneí iniꞌ ráa Cristo, suꞌva káchíꞌ tu̱ꞌun Ndiosíꞌ níso nu̱u̱nꞌ tutuꞌ ííꞌ jie̱ꞌe̱ꞌ vá: “Koto jiáni iniꞌ ánímaꞌ nú: ¿Né ɨɨn vá kɨ̱nkaa antivɨ́?” (Chi sukuán káchíꞌ-ó ya̱ íyó xinúun-ó Cristo yaꞌá).
Ni nkáni iniꞌ ánímaꞌ nú: “¿Né ɨɨn vá kikuun ne̱ nu̱u̱nꞌ kúnú nasɨ́kuitɨꞌ nu̱u̱nꞌ ntu jínu ya̱ kúnú?”, nkachiꞌ Moisés, (chi sukuán káchíꞌ-ó ya̱ íyó kɨ̱xináa-ó Cristo natava-ó re̱ꞌ nteñu rá ni̱yɨ).
Soo, ¿Ná kúvi ya̱ káchíꞌ tu̱ꞌun nu̱u̱nꞌ tutuꞌ ííꞌ, résa? Káchíꞌ-i:
Íyó yatin tu̱ꞌun re̱ꞌ nu̱u̱nꞌ nú,
iniꞌ yuꞌú nú jín iniꞌ ánímaꞌ nú íyó-o.
Tu̱ꞌun yaꞌá kúvi tu̱ꞌun ya̱ íyó kuneí iniꞌ-ó Cristo ya̱ stékútu̱ꞌún ráníꞌ.
Chi retú jiáꞌayuꞌú nú jín yuꞌú nú ya̱ Jesús kúvi I̱toꞌoꞌ nú, jín retú ne̱ ánímaꞌ nú kúneí iniꞌ nú ya̱ Ndiosíꞌ nxi̱nátekuꞌ re̱ꞌ maa jee nxi̱nákóo re̱ꞌ maa nna̱tavaꞌ re̱ꞌ maa nteñu rá ni̱yɨ, saájee sikáku Ndiosíꞌ noꞌó jie̱ꞌe̱ꞌ kua̱chi nú nanitáꞌvíꞌ nú.
Chi jín ánímaꞌ-ó kúneí iniꞌ-ó Jesús sáva siíyo Ndiosíꞌ kua̱chi-ó jee kino̱o na̱a̱ꞌ-ó nu̱u̱nꞌ re̱ꞌ, jee jín yuꞌú-ó jiáꞌayuꞌú-ó ya̱ I̱toꞌoꞌ-ó ví Jesucristo sáva nanitáꞌvíꞌ-ó.
Chi káchíꞌ nu̱u̱nꞌ tutuꞌ ííꞌ: “Ntáká ñɨvɨ ya̱ kúneí iniꞌ ráa re̱ꞌ, nkóo ráa jín tu̱nkánuun.”
Chi ntu sɨ́ɨ́n kúvi rá ñɨvɨ Israel jín rá ñɨvɨ ya̱ ntu kúvi Israel, chi maá I̱toꞌoꞌ kúvi I̱toꞌoꞌ nu̱u̱nꞌ nɨꞌɨ, jee ntántúníꞌ jiáꞌa re̱ꞌ ya̱ váꞌa sáꞌá re̱ꞌ nu̱u̱nꞌ rá ñɨvɨ ya̱ kákua̱chi ráa nu̱u̱nꞌ re̱ꞌ ya̱ kuvi re̱ꞌ I̱toꞌoꞌ ráa.
Chi: “nta̱ká ñɨvɨ ya̱ kakua̱chi ráa maa nu̱u̱nꞌ I̱toꞌoꞌ-ó, nanitáꞌvíꞌ ráa.”
¿Na̱sa kúvi kakua̱chi ráa nu̱u̱nꞌ re̱ꞌ ya̱ ntu nku̱neí iniꞌ ráa re̱ꞌ, résa? Jee, ¿na̱sa kúvi kuneí iniꞌ ráa re̱ꞌ ya̱ ntiáꞌan teso̱ꞌo ráa jie̱ꞌe̱ꞌ re̱ꞌ, résa? Jee, ¿na̱sa kúvi teso̱ꞌo ráa jie̱ꞌe̱ꞌ re̱ꞌ retú ntu íyó ñɨvɨ ya̱ kachitu̱ꞌún ráa jie̱ꞌe̱ꞌ re̱ꞌ, résa?
Jee, ¿na̱sa kúvi kachitu̱ꞌún ráa jie̱ꞌe̱ꞌ re̱ꞌ, retánꞌ ntu íyo ñɨvɨ ya̱ chuichí rává ráa kɨ̱ꞌɨ̱nꞌ ráa kachitu̱ꞌún ráa jie̱ꞌe̱ꞌ re̱ꞌ résa? Sukuán kachiꞌ tu̱ꞌun níso nu̱u̱nꞌ tutuꞌ ííꞌ: “¡Na̱ ka̱ꞌ viiꞌ ka̱ꞌ kúvi ya̱ jíka ñɨvɨ káchítu̱ꞌún ráa tu̱ꞌun váꞌa Ndiosíꞌ!”
Soo nsú ntáká rá ñɨvɨ Israel nka̱níjiá ráa ntɨɨn ráa rá tu̱ꞌun váꞌa Ndiosíꞌ, sáni nkachiꞌ Isaías: “I̱toꞌoꞌ-ó, ¿né ɨɨn ni̱nu̱ꞌ iniꞌ rá tu̱ꞌun nteso̱ꞌo ráa ya̱ nkachitu̱ꞌún ránꞌ?”
Saáva kuneí iniꞌ ñɨvɨ Cristo va̱ji jie̱ꞌe̱ꞌ teso̱ꞌo ráa tu̱ꞌun, jee tu̱ꞌun tésóꞌo ráa kúvi tu̱ꞌun váꞌa Ndiosíꞌ jie̱ꞌe̱ꞌ Cristo.
Soo káchíꞌ ni̱ꞌ: ¿Á ntiáꞌan teso̱ꞌo ráa maa? Maá nááꞌ nijia ya̱ nteso̱ꞌo ráa maa. Káchíꞌ nu̱u̱nꞌ tutuꞌ ííꞌ:
Nu̱u̱nꞌ nta̱ká ichi nu̱u̱nꞌ ñuꞌun yaꞌá ñe̱te̱nuun tu̱ꞌun re̱ꞌ tékútu̱ꞌún-u,
jín ne̱ nu̱u̱nꞌ jínu ñɨ̱vɨ́ yaꞌá nkenta tu̱ꞌun ráa jie̱ꞌe̱ꞌ re̱ꞌ.
Jee suni káchíꞌ ni̱ꞌ: ¿Á ntu nku̱káꞌnú iniꞌ rá ñɨvɨ Israel tu̱ꞌun yaꞌá, rúja? Chi xíꞌna nkachiꞌ Moisés ya̱ nkachiꞌ Ndiosíꞌ nu̱u̱nꞌ ráa:
Saꞌá ni̱ꞌ ya̱ kukuíñɨ́ iniꞌ rán kune̱ꞌyá rán ñɨvɨ inka “nación” jie̱ꞌe̱ꞌ ku̱ꞌva ni̱ꞌ tu̱ꞌun ni̱ꞌ nu̱u̱nꞌ ñɨvɨ vá ya̱ ntu yɨ́ꞌɨ́ nu̱u̱nꞌ ñɨvɨ ni̱ꞌ.
Jee saꞌá ni̱ꞌ ya̱ ki̱tɨ̱ꞌ iniꞌ rán kune̱ꞌyá rán inka ñɨvɨ jie̱ꞌe̱ꞌ ku̱ꞌva ni̱ꞌ tu̱ꞌun ni̱ꞌ nu̱u̱nꞌ ñɨvɨ vá ya̱ naanꞌ xi̱ni̱ꞌ ráa.
Jee kuíre nchu̱neí iniꞌ Isaías nkachiꞌ re̱ꞌ ya̱ nkachiꞌ Ndiosíꞌ:
Nna̱niꞌinꞌ rá ñɨvɨ nuꞌuꞌ ya ntu̱ví nnánukú ráa nuꞌuꞌ.
Jee nstúvi ni̱ꞌ maáníꞌ ˻nu̱u̱nꞌ tu̱ꞌun ni̱ꞌ˼ nu̱u̱nꞌ ñɨvɨ ya̱ ntu níkátu̱ꞌún ráa jie̱ꞌe̱ꞌ nuꞌuꞌ.
Nkachiꞌ Ndiosíꞌ.
Íyo i̱i̱ꞌ sava rá ñɨvɨ Israel vá nsi̱káku Ndiosíꞌ ráa nu̱u̱nꞌ kua̱chi ráa
Saáva káchíꞌ ni̱ꞌ: ¿Á nku̱ichi iniꞌ Ndiosíꞌ rá ñɨvɨ Israel ya̱ kúvi ráa ñɨvɨ re̱ꞌ? ¡Ntu̱ví kuitɨꞌ! Chi suni nuꞌuꞌ kúvi ni̱ꞌ ɨɨn te̱e Israel, jee kuvi ni̱ꞌ ichiyúkúnꞌ Abraham, jee suni kúvi ni̱ꞌ tataꞌ Benjamín.
Ntu nku̱ichi iniꞌ Ndiosíꞌ rá ñɨvɨ re̱ꞌ, ya̱ niniꞌ ya̱chi̱ꞌ re̱ꞌ iniꞌ ráa nka̱ji ya̱chi̱ꞌ re̱ꞌ ráa. Áxí, ¿á ntu jíníꞌ ránú ná káchíꞌ tu̱ꞌun níso nu̱u̱nꞌ tutuꞌ ííꞌ jie̱ꞌe̱ꞌ “profeta” Elías? Káchíꞌ nu̱u̱nꞌ tutuꞌ ííꞌ na̱sa nkakua̱chi Elías nu̱u̱nꞌ Ndiosíꞌ nkenta re̱ꞌ si̱kɨ̱ꞌ rá ñɨvɨ Israel, jee nkachiꞌ re̱ꞌ:
I̱toꞌoꞌ ni̱ꞌ, ñaꞌniꞌ rá ñɨvɨ rá “profeta” nú,
jee nxtánɨ́ꞌ ráa rá altar nú nu̱u̱nꞌ téñuꞌunꞌ ráa rá sa̱na̱ꞌ násokoꞌ ráa nu̱u̱nꞌ nú;
jee kua̱chi métúꞌún nuꞌuꞌ ni ka̱ꞌ kínóo ni̱ꞌ tékúꞌ ni̱ꞌ ya̱ síkúnkuvi na̱a̱ꞌ nu̱u̱nꞌ noꞌó,
jee suni núkú ráa kaꞌniꞌ ráa nuꞌuꞌ.
Nkachiꞌ Elías.
Soo, ¿ná kúvi ya̱ nna̱xiníkó Ndiosíꞌ?:
Nsa̱ꞌá sɨ́ɨ́n ni̱ꞌ u̱xa̱ꞌ mil te̱e sáva kúvi ráa te̱e ni̱ꞌ,
ya̱ ntu nna̱kui̱ñɨ̱ꞌ ítɨ́ ráa nu̱u̱nꞌ santúꞌ ya̱ naní Baal ni ntu̱né nnéñu̱ꞌun ráa maa.
Jee saáva suni sukuán tiempúꞌ vitan nsa̱ꞌá sɨ́ɨ́n Ndiosíꞌ yakuꞌ ni ñɨvɨ re̱ꞌ kɨꞌɨ ráa nu̱u̱nꞌ re̱ꞌ ya̱ nka̱ji re̱ꞌ ráa chi ya̱ íyó mániꞌ iniꞌ re néꞌyá re̱ꞌ ráa.
Jee nu̱u̱nꞌ ya̱ nka̱ji re̱ꞌ ñɨvɨ re̱ꞌ jee síkútaꞌviꞌ re̱ꞌ ta̱ꞌvi̱ꞌ vá nu̱u̱nꞌ ráa jie̱ꞌe̱ꞌ íyó mániꞌ iniꞌ re̱ꞌ néꞌyá re̱ꞌ ráa jee ntu kúvi-i jie̱ꞌe̱ꞌ tiñu ya̱ nsa̱ꞌá ráa. Soo retánꞌ nka̱ji re̱ꞌ ráa kuvi ráa ñɨvɨ re̱ꞌ jie̱ꞌe̱ꞌ tiñu ya̱ nsa̱ꞌá ráa, nékúvi, saájee ntu kúvi ya̱ síkútaꞌviꞌ re̱ꞌ maa.
Saájee, ¿ná kachiꞌ-ó, résa? Rá ñɨvɨ Israel ya̱ núkú ráa ya̱ kino̱o na̱a̱ꞌ ráa nu̱u̱nꞌ Ndiosíꞌ jee ntu nníꞌínꞌ ráa maa. Soo sava ráa ya̱ nka̱ji Ndiosíꞌ ráa nni̱ꞌi̱nꞌ ráa maa, chi nsiíyo re̱ꞌ kua̱chi ráa. Jee rá inka ka̱ꞌ ráa nkuni̱ꞌin iniꞌ ánímaꞌ ráa.
Suꞌva níso nu̱u̱nꞌ tutuꞌ ííꞌ:
Ndiosíꞌ nsa̱ꞌá ya̱ ntu jíne antúníꞌ ráa jie̱ꞌe̱ꞌ re̱ꞌ,
jee sú íyó nchinúún ráa soo ntu néꞌyá ráa ya̱ sáꞌá re̱ꞌ,
jee sú íyó so̱ꞌo ráa soo ni nsáꞌ tésóꞌo ráa tu̱ꞌun re̱ꞌ,
jee sukuán íyó ne̱ tiempúꞌ vitan.
Jee suni nkachiꞌ “rey” David:
Jee viko sáꞌá ráa, na̱ ka̱ꞌ kuvi vá ɨɨn trampáꞌ jín xe̱yɨ̱ꞌ nu̱u̱nꞌ ráa,
sáva sáꞌá-a ya̱ kininkava ráa,
jee nachunáán ráa jie̱ꞌe̱ꞌ kua̱chi ráa nu̱u̱nꞌ Ndiosíꞌ.
Jee koo kuéntáꞌ nuneenꞌ nchinúún ráa sáva nku̱níꞌ ráa ka̱ꞌ,
jee nakui̱ñɨ̱ꞌ nei ráa kunoꞌo ráa nɨ́ɨ́nkání.
Nkachiꞌ David.
Tu̱ꞌun jie̱ꞌe̱ꞌ ya̱ sikáku Ndiosíꞌ rá ñɨvɨ ya̱ ntu kúvi ñɨvɨ ñuunꞌ Israel
Saáva káchíꞌ ni̱ꞌ: ¿Á ichi nkininkava rá ñɨvɨ Israel nu̱u̱nꞌ nkuni̱ꞌin ánímaꞌ ráa ya̱ ntu kúvi naneꞌen ráa maáráa ka̱ꞌ? ¡Ntu̱ví kuitɨꞌ chi kúvi naneꞌen Ndiosíꞌ ráa! Soo jie̱ꞌe̱ꞌ ya̱ njia̱ꞌa ráa nu̱u̱nꞌ tu̱ꞌun nkachiꞌ Ndiosíꞌ, saáva nkiji ya̱ kúvi sikáku re̱ꞌ rá ñɨvɨ ya̱ ntu kúvi ñɨvɨ Israel. Jee sukuán sáꞌá Ndiosíꞌ sáva saꞌá re̱ꞌ ya̱ kukuíñɨ́ iniꞌ rá ñɨvɨ ñuunꞌ Israel kune̱ꞌyá ráa ya̱ inka ñɨvɨ vá ya̱ níꞌínꞌ rává nanitáꞌvíꞌ rává.
Soo káchíꞌ ni̱ꞌ nu̱u̱nꞌ ránoꞌó ya̱ ntu kúvi rán ñɨvɨ ñuunꞌ Israel: Jie̱ꞌe̱ꞌ ya̱ kúvi ni̱ꞌ apóstol ya̱ nchu̱ichí Ndiosíꞌ sáva kachitu̱ꞌún ni̱ꞌ tu̱ꞌun re̱ꞌ nu̱u̱nꞌ ránoꞌó ya̱ ntu̱ví kúvi rán ñɨvɨ Israel, jee nákuetúꞌún ni̱ꞌ tiñu ya̱ ntaji Ndiosíꞌ nu̱u̱nꞌ ni̱ꞌ.
Jee sukuán sáꞌá ni̱ꞌ sáva sa̱naanꞌ kúvi saꞌá ni̱ꞌ kukuíñɨ́ iniꞌ rá táꞌán ñuunꞌ ni̱ꞌ Israel kune̱ꞌyá ráa ránoꞌó ya̱ kúneí iniꞌ rán Ndiosíꞌ, sáva saꞌá ni̱ꞌ ya̱ suni ni̱ꞌi̱nꞌ sava ráa ya̱ sikáku Ndiosíꞌ ráa jie̱ꞌe̱ꞌ kua̱chi ráa nanitáꞌvíꞌ ráa.
Chi jie̱ꞌe̱ꞌ ya̱ nku̱ichi iniꞌ Ndiosíꞌ rá ñɨvɨ ñuunꞌ Israel jee sukuán jee nkenta nnuma̱ni̱ꞌ re̱ꞌ jín rá inka ñɨvɨ ñɨ̱vɨ́. Jee jie̱ꞌe̱ꞌ sukuán, ¿na̱ja kuvi sáá nakeꞌen tuku re̱ꞌ ráa kuvi ráa ñɨvɨ re̱ꞌ, résa? Chi sukuán kúvi kuéntáꞌ natekuꞌ ráa kene ráa nteñu rá níꞌiꞌ.
Rá ñɨvɨ Israel sókóꞌ ráa nu̱u̱nꞌ Ndiosíꞌ tataꞌ xíꞌnañúꞌún nákeꞌen ráa. I̱i̱ꞌ kúvi tataꞌ xíꞌnañúꞌún vá nu̱u̱nꞌ Ndiosíꞌ. Jee retú i̱i̱ꞌ kúvi-i, jee suni i̱i̱ꞌ kúvi nɨꞌɨ ñujien nɨꞌɨ tataꞌ sáꞌá vá. ˻Sukuán kúvi sava rá ñɨvɨ Israel tɨ́ɨn tu̱ꞌun re̱ꞌ.˼ Jee suni sukuán ííꞌ kúvi yoꞌo yutun jee suni sukuán rá naꞌá yutun-u ranika̱ꞌ.
Soo rá ñɨvɨ Israel kúvi ráa kuéntáꞌ naꞌá yutun olivo stíláꞌ. Jee retú nku̱ichi iniꞌ Ndiosíꞌ sava ráa kuéntáꞌ náneeꞌ re̱ꞌ naꞌá yutun vá, jee noꞌó ya̱ ntu kúvi ñɨvɨ Israel, ya̱ kúvi nú kuéntáꞌ naꞌá yutun olivo yúkú, jee retú nna̱tetáꞌán Ndiosíꞌ noꞌó nu̱u̱nꞌ yutun stíláꞌ vá nakuneeꞌ nú nu̱u̱nꞌ nna̱neeꞌ re̱ꞌ ráa, jee nkenta níꞌínꞌ nú ya̱ váꞌa kuéntáꞌ va̱ji ne̱ nu̱u̱nꞌ yoꞌo sáví yutun olivo stíláꞌ vá.
Jee saáva koto káꞌánꞌ téyɨ́ɨ́ nú ya̱ kúvi nú va̱ꞌa ka̱ꞌ nsú ka̱ꞌ rá ñɨvɨ Israel ya̱ kúvi ráa kuéntáꞌ rá naꞌá ya̱ nna̱neeꞌ. Soo retú káꞌánꞌ téyɨ́ɨ́ nú sukuán, íyó tɨɨn kuéntáꞌ nú ya̱ nsú noꞌó kuéntáꞌ jiáꞌa nú kajin nu̱u̱nꞌ yoꞌo sáví, chisaꞌ máá yoꞌo sáví taji kajin ya̱ va̱ji ne̱ iniꞌ yoꞌo sáví vá nu̱u̱nꞌ nú.
Sa̱naanꞌ kachiꞌ nú: “Nna̱neeꞌ re̱ꞌ sava rá naꞌá yutun sáva nakuneeꞌ nuꞌuꞌ nna̱tɨɨn ni̱ꞌ i̱ka̱ꞌ yutun vá nsa̱ꞌá Ndiosíꞌ”, sa̱naanꞌ kachiꞌ nú.
Va̱tu̱ni, chi jie̱ꞌe̱ꞌ ya̱ ntu nkúneí iniꞌ sava rá ñɨvɨ ñuunꞌ Israel vá Cristo jee nku̱ichi iniꞌ Ndiosíꞌ ráa nna̱neeꞌ re̱ꞌ ráa. Soo noꞌó, jie̱ꞌe̱ꞌ ya̱ kúneí iniꞌ nú Cristo íñɨ́ kutú nú nu̱u̱nꞌ re̱ꞌ. Saáva koto kútéyɨ́ɨ́ nú chisaꞌ kuyúꞌví iniꞌ nú.
Chi retú ntu nnékáꞌnú iniꞌ Ndiosíꞌ rá ñɨvɨ ñuunꞌ Israel, ya̱ nka̱ji re̱ꞌ ráa sáva kúvi ráa ñɨvɨ re̱ꞌ kuéntáꞌ naꞌá máá maá yutun olivo stíláꞌ, jee suni ni noꞌó nsáꞌ kunekáꞌnú iniꞌ re̱ꞌ noꞌó ˻retú ntu kúneí iniꞌ nú Cristo˼.
Saáva tɨɨn kuéntáꞌ rán na̱sa kúváꞌa iniꞌ Ndiosíꞌ jín ya̱ xichiꞌ re̱ꞌ. Nu̱u̱nꞌ ráa ya̱ nkininkava ráa ˻ntu nku̱neí iniꞌ ráa Cristo˼ jee xichiꞌ re̱ꞌ ráa. Soo kúváꞌa iniꞌ re̱ꞌ néꞌyá re̱ꞌ noꞌó, retú kino̱o ni̱ꞌin nú nu̱u̱nꞌ ya̱ kúváꞌa iniꞌ re̱ꞌ néꞌyá re̱ꞌ noꞌó ˻jie̱ꞌe̱ꞌ kúneí iniꞌ nú Cristo˼. Chi retú ntu̱ví, jee suni ne̱ maánú naneeꞌ.
Jee suni rá ñɨvɨ Israel, ntu kúneí iniꞌ ráa Cristo, soo retú nsáꞌ kunikɨnꞌ ráa ka̱ꞌ sukuán, jee nakeꞌen Ndiosíꞌ ráa kuvi ráa ñɨvɨ re̱ꞌ kuéntáꞌ natee re̱ꞌ ráa i̱ka̱ꞌ yutun stíláꞌ, chi kuvi natee tuku re̱ꞌ maáráa.
Chi retú noꞌó, ya̱ ntu kúvi nú ñɨvɨ Israel, ya̱ kúvi nú kuéntáꞌ naꞌá máá maá yutun olivo yúkú ya̱ nka̱neeꞌ re̱ꞌ, jee retú nna̱keꞌen Ndiosíꞌ noꞌó kúvi nú ñɨvɨ re̱ꞌ kuéntáꞌ natee re̱ꞌ noꞌó i̱ka̱ꞌ yutun olivo stíláꞌ, ya̱ ntu kúvi kuéntáꞌ sáꞌá ñɨvɨ, soo sáá víꞌí ka̱ꞌ nakeꞌen Ndiosíꞌ rá ñɨvɨ Israel kuéntáꞌ natee re̱ꞌ ráa i̱ka̱ꞌ yutun stíláꞌ vá, chi suviráa kúvi kuéntáꞌ naꞌá máá maá yutun olivo stíláꞌ.
Sáá kenta tiempúꞌ ya̱ sikáku Ndiosíꞌ rá ñɨvɨ Israel
Ránoꞌó ñanitáꞌán, kuíni ni̱ꞌ ya̱ kukáꞌnú iniꞌ rán tu̱ꞌun yaꞌá ya̱ ni̱yo yuꞌuꞌ-u soo nstúvi Ndiosíꞌ maa nu̱u̱nꞌ-ó. Kuíni ni̱ꞌ ya̱ kuniꞌ rán tu̱ꞌun yaꞌá, sáva nkútéyɨ́ɨ́ rán kani iniꞌ rán ya̱ níchí xi̱ni̱ꞌ rán. Chi nkuna̱a̱ꞌ iniꞌ Ndiosíꞌ ya̱ sava rá ñɨvɨ ya̱ ntu kúvi ñɨvɨ Israel kuneí iniꞌ ráa Cristo. Jee tu̱ꞌun yuꞌuꞌ vá kúvi ya̱ nkuni̱ꞌin ánímaꞌ sava rá ñɨvɨ ñuunꞌ Israel, ne̱kua̱ꞌ nɨꞌɨ rá ñɨvɨ ntu kúvi ñɨvɨ Israel ki̱vɨ ráa xi̱ntíín Ndiosíꞌ saá váji kuneí iniꞌ ráa Cristo.
Jee kuíre ntáká rá ñɨvɨ ñuunꞌ Israel sikáku Ndiosíꞌ ráa jie̱ꞌe̱ꞌ kua̱chi ráa sáva nanitáꞌvíꞌ ráa. Sukuán koo sáni káchíꞌ tu̱ꞌun níso nu̱u̱nꞌ tutuꞌ ííꞌ:
Ne̱ nu̱u̱nꞌ ñuunꞌ Sión kiji maáréꞌ ya̱ nakani núne re̱ꞌ rá ñɨvɨ ñuunꞌ Israel nene ráa nu̱u̱nꞌ kua̱chi ráa,
jee saꞌá sɨ́ɨ́n re̱ꞌ rá ñɨvɨ ichiyúkúnꞌ tataꞌ Jacobo kene ráa nu̱u̱nꞌ ya̱ niváꞌa.
Jee yaꞌá kúvi tratúꞌ ni̱ꞌ ya̱ saꞌá ni̱ꞌ jín ráa,
sáá siíyo ni̱ꞌ rá kua̱chi ráa.
Nkachiꞌ Ndiosíꞌ.
Jie̱ꞌe̱ꞌ tu̱ꞌun váꞌa Jesús, sava rá ñɨvɨ ñuunꞌ Israel jíníꞌ u̱ꞌvi̱ꞌ ráa néꞌyá ráa Ndiosíꞌ, sáva ni̱ꞌi̱nꞌ ránoꞌó sikáku Ndiosíꞌ rán jie̱ꞌe̱ꞌ kua̱chi rán nanitáꞌvíꞌ rán. Soo jie̱ꞌe̱ꞌ ya̱ nka̱ji re̱ꞌ ráa jee ñúnúunꞌ re̱ꞌ ráa jie̱ꞌe̱ꞌ rá tátáꞌ jííꞌ ráa yanaꞌán, ˻ya̱ nchi̱sóyuꞌú re̱ꞌ tratúꞌ nu̱u̱nꞌ rává˼.
Chi Ndiosíꞌ jee ntu níko iniꞌ re̱ꞌ jie̱ꞌe̱ꞌ ta̱ꞌvi̱ꞌ ya̱ síkútaꞌviꞌ re̱ꞌ nu̱u̱nꞌ ráa, ni jie̱ꞌe̱ꞌ ya̱ nkana re̱ꞌ ráa kuvi ráa ñɨvɨ re̱ꞌ.
Chi ránoꞌó, tiempúꞌ ya̱ta̱ꞌ, jee ntu nkáníjiá rán tɨɨn rán tu̱ꞌun Ndiosíꞌ, soo vitan jee nni̱ꞌi̱nꞌ rán ya̱ kúnáꞌví iniꞌ Ndiosíꞌ néꞌyá re̱ꞌ ránoꞌó, jie̱ꞌe̱ꞌ ya̱ ntu̱ví nkáníjiá ráa re̱ꞌ.
Jee suni sukuán vitan ntu káníjiá ráa tɨ́ɨn ráa tu̱ꞌun re̱ꞌ, jee jie̱ꞌe̱ꞌ ya̱ kúnáꞌví iniꞌ Ndiosíꞌ ránoꞌó, jee sáva suni vitan jee kúvi níꞌínꞌ ráa ya̱ kunáꞌví iniꞌ Ndiosíꞌ ráa.
Chi ɨɨn nuún ni sáꞌá Ndiosíꞌ ya̱ yɨ́ꞌɨ́ ntáká ñɨvɨ xi̱ntíín ya̱ ntu káníjiá ráa tu̱ꞌun re̱ꞌ, sáva kuvi kunáꞌví iniꞌ re̱ꞌ kune̱ꞌyá re̱ꞌ ntáká ñɨvɨ.
Jee, ¡na̱ ka̱ꞌ vá ntántúníꞌ ñáꞌnú ka̱ꞌ ya̱ níchí xíniꞌ Ndiosíꞌ, jín ya̱ nɨꞌɨ kuitɨꞌ jíníꞌ re̱ꞌ!
¡Ni ɨɨn ntu kúvi nanukú-u kukáꞌnú iniꞌ-i na̱sa sánáaꞌ re̱ꞌ!
¡Ni ɨɨn ntu̱náꞌ kúvi ki̱ku̱ꞌun iniꞌ-i na̱sa kúvi ntáká ya̱ sáꞌá re̱ꞌ!
Áxí, ¿né ɨɨn vá nna̱kutíñú ráa nu̱u̱nꞌ Ndiosíꞌ résa?”
Áxí, “¿ne̱ ɨɨn ñɨvɨ xíꞌna ka̱ꞌ njia̱ꞌa-a ná kúvi nu̱u̱nꞌ re̱ꞌ
sáva íyó nachunáán re̱ꞌ nu̱u̱nꞌ-u résa?”
Chi nsa̱ꞌá Ndiosíꞌ nɨꞌɨ ya̱ íyó, jee néen kuéntáꞌ re̱ꞌ nɨꞌɨ, jee suni nsa̱ꞌá re̱ꞌ nɨꞌɨ sáva kuvi maáréꞌ maa.
¡Na̱ ka̱ꞌ nakuetúꞌún-ó ya̱ viiꞌ kúñáꞌnú nasɨ́kuitɨꞌ re̱ꞌ nɨ́ɨ́nkání!
Suꞌva koo; amén.
Na̱sa íyó kueꞌnu jiáá-ó ya̱ yɨ́tíñú-ó nu̱u̱nꞌ Ndiosíꞌ
Saáva, ránoꞌó ñanitáꞌán ni̱ꞌ, jie̱ꞌe̱ꞌ ya nni̱ꞌi̱nꞌ yó ya̱ náꞌví iniꞌ Ndiosíꞌ yó, jee saáva náxinániꞌvɨꞌ ni̱ꞌ iniꞌ rán ya̱ nasokoꞌ tékúꞌ rán maárán nu̱u̱nꞌ Ndiosíꞌ sáva kɨtiñu rán nu̱u̱nꞌ re̱ꞌ ya̱ kusɨ́ɨ́n rán kene rán nu̱u̱nꞌ ya̱ niváꞌa, jín ya̱ kueꞌnu rán sáni kúváꞌa iniꞌ re̱ꞌ néꞌyá re̱ꞌ maa. Yukuán kúvi nijia ya̱ néñuꞌun rán re̱ꞌ jín ánímaꞌ rán.
Jee koto jiáꞌnu rán ka̱ꞌ sáni jiáꞌnu rá ñɨvɨ ñɨ̱vɨ́ yaꞌá vitan, chisaꞌ sama rán iniꞌ maárán nujiáá sáá jiáni antúníꞌ rán, sáva kenta kukáꞌnú iniꞌ rán ná kúvi ya̱ kuíni Ndiosíꞌ, ya̱ kúvi ya̱ váꞌa, ya̱ kúváꞌa iniꞌ re̱ꞌ néꞌyá re̱ꞌ maa, jín kúvi ya̱ naáꞌ.
Chi, jie̱ꞌe̱ꞌ íyó mániꞌ iniꞌ Ndiosíꞌ vá nsi̱kútaꞌviꞌ re̱ꞌ tiñu kuniso ni̱ꞌ, jee káchíꞌ ni̱ꞌ nu̱u̱nꞌ ntáká ñɨvɨ nteñu rán: Koto jiáni iniꞌ nú ya̱ kúñáꞌnú nú ka̱ꞌ nsú káꞌ kua̱ꞌ sáni íyó nú, chisaꞌ kani kájí iniꞌ ta ɨɨn rán jie̱ꞌe̱ꞌ maánú, sánikua̱ꞌ ya̱ nñu̱ku̱ꞌvá ya̱ nta̱sáva Ndiosíꞌ nu̱u̱nꞌ nú ta̱ꞌvi̱ꞌ ya̱ chineí re̱ꞌ noꞌó satíñú nú nu̱u̱nꞌ re̱ꞌ, sáni kúneí iniꞌ nú re̱ꞌ.
Chi kuéntáꞌ kua̱ꞌ kue̱ꞌe̱ꞌ nu̱u̱nꞌ níso ñunéꞌyúꞌ-ó soo nsú ɨɨn ni tiñu sáꞌá ráa.
Jee suni sukuán súnika̱ꞌ kue̱ꞌe̱ꞌ-ó íyó, soo kuéntáꞌ ɨɨn yɨkɨkúñu kúvi-ó ya̱ yɨ́ꞌɨ́-ó nu̱u̱nꞌ Cristo, jee ta ɨɨn-ó yɨ́ꞌɨ́-ó nu̱u̱nꞌ ɨɨn inka-ó.
Jee suni sukuán íyó sɨ́ɨ́n sɨ́ɨ́n rá ta̱ꞌvi̱ꞌ-ó sáni nsi̱kútaꞌviꞌ Ndiosíꞌ nu̱u̱nꞌ ta ɨɨn ɨɨn-ó chíneí re̱ꞌ sáꞌá-ó tiñu re̱ꞌ. Retú ni̱ꞌi̱nꞌ nú ta̱ꞌvi̱ꞌ ya̱ táji Ndiosíꞌ tu̱ꞌun re̱ꞌ nu̱u̱nꞌ nú sáva stekútu̱ꞌún nú maa, saꞌá maa sánikua̱ꞌ chúkúꞌva Ndiosíꞌ jiáꞌa re̱ꞌ ya̱ kúneí iniꞌ nú re̱ꞌ.
Áxí retú nni̱ꞌi̱nꞌ nú ta̱ꞌvi̱ꞌ ya̱ chíneí táꞌán nú inka ñɨvɨ, jee chineí nú maa. Áxí retú nni̱ꞌi̱nꞌ nú ta̱ꞌvi̱ꞌ ya̱ xínéꞌénꞌ nú tu̱ꞌun Ndiosíꞌ, jee xinéꞌénꞌ nú maa.
Jee retú nni̱ꞌi̱nꞌ nú ta̱ꞌvi̱ꞌ ya̱ náxiníꞌvɨ́ꞌ nú iniꞌ ñɨvɨ, jee naxiníꞌvɨ́ꞌ nú iniꞌ ráa. Jee retú nni̱ꞌi̱nꞌ nú ta̱ꞌvi̱ꞌ ya̱ ku̱ꞌva nú ya̱ jíniñúꞌún táꞌán nú, jee ne̱ ánímaꞌ nú kuva̱ꞌa iniꞌ nú ku̱ꞌva nú maa. Jee retú nni̱ꞌi̱nꞌ nú ta̱ꞌvi̱ꞌ ya̱ kúvi yósóꞌ nú nu̱u̱nꞌ ñanitáꞌán-ó, jee kávii ñunkúún saꞌá nú maa. Jee retú nni̱ꞌi̱nꞌ nú ta̱ꞌvi̱ꞌ ya̱ kúnáꞌví iniꞌ nú jíto va̱ꞌa nú rá ñɨvɨ táꞌánꞌ tu̱nóꞌó, jee ne̱ kusɨ̱ɨ̱ꞌ iniꞌ nú saꞌá nú maa.
Na̱sa íyó kueꞌnu ñɨvɨ ya̱ kúneí iniꞌ ráa Jesús
Ne̱ saɨn kunu̱u̱nꞌ rán táꞌán rán, koto káñunkúún sáꞌá rán ni ka̱ꞌ. Jee kuniꞌ u̱ꞌvi̱ꞌ rán kune̱ꞌyá rán ya̱ niváꞌa. Jee kunikɨnꞌ rán saꞌá rán tiñu váꞌa.
Jee kunu̱u̱nꞌ ñúnkúún iniꞌ rán ɨɨn inka táꞌán rán kuéntáꞌ ñúnúunꞌ rán ñaniꞌ maárán ya̱ nkaku jín rán. Jee nukú rán saꞌá ñáꞌnú rán ka̱ꞌ nu̱u̱nꞌ rá táꞌán rán nsú káꞌ maárán.
Koto kúkúxí rán kuniꞌvɨꞌ iniꞌ rán jee ne̱ ánímaꞌ rán kuꞌun káñá iniꞌ rán kɨtíñú rán saꞌá rán tiñu nu̱u̱nꞌ I̱toꞌoꞌ-ó.
Jee kusɨ̱ɨ̱ꞌ iniꞌ ánímaꞌ rán jie̱ꞌe̱ꞌ ya̱ íyó tu̱neí iniꞌ rán ki̱vɨ̱ꞌ nétu rán ya̱ xinánitáꞌvíꞌ Cristo ránoꞌó. Jee keꞌneꞌ iniꞌ rán kuiñɨ ni̱ꞌin rán sáá nóꞌo rán tu̱nóꞌó. Jee kuni̱ꞌin ka̱ka̱nꞌ táꞌvíꞌ rán nu̱u̱nꞌ Ndiosíꞌ.
Jee chineí rán ya̱ jíniñúꞌún rá ñɨvɨ nsa̱ꞌá sɨ́ɨ́n Ndiosíꞌ ráa sáva kɨꞌɨ ráa nu̱u̱nꞌ Cristo. Jee koo ma̱ni̱ꞌ iniꞌ rán ku̱ꞌva rán ntíꞌ veꞌi rán kino̱o rá ñɨvɨ yɨ́ꞌɨ́ ráa nu̱u̱nꞌ Cristo ya̱ jíka ráa ichi.
Ka̱ka̱nꞌ táꞌvíꞌ rán nu̱u̱nꞌ Ndiosíꞌ jie̱ꞌe̱ꞌ rá ñɨvɨ ya̱ jíto u̱ꞌvi̱ꞌ ránoꞌó. Jee koto chísónínu rán ráa nu̱u̱nꞌ ya̱ niváꞌa, chisaꞌ ka̱ka̱nꞌ táꞌvíꞌ rán ya̱ váꞌa jie̱ꞌe̱ꞌ ráa.
Jee kusɨ̱ɨ̱ꞌ iniꞌ rán jín rá ñɨvɨ ya̱ kúsɨ́ɨꞌ iniꞌ ya̱ va̱ꞌa kua̱ꞌa̱nꞌ jín-i, jee jiaku iniꞌ rán jín rá ñɨvɨ jiáku iniꞌ.
Jee nuún koo iniꞌ ɨɨn inka rán jín táꞌán rán, jee koto sáꞌá téyɨ́ɨ́ rán maárán, chisaꞌ ɨɨn nuún saꞌá rán maárán jín rá ñɨvɨ láꞌví jee ɨɨn nuún nutútú rán jín ráa. Jee koto kúkaꞌvi iniꞌ rán ya̱ tu̱ꞌva víꞌí rán ka̱ꞌ nsú ka̱ꞌ rá ñanitáꞌán rán.
Jee koto násaꞌá niva̱ꞌa rán nu̱u̱nꞌ ni ɨɨn ñɨvɨ ya̱ nsa̱ꞌá niva̱ꞌa-a jín noꞌó. Kuniꞌvɨꞌ iniꞌ rán saꞌá rán tiñu váꞌa ichinúúnꞌ ntáká ñɨvɨ.
Retú kúvi, na̱sa kua̱ꞌ kenta kúneí rán, kuniꞌvɨꞌ iniꞌ rán kuneeꞌ ñunkúún rán jín ntáká rá ñɨvɨ.
Ránoꞌó ya̱ ñúnúunꞌ ni̱ꞌ, koto násaꞌá kini i̱i̱ꞌ rán rá ñɨvɨ ya̱ sáꞌá kini ráa ránoꞌó, chisaꞌ ku̱ꞌva rán ya̱ maá Ndiosíꞌ xinóꞌo rá ñɨvɨ vá jie̱ꞌe̱ꞌ kítɨ́ꞌ iniꞌ re̱ꞌ néꞌyá re̱ꞌ ráa. Chi sukuán níso nu̱u̱nꞌ tutuꞌ ííꞌ ya̱ káchíꞌ Ndiosíꞌ: “Maáníꞌ vá naxinóꞌo ni̱ꞌ ñɨvɨ sáꞌá niva̱ꞌa. Jee nuꞌuꞌ nachunáán maa, káchíꞌ I̱toꞌoꞌ-ó.”
Saáva, “Retú jíníꞌ u̱ꞌvi̱ꞌ ñɨvɨ ránoꞌó, jee retú jíso̱ko-o, jee ku̱ꞌva rán kajiꞌ-i. Jee retú jíchíꞌ-i nute, jee ku̱ꞌva rán nute koꞌo-o. Chi sukuán ku̱ꞌva rán tu̱nkánuun nu̱u̱nꞌ ráa ne̱ tɨɨn ñuꞌunꞌ nu̱u̱nꞌ ráa.”
Chiꞌi rán maárán xi̱ntíín rá ñɨvɨ néetiñu
Ntáká ñɨvɨ íyó chiꞌi ráa maáráa xi̱ntíín rá ñɨvɨ nísotíñú ya̱ tátúníꞌ rává. Chi ntu̱ví ñɨvɨ nísotíñú retánꞌ nsú Ndiosíꞌ nsa̱ꞌá sukuán. Jee rá ñɨvɨ nísotiñu ya̱ íyó, jee maá Ndiosíꞌ ñakɨnꞌ re̱ꞌ tiñu ya̱ kunisotíñú ráa.
Saáva ɨɨn ñɨvɨ ya̱ núníꞌin-i nu̱u̱nꞌ rá ñɨvɨ nísotíñú, ya̱ njiáꞌa Ndiosíꞌ ya̱ kunisotíñú ráa jee núníꞌin ñɨvɨ vá nu̱u̱nꞌ ya̱ nta̱túníꞌ Ndiosíꞌ. Jee rá ñɨvɨ ya̱ núníꞌin, jee ni̱ꞌi̱nꞌ ráa ya̱ kunoꞌo ráa.
Chi rá ñɨvɨ tátúníꞌ, jee nsáꞌ nísotíñú ráa sáva chuyúꞌví ráa iniꞌ rá ñɨvɨ ya̱ sáꞌá tiñu váꞌa, chisaꞌ rá ñɨvɨ ya̱ sáꞌá tiñu niváꞌa. ¿Á kuíni nú ya̱ nsáꞌ kuyu̱ꞌví nú rá ñɨvɨ nísotíñú nu̱u̱nꞌ nú? Jee saꞌá nú ya̱ váꞌa, résa, jee ni̱ꞌi̱nꞌ nú ya̱ nakuetúꞌún ráa noꞌó.
Chi kúvi ráa musúꞌ nu̱u̱nꞌ Ndiosíꞌ jiátíñú re̱ꞌ ráa, sáva kúvi ya̱ váꞌa nu̱u̱nꞌ nú. Soo retú saꞌá nú tiñu niváꞌa jee kuyu̱ꞌví nú, chi nsáꞌ ka̱ꞌá vá níso ráa tiñu ya̱ xinóꞌo ráa rá ñɨvɨ. Chi kúvi ráa musúꞌ Ndiosíꞌ ya̱ jiátíñú re̱ꞌ ráa, sava nachunáán ráa xinóꞌo ráa rá ñɨvɨ sáꞌá tiñu niváꞌa.
Jee saáva íyó chiꞌi-ó maáó xi̱ntíín ráa, nsú kua̱chi kuitɨꞌ jie̱ꞌe̱ꞌ ya̱ xinóꞌo ráa, chisaꞌ suni jie̱ꞌe̱ꞌ ya̱ jíníꞌ-ó iniꞌ ánímaꞌ-ó ya̱ íyó na̱a̱ꞌ sáꞌá-ó sukuán sáni kuíni Ndiosíꞌ.
Saáva suni chúnáán-ó xu̱ꞌún “impuesto” nákeꞌen rá ñɨvɨ nísotíñú, chi suviráa vá jiátíñú Ndiosíꞌ ráa sáꞌá ráa tiñu njia̱ꞌa re̱ꞌ jee yɨ́táꞌán nééꞌ kuéntáꞌ ráa tiñu yaꞌá.
Jee chunáán rán nu̱u̱nꞌ nta̱ká rá ñɨvɨ ya̱ táyáꞌvi rán. Retú táyáꞌvi rán xu̱ꞌún “impuesto”, jee chunáán rán maa. Jee retú táyáꞌvi rán xu̱ꞌún ñuunꞌ, jee chunáán rán maa. Jee nu̱u̱nꞌ ñɨvɨ ya̱ íyó saꞌá ñáꞌnú rán, jee saꞌá ñáꞌnú rán nu̱u̱nꞌ ñɨvɨ vá. Jee nu̱u̱nꞌ ñɨvɨ ya̱ íyó nakuatáꞌví rán, jee nakuatáꞌví rán ráa.
Koto na̱ kútaya̱ꞌvi rán nu̱u̱nꞌ ni ɨɨn ñɨvɨ, chisaꞌ íyó jie̱ꞌe̱ꞌ ya̱ táyáꞌvi rán ya̱ íyó kunu̱u̱nꞌ rán ɨɨn inka táꞌán rán ya̱ sukuáni íyó chunáán rán maa. Chi ñɨvɨ ya̱ ñúnúunꞌ-u táꞌán-a, jee ya nsi̱kúnkuvi-i ya̱ tátúníꞌ “ley” Ndiosíꞌ.
Chi suꞌva tátúníꞌ “ley” Ndiosíꞌ: “Koto sáꞌá téní nú jín táꞌán nú ya̱ ntu ntánáꞌá-a jín nú, koto sáꞌá nú ni̱yɨ, koto sáꞌá kuíꞌná nú, [koto sáꞌá túꞌún nú], koto ñúnúunꞌ nú nantíñú kúmí táꞌán nú.” Jee ntáká rá tu̱ꞌun yaꞌá jín né ni ɨɨn inka tu̱ꞌun tátúníꞌ Ndiosíꞌ, jee ɨɨn nuún kene káꞌánꞌ-a jín tu̱ꞌun yaꞌá: “Kunu̱u̱nꞌ nú táꞌán nú kuéntáꞌ ñúnúunꞌ nú maánú.”
Chi ñɨvɨ ya̱ ñúnúunꞌ-u táꞌán-a, jee ntu̱náꞌ niváꞌa sáꞌá-a nu̱u̱nꞌ táꞌán-a. Saáva ya̱ ñúnúunꞌ-ó vá ví ya̱ síkúnkuvi-ó nu̱u̱nꞌ káchíꞌ “ley” ya̱ tátúníꞌ Ndiosíꞌ.
Jee jie̱ꞌe̱ꞌ nta̱ká yaꞌá, jee tɨɨn kuéntáꞌ rán tiempúꞌ vitan ya̱ ˻va̱kuyatin ki̱vɨ̱ꞌ niji Cristo˼. Koto íyó rán kuéntáꞌ ñɨvɨ kíxíꞌ ya̱ ntu nániꞌvɨꞌ iniꞌ ráa jie̱ꞌe̱ꞌ vá. Yaꞌá íyó maá horá ya̱ íyó kuéntáꞌ nako̱o-ó ya̱ kíxíꞌ-ó, chi nku̱yatin ka̱ꞌ tiempúꞌ ya̱ nanitáꞌvíꞌ-ó nsú ka̱ꞌ ne̱ sáá nka̱jiéꞌé nku̱neí iniꞌ-ó Cristo.
Chi kúvi kuéntáꞌ ya̱ ya kua̱jiaꞌa yakuááꞌ, jee ya̱ va̱ji kunijinꞌ ki̱vɨ̱ꞌ. Jee íyó sukúita-ó tiñu niváꞌa nsa̱ꞌá-ó kue̱ntáꞌ nu̱u̱nꞌ neenꞌ. Íyó kukutú-ó kueꞌnu-ó nu̱u̱nꞌ tiñu na̱a̱ꞌ váꞌa ya̱ xtúúnꞌ ñuꞌunꞌ Ndiosíꞌ ánímaꞌ-ó, kuéntáꞌ nákúꞌun-ó saꞌma ka̱a sáva kantáꞌán-ó kuéntáꞌ “soldado”.
Jee kueꞌnu na̱a̱ꞌ-ó kuéntáꞌ kaka-ó nuví jee nsú kuéntáꞌ nu̱u̱nꞌ neenꞌ. Jee nsáꞌ saꞌá-ó rá viko néꞌí, jín ya̱ nsáꞌ ko̱ꞌo̱ꞌ-ó ku̱ni-ó, jín ya̱ nku̱síkɨ́ iniꞌ-ó tiñu téní, jín ya̱ nsáꞌá néꞌí-ó, jín ya̱ nkántáꞌán-ó, jín ya̱ nkóo u̱ꞌvi̱ꞌ iniꞌ-ó.
Chisaꞌ íyó koo-ó kuéntáꞌ I̱toꞌoꞌ-ó Jesucristo, jee koto ñúꞌún iniꞌ-ó ka̱ꞌ sáꞌá-ó máá tiñu niváꞌa ka̱ꞌ ya̱ sáni níyo iniꞌ-ó jín yɨkɨkúñu kua̱chi-ó.
Koto káꞌánꞌ u̱ꞌvi̱ꞌ rán kune̱ꞌyá rán rá ñanitáꞌán
Jee koo ma̱ni̱ꞌ rán nu̱u̱nꞌ rá ñɨvɨ ya̱ táyáꞌ iniꞌ ráa nu̱u̱nꞌ ya̱ kúneí iniꞌ ráa Cristo. Jee koto síjíta rán ráa jie̱ꞌe̱ꞌ ya̱ sɨ́ɨ́n sɨ́ɨ́n jiáni iniꞌ ráa.
Chi ɨɨn ñɨvɨ ínúꞌ iniꞌ-i ya̱ yɨ́netuꞌ Ndiosíꞌ ya̱ kajiꞌ-i ntáká nu̱u̱nꞌ ya̱ yájíꞌ. Soo ñɨvɨ táyáꞌ iniꞌ-i kua̱chi yájíꞌ-i nɨꞌɨ ya̱ ntu kúvi ku̱ñu.
Jee ñɨvɨ ya̱ yájíꞌ nta̱ká nu̱u̱nꞌ, jee koto kúníichiꞌ-i kune̱ꞌyá-a ñɨvɨ ya̱ ntu yájíꞌ-i nta̱ká nu̱u̱nꞌ vá. Jee ñɨvɨ ya̱ ntu yájíꞌ-i nta̱ká nu̱u̱nꞌ ré nákúvi-i, jee koto síjíta-a ñɨvɨ ya̱ yájíꞌ-i nta̱ká nu̱u̱nꞌ ré nákúvi. Chi Ndiosíꞌ nyɨ̱netuꞌ re̱ꞌ néꞌyá re̱ꞌ ñɨvɨ vá.
Jee noꞌó, ¿né ɨɨn kúvi nú, ya̱ síjíta nú jie̱ꞌe̱ꞌ ya̱ sáꞌá ɨɨn musúꞌ inka i̱toꞌoꞌ, résa? Chi i̱toꞌoꞌ musúꞌ vá sanáaꞌ-a jie̱ꞌe̱ꞌ ya̱ ni̱ñɨ ni̱ꞌin musúꞌ vá áxí nkininkava musúꞌ vá, jee nsú noꞌó. Jee kuiñɨ ni̱ꞌin-i, chi I̱toꞌoꞌ-ó níso re̱ꞌ fesáꞌ sáva kúvi saꞌá re̱ꞌ ya̱ kuiñɨ ni̱ꞌin-i nu̱u̱nꞌ re̱ꞌ.
Jee suni íyó ñɨvɨ jiáni iniꞌ-i ya̱ íyó ɨɨn ki̱vɨ̱ꞌ va̱ꞌa ka̱ꞌ nsú káꞌ inka ka̱ꞌ ki̱vɨ̱ꞌ. Jee íyó inka ñɨvɨ jiáni iniꞌ-i ya̱ ɨɨn nuún ni kúvi nta̱ká ki̱vɨ̱ꞌ. Ta ɨɨn ɨɨn ñɨvɨ íyó kuna̱a̱ꞌ iniꞌ maáa jie̱ꞌe̱ꞌ jiáni xi̱ni̱ꞌ maáa.
Jee ñɨvɨ ya̱ néñu̱ꞌun-u ya̱ ɨɨn ki̱vɨ̱ꞌ kúvi ííꞌ ka̱ꞌ nsú ka̱ꞌ inka ka̱ꞌ, jee sáꞌá-a vá sáva nakuatáꞌví-i I̱toꞌoꞌ-ó.<sup>a</sup> Jee ñɨvɨ ya̱ yájíꞌ nta̱ká nu̱u̱nꞌ, jee sáꞌá-a vá sáva nakuatáꞌví-i I̱toꞌoꞌ-ó ví ya̱ yájíꞌ-i sukuán, chi jiáꞌa-a ya̱ kútaꞌviꞌ-i nu̱u̱nꞌ Ndiosíꞌ. \ft Jee ñɨvɨ ya̱ ntu̱ví yájíꞌ nta̱ká nu̱u̱nꞌ, jee sáꞌá-a vá sáva nakuatáꞌví-i I̱toꞌoꞌ-ó ví ya̱ yájiꞌ-i sukuán, jee jiáꞌa-a ya̱ kútaꞌviꞌ-i nu̱u̱nꞌ Ndiosíꞌ.
Chi ni ɨɨn-ó ntu tékúꞌ-ó sáva kueꞌnu-ó kɨtíñú-ó nu̱u̱nꞌ maáó, jee ni ɨɨn-ó ntu̱ví yɨ́tíñú-ó nu̱u̱nꞌ maáó sáá jíꞌíꞌ-ó.
Chi retú tékúꞌ-ó, jee tékúꞌ-ó sáva kueꞌnu-ó kɨtíñú-ó nu̱u̱nꞌ I̱toꞌoꞌ-ó. Jee retú kuviꞌ-ó, jee kueꞌnu-ó kɨtíñú-ó nu̱u̱nꞌ I̱toꞌoꞌ-ó sáá kuviꞌ-ó. Saáva retú kutekuꞌ-ó, áxí retú kuviꞌ-ó, yɨ́ꞌɨ́-ó nu̱u̱nꞌ I̱toꞌoꞌ-ó.
Chi jie̱ꞌe̱ꞌ yukuán kúvi ya̱ níꞌiꞌ Cristo jee nna̱tekuꞌ i̱i̱ꞌ-i, sáva kúvi-i I̱toꞌoꞌ nu̱u̱nꞌ rá ñɨvɨ níꞌiꞌ jín nu̱u̱nꞌ rá ñɨvɨ tékúꞌ.
Soo noꞌó, ¿na̱ jie̱ꞌe̱ꞌ chi síjíta nú ñanitáꞌán nú résa? Áxí, ¿na̱ jie̱ꞌe̱ꞌ chi kúníichiꞌ nú néꞌyá nú ñanitáꞌán nú ranika̱ꞌ? Chi nta̱ká-ó vá kuiñɨ-ó ichinúúnꞌ nu̱u̱nꞌ keꞌneꞌ Ndiosíꞌ jie̱ꞌe̱ꞌ ya̱ nsa̱ꞌá-ó.
Chi suꞌva káchíꞌ tu̱ꞌun Ndiosíꞌ níso nu̱u̱nꞌ tutuꞌ ííꞌ:
Káchíꞌ I̱toꞌoꞌ-ó:
jie̱ꞌe̱ꞌ ya̱ tékúꞌ nijia ni̱ꞌ,
jee suni sukuán ichinúúnꞌ ni̱ꞌ nakui̱ñɨ̱ꞌ ítɨ́ nta̱ká kuitɨꞌ ñɨvɨ.
Jee ntáká kuitɨꞌ rá ñɨvɨ ku̱ꞌvayuꞌú ráa ya̱ maáníꞌ vá kúvi nijia Ndiosíꞌ.”
Saáva ta ɨɨn ta ɨɨn-ó na̱siáꞌa-ó kuéntáꞌ jie̱ꞌe̱ꞌ na̱sa vá nsa̱ꞌá-ó nééꞌ-ó ñɨ̱vɨ́ yaꞌá nu̱u̱nꞌ Ndiosíꞌ tékúꞌ ya̱ íyó antivɨ́ súkún.
Koto síkíninkava rán táꞌán rán nu̱u̱nꞌ kua̱chi
Saáva koto síjíta rán ka̱ꞌ jie̱ꞌe̱ꞌ ɨɨn inka-ó, chisaꞌ va̱ꞌa ka̱ꞌ ya̱ kani iniꞌ rán ya̱ koto sáꞌá rán ni ɨɨn tiñu niváꞌa ya̱ sikíninkava-a rá ñanitáꞌán rán jee saꞌá ráa kua̱chi.
Jee jie̱ꞌe̱ꞌ yɨ́ꞌɨ́ ni̱ꞌ nu̱u̱nꞌ I̱toꞌoꞌ-ó Jesús, jíníꞌ ni̱ꞌ jee ínúꞌ nijia iniꞌ ni̱ꞌ ya̱ ntu kúvi kachiꞌ-ó ya̱ ntu íyó ninuꞌun ni ɨɨn rá nantíñú ya̱ nsa̱ꞌá Ndiosíꞌ chi íyó ninuꞌun maá maáa. Soo retú ɨɨn ñɨvɨ jiáni iniꞌ-i ya̱ ntu íyó ninuꞌun ɨɨn tiñu áxí nantíñú, saájee stívɨ́-ɨ maáa retú saꞌá-a vá.
Jee retú ɨɨn ñanitáꞌán nú kuníní iniꞌ-i jie̱ꞌe̱ꞌ neyu ya̱ yájíꞌ nú, saájee ya ntu ka̱ꞌ ñúnúunꞌ nú maa jie̱ꞌe̱ꞌ ya̱ sáꞌá nú. Jee koto stívɨ́ nú ɨɨn ñanitáꞌán nú jie̱ꞌe̱ꞌ neyu ya̱ yájíꞌ nú ya̱ jiáni iniꞌ-i ya̱ kua̱chi kúvi vá, chi suni ne̱ jie̱ꞌe̱ꞌ ñanitáꞌán nú vá ví ya̱ níꞌiꞌ Cristo.
Koto sáꞌá nú tiñu ya̱ kúvi kaꞌanꞌ niva̱ꞌa inka ñɨvɨ jie̱ꞌe̱ꞌ vá sú jíníꞌ nú ya̱ íyó va̱ꞌa-a.
Chi ya̱ yɨ́ꞌɨ́-ó naꞌá Ndiosíꞌ ya̱ tátúníꞌ re̱ꞌ nu̱u̱nꞌ-ó jee nsáꞌ naniꞌvɨꞌ iniꞌ-ó jie̱ꞌe̱ꞌ neyu ya̱ yájíꞌ-ó jín ya̱ jíꞌi-ó, chisaꞌ jie̱ꞌe̱ꞌ ya̱ kueꞌnu na̱a̱ꞌ-ó, jín ya̱ kuneeꞌ ñunkúún-ó jín rá ñanitáꞌán-ó, jín ya̱ kusɨ̱ɨ̱ꞌ ánímaꞌ-ó sáꞌá Ta̱chi̱ꞌ ííꞌ re̱ꞌ.
Chi ñɨvɨ ya̱ sukuán yɨ́tíñú-u nu̱u̱nꞌ Cristo, jee kúváꞌa iniꞌ Ndiosíꞌ néꞌyá re̱ꞌ maa, jee kúváꞌa iniꞌ rá inka ñɨvɨ jie̱ꞌe̱ꞌ ya̱ sáꞌá-a.
Jee saáva kuniꞌvɨꞌ iniꞌ-ó saꞌá-o tiñu ya̱ kuneeꞌ ñunkúún-ó jín rá ñanitáꞌán-ó, jín ya̱ chineí táꞌán ɨɨn inka-ó jín táꞌán-ó sáva kujia iniꞌ ɨɨn inka-ó kuiñɨ ni̱ꞌin-ó jín tu̱ꞌun Ndiosíꞌ.
Jee koto stívɨ́ nú xtánɨ́ꞌ nú tiñu nsa̱ꞌá Ndiosíꞌ jín ñanitáꞌán nú, jie̱ꞌe̱ꞌ ya̱ yájíꞌ nú. Chi ya̱ naáꞌ nijia kúvi ya̱ ntáká ya̱ yájíꞌ-ó íyó noo ninuꞌun, soo saꞌá niváꞌa nú retú sikíninkava nú inka ñanitáꞌán nú jie̱ꞌe̱ꞌ ya̱ yájíꞌ nú.
Va̱ꞌa ka̱ꞌ ya̱ nka̱jíꞌ-ó ku̱ñu, jee ni nkóꞌo-ó nixiꞌ, jee ni koto na̱ sáꞌá-ó ni ɨɨn nu̱u̱nꞌ tiñu retú saꞌá-a ya̱ kininkava ñanitáꞌán-ó, áxí retú saꞌá-a ya̱ tu̱fíꞌ iniꞌ ráa, [áxí retú saꞌá ya̱ táyáꞌ iniꞌ ráa ya̱ kúneí iniꞌ ráa Jesús].
Jee ya̱ ínúꞌ iniꞌ nú ya̱ yɨ́netuꞌ Ndiosíꞌ saꞌá nú maa, jee kuꞌun yuꞌuꞌ iniꞌ maánú maa jín Ndiosíꞌ. Chi na̱ ka̱ꞌ netuꞌ ka̱ꞌ kúvi ñɨvɨ ya̱ ntu síjíta ráa maáráa jie̱ꞌe̱ꞌ ya̱ jiáni iniꞌ ráa ya̱ kuvi saꞌá ráa.
Soo ñɨvɨ ya̱ íyó tu̱ꞌun jiáni iniꞌ-i retú yɨ́netuꞌ Ndiosíꞌ ya̱ kajiꞌ-i ɨɨn nantíñú áxí ntu̱ví, jee retú kajiꞌ-i vá, yukuán jee ni̱ta-a. Chi ntáká ya̱ sáꞌá-ó ré ntu̱ví ínúꞌ iniꞌ-ó ya̱ yɨ́netuꞌ Ndiosíꞌ saꞌá-ó maa jee kua̱chi kúvi-i.
Kunikɨnꞌ-ó ichi ñakɨnꞌ Cristo
Saájee rá yó ya̱ jíjia ka̱ꞌ iniꞌ-ó kúneí iniꞌ-ó Ndiosíꞌ jie̱ꞌe̱ꞌ ya̱ kuíni re̱ꞌ ya̱ saꞌá-ó, jee íyó keꞌneꞌ iniꞌ-ó nu̱u̱nꞌ rá ñanitáꞌán-ó ya̱ táyáꞌ iniꞌ ráa kúneí iniꞌ ráa re̱ꞌ. Jee koto sáꞌá-ó sáni kua̱chi kúváꞌa iniꞌ maáó ni.
Ta ɨɨn ɨɨn-ó íyó nukú-ó ya̱ saꞌá-ó ya̱ kuva̱ꞌa iniꞌ ñanitáꞌán-ó ya̱ kuvi ya̱ váꞌa nu̱u̱nꞌ-u, sáva kujia iniꞌ-i kuiñɨ ni̱ꞌin-i nu̱u̱nꞌ Ndiosíꞌ.
Chi ne̱ maá Cristo, jee nsáꞌ nsa̱ꞌá re̱ꞌ tiñu sáva kuva̱ꞌa iniꞌ maáréꞌ. Chisaꞌ nsa̱ꞌá re̱ꞌ sánikua̱ꞌ káchíꞌ tu̱ꞌun ya̱ níso nu̱u̱nꞌ tutuꞌ ííꞌ: “Ntáká tu̱ꞌun niváꞌa ya̱ ténúunꞌ ráa si̱kɨ̱ꞌ noꞌó jee nna̱kuniꞌi-i si̱kɨ̱ꞌ ni̱ꞌ.” Nkachiꞌ “rey” David nu̱u̱nꞌ Ndiosíꞌ.
Chi ntáká rá tu̱ꞌun ya̱ níso nu̱u̱nꞌ tutuꞌ ííꞌ ne̱ yanaꞌán, jee ntee ráa maa sáva xinéꞌénꞌ ráa yó, sáva ni̱ꞌi̱nꞌ-ó ya̱ káꞌnú koo iniꞌ-ó kuiñɨ ni̱ꞌin-ó jín Cristo. Jee suni tu̱ꞌun níso nu̱u̱nꞌ tutuꞌ ííꞌ nachuneí-i iniꞌ-ó. Jee jie̱ꞌe̱ꞌ vá ni̱ꞌi̱nꞌ-ó tu̱ꞌun neí iniꞌ-ó ya̱ ni̱ꞌi̱nꞌ-ó ntáká ya̱ váꞌa ya̱ nchi̱sóyuꞌú Ndiosíꞌ.
Chi maá Ndiosíꞌ ví ya̱ jiáꞌa ya̱ káꞌnú koo iniꞌ-ó kuiñɨ ni̱ꞌin-ó jín ya̱ náchuneí re̱ꞌ iniꞌ-ó. Jee na̱ ka̱ꞌ taji re̱ꞌ ka̱ꞌ ya̱ ɨɨn nuún koo ñunkúún iniꞌ ɨɨn inka rán jín táꞌán rán sánikua̱ꞌ kuíni Cristo Jesús.
Sáva ɨɨn nuún tútú ntáká rán kuéntáꞌ ɨɨn ni ta̱chi̱yuꞌú rán, nakuetúꞌún rán Ndiosíꞌ, ya̱ kúvi tátáꞌ I̱toꞌoꞌ-ó Jesucristo.
Tékútu̱ꞌún tu̱ꞌun váꞌa Jesús nu̱u̱nꞌ rá ñɨvɨ ya̱ ntu kúvi ñɨvɨ Israel
Jee saáva íyó koo ma̱ni̱ꞌ iniꞌ rán nu̱u̱nꞌ ɨɨn inka táꞌán rán, sánikua̱ꞌ suni ni̱yo ma̱ni̱ꞌ iniꞌ Cristo Jesús nu̱u̱nꞌ-ó. Jee retú sáꞌá rán sukuán kene ya̱ túvi ya̱ viiꞌ nasɨ́kuitɨꞌ kúñáꞌnú Ndiosíꞌ.
Chi káchíꞌ ni̱ꞌ ya̱ nkiji Cristo Jesús sáva kɨtíñú re̱ꞌ chineí re̱ꞌ rá ñɨvɨ Israel, sáva stúvi re̱ꞌ ya̱ na̱a̱ꞌ ví tu̱ꞌun Ndiosíꞌ, jee sáva sikúnkuvi re̱ꞌ rá tu̱ꞌun ya̱ nchi̱sóyuꞌú Ndiosíꞌ nu̱u̱nꞌ rá jííꞌ yanaꞌán ráníꞌ.
Jee nkiji re̱ꞌ sáva rá ñɨvɨ ya̱ ntu kúvi ráa ñɨvɨ Israel nakuetúꞌún ráa Ndiosíꞌ jie̱ꞌe̱ꞌ ya̱ kúnáꞌví iniꞌ re̱ꞌ ráa, sánikua̱ꞌ níso nu̱u̱nꞌ tutuꞌ ííꞌ:
Saáva ku̱ꞌva ni̱ꞌ ya̱ naáꞌ jie̱ꞌe̱ꞌ noꞌó nu̱u̱nꞌ rá ñɨvɨ ya̱ ntu kúvi ñɨvɨ Israel,
Jee inka ka̱ꞌ nu̱u̱nꞌ naꞌá tutuꞌ ííꞌ káchíꞌ tuku-u:
Kusɨ̱ɨ̱ꞌ víꞌí iniꞌ rá ñɨvɨ nta̱ká ka̱ꞌ “nación”, jín rá ñɨvɨ re̱ꞌ ya̱ kúvi ñɨvɨ Israel.
Jee tukuni káchíꞌ-i:
Rá ñɨvɨ nta̱ká “nación” nakuetúꞌún rán I̱toꞌoꞌ-ó,
jee ntáká ñɨvɨ nakuetúꞌún rán re̱ꞌ.
Jee suni káchíꞌ tuku “profeta” Isaías:
Jee kiji kene ɨɨn te̱e nu̱u̱nꞌ ichiyúkúnꞌ tataꞌ sɨꞌɨ́ veꞌi Isaí,
jee maáréꞌ kikui̱ñɨ̱ꞌ re̱ꞌ sáva tatúníꞌ re̱ꞌ ntáká “nación”,
jee rá ñɨvɨ ya ntu kúvi ñɨvɨ ñuunꞌ Israel vá koo tu̱ꞌun kuneí iniꞌ ráa re̱ꞌ.
Nkachiꞌ Isaías.
Jee maá Ndiosíꞌ ví ya̱ sáꞌá re̱ꞌ ya̱ íyó tu̱neí iniꞌ-ó kuna̱a̱ꞌ iniꞌ-ó ni̱ꞌi̱nꞌ-ó ya̱ táji re̱ꞌ. Jee na̱ ka̱ꞌ saꞌá re̱ꞌ ya̱ kusɨ̱ɨ̱ꞌ nasɨ́kuitɨꞌ iniꞌ ánímaꞌ rán, jín ya̱ ne̱ va̱ꞌa kuvi ánímaꞌ rán kuneeꞌ va̱ꞌa rán, jie̱ꞌe̱ꞌ ya̱ kúneí iniꞌ rán re̱ꞌ. Jee sáva fuersáꞌ ííꞌ Ta̱chi̱ꞌ ííꞌ re̱ꞌ saꞌá-a ya̱ kukueꞌeꞌ víꞌí ka̱ꞌ koo tu̱neí iniꞌ rán jie̱ꞌe̱ꞌ ya̱ váꞌa nchi̱sóyuꞌú re̱ꞌ saꞌá-a jín ránoꞌó.
Tiñu níso Pablo kúvi re̱ꞌ apóstol
Soo ránoꞌó ñanitáꞌán maáníꞌ, nuꞌuꞌ chi jínúꞌ iniꞌ ni̱ꞌ ya̱ íyó mániꞌ nasɨ́kuitɨꞌ iniꞌ rán néꞌyá rán táꞌán rán, jee jíníꞌ va̱ꞌa rán nɨꞌɨ ˻tu̱ꞌun na̱a̱ꞌ Ndiosíꞌ ya̱ nníꞌinꞌ rán˼, jee kúvi náxiníꞌvɨ́ꞌ iniꞌ rán ɨɨn inka táꞌán rán saꞌá rán sáni káchíꞌ tu̱ꞌun Ndiosíꞌ.
Soo nkiji iniꞌ ni̱ꞌ nku̱neí iniꞌ ni̱ꞌ ntee ni̱ꞌ nu̱u̱nꞌ tutuꞌ yaꞌá nu̱u̱nꞌ ránoꞌó jie̱ꞌe̱ꞌ sava tiñu, sáva naxinákúꞌun ni̱ꞌ iniꞌ rán jie̱ꞌe̱ꞌ tiñu níso ni̱ꞌ ya̱ nsi̱kútaꞌviꞌ Ndiosíꞌ nu̱u̱nꞌ ni̱ꞌ,
sáva sáꞌá ni̱ꞌ tiñu Cristo Jesús nu̱u̱nꞌ rá ñɨvɨ ya̱ ntu kúvi ñɨvɨ Israel. Sáꞌá ni̱ꞌ tiñu kuéntáꞌ su̱tu̱ꞌ, ya̱ stekútu̱ꞌún ni̱ꞌ tu̱ꞌun váꞌa Ndiosíꞌ, sáva kuvi ki̱vɨ ráa nu̱u̱nꞌ re̱ꞌ, kuéntáꞌ násokoꞌ ni̱ꞌ ráa nu̱u̱nꞌ re̱ꞌ, jee saájee kúváꞌa iniꞌ re̱ꞌ néꞌyá re̱ꞌ ráa, chi nsa̱ꞌá Ta̱chi̱ꞌ i̱i̱ꞌ re̱ꞌ nnu̱noo ráa chi nsa̱sɨ́ɨ́n re̱ꞌ ráa sáva kɨtíñú ráa nu̱u̱nꞌ re̱ꞌ.
Saáva jie̱ꞌe̱ꞌ yɨ́ꞌɨ́ ni̱ꞌ nu̱u̱nꞌ Cristo Jesús jee káꞌánꞌ téyɨ́ɨ́ ni̱ꞌ jie̱ꞌe̱ꞌ ya̱ nsa̱ꞌá Ndiosíꞌ jín ni̱ꞌ.
Chi ntu kíji iniꞌ ni̱ꞌ kaꞌanꞌ ni̱ꞌ jie̱ꞌe̱ꞌ ni ɨɨn tiñu jie̱ꞌe̱ꞌ nuꞌuꞌ, chisaꞌ kua̱chi káꞌánꞌ ni̱ꞌ jie̱ꞌe̱ꞌ ya̱ nsa̱ꞌá Cristo jín nuꞌuꞌ, ya̱ ña̱tíñú re̱ꞌ nuꞌuꞌ sáva kaníjiá rá ñɨvɨ ya̱ ntu kúvi ñɨvɨ Israel tɨɨn ráa tu̱ꞌun re̱ꞌ, jie̱ꞌe̱ꞌ ya̱ káꞌánꞌ ni̱ꞌ jie̱ꞌe̱ꞌ rá tu̱ꞌun ntaji re̱ꞌ sákachiꞌ ni̱ꞌ jín jie̱ꞌe̱ꞌ rá tiñu ntaji re̱ꞌ saꞌá ni̱ꞌ,
jín ya̱ káꞌánꞌ ni̱ꞌ jie̱ꞌe̱ꞌ ya̱ nsa̱ꞌá re̱ꞌ jín ni̱ꞌ rá seña ya̱ níso fuersáꞌ ííꞌ jín rá a̱nasɨ́ sáva stúvi ya̱ kúñáꞌnú re̱ꞌ, chi Ta̱chi̱ꞌ ííꞌ re̱ꞌ nsa̱ꞌá maa jín fuersáꞌ ííꞌ níso re̱ꞌ. Nsa̱ꞌá re̱ꞌ nɨꞌɨ yaꞌá sáva sikúnkuvi ni̱ꞌ stekútu̱ꞌún ni̱ꞌ tu̱ꞌun váꞌa jie̱ꞌe̱ꞌ Cristo ne̱ ñuunꞌ Jerusalén, jín ntáká rá ñuunꞌ ya̱ káá ni̱kótíyu ntáká ichi yukuán, kénta kua̱íyó ne̱ rá ñuunꞌ ya̱ sánitɨ́ɨn ñuunꞌ Ilírico.
Jee sukuán nnu̱nasɨ́ ni̱ꞌ nkachitu̱ꞌún ni̱ꞌ tu̱ꞌun re̱ꞌ nu̱u̱nꞌ ntiáꞌan teso̱ꞌo rá ñɨvɨ jie̱ꞌe̱ꞌ Cristo, sáva ntu kívɨ ni̱ꞌ nu̱u̱nꞌ ya̱ ya stékútu̱ꞌún inka te̱e tu̱ꞌun Cristo.
Suꞌva níso nu̱u̱nꞌ tutuꞌ ííꞌ:
Rá ñɨvɨ ya̱ ntiáꞌan te̱ku̱tu̱ꞌún jie̱ꞌe̱ꞌ re̱ꞌ nu̱u̱nꞌ ráa, jee kuniꞌ ráa jie̱ꞌe̱ꞌ re̱ꞌ;
jee maáráa ya̱ ni ntiáꞌan teso̱ꞌo ráa jie̱ꞌe̱ꞌ re̱ꞌ, jee ki̱ku̱ꞌun iniꞌ ráa maa.
Jiáni iniꞌ Pablo kɨ̱ꞌɨ̱nꞌ re̱ꞌ ñuunꞌ Roma
Saáva jie̱ꞌe̱ꞌ ya̱ nsa̱ꞌá ni̱ꞌ tiñu vá kue̱ꞌe̱ꞌ íchí nchituvi-i nuꞌuꞌ kua̱jiane̱ꞌyá ni̱ꞌ ránoꞌó.
Soo ya nkachitu̱ꞌún ni̱ꞌ kua̱íyó rá ñuunꞌ káá yaꞌá, jee vitan jee ya ntu íyó ka̱ꞌ yaꞌá nu̱u̱nꞌ kachitu̱ꞌún ni̱ꞌ tu̱ꞌun váꞌa Ndiosíꞌ. Jee ya íyó kue̱ꞌe̱ꞌ kui̱ya̱ꞌ ya̱ ñúꞌún iniꞌ ni̱ꞌ kua̱jiane̱ꞌyá ni̱ꞌ ránoꞌó.
Jee ñúꞌún iniꞌ ni̱ꞌ ya̱ kua̱jiane̱ꞌyá ni̱ꞌ ránoꞌó sáá kɨ̱ꞌɨ̱nꞌ ni̱ꞌ ñuunꞌ España. Jee chineí rán nuꞌuꞌ kɨ̱ꞌɨ̱nꞌ ni̱ꞌ ichi yukuán, ré nkuvi xíꞌna nusɨ̱ɨ̱ꞌ iniꞌ ni̱ꞌ jín rán.
Soo ntañúꞌún jee xíꞌna ka̱ꞌ kɨ̱ꞌɨ̱nꞌ ni̱ꞌ nu̱u̱nꞌ ñuunꞌ Jerusalén sáva kɨ̱na̱ka ni̱ꞌ xu̱ꞌún yukuán sáva chineí ránꞌ rá ñanitáꞌán-ó ya̱ yɨ́ꞌɨ́ ráa nu̱u̱nꞌ Cristo ya̱ nééꞌ ráa yukuán.
Chi rá ñanitáꞌán-ó ya̱ nééꞌ ráa ñuunꞌ Macedonia jín ñuunꞌ Acaya ñani iniꞌ ráa ya̱ nasokoꞌ ráa xu̱ꞌún sáva chineí ráa rá ñɨvɨ láꞌví ya̱ íyó nteñu rá ñanitáꞌán-ó ya̱ yɨ́tíñú ráa nu̱u̱nꞌ Cristo ya̱ nééꞌ ráa Jerusalén.
Saáva sáá sijínu ni̱ꞌ tiñu yaꞌá ya̱ kɨ̱ꞌɨ̱nꞌ ni̱ꞌ kɨ̱na̱ka ni̱ꞌ ya̱ nna̱sokoꞌ ráa, jee sáá kene ni̱ꞌ kɨ̱ꞌɨ̱nꞌ ni̱ꞌ nu̱u̱nꞌ ñuunꞌ España jee kua̱jiaaꞌ ni̱ꞌ nu̱u̱nꞌ nééꞌ rán ni ichi kua̱jia̱ꞌa ni̱ꞌ.
Jee jíníꞌ ni̱ꞌ ya̱ netuꞌ noo kuvi nta̱ká-ó sáá kenta ni̱ꞌ yukuán kuneeꞌ ni̱ꞌ jín rán nakani ni̱ꞌ tu̱ꞌun váꞌa Cristo.
Jee ntañúꞌún ránoꞌó ñanitáꞌán ni̱ꞌ, jie̱ꞌe̱ꞌ yɨ́tíñú-ó nu̱u̱nꞌ I̱toꞌoꞌ-ó Jesucristo, jín jie̱ꞌe̱ꞌ ya̱ ñúnúunꞌ-ó ɨɨn inka-ó sáꞌá Ta̱chi̱ꞌ ííꞌ re̱ꞌ, saáva jíkánꞌ táꞌvíꞌ ni̱ꞌ nu̱u̱nꞌ ránoꞌó ya̱ chineí chituvi rán nuꞌuꞌ ka̱ka̱nꞌ táꞌvíꞌ rán nu̱u̱nꞌ Ndiosíꞌ jie̱ꞌe̱ꞌ nuꞌuꞌ,
sáva ka̱ku ni̱ꞌ xi̱ntíín rá ñɨvɨ ni̱ꞌin iniꞌ nu̱u̱nꞌ Ndiosíꞌ ya̱ rá nééꞌ ñuunꞌ Judea. Jee suni ka̱ka̱nꞌ táꞌvíꞌ rán ya̱ kuva̱ꞌa iniꞌ rá ñanitáꞌán-ó yɨ́ꞌɨ́ nu̱u̱nꞌ Cristo tɨɨn ráa xu̱ꞌún ya̱ kɨ̱na̱ka ni̱ꞌ ñuunꞌ Jerusalén sáva chineí ránꞌ ráa.
˻Ka̱ka̱nꞌ táꞌvíꞌ rán sukuán˼ sáva kusɨ̱ɨ̱ꞌ víꞌí iniꞌ ánímaꞌ ni̱ꞌ kua̱jiaaꞌ ni̱ꞌ nu̱u̱nꞌ nééꞌ rán, retú kuíni Ndiosíꞌ. Jee ne̱kuva̱ꞌa iniꞌ ni̱ꞌ jín rán.
Jee maá Ndiosíꞌ ya̱ sáꞌá ya̱ kuneeꞌ va̱ꞌa-ó, na̱ ka̱ꞌ koo re̱ꞌ jín ntáká rán. Sukuán koo. Amén.
Nákúꞌva Pablo tu̱ꞌun jíkátu̱ꞌún re̱ꞌ jie̱ꞌe̱ꞌ ráa
Jee nákutíñú ni̱ꞌ jie̱ꞌe̱ꞌ ku̱ꞌva-ó Febe nu̱u̱nꞌ rán. Suviña suni kúvi ña ñaꞌan ya̱ chíneí ña rá ñɨvɨ kúneí iniꞌ ráa Cristo ya̱ nééꞌ ráa ñuunꞌ Cencrea jee yukuán kútútú ráa.
Jee sáá kenta ña i̱ña̱ꞌ jee nákutíñú ni̱ꞌ jie̱ꞌe̱ꞌ ña nu̱u̱nꞌ rán sáva nakuatáꞌví rán ña jie̱ꞌe̱ꞌ yɨ́ꞌɨ́ ña nu̱u̱nꞌ Cristo, sánikua̱ꞌ íyó nakuatáꞌví-ó ñɨvɨ ya̱ nsa̱ꞌá sɨ́ɨ́n Ndiosíꞌ nkene-e nu̱u̱nꞌ ya̱ niváꞌa sáva kɨtíñú ráa nu̱u̱nꞌ re̱ꞌ. Jee chineí rán ña ré ná kúvi ya̱ jíniñúꞌún ña ránoꞌó. Chi nchi̱neí nijia ña kue̱ꞌe̱ꞌ víꞌí rá ñɨvɨ, ne̱ suni nuꞌuꞌ ranika̱ꞌ.
Ku̱ꞌva rán xá nu̱u̱nꞌ Priscila jín Aquila tu̱ꞌun jíkátu̱ꞌún ni̱ꞌ jie̱ꞌe̱ꞌ ráa, chi nchi̱neí táꞌán ráa jín nuꞌuꞌ jín tiñu Cristo Jesús sáꞌá ránꞌ.
Njia̱ꞌa ráa maáráa jie̱ꞌe̱ꞌ nuꞌuꞌ sú ka̱ꞌ kuviꞌ ráa, nékúvi. Jee nsú kua̱chi kuitɨꞌ maáníꞌ vá jiáꞌa ya̱ kútaꞌviꞌ ni̱ꞌ nu̱u̱nꞌ ráa, chisaꞌ suni jiáꞌa ya̱ kútaꞌviꞌ ne̱ nta̱ká rá ñɨvɨ yɨ́ꞌɨ́ ráa nu̱u̱nꞌ Cristo ya̱ ntu kúvi ráa ñɨvɨ Israel ya̱ kútútú ráa ntáká rá ñuunꞌ.
Jee ku̱ꞌva rán xá tu̱ꞌun jíkátu̱ꞌún ni̱ꞌ jie̱ꞌe̱ꞌ rá ñanitáꞌán-ó ya̱ kútútú nu̱u̱nꞌ veꞌi Priscila jín Aquila.
Jee ku̱ꞌva rán xá nu̱u̱nꞌ Epeneto tu̱ꞌun jíkátu̱ꞌún ni̱ꞌ jie̱ꞌe̱ꞌ re̱ꞌ. Suvire̱ꞌ ví ya̱ ñúnúunꞌ ni̱ꞌ jee kúvi te̱e xíꞌnañúꞌún ña̱ko̱so̱ꞌ re̱ꞌ nu̱u̱nꞌ ni̱nu̱ꞌ iniꞌ re̱ꞌ ntɨɨn re̱ꞌ tu̱ꞌun Cristo nu̱u̱nꞌ ñɨvɨ ñuunꞌ Asia.<sup>a</sup>
Jee ku̱ꞌva rán xá nu̱u̱nꞌ María tu̱ꞌun jíkátu̱ꞌún ni̱ꞌ jie̱ꞌe̱ꞌ ña, ya̱ nsa̱tíñú ni̱ꞌin víꞌí ña ya̱ kúvi ya̱ váꞌa nu̱u̱nꞌ ránoꞌó.
Jee ku̱ꞌva rán xá nu̱u̱nꞌ Andrónico jín Junias tu̱ꞌun jíkátu̱ꞌún ni̱ꞌ jie̱ꞌe̱ꞌ ráa, ya̱ kúvi ráa táꞌán ñɨvɨ ñuunꞌ ni̱ꞌ, jín rá táꞌán nyɨ̱ꞌɨ jín ni̱ꞌ iniꞌ veka̱a ví ráa. Jee níꞌínꞌ ráa ya̱ nákuetúꞌún rá apóstol ráa.<sup>b</sup> Jee suviráa xíꞌna ráa ka̱ꞌ nki̱vɨ ráa nu̱u̱nꞌ Cristo nsú ka̱ꞌ nuꞌuꞌ.
Jee ku̱ꞌva rán xá nu̱u̱nꞌ Amplias tu̱ꞌun jíkátu̱ꞌún ni̱ꞌ jie̱ꞌe̱ꞌ re̱ꞌ. Yɨ́ꞌɨ́ re̱ꞌ nu̱u̱nꞌ I̱toꞌoꞌ-ó jee ñúnúunꞌ ni̱ꞌ re̱ꞌ.
Jee ku̱ꞌva rán xá nu̱u̱nꞌ Urbano tu̱ꞌun jíkátu̱ꞌún ni̱ꞌ jie̱ꞌe̱ꞌ re̱ꞌ, ya̱ táꞌán sátíñú jín ráníꞌ ví re̱ꞌ nu̱u̱nꞌ tiñu Cristo. Jee suni ku̱ꞌva rán xá nu̱u̱nꞌ Estaquis tu̱ꞌun jíkátu̱ꞌún ni̱ꞌ jie̱ꞌe̱ꞌ re̱ꞌ, ya̱ ñúnúunꞌ ni̱ꞌ re̱ꞌ.
Jee ku̱ꞌva rán xá nu̱u̱nꞌ Apeles tu̱ꞌun jíkátu̱ꞌún ni̱ꞌ jie̱ꞌe̱ꞌ re̱ꞌ, ya̱ túvi nijinꞌ nu̱u̱nꞌ nɨꞌɨ ñɨvɨ ya̱ íñɨ́ ni̱ꞌin re̱ꞌ nu̱u̱nꞌ Cristo.
Jee ku̱ꞌva rán xá nu̱u̱nꞌ rá ñɨvɨ táꞌán veꞌi Aristóbulo tu̱ꞌun jíkátu̱ꞌún ni̱ꞌ jie̱ꞌe̱ꞌ ráa.
Jee ku̱ꞌva rán xá nu̱u̱nꞌ Herodión tu̱ꞌun jíkátu̱ꞌún ni̱ꞌ jie̱ꞌe̱ꞌ re̱ꞌ, ya̱ kúvi te̱e táꞌán ñɨvɨ ñuunꞌ ni̱ꞌ.
Jee ku̱ꞌva rán xá tu̱ꞌun jíkátu̱ꞌún nu̱u̱nꞌ rá ñɨvɨ táꞌán veꞌi Narciso, ya yɨ́ꞌɨ́ ráa nu̱u̱nꞌ I̱toꞌoꞌ-ó.
Jee ku̱ꞌva rán xá nu̱u̱nꞌ Trifena jín nu̱u̱nꞌ Trifosa tu̱ꞌun jíkátu̱ꞌún ni̱ꞌ jie̱ꞌe̱ꞌ ráa, ya̱ sátíñú ni̱ꞌin ráa nu̱u̱nꞌ I̱toꞌoꞌ-ó.
Jee ku̱ꞌva rán xá nu̱u̱nꞌ Pérsida tu̱ꞌun jíkátu̱ꞌún ni̱ꞌ ña, ya ñúnúunꞌ-ó ña, ya̱ sátíñú ni̱ꞌin kue̱ꞌe̱ꞌ víꞌí ña nu̱u̱nꞌ I̱toꞌoꞌ-ó.
Jee ku̱ꞌva rán xá nu̱u̱nꞌ Rufo tu̱ꞌun jíkátu̱ꞌún ni̱ꞌ jie̱ꞌe̱ꞌ re̱ꞌ, ya̱ jíníꞌ nta̱ká ñɨvɨ ya̱ va̱ꞌa sáꞌá re̱ꞌ tiñu I̱toꞌoꞌ-ó.<sup>16:13</sup> Jee suni ku̱ꞌva rán xá nu̱u̱nꞌ nánáꞌ re̱ꞌ tu̱ꞌun jíkátu̱ꞌun ni̱ꞌ jie̱ꞌe̱ꞌ ña, ya̱ nkuvi kuéntáꞌ nánáꞌ ni̱ꞌ ranika̱ꞌ.
Jee ku̱ꞌva rán xá tu̱ꞌun jíkátu̱ꞌún ni̱ꞌ nu̱u̱nꞌ Asíncrito,
jín nu̱u̱nꞌ Flegonte,
jín nu̱u̱nꞌ Hermas,
jín nu̱u̱nꞌ Patrobas,
jín nu̱u̱nꞌ rá ñanitáꞌán-ó ya̱ nééꞌ jín ráa.
Jee ku̱ꞌva rán xá tu̱ꞌun jíkátu̱ꞌún ni̱ꞌ nu̱u̱nꞌ Filólogo jín Julia,
jín nu̱u̱nꞌ Nereo jín ku̱ꞌva re̱ꞌ,
jín nu̱u̱nꞌ Olimpas,
jín nu̱u̱nꞌ nta̱ká rá ñanitáꞌán-ó ya̱ nsásɨ́ɨ́n Ndiosíꞌ ráa ya̱ yɨ́tíñú ráa nu̱u̱nꞌ I̱toꞌoꞌ-ó ya̱ nééꞌ jín rává.
Jee Kaꞌanꞌ rán tu̱ꞌun káꞌánꞌ va̱ꞌa yɨ́ñúꞌún<sup>c</sup> jín ɨɨn inka rá táꞌán rán. \ft Jee nta̱ká rá “grupo” ñanitáꞌán-ó ya̱ yɨ́ꞌɨ́ xi̱ntíín Cristo tájí ráa tu̱ꞌun jíkátu̱ꞌún nu̱u̱nꞌ ránoꞌó.
Jee ránoꞌó ñanitáꞌán ni̱ꞌ, jíkánꞌ táꞌvíꞌ ni̱ꞌ ya̱ nito koo rán maárán nu̱u̱nꞌ rá ñɨvɨ ya̱ sáꞌá ráa ya̱ kusɨ́ɨ́n rá táꞌán-ó jín síkíninkava ráa táꞌán-ó jín tu̱ꞌun ya̱ ntu kétáꞌán jín tu̱ꞌun ya̱ ya nku̱tu̱ꞌva rán. Jee kuiyo rán nu̱u̱nꞌ ráa.
Chi rá ñɨvɨ sáꞌá sukuán jee ntu yɨ́tíñú ráa nu̱u̱nꞌ I̱toꞌoꞌ-ó Cristo, chisaꞌ chíñúꞌún ráa chi̱ji maáráa. Jee ne̱ jiákɨ́nꞌ ráa tu̱ꞌun káꞌánꞌ ráa jín tu̱ꞌun yɨ́ñúꞌún káꞌánꞌ ráa, jee sukuán xínáꞌví ráa ánímaꞌ rá ñɨvɨ ya̱ ntiáꞌan kujia iniꞌ rává tu̱ꞌun Ndiosíꞌ.
Chi nkenta nteso̱ꞌo nɨꞌɨ ñɨvɨ tu̱ꞌun ya̱ káníjiá váꞌa rán nu̱u̱nꞌ tu̱ꞌun Cristo. Saáva kúsɨ́ɨꞌ iniꞌ ni̱ꞌ jie̱ꞌe̱ꞌ rán. Soo kuíni ni̱ꞌ ya̱ níchí koo rán nu̱u̱nꞌ ya̱ váꞌa, jín ya̱ ntu ñúꞌún iniꞌ rán kueꞌnu niva̱ꞌa rán ya̱ ntu kujia iniꞌ rán maa.
Jee maá Ndiosíꞌ ya̱ sáꞌá re̱ꞌ ya̱ nééꞌ va̱ꞌa-ó, jee ya̱chi̱ꞌ ni saꞌá re̱ꞌ ya̱ kuneí rán jín kui̱ꞌna̱ꞌ kúñáꞌnú ya̱ naní Satanás kuéntáꞌ kua̱xin rán maa chi̱ji jie̱ꞌe̱ꞌ rán.
Jee na̱ ka̱ꞌ koo ma̱ni̱ꞌ iniꞌ I̱toꞌoꞌ-ó Jesús kune̱ꞌyá re̱ꞌ ránoꞌó.
Timoteo, táꞌán sátíñú re̱ꞌ jín ni̱ꞌ nu̱u̱nꞌ Cristo, jín Lucio, jín Jasón, jín Sosípater, ya̱ kuvi ráa táꞌán ñɨvɨ ñuunꞌ ni̱ꞌ, tájí ráa tu̱ꞌun jíkátu̱ꞌún ráa nu̱u̱nꞌ ránoꞌó.
Nuꞌuꞌ Tercio, tée ni̱ꞌ nu̱u̱nꞌ tutuꞌ yaꞌá ˻sánikua̱ꞌ káchíꞌ Pablo nu̱u̱nꞌ ni̱ꞌ˼, jee suni tájí ni̱ꞌ tu̱ꞌun jíkátu̱ꞌún ni̱ꞌ nu̱u̱nꞌ ránoꞌó chi yɨ́ꞌɨ́-ó nu̱u̱nꞌ I̱toꞌoꞌ-ó.
Jee Gayo, ya̱ tájí re̱ꞌ veꞌi re̱ꞌ nééꞌ nuꞌuꞌ, Pablo, jee nɨꞌɨ rá ñɨvɨ kúneí iniꞌ ráa Cristo kútútú ráa veꞌi re̱ꞌ, jee tájí re̱ꞌ tu̱ꞌun jíkátu̱ꞌún re̱ꞌ nu̱u̱nꞌ rán. Jee Erasto, ya̱ kúvi te̱e tɨ́ɨn xu̱ꞌún ñuunꞌ yaꞌá, jín ñanitáꞌán-ó Cuarto tájí ráa tu̱ꞌun jíkátu̱ꞌún ráa nu̱u̱nꞌ ránoꞌó.
[Na̱ ka̱ꞌ koo ka̱ꞌ ya̱ maníꞌ iniꞌ I̱toꞌoꞌ-ó Jesucristo jín ránoꞌó. Sukuán koo. Amén.]
Jee vitan jee nákuetúꞌún-ó Ndiosíꞌ. Maáréꞌ kúvi saꞌá re̱ꞌ ya̱ kuiñɨ ni̱ꞌin rán nu̱u̱nꞌ tu̱ꞌun váꞌa ya̱ sikáku Cristo yó, ya̱ stékútu̱ꞌún ni̱ꞌ. Jee kúvi tu̱ꞌun vá ya̱ tékútuꞌún jie̱ꞌe̱ꞌ Jesucristo nu̱u̱nꞌ ránoꞌó ya̱ kúvi sánikua̱ꞌ nstúvi Ndiosíꞌ tu̱ꞌun vá ya̱ nyɨse̱ꞌí tu̱ꞌun yaꞌá ne̱ tiempúꞌ yanaꞌán, nékúvi.
Soo vitan jee ntu̱vi nijinꞌ tu̱ꞌun yaꞌá. Jee nu̱u̱nꞌ rá tu̱ꞌun níso nu̱u̱nꞌ tutuꞌ ííꞌ stúvi Ndiosíꞌ maa chi njia̱ꞌa re̱ꞌ tu̱ꞌun vá nu̱u̱nꞌ rá “profeta”, jee ntee ráa maa sánikua̱ꞌ nta̱túníꞌ re̱ꞌ. Ndiosíꞌ ví ya̱ tékúꞌ re̱ꞌ nɨ́ɨ́nkání. Saáva nsa̱ꞌá re̱ꞌ sukuán sáva kúvi kukáꞌnú iniꞌ rá ñɨvɨ ntáká “nación” sáva i̱nu̱ꞌ iniꞌ ráa kaníjiá ráa tɨɨn ráa tu̱ꞌun re̱ꞌ.
Ndiosíꞌ ya̱ métúꞌún re̱ꞌ ví Ndiosíꞌ jee níchí re̱ꞌ, nákuatúꞌún-ó nɨ́ɨ́nkání ya̱ viiꞌ kúñáꞌnú re̱ꞌ jie̱ꞌe̱ꞌ ya̱ nsa̱ꞌá re̱ꞌ jín Jesucristo. ¡Sukuán koo! ¡Amén!
Tutuꞌ ntee Pablo nu̱u̱nꞌ ñɨvɨ ñuunꞌ Galacia
Saludo
Maáníꞌ, Pablo tée ni̱ꞌ nu̱u̱nꞌ tutuꞌ yaꞌá. Nísotíñú ni̱ꞌ ya̱ kúvi ni̱ꞌ ɨɨn Apóstol, ya̱ chúichí Ndiosíꞌ stekútu̱ꞌún ni̱ꞌ tu̱ꞌun re̱ꞌ. Nsú rá ñɨvɨ ví ya̱ nchu̱ichí nuꞌuꞌ ni ya̱ nsá ñani ñɨvɨ nuꞌuꞌ kunisotíñú ni̱ꞌ. Chi maá Jesucristo jín tátáꞌ-ó ya̱ kúvi Ndiosíꞌ ñani ráa nuꞌuꞌ. Jee Ndiosíꞌ ví ya̱ nxi̱náteku i̱i̱ꞌ re̱ꞌ Jesús nteñu rá níꞌiꞌ jee nxi̱nákóo re̱ꞌ yɨkɨkúñu-u jee tékúꞌ-u.
Maáníꞌ jín nɨꞌɨ rá ñaniꞌ kúneí iniꞌ ráa Jesús ya̱ kútáꞌán jín ni̱ꞌ, tájí ránꞌ tutuꞌ yaꞌá nu̱u̱nꞌ ránoꞌó ñɨvɨ, ya̱ kúneí iniꞌ rán Jesús, ya̱ nééꞌ nu̱u̱nꞌ rá ñuunꞌ Galacia, ya̱ kútútú rán nu̱u̱nꞌ rá ñuunꞌ yukuán.
Ndiosíꞌ ví tátáꞌ-ó jee I̱toꞌoꞌ-ó Jesús ví Cristo, ya̱ kuíni káchíꞌ ya̱ ñani Ndiosíꞌ re̱ꞌ sáva tatúníꞌ re̱ꞌ nu̱u̱nꞌ rá ñɨvɨ íyó ñɨ̱vɨ́. Ná ka̱ꞌ koo ma̱ni̱ iniꞌ ráa ka̱ꞌ kune̱ꞌyá ráa ránoꞌó jín ya̱ vane̱va̱ꞌa kuvi iniꞌ rán saꞌá ráa.
Nso̱ko̱ꞌ Jesús maáréꞌ ya̱ níꞌiꞌ re̱ꞌ jie̱ꞌe̱ꞌ kua̱chi-ó, sáva sikáku re̱ꞌ yó, sáva ntu íyó kaka-ó ichi tu̱ꞌun kánéꞌén, sáni sáꞌá rá ñɨvɨ nééꞌ ñɨ̱vɨ́ vitan ya̱ ntu yɨ́ꞌɨ́ ráa nu̱u̱nꞌ re̱ꞌ. Nsa̱ꞌá re̱ꞌ suꞌva sáni kuíni tátáꞌ-ó Ndiosíꞌ.
Nakuetúꞌún nta̱ká ñɨvɨ ya̱ vii kúñáꞌnú Ndiosíꞌ nɨ́ɨ́nkání. Suꞌva koo. Amén.
Ntú íyó inka tu̱ꞌun ya̱ síkáku ñɨvɨ
Tívɨ́ xíniꞌ ni̱ꞌ ya̱ xínóo ñama víꞌí rán Ndiosíꞌ, ya̱ nkana re̱ꞌ ránoꞌó kɨꞌɨ rán chi̱ji naꞌá re̱ꞌ, jie̱ꞌe̱ꞌ íyó máni iniꞌ Cristo néꞌyá re̱ꞌ ránoꞌó, sú ntu íyó ni̱ꞌi̱nꞌ rán maa. Jee ntɨɨn rán inka tu̱ꞌun káꞌánꞌ sɨ́ɨ́n, ya̱ káchíꞌ ráa ya̱ kúvi tu̱ꞌun váꞌa, na̱ní evangelio.
Soo ntu̱ví inka tu̱ꞌun va̱ꞌa ya̱ síkáku-u yó, na̱ní evangelio. Chisaꞌ kua̱chi íyó ya̱ sava ñɨvɨ stáñáꞌán ránoꞌó, jee kuíni ráa sama ráa tu̱ꞌun váꞌa jie̱ꞌe̱ꞌ Cristo
Ya̱ nkachiꞌ ni̱ꞌ maa xíꞌna, jee ntañúꞌún niko tukuni káchíꞌ ni̱ꞌ maa. Retú né ni ɨɨn stékútu̱ꞌún nu̱u̱nꞌ rán ɨɨn tu̱ꞌun ya̱ káꞌánꞌ sɨ́ɨ́n nu̱u̱nꞌ tu̱ꞌun váꞌa ya̱ ya ntɨɨn ránꞌ, na ka̱ꞌ xinóꞌo ka̱ꞌ Ndiosíꞌ maa nu̱u̱nꞌ ñúꞌúnꞌ xéénꞌ.
Sáájee, jín tu̱ꞌun káꞌánꞌ ni̱ꞌ yaꞌá, ¿á nánukú ni̱ꞌ ya̱ kino̱o va̱ꞌa ni̱ꞌ nu̱u̱nꞌ rá ñɨvɨ áxí nu̱u̱nꞌ Ndiosíꞌ? ¿Á nánukú ni̱ꞌ ya̱ kuva̱ꞌa iniꞌ rá ñɨvɨ kune̱ꞌyá ráa nuꞌuꞌ? ¡Ntu̱ví! Chi ré nánukú ni̱ꞌ ya̱ kuva̱ꞌa iniꞌ rá ñɨvɨ kune̱ꞌyá ráa nuꞌuꞌ, jee nsú musúꞌ jiátíñú Cristo kúvi ni̱ꞌ, nékúvi.
Na̱ja nkenta Pablo kúvi ɨɨn te̱e chúichí Ndiosíꞌ na̱ní apóstol
Ránoꞌó ñaniꞌ jín ku̱ꞌva. Sáꞌá ni̱ꞌ ya̱ kúkáꞌnú iniꞌ rán, ya̱ tu̱ꞌun váꞌa ya̱ stékútu̱ꞌún ni̱ꞌ, nsú tu̱ꞌun nta̱ji ñɨvɨ ví.
Chi ntu nni̱ꞌi̱nꞌ ni̱ꞌ tu̱ꞌun vá nu̱u̱nꞌ ñɨvɨ. Ni ntu nxi̱néꞌénꞌ ráa maa nuꞌuꞌ. Soo nni̱ꞌi̱nꞌ ni̱ꞌ tu̱ꞌun vá chi Jesucristo nstúvi maa nu̱u̱nꞌ ni̱ꞌ.
Nteso̱ꞌo rán sáá na̱ja nsa̱ꞌá ni̱ꞌ sáá ñéñu̱ꞌun ni̱ꞌ Ndiosíꞌ sáni xínéꞌénꞌ rá ñɨvɨ Israel, ya̱ na̱ní ñujiínꞌ Judismo. Jee nsa̱ꞌá kini nasɨ́kuitɨ ni̱ꞌ rá ñɨvɨ kúneí iniꞌ ráa Jesús, jee xínáánꞌ ni̱ꞌ ráa.
Jee nkaa ni̱ꞌ ka̱ꞌ kúñáꞌnú ni̱ꞌ nu̱u̱nꞌ ñujiínꞌ Judismo, nsú káꞌ rá inka táꞌán ni̱ꞌ jiáꞌnu nkáá jín ni̱ꞌ. Nku̱kaña iniꞌ ni̱ꞌ nsi̱kúnkuvi ni̱ꞌ rá “costumbre” ya̱ nxi̱nóo rá jííꞌ yanaꞌán ni̱ꞌ nu̱u̱nꞌ ránꞌ.
Soo ne̱ sáá ñúꞌún chi̱ji nánáꞌ ni̱ꞌ nuꞌuꞌ jee nsa̱ꞌá sɨ́ɨ́n Ndiosíꞌ nuꞌuꞌ sáva kuniso ni̱ꞌ tiñu táji re̱ꞌ. Jee nkana re̱ꞌ nuꞌuꞌ, chi ni̱yo ma̱ni̱ iniꞌ re̱ꞌ nne̱ꞌyá re̱ꞌ nuꞌuꞌ, ya̱ ntu íyó ni̱ꞌi̱nꞌ ni̱ꞌ. Jee tiempúꞌ nkuini re̱ꞌ jee
stúvi re̱ꞌ se̱ꞌya re̱ꞌ nu̱u̱nꞌ ni̱ꞌ, sáva stekútu̱ꞌún ni̱ꞌ jie̱ꞌe̱ꞌ vá nu̱u̱nꞌ rá ñɨvɨ ntu kúvi Israel. Sáá nsa̱ꞌá re̱ꞌ suꞌva, jee ntu kuísá níkátu̱ꞌún ni̱ꞌ inka ñɨvɨ jie̱ꞌe̱ꞌ tu̱ꞌun vá.
Ni ntu ña̱ꞌa̱nꞌ nne̱ꞌyá ni̱ꞌ rá te̱e ñuunꞌ Jerusalén ya̱ njia̱ꞌa Ndiosíꞌ tiñu apóstol nu̱u̱nꞌ ráa, ne̱ ntiáꞌan taji re̱ꞌ tiñu vá nu̱u̱nꞌ ni̱ꞌ. Soo ña̱ꞌa̱nꞌ ni̱ꞌ Arabia. Jee nni̱kó tuku ni̱ꞌ ñuunꞌ Damasco.
Saájee njia̱ꞌa u̱ni̱ꞌ kui̱ya̱ꞌ, jee ña̱ꞌa̱nꞌ ni̱ꞌ ñuunꞌ Jerusalén nne̱ꞌyá ni̱ꞌ Pedrúꞌ. Saájee nkino̱o ni̱ꞌ xa̱ꞌu̱nꞌ ki̱vɨ̱ꞌ yukuán jín re̱ꞌ.
Soo ntu níníꞌ ni̱ꞌ ni ɨɨn rá inka apóstol. Kua̱chi Jacobo niniꞌ ni̱ꞌ ya̱ kúvi re̱ꞌ ñaniꞌ I̱toꞌoꞌ-ó Jesús.
Tɨɨn kuéntáꞌ rán, ya̱ jíníꞌ Ndiosíꞌ ya̱ ntu kátúꞌún ni̱ꞌ jín tu̱ꞌun tée ni̱ꞌ nu̱u̱nꞌ rán.
Jee kuíre ña̱ꞌa̱nꞌ ni̱ꞌ rá ñuunꞌ Siria jín Cilicia.
Jee rá ñɨvɨ ya̱ kúneí iniꞌ ráa Cristo, ya̱ nééꞌ ráa rá ñuunꞌ Judea, ntiáꞌan kuniꞌ ráa nuꞌuꞌ.
Kua̱chi nteso̱ꞌo ráa ya̱: “Te̱e ya̱ nito uꞌviꞌ yó xíꞌna, jee ntañúꞌún stékútu̱ꞌún re̱ꞌ tu̱ꞌun Jesús ya̱ kúneí iniꞌ-ó. Jee nnukú re̱ꞌ xináánꞌ re̱ꞌ tu̱ꞌun vá nékúvi.”
Jee nákuetúꞌún ráa Ndiosíꞌ jie̱ꞌe̱ꞌ ya̱ nsa̱ꞌá-a jín ni̱ꞌ.
Rá inka Apóstol chúichí Ndiosíꞌ, ntɨɨn kuéntáꞌ ráa tiñu níso Pablo
I̱ña̱jee njia̱ꞌa u̱xi̱ꞌ ku̱mi̱ꞌ kui̱ya̱ꞌ, jee ña̱ꞌa̱nꞌ tuku ni̱ꞌ ñuunꞌ Jerusalén jín Bernabé. Jee nku̱táꞌán Tito jín ránꞌ.
Jee ña̱ꞌa̱nꞌ ni̱ꞌ yukuán sáni nstúvi Ndiosíꞌ nu̱u̱nꞌ ni̱ꞌ ya̱ íyó kɨ̱ꞌɨ̱nꞌ ni̱ꞌ yukuán. Jee nnu̱tútú sɨ́ɨ́n ni̱ꞌ jín rá te̱e kúñáꞌnú nu̱u̱nꞌ rá ñɨvɨ ya̱ kúneí iniꞌ ráa Jesús. Jee nna̱kani ni̱ꞌ nu̱u̱nꞌ ráa tu̱ꞌun váꞌa Jesús ya̱ stékútu̱ꞌún ni̱ꞌ nu̱u̱nꞌ rá ñɨvɨ rá inka nación. Nsa̱ꞌá ni̱ꞌ yaꞌá sáva tɨɨn kuéntáꞌ ráa ya̱ íyó na̱a̱ꞌ tiñu sáꞌá ni̱ꞌ ˻sáva nku̱íchi iniꞌ ráa tiñu vá˼, sáva ntu nsáꞌá ka̱ꞌá ni̱ꞌ tiñu nsa̱ꞌá ni̱ꞌ yanaꞌán jín ya̱ sáꞌá ni̱ꞌ ntañúꞌún.
Yukuán nneeꞌ Tito jín ránꞌ. Jee sú kúvi re̱ꞌ te̱e ichiyúkúnꞌ se̱ꞌya ñuunꞌ Grecia, ˻ya̱ ntu kúvi re̱ꞌ te̱e ñuunꞌ Israel˼, soo ntu nte̱tuvi ráa saꞌá re̱ꞌ “costumbre” rá ñɨvɨ Israel, na̱ni circuncisión.<sup>a</sup>
Nku̱tútú sɨ́ɨ́n ránꞌ suꞌva, chi nki̱vɨ te̱e káꞌví ni ya̱ káchíꞌ ráa ni ka̱ꞌ ya̱ kúvi ráa ñaniꞌ-ó. Nki̱vɨ yuꞌu ráa nteñu-ó, sáva kune̱ꞌyá yuꞌu ráa jie̱ꞌe̱ꞌ ya̱ íñɨ́ núne-ó nu̱u̱nꞌ ley<sup>2:4</sup> ñɨvɨ Israel, chi yɨ́ꞌɨ́-ó nu̱u̱nꞌ Cristo Jesús. Sáꞌá ráa suꞌva sáva nanukú ráa ya̱ sikúnkuvi-ó ley vá jee nuvi tuku-ó musúꞌ ya̱ kɨꞌɨ-ó chi̱ji xi̱ntíín ley vá.
Nintíꞌín ntu njiáꞌa ránꞌ koo suꞌva ya̱ kuíni ráa, sáva kino̱o ya̱ naáꞌ tu̱ꞌun va̱ꞌa Jesús jín rán.
Rá te̱e kúñáꞌnú nu̱u̱nꞌ rá ñɨvɨ ya̱ kúneí iniꞌ ráa Jesús. (Rá ñɨvɨ káchíꞌ ya̱ kúñáꞌnú rá te̱e vá, soo ntu̱náꞌ ítú iniꞌ ni̱ꞌ jie̱ꞌe̱ꞌ ya̱ kúñáꞌnú ráa áxí ntu̱ví. Ndiosíꞌ ntu sáꞌá kuéntáꞌ jie̱ꞌe̱ꞌ vá, ˻chi ɨɨn ni kúvi ráa nu̱u̱nꞌ re̱ꞌ˼). Soo rá te̱e kúñáꞌnú vá ntu nta̱túníꞌ ráa ya̱ sama ni̱ꞌ tu̱ꞌun stékútu̱ꞌún ni̱ꞌ.
Chisaꞌ nsa̱ꞌá ráa kuéntáꞌ ya̱ nte̱tíñú Ndiosíꞌ nuꞌuꞌ ya̱ stekútu̱ꞌún ni̱ꞌ tu̱ꞌun váꞌa Jesús nu̱u̱nꞌ rá se̱ꞌya inka nación, ya̱ ntu sáꞌá ráa “circuncidar”, kuéntáꞌ nte̱tíñú re̱ꞌ Pedrúꞌ ya̱ stekútu̱ꞌún-u maa nu̱u̱nꞌ rá ñɨvɨ ya̱ kúvi ichiyúkúnꞌ Israel, ya̱ sáꞌá ráa “circuncidar”.
Chi maá Ndiosíꞌ chíneí chituvi re̱ꞌ Pedrúꞌ sáva kunisotíñú-u ya̱ kúvi-i apóstol ya̱ stekútu̱ꞌún-u tu̱ꞌun váꞌa Jesús nu̱u̱nꞌ rá ñɨvɨ ya̱ kúvi ichiyúkúnꞌ ñuunꞌ Israel. Jee suni sukuán chíneí chituvi re̱ꞌ nuꞌuꞌ, sáva kunisotíñú ni̱ꞌ ya̱ kúvi ni̱ꞌ apóstol ya̱ stekútu̱ꞌún ni̱ꞌ nu̱u̱nꞌ rá ñɨvɨ rá inka nación.
Jee jíníꞌ rá ñɨvɨ ya̱ Jacobo, Pedrúꞌ, jín Juan ví rá te̱e kúñáꞌnú nu̱u̱nꞌ rá ñɨvɨ ya̱ kúneí iniꞌ ráa Jesús. Jee ni núníꞌ ráa nsa̱ꞌá kuéntáꞌ ya̱ nta̱ji Ndiosíꞌ tiñu vá nu̱u̱nꞌ ni̱ꞌ jee chíneí chituvi re̱ꞌ nuꞌuꞌ. Jee taꞌan ni̱ꞌ jín Bernabé ntɨɨn ráa naꞌá ránꞌ, jie̱ꞌe̱ꞌ nkuva̱ꞌa iniꞌ ráa nne̱ꞌyá ráa ránuꞌuꞌ. Nsa̱ꞌá ráa suꞌva sáva stúvi ráa ya̱ kunu̱ún iniꞌ nta̱ká ránꞌ ya̱ kɨ̱satíñú ni̱ꞌ jín Bernabé nteñu rá ñɨvɨ inka nación, jee kɨ̱satíñú ráa nteñu rá ñɨvɨ ya̱ kúvi ichiyúkúnꞌ Israel.
Kua̱chi kuitɨꞌ ni̱ka̱ꞌ ráa ya̱ kotova̱ꞌa ránꞌ rá ñɨvɨ láꞌví. Jee tiñu vá níꞌvɨ́ iniꞌ ni̱ꞌ saꞌá ni̱ꞌ.
Soo sáá nkenta Pedrúꞌ ñuunꞌ Antioquía, jee nnu̱niꞌin máá maáníꞌ nu̱u̱nꞌ re̱ꞌ, chi nstívɨ́ re̱ꞌ tiñu nsa̱ꞌá re̱ꞌ.
Jee yukuán nkenta te̱e káꞌví ni ya̱ nta̱jí Jacobo. Jee ne̱ ntiáꞌan nkenta ráa, nyajiꞌ Pedrúꞌ jín rá ñaniꞌ rá inka nación ya̱ ntu kúvi ráa ñɨvɨ Israel. Soo sáá nkenta rá te̱e vá, jee nxi̱nóo re̱ꞌ rá ñɨvɨ inka nación jee nku̱sɨ́ɨ́n re̱ꞌ, chi yúꞌvíꞌ re̱ꞌ rá te̱e ya̱ káchíꞌ ya̱ íyó sikúnkuvi-ó rá “costumbre” rá ñɨvɨ Israel ya̱ sáꞌá “circuncidar”.
Jee rá inka ñɨvɨ Israel ya̱ yɨ́ꞌɨ́ grupo yukuán, jee suni sansuꞌva nsa̱ꞌá ráa jín re̱ꞌ, sáni nku̱sɨ́ɨ́n re̱ꞌ. Jee ne̱ Bernabé nsi̱kúvi iniꞌ re̱ꞌ ya̱ kutáꞌán re̱ꞌ saꞌá re̱ꞌ sansuꞌva jín ráa.
Soo sáá niniꞌ ni̱ꞌ ya̱ ntu jiáꞌnu na̱a̱ꞌ ráa sáni káchíꞌ ya̱ naáꞌ tu̱ꞌun va̱ꞌa Jesús, jee nkachiꞌ ni̱ꞌ nu̱u̱nꞌ Pedrúꞌ ichinúúnꞌ nɨꞌɨ ráa: “Noꞌó ví te̱e Israel, jee nu̱u̱nꞌ jiáꞌnu nú kuéntáꞌ te̱e rá inka nación, jee nu̱u̱nꞌ nsá jiáꞌnu nú kuéntáꞌ te̱e Israel, ¿na̱ja kúvi tetuvi nú rá ñɨvɨ rá inka nación sikúnkuvi ráa rá “costumbre” rá ñɨvɨ ichiyúkúnꞌ Israel?”
Rá ñɨvɨ ichiyúkúnꞌ Israel jín rá inka ñɨvɨ, jee ɨɨn nuún ni nanitáꞌvíꞌ ráa retú kúneí iniꞌ ráa Jesús
Suviránꞌ ví ichiyúkúnꞌ Israel ne̱ nkaku ránꞌ, jee nsú ñɨvɨ inka nación kúvi rán ya̱ káchíꞌ ránꞌ ya̱ ñɨvɨ kua̱chi kúvi ráa.<sup>b</sup>
Jee jíníꞌ-ó ya̱ ntu kenta kino̱o na̱a̱ꞌ ɨɨn ñɨvɨ nu̱u̱nꞌ Ndiosíꞌ jie̱ꞌe̱ꞌ ya̱ núkú-u ya̱ saꞌá-a ya̱ káchíꞌ ley, ya̱ njiáꞌa re̱ꞌ nu̱u̱nꞌ Moisés yanaꞌán. Chisaꞌ sííyo re̱ꞌ kua̱chi si̱kɨ̱ꞌ ñɨvɨ sáva ku̱ꞌva yuꞌú re̱ꞌ ya̱ kino̱o na̱a̱ꞌ-a nu̱u̱nꞌ re̱ꞌ chi kúneí iniꞌ ñɨvɨ vá Cristo Jesús. I̱ña̱jee nku̱neí iniꞌ-ó Cristo Jesús, sáva siíyo Ndiosíꞌ kua̱chi-ó, chi kúneí iniꞌ-ó Cristo, jee nsú jie̱ꞌe̱ꞌ ya̱ núkú-ó saꞌá-ó ya̱ káchíꞌ ley vá. Chi ni ɨɨn ñɨvɨ ntu kínóo na̱a̱ꞌ nu̱u̱nꞌ Ndiosíꞌ jie̱ꞌe̱ꞌ ya̱ núkú-u saꞌá-a ya̱ káchíꞌ ley vá.
Soo nu̱u̱nꞌ nánukú-ó ya̱ sííyo Ndiosíꞌ kua̱chi-ó jie̱ꞌe̱ꞌ yɨ́ꞌɨ́-ó nu̱u̱nꞌ Jesús, jee ré níní nákuni-ó ya̱ suni kúvi-ó ñɨvɨ kua̱chi nu̱u̱nꞌ Ndiosíꞌ, ˻sáni xínéꞌénꞌ ley Moisés nu̱u̱nꞌ-ó˼, ¿á sáꞌá Cristo ya̱ kívɨ-ó nu̱u̱nꞌ kua̱chi? Ntuné kúvi suꞌva.
Chi ré nakɨꞌɨ tuku ni̱ꞌ nu̱u̱nꞌ ley vá, ya̱ ya nxi̱nóo ni̱ꞌ maa, jee tee ni̱ꞌ kua̱chi si̱kɨ̱ꞌ ni̱ꞌ ya̱ njia̱ꞌa ni̱ꞌ nu̱u̱nꞌ ley vá.
Chi jie̱ꞌe̱ꞌ maá ley vá káchíꞌ ya̱ íyó kuviꞌ ni̱ꞌ jie̱ꞌe̱ꞌ ya̱ njia̱ꞌa ni̱ꞌ nu̱u̱nꞌ ley vá, jee suꞌva nsa̱ꞌá-a ya̱ níꞌiꞌ ni̱ꞌ nu̱u̱nꞌ ley vá, sáva kutekuꞌ ni̱ꞌ jín Ndiosíꞌ jee kueꞌnu ni̱ꞌ ichi re̱ꞌ.
Taꞌanꞌ ni̱ꞌ níꞌiꞌ ni̱ꞌ nu̱u̱nꞌ kurúsi jín Cristo. Saáva nsú ka̱ꞌ nuꞌuꞌ ví ya̱ tékúꞌ, chi maá Cristo ví ya̱ tékúꞌ iniꞌ ni̱ꞌ. Jee ni tékúꞌ ni̱ꞌ iniꞌ yukukúñu ni̱ꞌ yaꞌá, jee jiáꞌnu ni̱ꞌ ichi jie̱ꞌe̱ꞌ kúneí iniꞌ ni̱ꞌ se̱ꞌya Ndiosíꞌ. Chi Cristo ví ya̱ ñúnúunꞌ re̱ꞌ nuꞌuꞌ jee na̱so̱ko̱ꞌ re̱ꞌ maáréꞌ ya̱ níꞌiꞌ re̱ꞌ jie̱ꞌe̱ꞌ ni̱ꞌ.
Ntu kújiáá iniꞌ ni̱ꞌ ya̱ váꞌa nta̱ji Ndiosíꞌ nu̱u̱nꞌ-ó ya̱ íyó máni iniꞌ re̱ꞌ néꞌyá re̱ꞌ yó ya̱ ntu íyó ni̱ꞌi̱nꞌ-ó. Chi retú kino̱o na̱a̱ꞌ-ó nu̱u̱nꞌ Ndiosíꞌ jee sííyo re̱ꞌ kua̱chi-ó jie̱ꞌe̱ꞌ ya̱ núkú-ó ya̱ saꞌá-ó ya̱ káchíꞌ ley vá, sú ntu kúvi sukuán, soo rétánꞌ sukuán, yukuán jee kuéntáꞌ ntu níyotiñu ya̱ niꞌiꞌ Cristo jie̱ꞌe̱ꞌ-ó, nékúvi, ˻súka̱ꞌ íyótiñu ya̱ niꞌiꞌ-i˼.
Kaníjiá-ó Ley áxí kuneí iniꞌ-ó Jesús
¡Na̱ naanꞌ rán ka̱ꞌ! Rá ñaniꞌ ñuunꞌ Galacia. ¿Né ɨɨn nsa̱tásɨ́ ránoꞌó jee nxi̱náꞌví-i ránoꞌó? Chi nxi̱néꞌénꞌ kaji ni̱ꞌ ránoꞌó na̱ja niꞌiꞌ Cristo nu̱u̱nꞌ kurúsi jie̱ꞌe̱ꞌ-ó.
Kua̱chi kuíni ni̱ꞌ katu̱ꞌún ni̱ꞌ tu̱ꞌun yaꞌá ránoꞌó. ¿Na̱sa nni̱ꞌi̱nꞌ rán Ta̱chi̱ꞌ i̱i̱ꞌ Ndiosíꞌ? ¿Á nni̱ꞌi̱nꞌ rán re̱ꞌ chi nsi̱kúnkuvi rán sáni káchíꞌ ley Moisés? ¡Ntu̱ví kuitɨꞌ!, chi nni̱ꞌi̱nꞌ rán maa chi ínú iniꞌ rán tu̱ꞌun Jesús sáá nteso̱ꞌo rán maa.
¿Na̱ja kúvi ya̱ naanꞌ víꞌí ránoꞌó sukuán? Chi xíꞌna ka̱ꞌ nni̱ꞌi̱nꞌ rán Ta̱chi̱ꞌ i̱i̱ꞌ ya̱ nsa̱ꞌá re̱ꞌ ya̱ nki̱jiéꞌé jiáꞌnu rán ichi Ndiosíꞌ, jee ntañúꞌún ¿á nánukú rán i̱nu rán kueꞌnu rán jín ya̱ núkú rán saꞌá rán rá “costumbre” vá jín fesáꞌ ñunéꞌyúꞌ maárán, rúsa?
Nxi̱nóꞌo ñɨvɨ ránoꞌó kue̱ꞌe̱ꞌ tunóꞌó jie̱ꞌe̱ꞌ tu̱ꞌun váꞌa Jesús. ¿Á nnoꞌo ka̱ꞌá rán, rúsa? ¡Va̱ꞌa ka̱ꞌ retú ntu nnóꞌo ka̱ꞌá rán!
¿Na̱ jie̱ꞌe̱ꞌ táji Ndiosíꞌ Ta̱chi̱ꞌ i̱i̱ꞌ re̱ꞌ nu̱u̱nꞌ ránoꞌó jee sáꞌá re̱ꞌ rá milagrúꞌ nteñu rán? Ntu sáꞌá re̱ꞌ maa jie̱ꞌe̱ꞌ ya̱ núkú rán saꞌá rán ya̱ káchíꞌ ley, chisaꞌ sáꞌá re̱ꞌ maa jie̱ꞌe̱ꞌ ya̱ kúneí iniꞌ rán tu̱ꞌun váꞌa re̱ꞌ ya̱ nteso̱ꞌo rán.
Abraham nku̱neí iniꞌ re̱ꞌ Ndiosíꞌ, saáva njia̱ꞌa yuꞌú-u ya̱ kínóo na̱a̱ꞌ re̱ꞌ nu̱u̱nꞌ-u.
Suꞌva íyó kuniꞌ rán ya̱ rá ñɨvɨ kúneí iniꞌ ráa Jesús, suviráa kuvi rá se̱ꞌya Abraham ichinúúnꞌ Ndiosíꞌ.
Chi tu̱ꞌun Ndiosíꞌ níso nu̱u̱nꞌ tutuꞌ, jee ne̱ tió chi̱ji, nstúꞌva tu̱ꞌun vá ya̱ siíyo Ndiosíꞌ kua̱chi rá ñɨvɨ nta̱ká nación ya̱ kúneí iniꞌ ráa re̱ꞌ sáva ku̱ꞌva yuꞌú re̱ꞌ ya̱ kino̱o na̱a̱ꞌ ráa nu̱u̱nꞌ re̱ꞌ, ˻sú ntu kúvi ráa ñɨvɨ Israel˼. Chi nste̱kútu̱ꞌún Ndiosíꞌ tu̱ꞌun váꞌa re̱ꞌ ne̱ yanaꞌán víꞌí nu̱u̱nꞌ Abraham, jee nkachiꞌ-i ya̱: “Kua̱tíñú ni̱ꞌ noꞌó sáva ˻saꞌá ni̱ꞌ ya̱˼ netuꞌ kuvi ñɨvɨ nta̱ká nación.”
Saáva rá ñɨvɨ kúneí iniꞌ ráa Ndiosíꞌ, sáꞌá re̱ꞌ ya̱ netuꞌ kuvi ráa jín Abraham, ya̱ nku̱neí iniꞌ re̱ꞌ Ndiosíꞌ.
Chi chisónínu ley nta̱ká rá ñɨvɨ ya̱ nánukú ráa saꞌá ráa ya̱ káchíꞌ ley vá, sáva kino̱o na̱a̱ꞌ ráa nu̱u̱nꞌ Ndiosíꞌ. Chi káchíꞌ ley Moisés ya̱ nééꞌ nu̱u̱nꞌ tutuꞌ: “Chísónínu Ndiosíꞌ nta̱ká ráa xinóꞌo re̱ꞌ ráa ya̱ ntu kúníꞌin ráa káníjiá ráa nɨꞌɨ kuitɨꞌ ya̱ tátúníꞌ ley ya̱ nééꞌ nu̱u̱nꞌ tutuꞌ.”
Jee kaji kuitɨꞌ ya̱ ni ɨɨn ñɨvɨ nki̱nóo na̱a̱ꞌ nu̱u̱nꞌ Ndiosíꞌ jie̱ꞌe̱ꞌ ya̱ núkú ñɨvɨ vá saꞌá-a ya̱ káchíꞌ ley Moisés. Chi ˻káchíꞌ tu̱ꞌun Ndiosíꞌ nééꞌ nu̱u̱nꞌ tutuꞌ ya̱˼: “Ñɨvɨ ya sáꞌá Ndiosíꞌ ya̱ kínóo na̱a̱ꞌ ráa nu̱u̱nꞌ re̱ꞌ, jie̱ꞌe̱ꞌ ya̱ kúneí iniꞌ ráa re̱ꞌ, kutekuꞌ ráa nɨ́ɨ́nkání jín re̱ꞌ.”
Soo nsú ya̱ nánukú-ó sikúnkuvi-ó ley ví ya̱ kúneí iniꞌ-ó ya̱ nsa̱ꞌá Jesús jie̱ꞌe̱ꞌ yó. Chi ˻káchíꞌ tu̱ꞌun Ndiosíꞌ nééꞌ nu̱u̱nꞌ tutuꞌ ya̱˼: “Ñɨvɨ, ya̱ sáꞌá nɨꞌɨ kuitɨ ya̱ káchíꞌ ley, kutekuꞌ-u jie̱ꞌe̱ꞌ vá.”
Cristo nchu̱náán nkáꞌnú re̱ꞌ nu̱u̱nꞌ Ndiosíꞌ jie̱ꞌe̱ꞌ kua̱chi nsa̱ꞌá-ó, sáva kasɨꞌ nu̱u̱nꞌ chisónínu ley yó. Chi nnoꞌo re̱ꞌ tunóꞌó ya̱ chisónínu ley yó kunoꞌo-ó jie̱ꞌe̱ꞌ kua̱chi-ó. Chi níso nu̱u̱nꞌ tutuꞌ tu̱ꞌun Ndiosíꞌ ya̱: “Nta̱ká ñɨvɨ níntakaa nu̱u̱nꞌ yutun ˻jie̱ꞌe̱ꞌ kua̱chi nsa̱ꞌá ráa˼ jee chisónínu ley ráa kunoꞌo ráa.”
Saáva nchu̱náán nkáꞌnú Jesucristo suꞌva, sáva saꞌá Ndiosíꞌ ya̱ netuꞌ kúvi ñɨvɨ nta̱ká nación ya̱ yɨ́ꞌɨ́ nu̱u̱nꞌ Jesucristo, ya̱ nchi̱sóyuꞌú Ndiosíꞌ nu̱u̱nꞌ Abraham ya̱ saꞌá re̱ꞌ ya̱ netuꞌ kuvi ráa. Jee sáva ni̱ꞌi̱nꞌ-ó Ta̱chi̱ꞌ i̱i̱ꞌ ya̱ nchi̱sóyuꞌú re̱ꞌ ya̱ tají re̱ꞌ nu̱u̱nꞌ-ó jie̱ꞌe̱ꞌ kúneí iniꞌ-ó re̱ꞌ.
Sɨ́ɨ́n ví ley jee sɨ́ɨ́n ví ya̱ nchi̱sóyuꞌú Ndiosíꞌ
Saájee nchi̱sóyuꞌú Ndiosíꞌ nu̱u̱nꞌ Abraham jín nu̱u̱nꞌ ichiyúkúnꞌ re̱ꞌ. Nu̱u̱nꞌ tutuꞌ níso tu̱ꞌun Ndiosíꞌ ntu káchíꞌ-i: “jín nu̱u̱nꞌ rá ichiyúꞌkúnꞌ nú”, ya̱ káꞌánꞌ-a jie̱ꞌe̱ꞌ kéꞌín ñɨvɨ. Chisaꞌ káꞌánꞌ-a jie̱ꞌe̱ꞌ ɨɨn ni, jee káchíꞌ-i: “jín nu̱u̱nꞌ ichiyúkúnꞌ nú”, ya̱ kúvi-i Cristo.
Yaꞌá ví ya̱ káchíꞌ ni̱ꞌ: Xíꞌna ka̱ꞌ nsa̱náa Ndiosíꞌ tratúꞌ nsa̱ꞌá re̱ꞌ jín Abraham. Ña̱re njia̱ꞌa Ndiosíꞌ ley nu̱u̱nꞌ Moisés ku̱mi̱ꞌ sientúꞌ o̱ko̱ꞌ u̱ji̱ꞌ kui̱ya̱ꞌ kuéé ka̱ꞌ. Saájee ntu síkɨ́kuiñɨ ley tratúꞌ ya̱ nsa̱ꞌá Ndiosíꞌ xíꞌnañúꞌún ka̱ꞌ. Ni ntu síjíta-a ya̱ nchi̱sóyuꞌú Ndiosíꞌ.
Chi retú táji Ndiosíꞌ ta̱ꞌvi̱ꞌ nu̱u̱nꞌ-ó jie̱ꞌe̱ꞌ ya̱ nánukú-ó saꞌá-ó ya̱ káchíꞌ ley Moisés, nékúvi, ña̱re táji re̱ꞌ maa nsú jie̱ꞌe̱ꞌ nchi̱sóyuꞌú re̱ꞌ maa, nékúvi. Chisaꞌ njia̱ꞌa Ndiosíꞌ maa nu̱u̱nꞌ Abraham jie̱ꞌe̱ꞌ ya̱ nchi̱sóyuꞌú re̱ꞌ maa.
Saájee ¿na̱ jie̱ꞌe̱ꞌ njia̱ꞌa Ndiosíꞌ ley nu̱u̱nꞌ Moisés? Íyótiñu-u chi nna̱chisó re̱ꞌ vá sáva nastúvi-i kua̱chi sáꞌá rá ñɨvɨ, sáá chi jiáꞌa ráa nu̱u̱nꞌ ya̱ káchíꞌ ley vá. Jee suꞌva nna̱stúvi ley maa ne̱ nkenta Jesús, ya̱ kúvi ichiyúkúnꞌ, ya̱ nchi̱sóyuꞌú Ndiosíꞌ nu̱u̱nꞌ Abraham. Jee Ndiosíꞌ njia̱ꞌa ley nu̱u̱nꞌ rá najiáꞌáꞌ re̱ꞌ, ya̱ na̱ní ángel, sáva ku̱ꞌva ráa maa nu̱u̱nꞌ Moisés, sáva nakani re̱ꞌ maa nu̱u̱nꞌ rá ñɨvɨ Israel, chi íñɨ́ re̱ꞌ ma̱ꞌñú Ndiosíꞌ jín ráa sáva kaꞌanꞌ re̱ꞌ jín Ndiosíꞌ jín ráa.
Ɨɨn te̱e, ya̱ íñɨ́ re̱ꞌ ma̱ꞌñú ñɨvɨ sáva kaꞌanꞌ re̱ꞌ jín ɨɨn inka ráa sáva natúꞌún ráa, jee ntu íñɨ́ re̱ꞌ ma̱ꞌñú ɨɨn ñɨvɨ ni. Soo ɨɨn ni ví Ndiosíꞌ. ˻Saáva ntu ña̱tíñú re̱ꞌ inka te̱e sáva nchi̱sóyuꞌú re̱ꞌ maa nu̱u̱nꞌ Abraham.˼
Na̱ jie̱ꞌe̱ꞌ íyótiñu ley
Saájee ¿á kénta ley vá si̱kɨ̱ꞌ ya̱ nchi̱sóyuꞌú Ndiosíꞌ, rúja? ¡Ntu̱ví kuitɨꞌ!, chi rétánꞌ nta̱ji Ndiosíꞌ né ni ɨɨn ley ya̱ kúvi xitékuꞌ-u yó nɨ́ɨ́nkání jín re̱ꞌ, nékúvi, ña̱re kúvi saꞌá ley vá ya̱ kino̱o na̱a̱ꞌ-ó nu̱u̱nꞌ Ndiosíꞌ jie̱ꞌe̱ꞌ ya̱ síkúnkuvi-ó ya̱ káchíꞌ ley vá, nékúvi.
Chisaꞌ tu̱ꞌun Ndiosíꞌ nééꞌ nu̱u̱nꞌ tutuꞌ, sánáa-a ya̱ nɨꞌɨ ñɨvɨ ñɨ̱vɨ́ yɨ́ꞌɨ́ chi̱ji xi̱ntíín kua̱chi, kuéntáꞌ yɨ́niꞌyuꞌ ráa iniꞌ veka̱a. Sánáa-a suꞌva sáva ku̱ꞌva Ndiosíꞌ ya̱ nchi̱sóyuꞌú re̱ꞌ nu̱u̱nꞌ rá ñɨvɨ ya̱ ínú iniꞌ ráa tu̱ꞌun Jesús. Ku̱ꞌva re̱ꞌ maa jie̱ꞌe̱ꞌ kúneí iniꞌ ráa Jesucristo.
Soo ne̱ ntiáꞌan nkenta kuvi kuneí iniꞌ ñɨvɨ Jesús, maáránꞌ, ya̱ kúvi ñɨvɨ Israel, yɨ́ꞌɨ́ ránꞌ chi̱ji xi̱ntíín ley, kuéntáꞌ yɨ́niꞌyuꞌ ránꞌ iniꞌ veka̱a, ne̱ nkenta ki̱vɨ̱ꞌ nstúvi Ndiosíꞌ tu̱ꞌun Jesús ya̱ kuneí iniꞌ-ó.
Saájee ley ni̱yo kuéntáꞌ ɨɨn musúꞌ ya̱ náka rá kuáchí, jee náka-a ránuꞌuꞌ ne̱ nu̱u̱nꞌ Cristo. Náka-a ránuꞌuꞌ sáva siíyo Ndiosíꞌ kua̱chi ránꞌ sáva ku̱ꞌva yuꞌú re̱ꞌ ya̱ kino̱o na̱a̱ꞌ ránꞌ nu̱u̱nꞌ re̱ꞌ jie̱ꞌe̱ꞌ ya̱ kúneí iniꞌ ránꞌ Jesús.
Soo vitan re ya nkenta ki̱vɨ̱ꞌ ya̱ kúneí iniꞌ-ó Jesús, jee ntu yɨ́ꞌɨ́ ránꞌ ka̱ꞌ chi̱ji xi̱ntíín musúꞌ vá, ya̱ kúvi ley.
Jee nta̱ká-órán ví nijia se̱ꞌya Ndiosíꞌ jie̱ꞌe̱ꞌ ya̱ kúneí iniꞌ-ó Cristo Jesús jee yɨ́ꞌɨ́-ó chi̱ji naꞌá re̱ꞌ.
Chi nta̱ká-órán ya̱ ña̱nute-ó sáva xinéꞌénꞌ-ó ya̱ yɨ́ꞌɨ́-ó nu̱u̱nꞌ Cristo, jee nkenta kuvi-ó kuéntáꞌ kúvi Cristo.
Maáórán ya̱ yɨ́ꞌɨ́-ó nu̱u̱nꞌ Cristo Jesús, ntu sɨ́ɨ́n íyó-ó nu̱u̱nꞌ Ndiosíꞌ;
sú kúvi rán ñɨvɨ Israel áxí ñɨvɨ ntu kúvi Israel;
ni te̱e kúvi musúꞌ ya̱ nkeꞌen ñɨvɨ, ni te̱e xí tiñu ya̱ íñɨ́ núne;
ni te̱e jín ni ñaꞌan;
chi ɨɨn ni kúvi nɨꞌɨ-ó nu̱u̱nꞌ Ndiosíꞌ, ya̱ yɨ́ꞌɨ́-ó nu̱u̱nꞌ Cristo Jesús.
Chi retú yɨ́ꞌɨ́-ó nu̱u̱nꞌ Cristo, ña̱re kuéntáꞌ ichiyúkúnꞌ Abraham kúvi rán. Jee ni̱ꞌi̱nꞌ-ó ta̱ꞌvi̱ꞌ táji Ndiosíꞌ sáni nchi̱sóyuꞌú re̱ꞌ.
Jee káchíꞌ ni̱ꞌ yaꞌá, ya̱ ɨɨn te̱e lúlí ya̱ ni̱ꞌi̱nꞌ nɨꞌɨ re̱ꞌ ya̱ kúmí tááꞌ re̱ꞌ. Soo ni lúlí re̱ꞌ, jee ntu sɨ́ɨ́n íyó re̱ꞌ jín ɨɨn musúꞌ ya̱ nkeꞌen ñɨvɨ, súníka̱ꞌ i̱toꞌo nɨꞌɨ nantíñú tááꞌ re̱ꞌ kúvi re̱ꞌ.
Chi yɨ́ꞌɨ́ re̱ꞌ chi̱ji xi̱ntíín rá ñɨvɨ ya̱ kúmí ráa re̱ꞌ, jee rá nantíñú re̱ꞌ yɨ́ꞌɨ́ chi̱ji xi̱ntíín rá ñɨvɨ ya̱ néen kuéntáꞌ maa, ne̱ kenta ki̱vɨ̱ꞌ ñani tátáꞌ re̱ꞌ.
Jee suni sukuán nnoꞌo-ó ne̱ ntiáꞌan kuniꞌ-ó Jesús, jee nkuvi-ó kuéntáꞌ ɨɨn te̱e lúlí, chi nyɨ̱ꞌɨ-ó chi̱ji xi̱ntíín rá “costumbre” sáꞌá ka̱ꞌá ñɨvɨ ñɨ̱vɨ́, kuéntáꞌ ɨɨn musúꞌ nkuvi-ó.
Soo sáá nkenta tiempúꞌ ñani Ndiosíꞌ, jee nchu̱ichí re̱ꞌ se̱ꞌya re̱ꞌ. Jee nkaku-u chi̱ji ɨɨn ñaꞌan. Jee ne̱ nkaku-u nyɨ̱ꞌɨ-ɨ chi̱ji xi̱ntíín ley Moisés.
Nsa̱ꞌá Ndiosíꞌ suꞌva sáva nchu̱náán nkáꞌnú Jesús nu̱u̱nꞌ re̱ꞌ jie̱ꞌe̱ꞌ kua̱chi rá ñɨvɨ yɨ́ꞌɨ́ chi̱ji ley vá, sáva sikáku re̱ꞌ ráa sáva nakui̱ñɨ̱ꞌ núne ráa nu̱u̱nꞌ ley vá, sáva ni̱ꞌi̱nꞌ ránꞌ ya̱ nna̱tɨɨn kuéntáꞌ re̱ꞌ ránuꞌuꞌ ya̱ kúvi ránꞌ se̱ꞌya re̱ꞌ.
Jie̱ꞌe̱ꞌ ya̱ kúvi-ó se̱ꞌya Ndiosíꞌ vá nchu̱ichí re̱ꞌ Ta̱chi̱ꞌ i̱i̱ꞌ se̱ꞌya re̱ꞌ ki̱vɨ-ɨ iniꞌ ánímaꞌ-ó, jee Ta̱chi̱ꞌ i̱i̱ꞌ re̱ꞌ sáꞌá ya̱ kúvi káchíꞌ nijia-ó nu̱u̱nꞌ Ndiosíꞌ: “Tááꞌ ni̱ꞌ, tátáꞌ ni̱ꞌ.”
Saáva jie̱ꞌe̱ꞌ ya̱ nsa̱ꞌá Ndiosíꞌ, ntu kúvi-órán ka̱ꞌ ɨɨn musúꞌ, soo kúvi-ó se̱ꞌya re̱ꞌ. Jee nu̱u̱nꞌ kúvi-ó ɨɨn se̱ꞌya re̱ꞌ, jee ni̱ꞌi̱nꞌ-ó ta̱ꞌvi̱ꞌ táji Ndiosíꞌ jie̱ꞌe̱ꞌ Cristo.
Nániꞌvɨꞌ iniꞌ Pablo jie̱ꞌe̱ꞌ rá ñɨvɨ ya̱ kúneí iniꞌ ráa Jesús ya̱ nééꞌ ráa ñuunꞌ Galacia
Soo ne̱ ntiáꞌan koo ma̱ni̱ꞌ rán jín Ndiosíꞌ, nneñu̱ꞌun rán na̱ ni kúvi ya̱ ntu kúvi ndiosíꞌ nijia. Jee kuéntáꞌ ɨɨn musúꞌ sáɨn sátíñú ka̱ꞌá nkuvi rán nu̱u̱nꞌ ráa.
Néñu̱ꞌun rán rá viko sáꞌá rá ñɨvɨ Israel sáni káchíꞌ ley.
Ñéñu̱ꞌun rán rá ki̱vɨ̱ꞌ ñáꞌnú kuéntáꞌ yɨtaꞌan sáꞌá ráa;
néñu̱ꞌun rán viko sáꞌá ráa sáá nákuneeꞌ yo̱o̱ꞌ;
jín rá viko nánu kui̱ya̱ꞌ sáꞌá ráa ta kui̱ya̱ꞌ;
jín rá kui̱ya̱ꞌ ya̱ néñu̱ꞌun ráa.
Yúꞌvíꞌ ni̱ꞌ ya̱ sa̱naan re̱ nsa̱tíñú ka̱ꞌá ni̱ꞌ ya̱ nxi̱néꞌénꞌ ni̱ꞌ tu̱ꞌun Jesús nu̱u̱nꞌ rán.
Jíkánꞌ táꞌvíꞌ ni̱ꞌ nu̱u̱nꞌ ránoꞌó ñaniꞌ, ya̱ koo rán kuéntáꞌ maáníꞌ ya̱ nxi̱nóo ni̱ꞌ rá “costumbre” ley Moisés. Chi maáníꞌ nkenta kuvi ni̱ꞌ kuéntáꞌ ránoꞌó ya̱ ntu yɨ́ꞌɨ́ rán chi̱ji ley.
Ntunáꞌ nsáꞌá kini rán nuꞌuꞌ.
Jee jíníꞌ va̱ꞌa rán, ya̱ jie̱ꞌe̱ꞌ ya̱ nkuꞌviꞌ ni̱ꞌ vá nkino̱o ni̱ꞌ ñuunꞌ rán nste̱kútu̱ꞌún ni̱ꞌ tu̱ꞌun va̱ꞌa Jesús nú rán ya̱ xíꞌnañúꞌún ka̱ꞌ.
Jee súníka nnoꞌo rán jie̱ꞌe̱ꞌ ya̱ nkuꞌviꞌ ni̱ꞌ, ntu nkúníichi iniꞌ rán nne̱ꞌyá rán nuꞌuꞌ, jee ni ntu nku̱ichi iniꞌ rán nuꞌuꞌ. Chi nna̱kuatáꞌví rán nuꞌuꞌ, kuéntáꞌ kúvi ni̱ꞌ ɨɨn najiáꞌáꞌ Ndiosíꞌ va̱ji ne̱ súkún, áxí kuéntáꞌ kúvi ni̱ꞌ Cristo Jesús.
¿Né nu̱u̱nꞌ kua̱ꞌa̱nꞌ ya̱ kúsɨ́ɨ iniꞌ rán nékúvi? Náꞌán va̱ꞌa ni̱ꞌ jee káchíꞌ na̱a̱ꞌ ni̱ꞌ maa , ya̱ ˻nna̱niꞌvɨ iniꞌ rán jie̱ꞌe̱ꞌ ni̱ꞌ˼ ya̱ ne̱ tava rán nchinúún rán jee taji rán maa nu̱u̱nꞌ ni̱ꞌ nékúvi, sa̱naan re̱ chineí-i nuꞌuꞌ.
¿Á kénta ni̱ꞌ si̱kɨ̱ꞌ rán ya̱ káchíꞌ ni̱ꞌ ya̱ naáꞌ nu̱u̱nꞌ rán, rúja? ˻Soo ntu̱ví.˼
Rá te̱e káꞌánꞌ sɨ́ɨ́n, ñúꞌún kuíñɨ́ iniꞌ ráa koo ma̱ni̱ꞌ ráa jín rán. Soo nsá jiáni va̱ꞌa iniꞌ ráa saꞌá ráa jín rán. Chi kuíni ráa saꞌá sɨ́ɨ́n ráa ránoꞌó nu̱u̱nꞌ ránꞌ, sáva kuꞌun kuíñɨ́ iniꞌ rán koo ma̱ni̱ꞌ rán jín ráa.
Soo Sukuáni íyó va̱ꞌa kukuíñɨ́ iniꞌ-i jie̱ꞌe̱ꞌ tiñu váꞌa. Nsú kua̱chi sáá íñɨ́ ni̱ꞌ nteñu rán.
Ránoꞌó se̱ꞌya maáníꞌ. Nóꞌo ni̱ꞌ kuéntáꞌ téꞌné iniꞌ ɨɨn ñaꞌan káku se̱ꞌya, chi nóꞌo ni̱ꞌ suꞌva ne̱kua̱ꞌ sama iniꞌ rán ne̱ nuún koo iniꞌ ánímaꞌ rán jín Cristo.
Kuíni ni̱ꞌ kuneeꞌ ni̱ꞌ jín rán ntañúꞌún, sáva sama ni̱ꞌ sáá káꞌánꞌ ni̱ꞌ jín rán. Chi kúnaan ni̱ꞌ na̱ja kani iniꞌ ni̱ꞌ jie̱ꞌe̱ꞌ rán.
Tu̱ꞌun jie̱ꞌe̱ꞌ Agar jín Sara
Suvirán ya̱ kuíni rán kɨꞌɨ rán xi̱ntíín ley Moisés, kachiꞌ rán nu̱u̱nꞌ ni̱ꞌ: ¿Á ntu ntɨɨn kuéntáꞌ rán ya̱ káchíꞌ ley vá, rúsa?
Káchíꞌ tu̱ꞌun ley vá ya̱ nééꞌ nu̱u̱nꞌ tutuꞌ, ya̱ ni̱yo u̱vi̱ꞌ se̱ꞌya yɨ́ɨ́ Abraham. Ɨɨn kúvi se̱ꞌya re̱ꞌ jín ñaꞌan kúvi musúꞌ re̱ꞌ ya̱ nkeꞌen re̱ꞌ. Jee inka kúvi se̱ꞌya re̱ꞌ jín ñasɨ́ꞌɨ́ maáréꞌ, ya̱ ntu kúvi ña musúꞌ.
Se̱ꞌya ñaꞌan kúvi musúꞌ nkaku re̱ꞌ kuéntáꞌ káku né ni ɨɨn rá su̱chí kuáchí. Soo se̱ꞌya ñaꞌan ntu kúvi musúꞌ nkaku re̱ꞌ chi nsi̱kúnkuvi Ndiosíꞌ ya̱ nchi̱sóyuꞌú re̱ꞌ.
Nakani ni̱ꞌ ɨɨn tu̱ꞌun ya̱ kúnkunuún káꞌánꞌ ni̱ꞌ jie̱ꞌe̱ꞌ rá u̱vi̱ꞌ ñaꞌan yaꞌá. Núvíꞌ rá ñaꞌan kúvi ráa kuéntáꞌ u̱vi̱ꞌ tratúꞌ nsa̱ꞌá Ndiosíꞌ. Ɨɨn ñaꞌan na̱ní Agar kúvi ña musúꞌ sáɨn ya̱ nyɨ̱ꞌɨ ña xi̱ntíín Abraham, jee kúvi ña kuéntáꞌ tratúꞌ ya̱ kúvi ley njia̱ꞌa Ndiosíꞌ nu̱u̱nꞌ Moisés nu̱u̱nꞌ yuku Sinaí. Rá ñɨvɨ yɨ́ꞌɨ́ xi̱ntíín ley vá kúvi ráa musúꞌ sáɨn nu̱u̱nꞌ ley kuéntáꞌ se̱ꞌya ña nkuvi musúꞌ sáɨn.
Chi Agar kúvi kuéntáꞌ yuku Sinaí ya̱ íñɨ́ nu̱u̱nꞌ ñuꞌun Arabia. Jee suni kúvi ña kuéntáꞌ ñuunꞌ Jerusalén ya̱ íyó vitan. Chi rá se̱ꞌya ñuunꞌ Jerusalén kúvi ráa musúꞌ sáɨn ya̱ yɨ́ꞌɨ́ chi̱ji xi̱ntíín ley vá.
Soo ñuunꞌ Jerusalén íyó súkún, ñuunꞌ íñɨ́ núne ví-i kuéntáꞌ ñasɨ́ꞌɨ́ Abraham ya̱ ntu kúvi ña musúꞌ ya̱ ntu kéꞌen ñɨvɨ. Jee kúvi-ó se̱ꞌya ñuunꞌ vá, kuéntáꞌ náánꞌ-ó kúvi-i.
Chi káchíꞌ tu̱ꞌun Ndiosíꞌ nééꞌ nu̱u̱nꞌ tutuꞌ:
Kusɨ̱ɨ̱ iniꞌ nú, ñaꞌan númáꞌ ya̱ ntu íyó se̱ꞌya nú.
Kanajín ya̱ kúsɨ́ɨ iniꞌ nú, suvinú ya̱ ntu jíníꞌ nú ya̱ téꞌnéꞌ iniꞌ.
Chi koo kue̱ꞌe̱ꞌ ka̱ꞌ se̱ꞌya ñaꞌan nkino̱o nsa̱ꞌá yɨ́ɨ́ ña,
nsú ka̱ꞌ ñaꞌan íyó yɨ́ɨ́.
Ránoꞌó ñaniꞌ. Kúvi-ó se̱ꞌya Ndiosíꞌ sáni nchi̱sóyuꞌú re̱ꞌ nu̱u̱nꞌ-ó, kuéntáꞌ nchi̱sóyuꞌú re̱ꞌ ya̱ kaku Isaac, ˻ya̱ kúvi-i se̱ꞌya ñasɨ́ꞌɨ́ Abraham˼.
Soo se̱ꞌya Abraham, na̱ní Ismael, ya̱ nkaku re̱ꞌ kuéntáꞌ káku né ni ɨɨn rá su̱chí kuáchí, jee nito uꞌviꞌ Ismael inka se̱ꞌya Abraham, ya̱ na̱ní Isaac, ya̱ nkaku nsa̱ꞌá Ta̱chi̱ꞌ i̱i̱ꞌ Ndiosíꞌ. Jee suni sukuán íyó ne̱ vitan, ˻chi íyó i̱i̱ꞌ ñɨvɨ jíto uꞌviꞌ ráa yó ya̱ kúvi-ó se̱ꞌya Ndiosíꞌ˼.
Soo ¿Ná káchíꞌ nu̱u̱nꞌ tutuꞌ níso tu̱ꞌun Ndiosíꞌ? Káchíꞌ-i: “Tava nú ñaꞌan kúvi musúꞌ nú kɨ̱ꞌɨ̱nꞌ ña jín se̱ꞌya ña, chi nni̱ꞌínꞌ se̱ꞌya musúꞌ vá ta̱ꞌvi̱ꞌ ya̱ ni̱ꞌi̱nꞌ se̱ꞌya ñasɨ́ꞌɨ́ Abraham, ya̱ ntu kúvi ña musúꞌ.” Nkachiꞌ Ndiosíꞌ nu̱u̱nꞌ Abraham.
Saáva ránoꞌó ñaniꞌ, ntu kúvi-ó kuéntáꞌ se̱ꞌya musúꞌ, chi kúvi-ó kuéntáꞌ se̱ꞌya ñasɨ́ꞌɨ́ Abraham, ya̱ ntu kúvi ña musúꞌ, ˻chi ntu yɨ́ꞌɨ́-ó xi̱ntíín ley Moisés˼.
Íyó kuiñɨ ni̱ꞌin-ó jín tu̱ꞌun sáꞌá ya̱ koo núne-ó.
Cristo nna̱kani núne yó, sáva kuiñɨ núne yó. Saáva kuiñɨ ni̱ꞌin núne rán nu̱u̱nꞌ ley vá. Jee koto kininkava tuku rán xi̱ntíín ley ya̱ kuvi tuku rán musúꞌ sáɨn.
¡Tɨɨn kuéntáꞌ rán! Chi nuꞌuꞌ, Pablo, káchíꞌ ni̱ꞌ nu̱u̱nꞌ rán ya̱ retú saꞌá “circuncidar” rán maárán, sáni káchíꞌ ley, ña̱re ntu̱náꞌ íyótiñu nu̱u̱nꞌ rán ya̱ niꞌiꞌ Cristo jie̱ꞌe̱ꞌ rán.
Tukuni sánáa ni̱ꞌ nu̱u̱nꞌ rán ya̱ ntáká te̱e ya̱ saꞌá “circuncidar” re̱ꞌ maáréꞌ, jee íyó re̱ꞌ ya̱ sikúnkuvi re̱ꞌ nɨꞌɨ kuitɨ ya̱ tátúníꞌ ley vá.
Ránoꞌó ya̱ nánukú kino̱o na̱a̱ꞌ rán nu̱u̱nꞌ Ndiosíꞌ jie̱ꞌe̱ꞌ ya̱ núkú rán ya̱ saꞌá rán ya̱ káchíꞌ ley vá, ña̱re nsa̱ꞌá sɨ́ɨ́n rán maárán nu̱u̱nꞌ Cristo. Jee nxi̱nóo rán tu̱ꞌun íyó ma̱ni̱ꞌ iniꞌ Ndiosíꞌ néꞌyá re̱ꞌ ránoꞌó.
Chisaꞌ maáó, jie̱ꞌe̱ꞌ ya̱ kúneí iniꞌ ránꞌ ya̱ sáꞌá Cristo, jee Ta̱chi̱ꞌ i̱i̱ꞌ Ndiosíꞌ sáꞌá-a ya̱ íyó tu̱ꞌun neí iniꞌ ránꞌ numíjiꞌíꞌ nétu ránꞌ ya̱ saꞌá re̱ꞌ ya̱ kino̱o na̱a̱ꞌ ránꞌ nu̱u̱nꞌ re̱ꞌ.
Chi ntáká-ó ya̱ yɨ́ꞌɨ́-ó nu̱u̱nꞌ Cristo Jesús, ntu̱náꞌ íyótiñu koo “circuncidado” maáó, áxí ntu̱ví. Soo ya̱ yɨ́yáꞌvi ka̱ꞌ vá kúneí iniꞌ-ó Jesús, jee ya̱ kúneí iniꞌ-ó maa sáꞌá ya̱ kunuun-ó táꞌán-ó.
Va̱ꞌa kua̱ꞌa̱nꞌ rán ichi Cristo, nékúvi. ¿Né ɨɨn ñasɨꞌ nu̱u̱nꞌ ránoꞌó ya̱ ntu káníjiá rán ka̱ꞌ tu̱ꞌun na̱a̱ꞌ Jesús, rúsa?
Tu̱ꞌun yaꞌá ya̱ síkáꞌánꞌ ráa ránoꞌó, ntu váji-i ne̱ nu̱u̱nꞌ Ndiosíꞌ ya̱ nkana re̱ꞌ ránoꞌó ki̱vɨ rán nu̱u̱nꞌ Jesús.
˻Tu̱ꞌun yaꞌá kukueꞌeꞌ xtaña̱ꞌán-a kuéntáꞌ levadura. ˼ Chi “retú chuꞌun-ó ntíꞌ levadura nu̱u̱nꞌ ñujien jee xináa-a nɨꞌɨ ka̱ꞌ ñujien.”
Kúkáꞌnú iniꞌ ni̱ꞌ ránoꞌó ya̱ nkáni sɨ́ɨ́n iniꞌ rán nu̱u̱nꞌ tu̱ꞌun yaꞌá, chi yɨ́ꞌɨ́ rán nu̱u̱nꞌ I̱toꞌoꞌ-ó. Soo ñɨvɨ ya̱ sísáká ráa xi̱ni̱ꞌ rán, Ndiosíꞌ xinóꞌo maa, né ni ɨɨn te̱e kúvi-i.
Soo, ránoꞌó ñaniꞌ, réáꞌ stékútu̱ꞌún i̱i̱ꞌ ni̱ꞌ, nékúvi, ya̱ íyó sáꞌá “circuncidar”-ó, ¿na̱ kuvi chi jíto uꞌviꞌ i̱i̱ꞌ rá ñɨvɨ ñuunꞌ Israel nuꞌuꞌ? Chi réáꞌ stékútu̱ꞌún i̱i̱ꞌ ni̱ꞌ suꞌva, nékúvi, jee nkóo ka̱ꞌ tu̱ꞌun kuníní ka̱ꞌ iniꞌ ráa, nékúvi, jie̱ꞌe̱ꞌ tu̱ꞌun ya̱ Jesús niꞌiꞌ nu̱u̱nꞌ kurúsi sáva saꞌá re̱ꞌ ya̱ nánitáꞌvíꞌ-ó.
Rá te̱e ya̱ sísáká xi̱ni̱ꞌ ránoꞌó, réáꞌ va̱ꞌa ré íchí saꞌá kápúꞌ ráa maáráa.
Chi, ránoꞌó ñaniꞌ, nkana Ndiosíꞌ ránoꞌó, sáva koo núne rán jee nkɨ́ꞌɨ rán xi̱ntíín ley vá jín rá “costumbre”. Soo sú nééꞌ núne rán nu̱u̱nꞌ ley, jee koto jiátíñú rán maa, sáva saꞌá rán ya̱ níyo néꞌén iniꞌ rán jín yɨkɨkúñu kua̱chi. Jee kunu̱u̱nꞌ ɨɨn inka rán táꞌán rán, sáva kuvi rán musúꞌ sáɨn nu̱u̱nꞌ ɨɨn inka rán, jee chineí rán ɨɨn inka táꞌán rán.
Chi ya nsi̱kúnkuvi-ó nɨꞌɨ ya̱ tátúníꞌ ley, retú sikúnkuvi-ó ɨɨn ni tu̱ꞌun ya̱ tátúníꞌ Ndiosíꞌ ya̱ káchíꞌ-i: “Kunuun nú inka ñɨvɨ kuéntáꞌ ñúnúun nú maánú.”
Soo ré yáyɨꞌɨ́ rán jín tu̱ꞌun káꞌánꞌ rán ɨɨn inka rán, jee kénta rán si̱kɨ̱ꞌ ɨɨn inka rán, kuéntáꞌ kitɨ xéén, jee kúmí rán maárán sáva nkúvi suꞌva, sáva nxínáánꞌ rán ɨɨn inka rán.
Ya̱ níyo iniꞌ ñɨvɨ ya̱ ntu chíꞌi ráa naꞌá Ndiosíꞌ jín tiñu sáꞌá Ta̱chi̱ꞌ ííꞌ re̱ꞌ iniꞌ-ó
Soo tu̱ꞌun ya̱ káchíꞌ ni̱ꞌ nu̱u̱nꞌ rán ví yaꞌá: Kaka rán ichi sáni jiáni Ta̱chi̱ꞌ i̱i̱ꞌ Ndiosíꞌ ránoꞌó, jee nsíkúnkuvi rán tiñu ya̱ níyo iniꞌ rán saꞌá rán jín ñunéꞌyúꞌ kua̱chi.
Chi ya̱ níyo néꞌén iniꞌ rán jiásɨ́ꞌ nu̱u̱nꞌ ya̱ kuíni Ta̱chi̱ꞌ i̱i̱ꞌ Ndiosíꞌ. Jee ya̱ kuíni Ta̱chi̱ꞌ i̱i̱ꞌ jiásɨ́ꞌ ya̱ níyo néꞌén iniꞌ rán. Ña̱re jiásɨ́ꞌ ɨɨn inka ráa nu̱u̱n táꞌán ráa. Sáva ntu kúvi saꞌá rán né ni ɨɨn tiñu kuíni rán saꞌá rán.
Soo retú jíka rán sáni chúꞌun Ta̱chi̱ꞌ i̱i̱ꞌ ránoꞌó ichi re̱ꞌ, ña̱re ntu yɨ́ꞌɨ́ rán chi̱ji ley.
Nijinꞌ túvi rá tiñu ya̱ ntu chíꞌi ñɨvɨ naꞌá Ndiosíꞌ, jee sáꞌá ráa sáni níyo néꞌén iniꞌ ráa. Kúvi rá yaꞌá:
sáꞌá téní ráa;
sáꞌá ráa tiñu néꞌí;
kua̱ꞌ sáꞌá ti̱na̱ꞌ sáꞌá ráa;
sáꞌá tásɨ́ ráa;
táꞌvi iniꞌ ráa néꞌyá ráa táꞌán ráa;
sáꞌá ráa ti̱xi̱nꞌ;
kuíñɨ́ ráa;
xe̱e̱n iniꞌ ráa;
uꞌvi iniꞌ ráa ya̱ kuíni ráa kene ráa ka̱ꞌ nu̱u̱nꞌ inka ñɨvɨ;
sáꞌá sɨ́ɨ́n ráa ɨɨn inka ráa táꞌán ráa;
jee sáꞌá ráa ka̱ꞌ grupo ya̱ káꞌánꞌ sɨ́ɨ́n jee kénta si̱kɨ̱ꞌ táꞌán ráa;
sáꞌá uꞌvi iniꞌ ráa néꞌyá ráa rá nantíñú inka ñɨvɨ;
jiáꞌníꞌ ráa ñɨvɨ;
nákúni ráa;
sáꞌá ráa viko néꞌén;
jee sáꞌá víꞌí ráa sukuán.
Jee káchíꞌ ni̱ꞌ sáni ya nkachiꞌ ni̱ꞌ nu̱u̱nꞌ rán ya̱: rá ñɨvɨ sáꞌá rá tiñu suꞌva, jee nsá nni̱ꞌi̱nꞌ ráa ta̱ꞌvi̱ꞌ ya̱ ki̱vɨ ráa naꞌá Ndiosíꞌ nu̱u̱nꞌ tátúníꞌ re̱ꞌ.
Soo suni túvi rá tiñu sáꞌá Ta̱chi̱ꞌ i̱i̱ꞌ Ndiosíꞌ iniꞌ ñɨvɨ kuéntáꞌ túvi rá vixíꞌ kúun yutun. Sáꞌá re̱ꞌ ya̱ ñɨvɨ:
ñúnúun ráa táꞌán ráa;
ñúꞌún tu̱ꞌun íyó sɨ́ɨ iniꞌ ánímaꞌ ráa;
nééꞌ ñunkúún ráa jín táꞌán ráa;
káꞌnú iniꞌ ráa;
kúváꞌa iniꞌ ráa;
mani iniꞌ ráa;
na̱a̱ꞌ ráa nu̱u̱nꞌ rá táꞌán ráa ya̱ kúkáꞌnú iniꞌ rá ñɨvɨ ráa;
masú iniꞌ ráa;
nákeꞌen ráa maáráa.
Ntu íyó ni ɨɨn ley ya̱ chikua̱chi si̱kɨ̱ꞌ ñɨvɨ sáꞌá rá tiñu yaꞌá.
Saájee rá ñɨvɨ yɨ́ꞌɨ́ nu̱u̱nꞌ Cristo Jesús, ñaꞌniꞌ ráa ya̱ níyo néꞌén iniꞌ ráa nu̱u̱nꞌ kurúsi, jín ne̱ ya̱ néꞌén ya̱ nóꞌónꞌ iniꞌ ráa saꞌá ráa, jín ne̱ ya̱ néꞌén ya̱ tíntɨ́ ráa, ˻sáva nkúneí ka̱ꞌ ya̱ níyo iniꞌ ráa jín maáráa˼.
Nu̱u̱nꞌ xítékuꞌ Ta̱chi̱ꞌ i̱i̱ꞌ Ndiosíꞌ yó jín Ndiosíꞌ, saájee kaka-ó ichi na̱a̱ꞌ sáni jiáni Ta̱chi̱ꞌ i̱i̱ꞌ re̱ꞌ yó.
Koto ñúꞌún vi̱xi̱ꞌ iniꞌ-ó, ni Nsíkítɨ́-ó iniꞌ ɨɨn inka-ó, jee ni nkóo uꞌvi iniꞌ-ó kune̱ꞌyá-ó rá nantíñú ɨɨn inka-ó.
Ránoꞌó ñaniꞌ, ré ɨɨn táꞌán rán nkininkava nu̱u̱nꞌ kua̱chi, suvirán ya̱ sáꞌá sáni kuíni Ta̱chi̱ꞌ i̱i̱ꞌ Ndiosíꞌ, jee nachuꞌun tuku rán máá ichi váꞌa. Kaꞌanꞌ masú iniꞌ rán jín-i. Jee nito koo rán maárán, sáva nsíkúvi iniꞌ rán nu̱u̱nꞌ kua̱chi vá.
Chineí táꞌán rán né ni ɨɨn ya̱ nóꞌo táꞌán rán. Chi sukuán sikúnkuvi rán ley ya̱ tátúníꞌ Cristo.
Ré ɨɨn ñɨvɨ káꞌvi téyɨ́ɨ́ iniꞌ, súníkaꞌ ntu̱náꞌ kúvi-i, jee xínáꞌví-i maáa.
Soo ta ɨɨn ñɨvɨ kototúníꞌ maáa jie̱ꞌe̱ꞌ tiñu sáꞌá-a. Ña̱re nu̱u̱nꞌ saꞌá va̱ꞌa rán, kúvi kusɨ̱ɨ̱ téyɨ́ɨ́ iniꞌ-i jie̱ꞌe̱ꞌ ya̱ sáꞌá-a jee nkúvi saꞌánuún-u maáa jín inka ñɨvɨ.
Chi ta ɨɨn-ó kuneenu̱u̱nꞌ-ó sikúnkuvi-ó tiñu sáꞌá-ó.
Jee ránoꞌó ya̱ súkuáꞌa rán tu̱ꞌun Ndiosíꞌ, chineí táꞌán rán rá te̱e xínéꞌénꞌ maa nu̱u̱nꞌ ránoꞌó jín nɨꞌɨ nu̱u̱nꞌ ya̱ váꞌa kúmí rán.
Koto xínáꞌví rán maárán. Chi ni ɨɨn ñɨvɨ nkúvi saꞌá kátá iniꞌ ráa nu̱u̱nꞌ Ndiosíꞌ. Chi sáni sáꞌá ɨɨn ñɨvɨ, suni sukuán ni̱ꞌi̱nꞌ-i, kuéntáꞌ ɨɨn te̱e táji tataꞌ, nániꞌin re̱ꞌ tataꞌ sáni ya̱ nta̱ji re̱ꞌ.
Chi retú ki̱vɨ-ó ichi ya̱ níyo néꞌén iniꞌ-ó saꞌá-ó jín yɨkɨkúñu kua̱chi-ó, jee suꞌva íyó-ó kuéntáꞌ ɨɨn te̱e táji. Chi va̱ji ne̱ nu̱u̱nꞌ ya̱ níyo néꞌén iniꞌ-ó ɨɨn tataꞌ sáꞌá-ó. Ni̱ꞌi̱nꞌ-ó ya̱ stívɨ́-ó maáó, ya̱ koo-ó kuéntáꞌ níꞌiꞌ-ó nu̱u̱nꞌ Ndiosíꞌ. Jee retú ki̱vɨ-ó naꞌá Ta̱chi̱ꞌ i̱i̱ꞌ Ndiosíꞌ, ni̱ꞌi̱nꞌ-ó ɨɨn tataꞌ sáꞌá-a ya̱ sikútekuꞌ Ta̱chi̱ꞌ i̱i̱ꞌ yó nɨ́ɨ́nkání jín Ndiosíꞌ.
Koto núun iniꞌ-órán saꞌá-ó ya̱ váꞌa. Chi kenta ki̱vɨ̱ꞌ ñani Ndiosíꞌ ya̱ ni̱ꞌi̱nꞌ-ó ta̱ꞌvi̱ꞌ taji re̱ꞌ, kuéntáꞌ níꞌínꞌ-ó tataꞌ sáꞌá-ó, retú ntu niko iniꞌ-ó sáꞌá-ó ya̱ váꞌa.
Saáva sáá kenta íyó, jee saꞌá-ó ya̱ váꞌa nu̱u̱nꞌ nɨꞌɨ. Jee ya̱ ñáꞌnú ka̱ꞌ vá íyó saꞌá-ó ya̱ váꞌa nu̱u̱nꞌ rá ñanitáꞌán-ó ya̱ kúneí iniꞌ ráa Jesús.
Nna̱kutíñú Pablo jín tu̱ꞌun nu̱u̱nꞌ nɨꞌɨ ya̱ nkachiꞌ re̱ꞌ
Kune̱ꞌyá rán máá rá letra káꞌnú ka̱ꞌ ví ya̱ nééꞌ nu̱u̱nꞌ tutuꞌ yaꞌá chi ntee ni̱ꞌ maa nu̱u̱nꞌ rán jín naꞌá maáníꞌ.
Rá te̱e ya̱ kuíni kino̱o va̱ꞌa ráa nu̱u̱nꞌ rá inka ñɨvɨ jie̱ꞌe̱ꞌ ya̱ sáꞌá ráa, suviráa ví ya̱ tétuvi ráa ya̱ sikúnkuvi rán “costumbre” ñuunꞌ Israel ya̱ sáꞌá “circuncidar” rán maárán. Sáꞌá ráa suꞌva sáva nkóto uꞌviꞌ rá ñɨvɨ ráa jie̱ꞌe̱ꞌ tu̱ꞌun ya̱ niꞌiꞌ Jesús nu̱u̱nꞌ kurúsi jie̱ꞌe̱ꞌ-ó.
Chi ni maáráa, ya̱ sáꞌá ráa “circuncidar”, ntu síkúnkuvi ráa ley Moisés. Soo kuíni ráa ya̱ saꞌá “circuncidar” rán maárán, sáva kaꞌanꞌ téyɨ́ɨ́ ráa jie̱ꞌe̱ꞌ ya̱ nsi̱kúnkuvi ráa “costumbre” vá jín ntíꞌ yɨkɨkúñú rán.
Soo maáníꞌ ntu̱náꞌ káꞌánꞌ téyɨ́ɨ́ ni̱ꞌ. Kua̱chi kaꞌanꞌ téyɨ́ɨ́ ni̱ꞌ jie̱ꞌe̱ꞌ ya̱ niꞌiꞌ I̱toꞌoꞌ-ó Jesucristo nu̱u̱nꞌ kurúsi jie̱ꞌe̱ꞌ-ó. Chi jie̱ꞌe̱ꞌ yukuán jee kúvi kuéntáꞌ níꞌiꞌ rá ñujiínꞌ jiáꞌnu ñɨvɨ ñɨ̱vɨ́ nu̱u̱nꞌ kurúsi nu̱u̱nꞌ ni̱ꞌ. Chi suni kúvi kuéntáꞌ níꞌiꞌ ni̱ꞌ nu̱u̱nꞌ rá ñujiínꞌ vá, chi ntu yɨ́ꞌɨ́ ni̱ꞌ ka̱ꞌ chi̱ji naꞌá rává.
Chi nu̱u̱nꞌ yɨ́ꞌɨ́-ó nu̱u̱nꞌ Cristo Jesús, ntu̱náꞌ íyótiñu ré saꞌá “circuncidar”-ó áxí nsá saꞌá “circuncidar”-ó. Soo ya̱ yɨ́yáꞌvi ka̱ꞌ ví ya̱ sáꞌá Ndiosíꞌ ya̱ nújiáá-ó.
Nta̱ká rá ñɨvɨ ya̱ jíka ráa sáni káchíꞌ tu̱ꞌun yaꞌá ya̱ káchíꞌ ni̱ꞌ, jee na ka̱ꞌ kuneeꞌ va̱ꞌa ráa ka̱ꞌ, jín ya̱ kunáꞌví iniꞌ Ndiosíꞌ ráa, ne̱ rá ñɨvɨ íñɨ́ jín Ndiosíꞌ ya̱ kúneí iniꞌ ráa Jesús ya̱ kúvi ráa ichiyúkúnꞌ Israel.
Ne̱ vitan ré, koto stáñáꞌán ni ɨɨn ka̱ꞌ ñɨvɨ nuꞌuꞌ. Chi nééꞌ rá ya̱nta nu̱u̱nꞌ yɨkɨkúñu ni̱ꞌ nu̱u̱nꞌ nito uꞌviꞌ ñɨvɨ nuꞌuꞌ jie̱ꞌe̱ꞌ Jesús. Kúvi vá kuéntáꞌ jerúꞌ ya̱ stúvi ya̱ musúꞌ Jesús ví ni̱ꞌ.
Ránoꞌó ñaniꞌ. Na ka̱ꞌ koo ma̱ni̱ iniꞌ I̱toꞌoꞌ-ó Jesucristo ka̱ꞌ jín rán. Sukuán koo, Amén.
Tutuꞌ ya̱̱ ntee Pablo nu̱u̱n rá ñɨvɨ ñuunꞌ Éfeso
Jiáꞌa Pablo tu̱ꞌun káva̱ꞌa nu̱u̱nꞌ rá ñɨvɨ ñuunꞌ Éfeso
Nuꞌuꞌ Pablo, kúvi ni̱ꞌ “apóstol”, ya̱ chúichí Cristo Jesús nuꞌuꞌ sáni kuíni Ndiosíꞌ. Tée ni̱ꞌ tutuꞌ yaꞌá nu̱u̱nꞌ ránoꞌó, ya̱ nsa̱ꞌá sɨ́ɨ́n Ndiosíꞌ ránoꞌó, sáva kɨtíñú rán nu̱u̱nꞌ Cristo, ya̱ nééꞌ rán ñuunꞌ Éfeso. Suvirán níkɨ́nꞌ va̱ꞌa jiáꞌnu na̱a̱ꞌ rán nu̱u̱nꞌ Cristo Jesús, ˻ya̱ ñani Ndiosíꞌ re̱ꞌ sáva tatúníꞌ re̱ꞌ ñɨ̱vɨ́˼.
Na̱ ka̱ꞌ koo ma̱ni̱ꞌ iniꞌ Tátáꞌ-ó Ndiosíꞌ ka̱ꞌ jín I̱toꞌoꞌ-ó Jesucristo kune̱ꞌyá ráa ránoꞌó jín ya̱ kino̱o va̱ꞌa iniꞌ ánímaꞌ rán saꞌá ráa.
Nákuetúꞌún-ó Ndiosíꞌ jie̱ꞌe̱ꞌ nanitáꞌvíꞌ-ó saꞌá re̱ꞌ
Jee íyó nákuetúꞌún-ó Ndiosíꞌ ya̱ kúvi Ndiosíꞌ nu̱u̱nꞌ I̱toꞌoꞌ-ó Jesucristo jín ya̱ kúvi Tátáꞌ re̱ꞌ, chi sáꞌá re̱ꞌ ya̱ netuꞌ kúvi-ó, jie̱ꞌe̱ꞌ yɨ́ꞌɨ́-ó nu̱u̱nꞌ Cristo, chi ntaji re̱ꞌ nu̱u̱nꞌ-ó ntáká nu̱u̱nꞌ ya̱ váꞌa ya̱ váji ne̱ nu̱u̱nꞌ antivɨ́ ya̱ kino̱o va̱ꞌa iniꞌ ánímaꞌ-ó.
Chi nka̱ji Ndiosíꞌ yó ya̱ kɨꞌɨ-ó nu̱u̱nꞌ Cristo ne̱ ntiáꞌan ka̱ꞌ kiko̱o ñɨ̱vɨ́ yaꞌá, sáva koo sɨ́ɨ́n-ó ya̱ nkɨ́ꞌɨ-ó ka̱ꞌ nu̱u̱nꞌ kua̱chi-ó jín ya̱ koo ninuꞌun-ó nu̱u̱nꞌ re̱ꞌ. Chi jie̱ꞌe̱ꞌ ñúnúunꞌ re̱ꞌ yó,
jee saá ya nkuna̱a̱ꞌ ya̱chi̱ꞌ iniꞌ re̱ꞌ ya̱ nakeꞌen re̱ꞌ yó sáva kuvi-ó se̱ꞌya re̱ꞌ jie̱ꞌe̱ꞌ ya̱ nsa̱ꞌá Jesucristo. Nkuna̱a̱ꞌ ya̱chi̱ꞌ iniꞌ re̱ꞌ saꞌá re̱ꞌ suꞌva sánikua̱ꞌ nkuini re̱ꞌ sáni kúváꞌa iniꞌ re̱ꞌ.
Saáva jie̱ꞌe̱ꞌ vá íyó nakuetúꞌún-ó Ndiosíꞌ ya̱ viiꞌ kúñáꞌnú re̱ꞌ jie̱ꞌe̱ꞌ ya̱ na̱ ka̱ꞌ vá íyó mániꞌ iniꞌ re̱ꞌ jín yó, jie̱ꞌe̱ꞌ ya̱ yɨ́ꞌɨ́-ó nu̱u̱nꞌ Cristo, ya̱ ñúnúunꞌ re̱ꞌ maa.
ya̱ ntántúníꞌ nsi̱kútaꞌviꞌ nasɨ́kuitɨꞌ re̱ꞌ nu̱u̱nꞌ-ó. Chi ntaji re̱ꞌ ntáká nu̱u̱nꞌ ya̱ níchí xi̱ni̱ꞌ-ó jín ya̱ ki̱ku̱ꞌun iniꞌ-ó tu̱ꞌun re̱ꞌ.
Jee nsa̱ꞌá re̱ꞌ ya̱ kukáꞌnú iniꞌ-ó tu̱ꞌun yuꞌuꞌ ya̱ nyɨse̱ꞌí-i nékúvi, jie̱ꞌe̱ꞌ ya̱ kuíni re̱ꞌ saꞌá re̱ꞌ sánikua̱ꞌ kúváꞌa iniꞌ re̱ꞌ saꞌá re̱ꞌ ya̱ nkuna̱a̱ꞌ ya̱chi̱ꞌ iniꞌ re̱ꞌ saꞌá re̱ꞌ jie̱ꞌe̱ꞌ ya̱ saꞌá Cristo.
Chi sikúnkuvi re̱ꞌ maa sáá kenta máá tiempúꞌ ya̱ nkáji re̱ꞌ, ya̱ nachiꞌi re̱ꞌ ntáká nantíñú xi̱ntíín Cristo, rá íyó antivɨ́ jín rá íyó iniꞌ ñɨ̱vɨ́ yaꞌá.
Chi nka̱ji Ndiosíꞌ yó sáva kuvi-ó ñɨvɨ re̱ꞌ ya̱ yɨ́ꞌɨ́-ó nu̱u̱nꞌ Cristo. ˻Chi saá ya nkuna̱a̱ꞌ ya̱chi̱ꞌ iniꞌ re̱ꞌ ˻ni̱ꞌi̱nꞌ-ó maa˼ sánikua̱ꞌ ñúꞌún iniꞌ re̱ꞌ, ya̱ maáréꞌ kúvi ya̱ síkúnkuvi ntáká tiñu sáni kúnáaꞌ iniꞌ re̱ꞌ sáni kuíni re̱ꞌ saꞌá re̱ꞌ.
Sukuán nsa̱ꞌá re̱ꞌ jín ránuꞌuꞌ ya̱ kúvi ránꞌ rá ñɨvɨ ya̱ xíꞌnañúꞌún ya̱ íyó tu̱ꞌun neí iniꞌ ránꞌ Cristo sáva túvi nu̱u̱nꞌ rá ñɨvɨ ya̱ viiꞌ nasɨ́kuitɨꞌ kúñáꞌnú re̱ꞌ jee nakuetúꞌún ráa re̱ꞌ.
Jee sunisaá ránoꞌó, yɨ́ꞌɨ́ rán nu̱u̱nꞌ Cristo sáá niniso̱ꞌo rán tu̱ꞌun jie̱ꞌe̱ꞌ ya̱ naáꞌ, ya̱ kúvi tu̱ꞌun váꞌa ya̱ sikáku re̱ꞌ ránoꞌó nu̱u̱nꞌ kua̱chi rán, jee nku̱neí iniꞌ rán Cristo. Jee saáva ntaji Ndiosíꞌ Ta̱chi̱ꞌ ííꞌ re̱ꞌ, yɨ́ꞌɨ́-ɨ iniꞌ ánímaꞌ-ó, ya̱ nchi̱sóyuꞌú re̱ꞌ taji re̱ꞌ maa. Ta̱chi̱ꞌ ííꞌ re̱ꞌ vá kúvi ɨɨn seyúꞌ ya̱ stúvi-i ya̱ naáꞌ ˻ya̱ kúvi rán se̱ꞌya re̱ꞌ˼.
Ta̱chi̱ꞌ ííꞌ vá ví ya̱ ntaji ya̱chi̱ꞌ Ndiosíꞌ nu̱u̱nꞌ-ó jee yukuán kúvi ya̱ naáꞌ ya̱ taji nijia re̱ꞌ ta̱ꞌvi̱ꞌ nu̱u̱nꞌ-ó, ne̱ ki̱vɨ̱ꞌ sijínu re̱ꞌ tiñu re̱ꞌ ya̱ sikáku re̱ꞌ rá ñɨvɨ re̱ꞌ nu̱u̱nꞌ kua̱chi ráa jee xinánitáꞌvíꞌ re̱ꞌ ráa. Jee sukuán ni̱ꞌi̱nꞌ re̱ꞌ nakuetúꞌún nɨꞌɨ ñɨvɨ ya̱ viiꞌ kúñáꞌnú nasɨ́kuitɨꞌ re̱ꞌ.
Jíkánꞌ táꞌvíꞌ Pablo nu̱u̱nꞌ Ndiosíꞌ jie̱ꞌe̱ꞌ rá ñɨvɨ ya̱ kúneí iniꞌ ráa Cristo
Saáva, sáá nteso̱ꞌo ni̱ꞌ tu̱ꞌun jie̱ꞌe̱ꞌ rán, jie̱ꞌe̱ꞌ ya̱ kúneí iniꞌ rán I̱toꞌoꞌ-ó Jesús, jín jie̱ꞌe̱ꞌ ya̱ ñúnúunꞌ rán ntáká rá ñɨvɨ ya̱ nsa̱ꞌá sɨ́ɨ́n Ndiosíꞌ ráa, sáva kɨꞌɨ ráa nu̱u̱nꞌ Cristo,
jee saáva ni ntu̱ví síkɨ́kui̱ñɨ̱ꞌ ni̱ꞌ jiáꞌa ni̱ꞌ ya̱ kútaꞌviꞌ ni̱ꞌ nu̱u̱nꞌ Ndiosíꞌ jie̱ꞌe̱ꞌ ránoꞌó, jee káꞌánꞌ ni̱ꞌ jie̱ꞌe̱ꞌ rán sáá jíkánꞌ táꞌvíꞌ ni̱ꞌ nu̱u̱nꞌ Ndiosíꞌ.
Jíkánꞌ ni̱ꞌ nu̱u̱nꞌ Ndiosíꞌ ya̱ kúvi re̱ꞌ Ndiosíꞌ nu̱u̱nꞌ I̱toꞌoꞌ-ó Jesucristo, jee kúvi re̱ꞌ Tátáꞌ-ó ya̱ viiꞌ nasɨ́kuitɨꞌ kúñáꞌnú re̱ꞌ. Jíkánꞌ ni̱ꞌ nu̱u̱nꞌ re̱ꞌ sáva taji re̱ꞌ ya̱ ta̱nɨ̱ꞌ ka̱ꞌ xi̱ni̱ꞌ rán sáꞌá Ta̱chi̱ꞌ ííꞌ re̱ꞌ, jín ya̱ tɨɨn rán ya̱ naáꞌ ya̱ stúvi re̱ꞌ nu̱u̱nꞌ rán jie̱ꞌe̱ꞌ re̱ꞌ, sáva kuniꞌ rán ka̱ꞌ jie̱ꞌe̱ꞌ re̱ꞌ.
Jee suni jíkánꞌ táꞌvíꞌ ni̱ꞌ ya̱ stúúnꞌ Ndiosíꞌ antúníꞌ rán sáva kuniꞌ rán jie̱ꞌe̱ꞌ ná kúvi ta̱ꞌvi̱ꞌ ya̱ nétu rán íyó tu̱neí iniꞌ rán ni̱ꞌi̱nꞌ rán. Jie̱ꞌe̱ꞌ ta̱ꞌvi̱ꞌ vá nkana re̱ꞌ yó sáva ni̱ꞌi̱nꞌ-ó maa, ya̱ kúvi ta̱ꞌvi̱ꞌ máá yɨ́yáꞌvi máá viiꞌ kúñáꞌnú ya̱ taji re̱ꞌ nu̱u̱nꞌ-ó, ya̱ kúvi-ó ñɨvɨ ya̱ nsa̱ꞌá sɨ́ɨ́n re̱ꞌ yó sáva kɨꞌɨ-ó nu̱u̱nꞌ Cristo.
Jee ˻suni jíkánꞌ táꞌvíꞌ ni̱ꞌ ya̱˼ kuniꞌ rán na̱ ka̱ꞌ kúñáꞌnú nasɨ́kuitɨꞌ ka̱ꞌ fuersáꞌ ííꞌ níꞌin níso re̱ꞌ, ya̱ sátíñú-u iniꞌ yó chíneí-i yó. Maáórán ya̱ kúvi-ó ñɨvɨ ya̱ kúneí iniꞌ-ó Cristo ví ya̱ chíneí-i. Fuersáꞌ ííꞌ vá sátíñú sánikua̱ꞌ máá fuersáꞌ mánasɨ́ ííꞌ re̱ꞌ,
ya̱ sátíñú-u iniꞌ Cristo sáá nna̱stekúꞌ i̱i̱ꞌ Ndiosíꞌ maa nkene-e nteñu rá ni̱yɨ, jee nna̱sikúneeꞌ re̱ꞌ maa xiín ichi kuáꞌá re̱ꞌ nu̱u̱nꞌ íyó re̱ꞌ ne̱ antivɨ́ súkún,
jee ñani re̱ꞌ maa kúñáꞌnú-u ka̱ꞌ nu̱u̱nꞌ ntáká rá kúñáꞌnú, nu̱u̱nꞌ rá nísotíñú, nu̱u̱nꞌ rá níso fuersáꞌ, jín nu̱u̱nꞌ rá i̱toꞌoꞌ ñáꞌnú ka̱ꞌ, ˻sú kúvi ráa te̱e, áxí ta̱chi̱ꞌ kini, áxí najiáꞌáꞌ ííꞌ Ndiosíꞌ˼, jee níso-o tiñu kúñáꞌnú ka̱ꞌ nsú ka̱ꞌ ntáká tiñu, nsú kua̱chi tiempúꞌ vitan chisaꞌ suni tiempúꞌ kiji ichinúúnꞌ.
Jee nchiꞌi Ndiosíꞌ nɨꞌɨ kuitɨꞌ ya̱ íyó xi̱ntíín Cristo, ya̱ maáréꞌ kúñáꞌnú kosoꞌ re̱ꞌ nu̱u̱nꞌ nɨꞌɨ, jee njia̱ꞌa Ndiosíꞌ re̱ꞌ nu̱u̱nꞌ rá ñɨvɨ rá kúneí iniꞌ ráa re̱ꞌ jee yósóꞌ re̱ꞌ nu̱u̱nꞌ ráa kuéntáꞌ kúvi re̱ꞌ xi̱ni̱ꞌ nu̱u̱nꞌ ráa.
Jee rá ñɨvɨ vá kúvi ráa kuéntáꞌ yɨkɨkúñu re̱ꞌ, chi nɨꞌɨ ya̱ íyó Cristo kukánáa ánímaꞌ ráa ne̱ natɨɨn rán iniꞌ maáréꞌ. Jee maáréꞌ íyó chitú nɨ́ɨ́nkáꞌnú nu̱u̱nꞌ nɨꞌɨ ya̱ íyó, sáva koo nɨꞌɨ sáni kuíni re̱ꞌ.
Nna̱kani núne Ndiosíꞌ yó sáva nsáꞌ kuviꞌ-ó nu̱u̱nꞌ re̱ꞌ jie̱ꞌe̱ꞌ ya̱ nsa̱ꞌá Cristo
Jee ránoꞌó, ya níꞌiꞌ rán nu̱u̱nꞌ Ndiosíꞌ nékúvi jie̱ꞌe̱ꞌ njiáꞌa rán nu̱u̱nꞌ ya̱ tátúníꞌ Ndiosíꞌ jín jie̱ꞌe̱ꞌ rá kua̱chi nsa̱ꞌá rán.
Jee sukuán ñaꞌnu rán tiempúꞌ ya̱ta̱ꞌ nékúvi ne̱ sáá ñaꞌnu rán ichi ñujiínꞌ sáni jiáꞌnu rá ñɨvɨ ñɨ̱vɨ́ yaꞌá ya̱ ntu̱ví yɨ́ꞌɨ́ ráa xi̱ntíín Ndiosíꞌ. Sukuán ñaꞌnu rán sánikua̱ꞌ kuíni kui̱ꞌna̱ꞌ kúñáꞌnú ya̱ kúvi i̱toꞌoꞌ rá ta̱chi̱ꞌ kíni ya̱ jíkanuun ráa nu̱u̱nꞌ ta̱chi̱ꞌ víjin ñɨ̱vɨ́ yaꞌá. Jee kúvi re̱ꞌ ta̱chi̱ꞌ kíni ya̱ sátíñú iniꞌ rá ñɨvɨ kújiááꞌ iniꞌ ráa nu̱u̱nꞌ Ndiosíꞌ.
Jee suni sukuán ntáká-ó nuún ñaꞌnu-ó jín ráa nteñu ráa tiempúꞌ yukuán, sáni ya̱ níyo iniꞌ-ó saꞌá-ó jín yɨkɨkúñu kua̱chi-ó chi ntu nyɨ́ꞌɨ-ó xi̱ntíín Ndiosíꞌ, jee nsa̱ꞌá-ó sáni kuíni iniꞌ yɨkɨkúñu-ó jín sáni jiáni iniꞌ antúníꞌ-ó. Jee saáva nkuvi-ó ñɨvɨ ya̱ íyó níꞌínꞌ-ó ya̱ kítɨ́ꞌ iniꞌ Ndiosíꞌ néꞌyá re̱ꞌ yó ya̱ kunoꞌo-ó tu̱nóꞌó xéénꞌ ya̱ taji re̱ꞌ nékúvi, kuéntáꞌ íyó níꞌinꞌ rá inka rá ñɨvɨ.
Soo Ndiosíꞌ chi, ntántúníꞌ nasɨ́kuitɨꞌ na̱ ka̱ꞌ nku̱náꞌví iniꞌ re̱ꞌ yó, chi ntántúníꞌ nasɨ́kuitɨꞌ ñúnúunꞌ re̱ꞌ yó.
Jee asúnika̱ꞌ nkuvi-ó kuéntáꞌ ñɨvɨ níꞌiꞌ nu̱u̱nꞌ re̱ꞌ, jie̱ꞌe̱ꞌ ya̱ njia̱ꞌa rán nu̱u̱nꞌ ya̱ tátúníꞌ Ndiosíꞌ, soo nsa̱ꞌá re̱ꞌ ya̱ kutekuꞌ-ó nɨ́ɨ́nkání jín Cristo. (Chi jie̱ꞌe̱ꞌ ya̱ íyó mániꞌ iniꞌ re̱ꞌ néꞌyá re̱ꞌ yó nsi̱káku re̱ꞌ yó nu̱u̱nꞌ kua̱chi-ó.)
Jee sukuán nxi̱nátekuꞌ nkáá Ndiosíꞌ yó jín Cristo Jesús, jee nsi̱kúneeꞌ re̱ꞌ yó jín Cristo ne̱ antivɨ́ súkún, nu̱u̱nꞌ kúñáꞌnú, jie̱ꞌe̱ꞌ yɨ́ꞌɨ́-ó nu̱u̱nꞌ-u.
Jee nsa̱ꞌá re̱ꞌ sukuán sáva stúvi nu̱u̱nꞌ rá ñɨvɨ tiempúꞌ kiji ichinúúnꞌ ka̱ꞌ ya̱ na̱ ka̱ꞌ ntántúníꞌ ka̱ꞌ íyó mániꞌ iniꞌ re̱ꞌ ya̱ ñúnkúún iniꞌ re̱ꞌ néꞌyá re̱ꞌ yó, jie̱ꞌe̱ꞌ yɨ́ꞌɨ́-ó nu̱u̱nꞌ Cristo Jesús.
Chi jie̱ꞌe̱ꞌ ya̱ íyó mániꞌ iniꞌ Ndiosíꞌ néꞌyá re̱ꞌ ránoꞌó jee nsi̱káku re̱ꞌ ránoꞌó nu̱u̱nꞌ rá kua̱chi rán jie̱ꞌe̱ꞌ ya̱ kúneí iniꞌ rán Cristo, sú ntu íyó ni̱ꞌi̱nꞌ rán maa. Soo nsú ránoꞌó sáꞌá maa, chisaꞌ kúvi-i ta̱ꞌvi̱ꞌ nsi̱kútaꞌviꞌ Ndiosíꞌ nu̱u̱nꞌ rán.
Jee nsú jie̱ꞌe̱ꞌ tiñu váꞌa saꞌá-ó ví ya̱ nsi̱káku re̱ꞌ yó nu̱u̱nꞌ kua̱chi-ó, jee saáva ni ɨɨn-ó nkúvi kaꞌanꞌ téyɨ́ɨ́-ó ˻ya̱ kúvi sikáku-ó maáó nu̱u̱nꞌ kua̱chi-ó˼.
Chi kúvi-ó ɨɨn tiñu jiáá nsa̱ꞌá Ndiosíꞌ, chi maá Ndiosíꞌ nsa̱ꞌá yó sáá íyó-ó ntañúꞌún, jie̱ꞌe̱ꞌ yɨ́ꞌɨ́-ó nu̱u̱nꞌ Cristo Jesús. Sáꞌá re̱ꞌ yó sukuán, sáva saꞌá-ó rá tiñu váꞌa ya̱ ya nsa̱ꞌá túꞌva Ndiosíꞌ sáva kueꞌnu-ó ichi re̱ꞌ sukuán.
Saájee íyó naku̱ꞌun iniꞌ rán sáá ñaꞌnu rán ne̱ sáá ntiáꞌan kúneí iniꞌ rán Cristo. Jee ránoꞌó, jee nsú nu̱u̱nꞌ se̱ꞌya tataꞌ Israel nkaku rán. Jee ñɨvɨ ya̱ ntu íyó “circuncidado” kúvi rán, káchíꞌ rá ñɨvɨ Israel ya̱ níso ráa seña nu̱u̱nꞌ yɨkɨkúñu rá te̱e ráa, naní “circuncisión”, ya̱ sáꞌá ráa jín naꞌá.<sup>a</sup> Jee saáva íyó naku̱ꞌun iniꞌ rán sáá ni̱yo rán
tiempúꞌ yukuán, jee ntu̱ví níyo rán jín Cristo nékúvi. Kúvi rán to̱ꞌo̱ꞌ sɨ́ɨ́n nu̱u̱nꞌ ñuunꞌ Israel, ˻ya̱ nka̱ji Ndiosíꞌ ráa˼. Jee ntu̱ví yɨ́ꞌɨ́ rán nu̱u̱nꞌ tratúꞌ ya̱ nsa̱ꞌá Ndiosíꞌ jín rá ñɨvɨ re̱ꞌ ya̱ nchi̱sóyuꞌú re̱ꞌ ya̱ váꞌa saꞌá re̱ꞌ nu̱u̱nꞌ ráa. Jee ni ntu̱náꞌ tu̱neí iniꞌ rán íyó ya̱ ni̱ꞌi̱nꞌ rán ya̱ váꞌa ya̱ íyó nu̱u̱nꞌ re̱ꞌ nékúvi, jee ni ntu̱ví íyó Ndiosíꞌ nu̱u̱nꞌ rán ni nééꞌ rán iniꞌ ñɨ̱vɨ́ yaꞌá.
Soo vitan jee yɨ́ꞌɨ́ rán nu̱u̱nꞌ Cristo, jee tiempúꞌ yukuán ni̱yo íká rán nu̱u̱nꞌ Ndiosíꞌ, soo vitan nna̱tuꞌva rán nu̱u̱nꞌ re̱ꞌ, jie̱ꞌe̱ꞌ ya̱ ni̱ꞌi̱ꞌ Cristo jie̱ꞌe̱ꞌ rán jee ñatɨ ni̱ñɨ̱ꞌ re̱ꞌ.
Chi Cristo ví ya̱ sáꞌá ya̱ numa̱ni̱ꞌ táꞌán-órán, chi nsa̱ꞌá re̱ꞌ ya̱ ñɨvɨ Israel jín ñɨvɨ ntu kúvi Israel ɨɨn ni nnuvi-ó nu̱u̱nꞌ re̱ꞌ, chi nxi̱náánꞌ re̱ꞌ ya̱ jiásɨ́ꞌ ma̱ꞌñú-ó ya̱ nsa̱ꞌá sɨ́ɨ́n-ɨ yó jee ntu ka̱ꞌ jíníꞌ u̱ꞌvi̱ꞌ táꞌán-ó,
chi nso̱ko̱ꞌ re̱ꞌ maáréꞌ ni̱ꞌi̱ꞌ re̱ꞌ. Jee sukuán nsi̱kɨ́kui̱ñɨ̱ꞌ re̱ꞌ ley ˻ya̱ njia̱ꞌa Ndiosíꞌ nu̱u̱nꞌ Moisés yanaꞌán˼ ya̱ tátúníꞌ-i jín ya̱ nte̱tuvi-i rá ñɨvɨ Israel. Saáva ñɨvɨ Israel jín ñɨvɨ ntu kúvi Israel, ni núvíꞌ-ó núvi-ó ɨɨn ñɨvɨ jiáá ya̱ yɨ́ꞌɨ́-ó nu̱u̱nꞌ re̱ꞌ nsa̱ꞌá re̱ꞌ, jee suꞌva númániꞌ táꞌán-ó sáꞌá re̱ꞌ.
Jee jie̱ꞌe̱ꞌ ya̱ níꞌiꞌ re̱ꞌ nu̱u̱nꞌ kurúsiꞌ, jee nsa̱ꞌá re̱ꞌ ya̱ nnuma̱ni̱ꞌ ñɨvɨ Israel jín ñɨvɨ ntu kúvi Israel nu̱u̱nꞌ Ndiosíꞌ, chi ni núvíꞌ-ó yɨ́ꞌɨ́-ó nu̱u̱nꞌ re̱ꞌ, kuéntáꞌ kúvi-ó ɨɨn yɨkɨkúñu. Chi sukuán nxi̱náánꞌ Cristo tu̱ꞌun ya̱ jíníꞌ u̱ꞌvi̱ꞌ táꞌán-ó.
Jee nkiji Cristo jee nste̱kútu̱ꞌún re̱ꞌ nu̱u̱nꞌ ránoꞌó ya̱ sáꞌá re̱ꞌ ya̱ númániꞌ rán nu̱u̱nꞌ Ndiosíꞌ, ya̱ níyo íká rán nu̱u̱nꞌ Ndiosíꞌ nékúvi. Jee nste̱kútu̱ꞌún re̱ꞌ nu̱u̱nꞌ ñɨvɨ Israel ya̱ níyo yatin ráa nu̱u̱nꞌ Ndiosíꞌ ya̱ sáꞌá re̱ꞌ ya̱ númániꞌ ráa nu̱u̱nꞌ Ndiosíꞌ.
Chi jie̱ꞌe̱ꞌ ya̱ nsa̱ꞌá Cristo jee nni̱ꞌi̱nꞌ-ó ya̱ kuvi natuꞌva-ó nu̱u̱nꞌ Tátáꞌ-ó Ndiosíꞌ, sáꞌá métúꞌún ni Ta̱chi̱ꞌ ííꞌ re̱ꞌ yɨ́ꞌɨ́ iniꞌ ntáká-ó, va̱ni ñɨvɨ Israel áxí va̱ni ntu̱ví.
Jee saáva ntu ka̱ꞌ kuvi rán to̱ꞌo̱ꞌ ni ñɨvɨ váji íká, chisaꞌ se̱ꞌya ñuunꞌ Ndiosíꞌ kúvi rán jín rá ñɨvɨ nsa̱ꞌá sɨ́ɨ́n re̱ꞌ sáva kuvi ñɨvɨ re̱ꞌ, jee kúvi rán ñɨvɨ táꞌán veꞌi Ndiosíꞌ.
Chi nsa̱ꞌá Ndiosíꞌ ya̱ maáórán kúvi-ó kuéntáꞌ veꞌi ya̱ yósóꞌ nu̱u̱nꞌ koo jie̱ꞌe̱ꞌ ve̱ꞌí. Jee koo jie̱ꞌe̱ꞌ ve̱ꞌí vá kúvi tu̱ꞌun Ndiosíꞌ ya̱ nste̱kútu̱ꞌún rá “apóstol” jín rá “profeta”.<sup>b</sup> Jee máá Jesucristo kúvi kuéntáꞌ yu̱u̱ꞌ maá ñáꞌnú ka̱ꞌ ya̱ yɨ́tuvi skináꞌ veꞌi vá.
Chi jie̱ꞌe̱ꞌ yɨ́ꞌɨ́-ó nu̱u̱nꞌ Cristo, jee nákuneta̱ꞌán tútú ntáká-ó kuéntáꞌ veꞌi vá, ya̱ síkuéꞌnu Ndiosíꞌ yó ne̱ kuvi-ó ɨɨn veñu̱ꞌun i̱i̱ꞌ, ya̱ yɨ́tíñú-ó nu̱u̱nꞌ I̱toꞌoꞌ-ó.
Jee suni ránoꞌó, jie̱ꞌe̱ꞌ yɨ́ꞌɨ́ rán nu̱u̱nꞌ Cristo, jee síkuéꞌnu nkáá Ndiosíꞌ ránoꞌó ne̱ kuvi rán veꞌi nu̱u̱nꞌ íyó Ndiosíꞌ, chi yɨ́ꞌɨ́ Ta̱chi̱ꞌ ííꞌ re̱ꞌ iniꞌ ánímaꞌ rán.
Tiñu njiáꞌa Ndiosíꞌ nu̱u̱nꞌ Pablo káchítu̱ꞌún re̱ꞌ tu̱ꞌun váꞌa jie̱ꞌe̱ꞌ Cristo
Jee tu̱ꞌun yukuán kua̱ꞌ ya káchíꞌ kí ni̱ꞌ kúvi jie̱ꞌe̱ꞌ ˻jíkánꞌ táꞌvíꞌ ni̱ꞌ nu̱u̱nꞌ Ndiosíꞌ jie̱ꞌe̱ꞌ ránoꞌó˼. Nuꞌuꞌ, Pablo, yɨ́ꞌɨ́ ni̱ꞌ veka̱a jie̱ꞌe̱ꞌ sátíñú ni̱ꞌ nu̱u̱nꞌ Cristo Jesús, ya̱ kúvi ya̱ váꞌa nu̱u̱nꞌ ránoꞌó ya̱ ntu kúvi rán ñɨvɨ Israel.
Chi retú máá nááꞌ nijia ya̱ nteso̱ꞌo rán jie̱ꞌe̱ꞌ tiñu nte̱tíñú Ndiosíꞌ nuꞌuꞌ ya̱ kuniso ni̱ꞌ, jie̱ꞌe̱ꞌ ya̱ íyó mániꞌ iniꞌ re̱ꞌ jín ni̱ꞌ, ya̱ nsi̱kútaꞌviꞌ re̱ꞌ tiñu vá nu̱u̱nꞌ nuꞌuꞌ sáva satíñú ni̱ꞌ jie̱ꞌe̱ꞌ ya̱ váꞌa nu̱u̱nꞌ ránoꞌó.
Chi nsa̱ꞌá Ndiosíꞌ ya̱ nku̱káꞌnú iniꞌ ni̱ꞌ tu̱ꞌun íyó yuꞌuꞌ iniꞌ re̱ꞌ, chi nstúvi re̱ꞌ maa nu̱u̱nꞌ ni̱ꞌ, kuéntáꞌ kua̱ꞌ ya ntee ni̱ꞌ yakuꞌ ni tu̱ꞌun nu̱u̱nꞌ rán jie̱ꞌe̱ꞌ yaꞌá.
Jee sáá kaꞌvi rán maa jee ki̱ku̱ꞌun iniꞌ rán ya̱ jíníꞌ va̱ꞌa ni̱ꞌ tu̱ꞌun ya̱ ni̱yo yuꞌuꞌ jie̱ꞌe̱ꞌ Cristo.
Jee tiempúꞌ yanaꞌán jee ni ntu nstúvi Ndiosíꞌ maa nu̱u̱nꞌ rá ñɨvɨ, kua̱ꞌ nstúvi kájí Ta̱chi̱ꞌ ííꞌ re̱ꞌ maa vitan nu̱u̱nꞌ rá “apóstol” re̱ꞌ jín nu̱u̱nꞌ rá “profeta” re̱ꞌ, rá nsa̱ꞌá sɨ́ɨ́n re̱ꞌ sáva kɨtíñú ráa nu̱u̱nꞌ re̱ꞌ.
Jee ˻tu̱ꞌun ya̱ níyo yuꞌuꞌ iniꞌ re̱ꞌ jee nstúvi re̱ꞌ maa vitan ví yaꞌá˼: Tu̱ꞌun váꞌa jie̱ꞌe̱ꞌ Cristo sáꞌá ya̱ ñɨvɨ rá inka “nación”, ya̱ ntu kúvi ñɨvɨ Israel, ɨɨn nuún ni ta̱ꞌvi̱ꞌ ni̱ꞌi̱nꞌ ráa jín rá ñɨvɨ Israel, jee ɨɨn ni nnuvi ráa kuéntáꞌ ɨɨn yɨkɨkúñu, jee ɨɨn nuún ni ni̱ꞌi̱nꞌ ráa ya̱ nchi̱sóyuꞌú re̱ꞌ, jie̱ꞌe̱ꞌ yɨ́ꞌɨ́ ráa nu̱u̱nꞌ Cristo Jesús.
Jee nuꞌuꞌ Pablo nkenta kúvi ni̱ꞌ ɨɨn ya̱ jiátíñú Ndiosíꞌ nuꞌuꞌ stékútu̱ꞌún ni̱ꞌ tu̱ꞌun váꞌa vá. Jee jie̱ꞌe̱ꞌ ya̱ maníꞌ iniꞌ re̱ꞌ, nsi̱kútaꞌviꞌ re̱ꞌ tiñu vá nu̱u̱nꞌ ni̱ꞌ, jee jín fesáꞌ i̱i̱ꞌ níso re̱ꞌ nsa̱ꞌá re̱ꞌ suꞌva jín ni̱ꞌ.
Sú núun ka̱ꞌ kúñáꞌnú ni̱ꞌ nu̱u̱nꞌ nɨꞌɨ rá ñɨvɨ núun ka̱ꞌ kúñáꞌnú ráa ya̱ nsa̱ꞌá sɨ́ɨ́n Ndiosíꞌ ráa sáva kuvi ráa ñɨvɨ re̱ꞌ. Soo nsi̱kútaꞌviꞌ re̱ꞌ tiñu vá nu̱u̱nꞌ ni̱ꞌ ya̱ kachitu̱ꞌún ni̱ꞌ tu̱ꞌun váꞌa re̱ꞌ nu̱u̱nꞌ rá ñɨvɨ ya̱ ntu kúvi ñɨvɨ Israel. Tu̱ꞌun vá ví ya̱ ntántúníꞌ yɨ́yáꞌvi nasɨ́kuitɨꞌ ka̱ꞌ ví Cristo jín rá táji re̱ꞌ nu̱u̱nꞌ-ó. Jee ni nsáꞌ kenta ki̱ku̱ꞌun iniꞌ-ó nɨꞌɨ tu̱ꞌun vá.
Jee ñani re̱ꞌ nuꞌuꞌ sáva stúvi nijinꞌ ni̱ꞌ nu̱u̱nꞌ ntáká ñɨvɨ jie̱ꞌe̱ꞌ tiñu yuꞌuꞌ ya̱ ñúꞌún iniꞌ Ndiosíꞌ saꞌá re̱ꞌ ya̱ ñúꞌún yuꞌuꞌ iniꞌ re̱ꞌ ne̱ nɨ́ɨ́nkání yanaꞌán nékúvi. Jee maáréꞌ ví ya̱ nsa̱ꞌá nɨꞌɨ ya̱ íyó.
Sukuán nsa̱ꞌá re̱ꞌ sáva rá najiáꞌáꞌ ííꞌ re̱ꞌ rá kúñáꞌnú jín rá nísotíñú ya̱ nééꞌ ráa antivɨ́ súkún, jee sáá kune̱ꞌyá ráa nu̱u̱nꞌ tiñu sáꞌá re̱ꞌ iniꞌ rá ñɨvɨ ya̱ kúneí iniꞌ ráa Jesús, jee kuniꞌ ráa ya̱ ntáká nu̱u̱nꞌ ntántúníꞌ níchí nasɨ́kuitɨꞌ ka̱ꞌ Ndiosíꞌ.
Jee nsa̱ꞌá re̱ꞌ sukuán sáni nkuna̱a̱ꞌ iniꞌ re̱ꞌ nɨ́ɨ́nkání, ya̱ nsi̱kúnkuvi I̱toꞌoꞌ-ó Cristo Jesús tiñu vá.
Jee jie̱ꞌe̱ꞌ yɨ́ꞌɨ́-ó nu̱u̱nꞌ Cristo jee íyó neí iniꞌ-ó ntu kúkanuun-ó kúneí iniꞌ-ó natuꞌva-ó nu̱u̱nꞌ Ndiosíꞌ chi kúneí iniꞌ-ó Cristo.
Jee saáva jíkántáꞌvíꞌ ni̱ꞌ nu̱u̱nꞌ ránoꞌó, ya̱ koto núun iniꞌ rán jie̱ꞌe̱ꞌ tu̱nóꞌó nóꞌo ni̱ꞌ jie̱ꞌe̱ꞌ ya̱ kúvi ya̱ váꞌa nu̱u̱nꞌ ránoꞌó, chi sukuán sáꞌá Ndiosíꞌ ya̱ netuꞌ kuvi ránoꞌó.
Jíkánꞌ táꞌvíꞌ Pablo nu̱u̱nꞌ Ndiosíꞌ jee nákuetúꞌún re̱ꞌ maa
Jee jie̱ꞌe̱ꞌ vá, jee nákuíñɨꞌ ítɨ́ ni̱ꞌ jíkánꞌ táꞌvíꞌ ni̱ꞌ nu̱u̱nꞌ Ndiosíꞌ ya̱ kúvi re̱ꞌ Tátáꞌ [I̱toꞌoꞌ-ó Jesucristo].
Jee jíkánꞌ táꞌvíꞌ ni̱ꞌ nu̱u̱nꞌ Ndiosíꞌ, ya̱ nachituvi Ta̱chi̱ꞌ ííꞌ re̱ꞌ iniꞌ ránoꞌó, jín fuersáꞌ ííꞌ Ndiosíꞌ sáni ntántúníꞌ kúñáꞌnú re̱ꞌ.
Sáva kɨꞌɨ Cristo iniꞌ ánímaꞌ rán jie̱ꞌe̱ꞌ ya̱ kúneí iniꞌ rán re̱ꞌ, sáva kuiñɨ ni̱ꞌin rán kuꞌun tu̱ꞌun ñúnúunꞌ re̱ꞌ iniꞌ ránoꞌó, kuéntáꞌ kúkutú yoꞌo yutun jín kuéntáꞌ veꞌi yósóꞌ kutú nu̱u̱nꞌ koo sámáꞌ.
Sáva ránoꞌó jín ntáká rá inka ñɨvɨ ya̱ nsa̱ꞌá sɨ́ɨ́n Ndiosíꞌ ráa kuvi ráa ñɨvɨ re̱ꞌ, jee kuvi kiku̱ꞌun va̱ꞌa iniꞌ rán ya̱ ntántúníꞌ ñúnúunꞌ re̱ꞌ yó, níkáꞌ-a, kání-i, súkún-u, kúnú-u, sukuán ñúnúunꞌ re̱ꞌ yó.
Jee suni sukuán jíkánꞌ táꞌvíꞌ ni̱ꞌ ya̱ kuniꞌ va̱ꞌa rán jie̱ꞌe̱ꞌ tu̱ꞌun ñúnúunꞌ Cristo yó, ya̱ ntántúníꞌ nasɨ́kuitɨꞌ ka̱ꞌ jiáꞌa-a nu̱u̱nꞌ nɨꞌɨ, ya̱ nsú kua̱ꞌ kenta-ó ki̱ku̱ꞌun iniꞌ-ó nɨꞌɨ-ɨ. Sukuán jíkánꞌ táꞌvíꞌ ni̱ꞌ sáva kua̱íyó ya̱ íyó Ndiosíꞌ kukánáa ánímaꞌ rán ne̱ natɨɨn rán iniꞌ maáréꞌ.
Jee vitan jee na̱ ka̱ꞌ viiꞌ nasɨ́kuitɨꞌ kúñáꞌnú Ndiosíꞌ ka̱ꞌ ya̱ níso re̱ꞌ fuersáꞌ ííꞌ ya̱ kúvi saꞌá re̱ꞌ ntáká tiñu ya̱ ntántúníꞌ nasɨ́kuitɨꞌ ka̱ꞌ nsú káꞌ nɨꞌɨ rá jíkánꞌ-ó áxí rá jiáni iniꞌ-ó. Jee sáꞌá re̱ꞌ sukuán sáni íyó fuersáꞌ i̱i̱ꞌ re̱ꞌ ya̱ sátíñú-u iniꞌ-ó.
Na̱ ka̱ꞌ viiꞌ nasɨ́kuitɨꞌ kúñáꞌnú re̱ꞌ ka̱ꞌ jín tiñu nsa̱ꞌá re̱ꞌ jie̱ꞌe̱ꞌ rá ñɨvɨ ya̱ kúneí iniꞌ ráa re̱ꞌ, jín jie̱ꞌe̱ꞌ ya̱ nsa̱ꞌá Cristo Jesús, jee nakuetúꞌún-ó re̱ꞌ ntáká tiempúꞌ jín nɨ́ɨ́nkání. ¡Sukuán koo! ¡Amén!
Ɨɨn ni kúvi rá ñɨvɨ kúneí iniꞌ ráa Cristo nsa̱ꞌá Ta̱chi̱ꞌ ííꞌ Ndiosíꞌ
Saájee nuꞌuꞌ Pablo, ya̱ yɨ́ꞌɨ́ ni̱ꞌ veka̱a jie̱ꞌe̱ꞌ sátíñú ni̱ꞌ nu̱u̱nꞌ I̱toꞌoꞌ-ó, náxiníꞌvɨ́ꞌ ni̱ꞌ iniꞌ rán ya̱ kueꞌnu na̱a̱ꞌ rán ichi Ndiosíꞌ, sánikua̱ꞌ íyó kaka rán ya̱ kúvi rán ñɨvɨ ya̱ nkana Ndiosíꞌ kɨtíñú rán nu̱u̱nꞌ re̱ꞌ.
Jín ya̱ máá tu̱ꞌun kuꞌun láꞌví iniꞌ rán, jín ya̱ kuꞌun másúꞌ iniꞌ rán, jín ya̱ káꞌnú koo iniꞌ rán keꞌneꞌ iniꞌ rán nu̱u̱nꞌ ɨɨn inka táꞌán rán jee sukuán íyó kunu̱u̱nꞌ rán ɨɨn inka rán.
Jee kuniꞌvɨꞌ iniꞌ rán ya̱ nuún koo iniꞌ rán, sáni saꞌá Ta̱chi̱ꞌ ííꞌ Ndiosíꞌ jín rán, jie̱ꞌe̱ꞌ ya̱ kuneeꞌ ñunkúún va̱ꞌa rán jín ɨɨn inka rán ví ya̱ nasánuún-u iniꞌ yó.
Chi ɨɨn ni kuvi-ó nu̱u̱nꞌ Ndiosíꞌ, kuéntáꞌ ɨɨn yɨkɨkúñu, jee ɨɨn ni Ta̱chi̱ꞌ ííꞌ re̱ꞌ íyó jín-ó, sánikua̱ꞌ suni nkana Ndiosíꞌ yó ya̱ ɨɨn nuún ni íyó tu̱neí iniꞌ-ó ya̱ ni̱ꞌi̱nꞌ-ó kuneeꞌ-ó jín Cristo, chi nkana re̱ꞌ yó sáva ni̱ꞌi̱nꞌ-ó maa.
Chi métúꞌún ni I̱toꞌoꞌ-ó íyó, jee ɨɨn nuún kúneí iniꞌ ntáká-ó métúꞌún tu̱ꞌun Ndiosíꞌ ni, jee ɨɨn nuún jiánuté nta̱ká-ó ya̱ stúvi ya̱ yɨ́ꞌɨ́-ó nu̱u̱nꞌ métúꞌún Ndiosíꞌ ni.
Jee métúꞌún ni Ndiosíꞌ íyó, ya̱ kúvi Tátáꞌ nu̱u̱nꞌ ntáká-ó, ya̱ maáréꞌ vá yósóꞌ nu̱u̱nꞌ kua̱íyó kuitɨꞌ-ó, jee sáꞌá re̱ꞌ tiñu ya̱ kúvi ntáká-ó, jee yɨ́ꞌɨ́ re̱ꞌ iniꞌ ntáká-ó.
Soo nu̱u̱nꞌ ta ɨɨn ɨɨn-ó sɨ́ɨ́n sɨ́ɨ́n nsi̱kútaꞌviꞌ Ndiosíꞌ tiñu saꞌá-ó, sánikua̱ꞌ tiñu íyó saꞌá-ó nu̱u̱nꞌ re̱ꞌ, sáni ya̱ ñúkúꞌva tiñu ya̱ nsi̱kútaꞌviꞌ Cristo nu̱u̱nꞌ-ó jee chíneí re̱ꞌ yó saꞌá-ó maa.
Chi jie̱ꞌe̱ꞌ yukuán kúvi ya̱ káchíꞌ nu̱u̱nꞌ tutuꞌ ííꞌ níso tu̱ꞌun Ndiosíꞌ:
Nnaa re̱ꞌ kua̱ꞌa̱nꞌ re̱ꞌ súkún,
jee kua̱ꞌa̱nꞌ re̱ꞌ jín rá ñɨvɨ ya̱ nna̱tɨɨn re̱ꞌ ráa ya̱ nna̱kɨ̱ꞌɨ ráa xi̱ntíín re̱ꞌ,
jee njia̱ꞌa re̱ꞌ ta̱ꞌvi̱ꞌ nu̱u̱nꞌ rá ñɨvɨ.
Jee jie̱ꞌe̱ꞌ káchíꞌ nu̱u̱nꞌ tutuꞌ ííꞌ vá, ¿na̱ jie̱ꞌe̱ꞌ chi káchíꞌ ya̱ “nnaa re̱ꞌ” ne̱ súkún? Yukuán kuíni kachiꞌ ya̱ suni xíꞌna ka̱ꞌ ne̱ súkún nkiji nkuun re̱ꞌ ne̱ nu̱u̱nꞌ kúnú nu̱u̱nꞌ ñɨ̱vɨ́ yaꞌá.
Jee maáréꞌ ya̱ nkiji nkuun re̱ꞌ nu̱u̱nꞌ ñɨ̱vɨ́ yaꞌá, jee suni maáréꞌ vá nnaa ne̱ nu̱u̱nꞌ súkún ka̱ꞌ ne̱ antivɨ́ nu̱u̱nꞌ kúñáꞌnú re̱ꞌ, jee nɨ́ɨ́nkáꞌnú íyó chítú re̱ꞌ tátúníꞌ re̱ꞌ kua̱íyó.
˻Jee maáréꞌ njia̱ꞌa re̱ꞌ sɨ́ɨ́n sɨ́ɨ́n tiñu nu̱u̱nꞌ ta ɨɨn ɨɨn rá ñɨvɨ re̱ꞌ.˼ Chi njia̱ꞌa re̱ꞌ nu̱u̱nꞌ sáva te̱e ya̱ kuvi ráa “apóstol” ya̱ nchu̱ichí re̱ꞌ ráa, jee nu̱u̱nꞌ sáva rá inka ka̱ꞌ kuvi “profeta” ya̱ nákani tu̱ꞌun njiáꞌa Ndiosíꞌ nu̱u̱nꞌ ráa, jee nu̱u̱nꞌ sáva rá inka ka̱ꞌ njia̱ꞌa re̱ꞌ nu̱u̱nꞌ ráa stékútu̱ꞌún ráa tu̱ꞌun váꞌa jie̱ꞌe̱ꞌ Cristo ya̱ nkiji re̱ꞌ sáva xinánitáꞌvíꞌ re̱ꞌ ráa, jee nu̱u̱nꞌ sáva rá inka ka̱ꞌ njia̱ꞌa re̱ꞌ nu̱u̱nꞌ ráa kuvi rá “pastor” jín rá mestrúꞌ ya̱ kúmí ráa rá ñɨvɨ kúneí iniꞌ ráa Cristo jín ya̱ xínéꞌénꞌ ráa tu̱ꞌun re̱ꞌ.
Njia̱ꞌa re̱ꞌ rá tiñu vá nu̱u̱nꞌ ráa sáva sikújia ráa iniꞌ rá ñɨvɨ ya̱ nsa̱ꞌá sɨ́ɨ́n Ndiosíꞌ kuvi ñɨvɨ re̱ꞌ. Síkújia ráa iniꞌ maáó ya̱ kúvi-ó rá ñɨvɨ re̱ꞌ sáva kɨtíñú-ó saꞌá-ó tiñu re̱ꞌ nu̱u̱nꞌ ɨɨn inka táꞌán-ó, sáva sikuéꞌnu-ó ɨɨn inka táꞌán-ó, ya̱ ɨɨn ni ñɨvɨ kuvi-ó nu̱u̱nꞌ Cristo, kuéntáꞌ ɨɨn yɨkɨkúñu.
Jee sikuéꞌnu-ó ɨɨn inka táꞌán-ó ne̱kua̱ꞌ ntáká-ó kenta nunuún iniꞌ-ó nu̱u̱nꞌ tu̱ꞌun kúneí iniꞌ-ó se̱ꞌya Ndiosíꞌ, jín nu̱u̱nꞌ tu̱ꞌun kuniꞌ va̱ꞌa-ó ka̱ꞌ iniꞌ re̱ꞌ, ne̱kua̱ꞌ kenta kujia va̱ꞌa iniꞌ-ó ne̱ kuna̱a̱ꞌ-ó natɨɨn-ó iniꞌ Cristo na̱sa íyó re̱ꞌ.
Sáva nkúvi-ó ka̱ꞌ kuéntáꞌ rá súchí lúlí ya̱ ntu ɨɨn ni jiáni iniꞌ ráa, jee sáva ntu kúvi-ó ka̱ꞌ kuéntáꞌ ɨɨn nantíñú xínó xíniji ta̱chi̱ꞌ víjin chínaꞌá-a cháꞌá chúkuán ya̱ súkuíkó-o, chi nsáꞌ síkívɨ inka tu̱ꞌun ka̱ꞌ maáó yaꞌá yukuán, ya̱ xínéꞌénꞌ rá te̱e xínáꞌví cháꞌá chúkuán, ya̱ nito nasɨ́kuitɨꞌ íyó ráa jee máñáꞌ ráa jín tu̱ꞌun jíta xínéꞌénꞌ ráa.
Chisaꞌ kunikɨnꞌ-ó kaꞌanꞌ-ó tu̱ꞌun na̱a̱ꞌ jín tu̱ꞌun kunu̱u̱nꞌ táꞌán-ó, sukuán jee kueꞌnuꞌ-ó jín ntáká tiñu kuíni Cristo, ya̱ yósóꞌ re̱ꞌ nu̱u̱nꞌ-ó kuéntáꞌ yósóꞌ xi̱ni̱ꞌ nu̱u̱nꞌ yɨkɨkúñu.
Jee kúvi ntáká-ó kuéntáꞌ yɨkɨkúñu re̱ꞌ, ya̱ náketáꞌán kutú nɨꞌɨ jín rá nu̱u̱nꞌ ñútáꞌán jín rá tu̱chi fuersáꞌ, jee nunuún iniꞌ ntáká-ó. Jee sáá nuún chíneí táꞌán va̱ꞌa-ó sánikua̱ꞌ tiñu kúvi sáꞌá ta ɨɨn-ó, jee sukuán síkújia iniꞌ táꞌán-ó ka̱ꞌ sáva sikuéꞌnu-ó táꞌán-ó jín tu̱ꞌun ñúnúunꞌ táꞌán.
Nákueꞌnu jiáá-ó saꞌá Cristo
Saáva káchíꞌ ni̱ꞌ nu̱u̱nꞌ rán jee íchí sánáaꞌ ni̱ꞌ nu̱u̱nꞌ súví I̱toꞌoꞌ-ó: Ya̱ koto jiáꞌnu rán ka̱ꞌ kua̱ꞌ jiáꞌnu rá inka ñɨvɨ ntu kúvi ñɨvɨ Israel, ya̱ jiáꞌnu ráa tiñu jiáni ka̱ꞌá iniꞌ antúníꞌ ráa.
Chi kuéntáꞌ níꞌiꞌ ráa ntu jiáni iniꞌ ráa ka̱ꞌ jie̱ꞌe̱ꞌ tiñu sáꞌá ráa, jee nákúꞌva ráa maáráa nu̱u̱nꞌ tiñu néꞌí néꞌén, sáva saꞌá ráa ntáká nu̱u̱nꞌ rá tiñu ntu̱ví íyó ninuꞌun, jee ntántúníꞌ níyo iniꞌ ráa saꞌá ráa ka̱ꞌ sukuán.
Soo ránoꞌó, chi nsú rá ñujiínꞌ tiñu yukuán nku̱tu̱ꞌva rán jie̱ꞌe̱ꞌ Cristo.
Chi retú maa nááꞌ nijia ya̱ nteso̱ꞌo rán tu̱ꞌun Cristo, jee nxi̱néꞌénꞌ ñɨvɨ nu̱u̱nꞌ rán sáni ya̱ naáꞌ ya̱ kúvi tu̱ꞌun Cristo,
jee saáva, kene rán nu̱u̱nꞌ ñujiínꞌ tiñu ñáꞌnú rán tiempúꞌ ya̱ta̱ꞌ, siíyo rán na̱sa ni̱yo rán, chi stívɨ-ɨ ránoꞌó, ya̱ kúvi-i rá tiñu xínáꞌvíꞌ níyo iniꞌ ránú.
Soo vitan jee nujiáá ánímaꞌ rán, jín antúníꞌ rán.
Jee vitan jee sama iniꞌ rán ya̱ nujiáá rán, sáni násaꞌá jiáá Ndiosíꞌ iniꞌ ánímaꞌ ránoꞌó, sáva koo rán ka̱ꞌ kua̱ꞌ íyó maáréꞌ, sáva na̱a̱ꞌ koo rán jín sáva koo sɨ́ɨ́n rán nu̱u̱nꞌ rá niváꞌa, sánikua̱ꞌ káchíꞌ tu̱ꞌun nááꞌ Ndiosíꞌ.
Jee saáva ránoꞌó siíyo rán tuntúꞌún yɨ́ꞌɨ́ yuꞌú rán, chisaꞌ kaꞌanꞌ rán jín tu̱ꞌun na̱a̱ꞌ nu̱u̱nꞌ rá ñanitáꞌán rán, chi ɨɨn ni ñɨvɨ kúvi-ó.
Jee “retú kítɨ́ꞌ iniꞌ rán na̱ ni jie̱ꞌe̱ꞌ jee koto sáꞌá rán kua̱chi”<sup>a</sup>, jee koto ñúꞌún tu̱nkítɨ́ꞌ iniꞌ rán núnuví, chi ñamani sijiáꞌa rán maa iniꞌ rán, ne̱ ntiáꞌan taꞌanꞌ nka̱niiꞌ.
Jee ni koto jiáꞌa rán nu̱u̱nꞌ kui̱ꞌna̱ꞌ kúñáꞌnú ya̱ kiní re̱ꞌ maáréꞌ nteñu rán, sáva nkúneí re̱ꞌ nu̱u̱nꞌ ránoꞌó.
Jee ñɨvɨ ya̱ sákuíꞌná, jee koto sákuíꞌná-a ka̱ꞌ, chisaꞌ íyó satíñú-u jín naꞌá-a tiñu kúvi ya̱ váꞌa, sáva ni̱ꞌi̱nꞌ-i ya̱ ku̱ꞌva-a nu̱u̱nꞌ inka ñɨvɨ ya̱ jíniñúꞌún.
Jee koto jiáꞌa rán ya̱ kene ni ɨɨn tu̱ꞌun niváꞌa kini yuꞌú nú, chisaꞌ kaꞌanꞌ rán tu̱ꞌun váꞌa ya̱ íyótiñu, ya̱ sikújia va̱ꞌa-a ñɨvɨ sáni jíniñúꞌún ráa, sáva nachineí-i ráa ya̱ tésóꞌo maa.
Jee koto sáꞌá rán kua̱chi sáva nsíkúkuíꞌyáꞌ rán iniꞌ Ta̱chi̱ꞌ ííꞌ Ndiosíꞌ. Chi nni̱ꞌi̱nꞌ rán Ta̱chi̱ꞌ ííꞌ vá kuéntáꞌ ɨɨn seyúꞌ ya̱ stúvi ya̱ kúvi rán ñɨvɨ Ndiosíꞌ, ne̱kua̱ꞌ kiji máá ki̱vɨ̱ꞌ ya̱ nakani núne Ndiosíꞌ yó nu̱u̱nꞌ ya̱ nóꞌo-ó ñɨ̱vɨ́ yaꞌá jee xinánitáꞌvíꞌ re̱ꞌ yó.
Jee siíyo rán ntáká tu̱ꞌun ñútáꞌvi ñúꞌún iniꞌ rán, jín rá tu̱ꞌun kítɨ́ꞌ iniꞌ rán, jín rá tu̱ꞌun xe̱e̱nꞌ iniꞌ rán, jín rá kánajíín nu̱u̱nꞌ táꞌán rán, jín rá ténúunꞌ táꞌán rán, jín ntáká ka̱ꞌ rá inka tu̱ꞌun niváꞌa íyó.
Chisaꞌ íyó koo va̱ꞌa ñunkúún iniꞌ rán jín ɨɨn inka táꞌán rán, jee koo ya̱ náꞌví iniꞌ rán, jee kunekáꞌnú iniꞌ rán kune̱ꞌyá rán ɨɨn inka táꞌán rán, kuéntáꞌ kua̱ꞌ sáni nne̱káꞌnú iniꞌ Ndiosíꞌ nne̱ꞌyá re̱ꞌ ránoꞌó, jie̱ꞌe̱ꞌ yɨ́ꞌɨ́ rán nu̱u̱nꞌ Cristo.
Na̱ja íyó kueꞌnu rá ñɨvɨ kúvi se̱ꞌya Ndiosíꞌ
Jee saáva íyó naku rán iniꞌ máá Ndiosíꞌ, kuéntáꞌ íyó saꞌá rá se̱ꞌya re̱ꞌ, chi kúvi rán se̱ꞌya re̱ꞌ ya̱ ñúnúunꞌ re̱ꞌ ránoꞌó.
Jee íyó kueꞌnu rán jín tu̱ꞌun ñúnúunꞌ táꞌán, kuéntáꞌ suni ñúnúunꞌ Cristo yó, jee nna̱ku̱ꞌva re̱ꞌ maáréꞌ jie̱ꞌe̱ꞌ-ó, chi nso̱ko̱ꞌ re̱ꞌ maáréꞌ nu̱u̱nꞌ Ndiosíꞌ ni̱ꞌi̱ꞌ re̱ꞌ jie̱ꞌe̱ꞌ-ó. Yukuán kúvi kuéntáꞌ ɨɨn xikoꞌ jiáꞌánꞌ vi̱xi̱ꞌ ya̱ téñuꞌunꞌ maa nu̱u̱nꞌ Ndiosíꞌ. Jee kúváꞌa iniꞌ Ndiosíꞌ néꞌyá re̱ꞌ maa.
Soo koto sáꞌá rán ni koto káꞌánꞌ rán jie̱ꞌe̱ꞌ tiñu sáꞌá téní ni ɨɨn rán, ni ya̱ sáꞌá ni ɨɨn rán ntáká nu̱u̱nꞌ tiñu ya̱ ntu̱ví íyó ninuꞌun, ni tiñu ya̱ saꞌá uꞌvi iniꞌ ni ɨɨn rán, sáva ni ɨɨn ñɨvɨ ntu̱náꞌ kúvi kachiꞌ ráa ya̱ sáꞌá rán maa. Chi ntu íyó saꞌá ránoꞌó sukuán ya̱ nsa̱ꞌá sɨ́ɨ́n Ndiosíꞌ ránoꞌó ya̱ nkɨ́ꞌɨ rán ka̱ꞌ nu̱u̱nꞌ ya̱ niváꞌa.
Jee ni koto káꞌánꞌ rán rá tu̱ꞌun néꞌí néꞌén, ni rá tu̱ꞌun naanꞌ nékáíyó, ni rá tu̱ꞌun kási̱kɨ́ kini. Chi rá tiñu yaꞌá ntu íyó váꞌa. Chisaꞌ ku̱ꞌva rán ya̱ kútaꞌvi nu̱u̱nꞌ Ndiosíꞌ.
Chi ya jíníꞌ rán ya̱ ɨɨn ñɨvɨ sáꞌá téní-i, áxí sáꞌá-a tiñu ya̱ ntu̱ví íyó ninuꞌun, áxí saꞌá uꞌvi iniꞌ-i (jee ñɨvɨ vá nuún kúvi-i jín ɨɨn ñɨvɨ ya̱ néñu̱ꞌun-u ɨɨn nantíñú ya̱ ntu kúvi Ndiosíꞌ), jee ya jíníꞌ rán ya̱ ni ɨɨn ráa ni nsáꞌ ni̱ꞌi̱nꞌ-i ya̱ ki̱vɨ-ɨ naꞌá Cristo jín Ndiosíꞌ nu̱u̱nꞌ tátúníꞌ ráa.
Jee koto jiáꞌa rán xináꞌví ni ɨɨn ñɨvɨ ránoꞌó jín tu̱ꞌun káꞌánꞌ ka̱ꞌá-a, chi jie̱ꞌe̱ꞌ ya̱ sáꞌá ñɨvɨ rá tiñu niváꞌa vá kúvi ya̱ kiji tu̱nóꞌó xéénꞌ taji Ndiosíꞌ nu̱u̱nꞌ rá ñɨvɨ kújiááꞌ iniꞌ ráa nu̱u̱nꞌ Ndiosíꞌ.
Jee koto kívɨ rán jín ráa nu̱u̱nꞌ tiñu niváꞌa sáꞌá ráa.
Chi tiempúꞌ ya̱ta̱ꞌ yukuán jee nkuvi rán kuéntáꞌ ñu̱neenꞌ jie̱ꞌe̱ꞌ kua̱chi rán. Soo vitan jee kúvi rán kuéntáꞌ ñuꞌunꞌ ya̱ túúnꞌ, chi yɨ́ꞌɨ́ rán nu̱u̱nꞌ I̱toꞌoꞌ-ó. Jee íyó kueꞌnu rán nu̱u̱nꞌ túúnꞌ ñuꞌunꞌ re̱ꞌ iniꞌ ánímaꞌ rán kuéntáꞌ íyó kueꞌnu rá se̱ꞌya Ndiosíꞌ.
Chi ñuꞌunꞌ re̱ꞌ ya̱ túúnꞌ iniꞌ ánímaꞌ-ó, sáꞌá-a ya̱ saꞌá-ó ntáká tiñu váꞌa, jín ntáká tiñu na̱a̱ꞌ, jín ya̱ kaꞌanꞌ-ó ya̱ naáꞌ.
Jee kototúníꞌ rán rá tiñu sáva kukáꞌnú iniꞌ rán na̱ tiñu kúváꞌa iniꞌ I̱toꞌoꞌ-ó néꞌyá re̱ꞌ maa.
Jee koto kívɨ rán nu̱u̱nꞌ rá tiñu niváꞌa ya̱ ntu íyótiñu ya̱ sáꞌá ñɨvɨ ya̱ jiáꞌnu nu̱u̱nꞌ neenꞌ, chisaꞌ stúvi rán nu̱u̱nꞌ nijínꞌ ya̱ niváꞌa ví rá tiñu vá.
Chi íyó tu̱nkánuun sáá káꞌánꞌ-ó jie̱ꞌe̱ꞌ rá tiñu ya̱ sáꞌá yuꞌuꞌ ráa.
Soo tu̱ꞌun Ndiosíꞌ kúvi kuéntáꞌ ñuꞌunꞌ ya̱ stúúnꞌ-u jee suꞌva stúvi-i nu̱u̱nꞌ nijínꞌ na̱ja íyó ntáká tiñu. Chi sáá túúnꞌ ñuꞌunꞌ nu̱u̱nꞌ nɨꞌɨ nátúvi nu̱u̱nꞌ níjínꞌ.
Noto, noꞌó ya̱ kíxíꞌ iniꞌ nú,
jee nako̱o nú nteñu rá ñɨvɨ ya̱ kúvi kuéntáꞌ ñɨvɨ níꞌiꞌ,
Jee Cristo stúúnꞌ re̱ꞌ ñuꞌunꞌ re̱ꞌ iniꞌ ánímaꞌ nú.
Saáva kumí va̱ꞌa rán na̱ja jiáꞌnu rán. Koto jiáꞌnu rán kuéntáꞌ kua̱ꞌ jiáꞌnu rá ñɨvɨ ya̱ ntu níchí xi̱ni̱ꞌ, chisaꞌ kueꞌnu rán kuéntáꞌ kua̱ꞌ ñɨvɨ níchí xíniꞌ.
Vitan íyó tiempúꞌ jee kuniꞌvɨꞌ iniꞌ rán saꞌá rán tiñu ntaji Ndiosíꞌ saꞌá rán, chi tiempúꞌ vitan jee íyó víꞌí ñɨvɨ jíka ráa ichi niváꞌa.
Jee saáva koto kúvi rán ñɨvɨ jiáni naanꞌ xi̱ni̱ꞌ, chisaꞌ ki̱ku̱ꞌun iniꞌ rán ntáká tiñu ya̱ kuíni I̱toꞌoꞌ-ó ya̱ saꞌá rán.
Jee koto jíꞌi rán nixiꞌ ne̱ ku̱ni rán, ya̱ stívɨ́ rán maárán. Chisaꞌ kukánáa iniꞌ ánímaꞌ rán kɨꞌɨ chitú Ta̱chi̱ꞌ ííꞌ Ndiosíꞌ ya̱ kuneí-i kunaka-a ránoꞌó.
Jee kaꞌanꞌ rán jín ɨɨn inka rá táꞌán rán, yaaꞌ tu̱ꞌun Ndiosíꞌ naní salmo, jín rá tu̱ꞌun yaaꞌ himno ya̱ nákuetúꞌún-u Ndiosíꞌ, jín rá yaaꞌ ííꞌ jie̱ꞌe̱ꞌ Ndiosíꞌ. Jee ne̱ jín ánímaꞌ rán kata rán jee nakuetúꞌún rán I̱toꞌoꞌ-ó.
Jee nu̱u̱nꞌ súví I̱toꞌoꞌ-ó Jesucristo, sukuáni íyó ku̱ꞌva rán ya̱ kútaꞌviꞌ rán nu̱u̱nꞌ tátáꞌ-ó Ndiosíꞌ, jie̱ꞌe̱ꞌ ntáká na̱janu̱u̱nꞌ.
Na̱ja íyó sikúnkuvi rá ñɨvɨ yɨ́ꞌɨ́ nu̱u̱nꞌ Cristo nu̱u̱nꞌ ɨɨn inka táꞌán ráa.
Chiꞌi rán maárán xi̱ntíín ɨɨn inka táꞌánꞌ rán, jie̱ꞌe̱ꞌ ya̱ ñúyúꞌví iniꞌ rán yɨ́ñúꞌún rán nu̱u̱nꞌ Cristo.
Rá ñaꞌan ya̱ íyó yɨɨ́ ráa, chiꞌi ráa maáráa xi̱ntíín yɨɨ́ ráa, kuéntáꞌ kua̱ꞌ chíꞌi ráa maáráa nu̱u̱nꞌ I̱toꞌoꞌ-ó.
Chi te̱e ya̱ kúvi yɨɨ́ ɨɨn ñaꞌan ví ya̱ yósóꞌ nu̱u̱nꞌ ñasɨ́ꞌɨ́ re̱ꞌ, kuéntáꞌ kua̱ꞌ Cristo yósóꞌ re̱ꞌ nu̱u̱nꞌ ntáká yó ya̱ kúneí iniꞌ-ó re̱ꞌ. Chi kúvi te̱e kuéntáꞌ xi̱ni̱ꞌ nu̱u̱nꞌ ñasɨ́ꞌɨ́-ɨ kuéntáꞌ kua̱ꞌ kúvi Cristo kuéntáꞌ xi̱ni̱ꞌ nu̱u̱nꞌ-ó, jee maáórán kúvi kuéntáꞌ yɨkɨkúñu re̱ꞌ. Jee maáréꞌ ví ya̱ síkáku re̱ꞌ yó nu̱u̱nꞌ kua̱chi-ó.
Jee saáva kuéntáꞌ kua̱ꞌ maáórán, ya̱ kúneí iniꞌ-ó Cristo, chiꞌi-ó maáó xi̱ntíín Cristo, jee suni sukuán rá ñaꞌan ya̱ íyó yɨɨ́-ɨ íyó chiꞌi ráa maáráa xi̱ntíín yɨɨ́ ráa jie̱ꞌe̱ꞌ na̱janu̱u̱nꞌ.
Jee rá te̱e ya̱ kúvi yɨɨ́, íyó kunu̱u̱nꞌ ráa ñasɨ́ꞌɨ́ ráa, kuéntáꞌ kua̱ꞌ nñunu̱u̱nꞌ Cristo yó ya̱ kúneí iniꞌ-ó re̱ꞌ, jee nna̱ku̱ꞌva re̱ꞌ maáréꞌ ni̱ꞌi̱ꞌ re̱ꞌ jie̱ꞌe̱ꞌ-ó.
Nsa̱ꞌá re̱ꞌ sukuán sáva saꞌá sɨ́ɨ́n re̱ꞌ yó sáva nkɨ́ꞌɨ-ó ka̱ꞌ nu̱u̱nꞌ kua̱chi-ó, jee nna̱sánoo re̱ꞌ ánímaꞌ-ó jín tu̱ꞌun re̱ꞌ, kuéntáꞌ nna̱kete re̱ꞌ yó jín nute.
Nsa̱ꞌá re̱ꞌ sukuán sáva sáá naku̱ꞌva re̱ꞌ yó nu̱u̱nꞌ maáréꞌ ya̱ kúneí iniꞌ-ó re̱ꞌ jee viiꞌ kuñáꞌnú-ó, chi nkóo kua̱chi ánímaꞌ-ó, ni ya̱ niváꞌa, ni né ni ɨɨn rá yukuán, sáva koo sɨ́ɨ́n-ó nkɨ́ꞌɨ-ó nu̱u̱nꞌ ya̱ niváꞌa jee koo ninuꞌun-ó nu̱u̱nꞌ re̱ꞌ.
Jee suni sukuán rá te̱e íyó ñasɨ́ꞌɨ́ íyó kunu̱u̱nꞌ ráa rá ñasɨ́ꞌɨ́ maáráa, kuéntáꞌ ñúnúunꞌ ráa rá yɨkɨkúñu maáráa. Chi te̱e ya̱ ñúnúunꞌ re̱ꞌ ñasɨ́ꞌɨ́ maáréꞌ, jee ñúnúunꞌ re̱ꞌ maáréꞌ.
Chi ni ɨɨn ñɨvɨ ntu̱ví táꞌvi iniꞌ-i néꞌyá-a yɨkɨkúñu maáa, chisaꞌ síkájíꞌ-i vá, jee jíto va̱ꞌa-a vá, kuéntáꞌ kua̱ꞌ sáni saꞌá Cristo jín-ó ya̱ kúneí iniꞌ-ó re̱ꞌ.
Chi yɨ́ꞌɨ́-ó nu̱u̱nꞌ re̱ꞌ kuéntáꞌ kúvi-ó pedasúꞌ yɨkɨkúñu re̱ꞌ.
˻Chi káchíꞌ nu̱u̱nꞌ tutuꞌ ííꞌ níso tu̱ꞌun Ndiosíꞌ:˼
Saáva xinóo ɨɨn te̱e tátáꞌ re̱ꞌ jín nánáꞌ re̱ꞌ,
jee kuneeꞌ re̱ꞌ jín ñasɨ́ꞌɨ́ re̱ꞌ.
Jee ɨɨn ni kuvi núvíꞌ ráa kuéntáꞌ íyó ɨɨn yɨkɨkúñu ni.
Jee tu̱ꞌun kúñáꞌnú nasɨ́kuitɨꞌ ka̱ꞌ kúvi tu̱ꞌun nyɨse̱ꞌí vá, chi káꞌánꞌ ni̱ꞌ tu̱ꞌun yaꞌá jie̱ꞌe̱ꞌ ˻ɨɨn ni kúvi˼ Cristo jín maáórán ya̱ kúneí iniꞌ-ó re̱ꞌ.
Jee suni jie̱ꞌe̱ꞌ yukuán kúvi ya̱ ta ɨɨn ta ɨɨn rán ya̱ kúvi te̱e íyó ñasɨ́ꞌɨ́ íyó kunu̱u̱nꞌ nú ñasɨ́ꞌɨ́ nú, kuéntáꞌ ñúnúunꞌ nú maánú. Jee ñaꞌan ya̱ kúvi ñasɨ́ꞌɨ́ ɨɨn te̱e íyó koo ya̱ ñáꞌnú ña nu̱u̱nꞌ yɨɨ́ ña.
Ránoꞌó ñɨvɨ súchí jiáꞌnu jiáá jín rá súchí lúlí íyó kaníjiá rán tátáꞌ rán jín nánáꞌ rán, chi yɨ́ꞌɨ́ rán nu̱u̱nꞌ I̱toꞌoꞌ-ó, chi na̱a̱ꞌ kúvi ya̱ sáꞌá sukuán.
Koo ya̱ ñáꞌnú nú nu̱u̱nꞌ tátáꞌ nú jín nu̱u̱nꞌ nánáꞌ nú. Tu̱ꞌun yaꞌá ya̱ ntátúníꞌ Ndiosíꞌ kúvi tu̱ꞌun xíꞌnañúꞌún ya̱ níso tu̱ꞌun ya̱ nchi̱sóyuꞌú re̱ꞌ ya̱ ku̱ꞌva re̱ꞌ ɨɨn ta̱ꞌvi̱ꞌ nu̱u̱nꞌ ráa retú sikúnkuvi maa. ˻Tu̱ꞌun ya̱ nchi̱sóyuꞌú re̱ꞌ ví yaꞌá:˼
Jee ránoꞌó ya̱ kúvi rán tátáꞌ, koto na̱ni jie̱ꞌe̱ꞌ yánká síkítɨ́ꞌ rán iniꞌ rá se̱ꞌya rán, chisaꞌ sikuéꞌnu rán sikújia rán iniꞌ ráa nu̱u̱nꞌ tu̱ꞌun I̱toꞌoꞌ-ó jee nachuꞌun rán ichi ráa ya̱ kunikɨnꞌ ráa ichi I̱toꞌoꞌ-ó.
Jee ránoꞌó ya̱ kúvi musúꞌ,<sup>a</sup> kaníjiá rán sikúnkuvi rán nu̱u̱nꞌ rá ñɨvɨ ya̱ kúvi i̱toꞌoꞌ rán, ya̱ náka ráa ránoꞌó iniꞌ ñɨ̱vɨ́ yaꞌá. Jee kuyúꞌví iniꞌ rán koo ya̱ ñáꞌnú nu̱u̱nꞌ rán nu̱u̱nꞌ ráa, ne̱ saɨn kuꞌun iniꞌ ánímaꞌ rán satíñú rán nu̱u̱nꞌ ráa, kuéntáꞌ kua̱ꞌ retánꞌ nu̱u̱nꞌ Cristo sátíñú rán.
Nsú kua̱chi sáá néꞌyá ráa ránoꞌó kaníjiá rán, ya̱ kua̱chi núkú rán ya̱ kuva̱ꞌa iniꞌ ráa kune̱ꞌyá ráa ránoꞌó. Chisaꞌ kuéntáꞌ musúꞌ ya̱ sátíñú rán nu̱u̱nꞌ Cristo, jee ne̱ jín ánímaꞌ rán saꞌá rán sáni kuíni Ndiosíꞌ.
Jee ne̱ kukáñá iniꞌ ánímaꞌ rán sátíñú rán nu̱u̱nꞌ ñɨvɨ kuéntáꞌ retánꞌ nu̱u̱nꞌ máá I̱toꞌoꞌ-ó sátíñú rán, jee kuéntáꞌ nsú nu̱u̱nꞌ ñɨvɨ.
Chi ya jíníꞌ rán ya̱ nu̱u̱nꞌ máá I̱toꞌoꞌ-ó ni̱ꞌi̱nꞌ ta ɨɨn ɨɨn ñɨvɨ ta̱ꞌvi̱ꞌ jie̱ꞌe̱ꞌ né ni ɨɨn tiñu váꞌa sáꞌá-a, va̱ni musúꞌ,<sup>b</sup> va̱ni ñɨvɨ xí tiñu.<sup>c</sup>
Jee ránoꞌó ya̱ kúvi rán i̱toꞌoꞌ xí tiñu ya̱ náka rán musúꞌ, suni sukuán íyó saꞌá rán jín musúꞌ rán, chi koto va̱ꞌa rán ráa. Jee koto chúꞌun yúꞌví rán iniꞌ ráa, chi ya jíníꞌ rán ya̱ maáréꞌ ya̱ kúvi I̱toꞌoꞌ nu̱u̱nꞌ rá musúꞌ jín suni nu̱u̱nꞌ ránoꞌó. Jee jíníꞌ rán ya̱ nééꞌ re̱ꞌ antivɨ́ súkún. Jee ntu̱ví sáꞌá re̱ꞌ kuéntáꞌ na̱ja sɨ́ɨ́n íyó ɨɨn ɨɨn ñɨvɨ, chi ɨɨn nuún ni kúvi ráa nu̱u̱nꞌ re̱ꞌ.
Na̱sa náma-ó maáó ya̱ kúneí iniꞌ-ó Cristo nu̱u̱nꞌ rá ta̱chi̱ꞌ kíni
Jee íyó inka ka̱ꞌ jie̱ꞌe̱ꞌ tu̱ꞌun kachiꞌ ni nu̱u̱nꞌ ránoꞌó, rá ñaniꞌ ni̱ꞌ jín rá ku̱ꞌva ni̱ꞌ ya̱ yɨ́ꞌɨ́ rán nu̱u̱nꞌ Cristo, íyó koo neí iniꞌ rán jie̱ꞌe̱ꞌ yɨ́ꞌɨ́ rán nu̱u̱nꞌ I̱toꞌoꞌ-ó, jee nachuꞌun neí rán iniꞌ rán jín fuersáꞌ ííꞌ mánasɨ́ ni̱ꞌin níso re̱ꞌ.
Íyó satúꞌva rán maárán jín ntáká ya̱ táji Ndiosíꞌ nu̱u̱nꞌ rán sáva nama rán maárán, kuéntáꞌ kua̱ꞌ sátúꞌva ɨɨn “soldado” maáa ya̱ kɨ̱kantáꞌán-a. Sáva kúvi kuiñɨ ni̱ꞌin rán nama rán maárán nu̱u̱nꞌ tiñu máñáꞌ ñúꞌún iniꞌ kui̱ꞌna̱ꞌ kúñáꞌnú saꞌá-a.
Chi ntu kántáꞌán-ó jín ñɨvɨ ñunéꞌyúꞌ, chisaꞌ kántáꞌán-ó jín rá ta̱chi̱ꞌ kíni rá kúñáꞌnú, jín rá nísotíñú, jín rá i̱toꞌoꞌ ñáꞌnú ka̱ꞌ ya̱ jíka ráa nu̱u̱nꞌ neenꞌ jee tátúníꞌ ráa nu̱u̱nꞌ ñɨvɨ ñɨ̱vɨ́ yaꞌá. Chi kántáꞌán-ó jín rá ta̱chi̱ꞌ kíni ya̱ jíkanuun ráa súkún.
Saáva satúꞌva rán maárán jín nɨꞌɨ ya̱ táji Ndiosíꞌ nu̱u̱nꞌ rán sáva nama rán maárán, kuéntáꞌ íyó “soldado” ya̱ sátúꞌva re̱ꞌ jín rá nantíñú re̱ꞌ, sáva kúvi kuneí rán kuiñɨ ni̱ꞌin rán ki̱vɨ̱ꞌ kákini kenta, jee sáá nkuvi nsa̱ꞌá rán nɨꞌɨ, jee kuiñɨ ni̱ꞌin rán.
Jee saáva kuiñɨ ni̱ꞌin rán satúꞌva rán maárán kukutú rán jín tu̱ꞌun na̱a̱ꞌ Ndiosíꞌ,<sup>d</sup> jee yukuán kúvi kuéntáꞌ núꞌníꞌ kutú va̱ꞌa chi̱ji rán. Jee ñúꞌún kutú iniꞌ ánímaꞌ rán ya̱ kínóo na̱a̱ꞌ rán nu̱u̱nꞌ Ndiosíꞌ.<sup>e</sup> Sukuán sikútú rán maárán kuéntáꞌ nákúꞌun ɨɨn “soldado” saꞌma ka̱a-a sáva náma-a maáa sáá kɨ̱kantáꞌán-a. \ft
Jee satúꞌva rán maárán sáva kachitu̱ꞌún rán tu̱ꞌun va̱ꞌa jie̱ꞌe̱ꞌ Jesús ya̱ saꞌá-a ya̱ kino̱o va̱ꞌa iniꞌ ñɨvɨ nu̱u̱nꞌ Ndiosíꞌ. Sukuán kúvi kuéntáꞌ náchiꞌi “soldado” ni̱jia̱nꞌ jie̱ꞌe̱ꞌ-e sáva kene-e kɨ̱kantáꞌán-a.<sup>f</sup>
Soo ya̱ ñáꞌnú ka̱ꞌ ví ya̱ kúneí iniꞌ rán Cristo, jee kuvi kasɨꞌ rán nu̱u̱nꞌ ntáká ya̱ chúichí maá ya̱ kíni kúñáꞌnú. Chi ya̱ kúneí iniꞌ rán Cristo kúvi kuéntáꞌ “escudo” rán, kuéntáꞌ “escudo” ya̱ ínaꞌá “soldado” sáva jiásɨ́ꞌ-ɨ maáa nu̱u̱nꞌ ntáká “flecha” tɨ́ɨn ñuꞌunꞌ jee xináꞌváꞌ-a vá.
Jee kuiñɨ ni̱ꞌin rán jín ya̱ xinánitáꞌvíꞌ Ndiosíꞌ yó, chi yukuán kúvi kuéntáꞌ ɨɨn ti̱kokoꞌ ka̱a ya̱ ñúꞌún xi̱ni̱ꞌ ɨɨn “soldado” ya̱ náma-a xi̱ni̱ꞌ-i. Jee kuatíñú rán tu̱ꞌun Ndiosíꞌ, ya̱ ntaji Ta̱chi̱ꞌ ííꞌ re̱ꞌ nu̱u̱nꞌ-ó kuéntáꞌ ɨɨn yuchiꞌ “espada” ya̱ jiátíñú rá “soldado” nu̱u̱nꞌ kántáꞌán ráa.
Jee íyó nakuetu rán jee kákánꞌ táꞌvíꞌ rán nu̱u̱nꞌ Ndiosíꞌ, ntáká tiempúꞌ. Kákánꞌ táꞌvíꞌ rán nu̱u̱nꞌ Ndiosíꞌ sáni chíneí Ta̱chi̱ꞌ ííꞌ re̱ꞌ ránoꞌó. Jee nito koo rán kunikɨnꞌ ni̱ꞌin rán kákánꞌ táꞌvíꞌ rán jie̱ꞌe̱ꞌ ntáká inka rá ñɨvɨ ya̱ nsásɨ́ɨ́n Ndiosíꞌ kuvi ráa ñɨvɨ re̱ꞌ.
Jee kákánꞌ táꞌvíꞌ rán jie̱ꞌe̱ꞌ nuꞌuꞌ, sáva taji ka̱ꞌ Ndiosíꞌ tu̱ꞌun nu̱u̱nꞌ ni̱ꞌ sáá kachiꞌ ni̱ꞌ, jee sáva nuneí ka̱ꞌ iniꞌ ni̱ꞌ kachitu̱ꞌún ni̱ꞌ nu̱u̱nꞌ rá ñɨvɨ tu̱ꞌun váꞌa jie̱ꞌe̱ꞌ Cristo ya̱ nyɨ̱yuꞌuꞌ nékúvi.
Chi nta̱jí Cristo nuꞌuꞌ kachitu̱ꞌún ni̱ꞌ tu̱ꞌun váꞌa re̱ꞌ, jee jie̱ꞌe̱ꞌ vá núꞌníꞌ ni̱ꞌ jín “cadena” ka̱a iniꞌ veka̱a. Kákánꞌ táꞌvíꞌ rán jie̱ꞌe̱ꞌ nuꞌuꞌ ya̱ nuneí ka̱ꞌ iniꞌ ni̱ꞌ kachiꞌ ni̱ꞌ maa, sáni íyó kachiꞌ ni̱ꞌ.
Jiáꞌa Pablo tu̱ꞌun nu̱u̱nꞌ nɨ́ꞌɨ ya̱ jíkánꞌ táꞌvíꞌ re̱ꞌ jie̱ꞌe̱ꞌ rá ñɨvɨ yukuán
Jee nakani Tíquico nɨꞌɨ tu̱ꞌun na̱sa íyó jie̱ꞌe̱ꞌ nuꞌuꞌ jín ná kúvi ya̱ sáꞌá ni̱ꞌ. Suvire̱ꞌ kúvi ñaniꞌ-ó ya̱ ñúnúunꞌ-órán. Jee yɨ́tíñú re̱ꞌ síkúnkuvi na̱a̱ꞌ nijia re̱ꞌ nu̱u̱nꞌ tiñu maá I̱toꞌoꞌ-ó.
Jee jie̱ꞌe̱ꞌ yaꞌá kúvi ya̱ tájí ni̱ꞌ re̱ꞌ kua̱jiaaꞌ re̱ꞌ nu̱u̱nꞌ ránoꞌó, sáva kukáꞌnú iniꞌ rán jie̱ꞌe̱ꞌ ya̱ nóꞌo ránuꞌuꞌ. Jee suni sáva nasaꞌá sɨ́ɨꞌ re̱ꞌ iniꞌ ánímaꞌ rán.
Jee na̱ ka̱ꞌ saꞌá ka̱ꞌ tátáꞌ-ó Ndiosíꞌ jín I̱toꞌoꞌ-ó Jesucristo ya̱ kino̱ꞌo va̱ꞌa iniꞌ rá ñanitáꞌán-ó, jín ya̱ kunu̱u̱nꞌ ráa Ndiosíꞌ jín ɨɨn inka ráa, jín ya̱ kuneí iniꞌ ráa Ndiosíꞌ.
Na̱ ka̱ꞌ íyó mániꞌ iniꞌ Ndiosíꞌ kune̱ꞌyá re̱ꞌ ntáká ránoꞌó ya̱ ñúnúunꞌ rán I̱toꞌoꞌ-ó Jesucristo, ya̱ ni nsáꞌ nuyakuꞌ ya̱ ñúnúunꞌ rán maa.<sup>g</sup>
Tutuꞌ ntee Pablo nu̱u̱nꞌ ñɨvɨ ñuunꞌ Filipos
Ntee Pablo nu̱u̱nꞌ tutuꞌ kua̱ꞌa̱nꞌ nu̱u̱nꞌ rá ñɨvɨ kúneí iniꞌ ráa Jesús ya̱ nééꞌ ráa ñuunꞌ Filipos
Maáníꞌ Pablo jín Timoteo, kúvi ránꞌ musúꞌ Jesucristo. Tée ránꞌ tutuꞌ yaꞌá nu̱u̱nꞌ nta̱ká ránoꞌó, ya̱ nsa̱ꞌá sɨ́ɨ́n Ndiosíꞌ ránoꞌó, <sup>a</sup> sáva kɨꞌɨ rán nu̱u̱nꞌ Cristo Jesús, ya̱ nééꞌ rán ñuunꞌ Filipos, jín nu̱u̱nꞌ rá te̱e kúñáꞌnú nu̱u̱nꞌ rán, jín nu̱u̱nꞌ rá ñaniꞌ rán ya̱ chíneí ráa ránoꞌó.
Na ka̱ꞌ koo ma̱ni̱ iniꞌ tátáꞌ-ó Ndiosíꞌ jín I̱toꞌoꞌ-ó Jesucristo kune̱ꞌyá ráa ránoꞌó, jín ya̱ kuneeꞌ va̱ꞌa rán saꞌá ráa.
Nna̱kuetu Pablo jie̱ꞌe̱ꞌ rá ñɨvɨ ínú iniꞌ Jesús
Jee nta̱ká íchí nákuetu ni̱ꞌ nu̱u̱nꞌ re̱ꞌ jie̱ꞌe̱ꞌ nta̱ká rán, jee sukuáni sɨ̱ɨ̱ íyó iniꞌ ánímaꞌ ni̱ꞌ jíkánꞌ táꞌvíꞌ ni̱ꞌ jie̱ꞌe̱ꞌ ránoꞌó.
Chi chíneí táꞌán rán jín ni̱ꞌ síkúténuun-ó tu̱ꞌun váꞌa Jesús, ne̱ ki̱vɨ̱ꞌ xíꞌnañúꞌún ya̱ nínuꞌ iniꞌ rán maa jín ne̱ ki̱vɨ̱ꞌ vitan.
Suni jiáꞌa ni̱ꞌ ya̱ kutaꞌviꞌ jie̱ꞌe̱ꞌ rán, chi kúneí nijia iniꞌ ni̱ꞌ, ya̱ Ndiosíꞌ chuchítú re̱ꞌ kunikɨnꞌ re̱ꞌ sikúnkuvi re̱ꞌ tiñu váꞌa ya̱ nki̱jiéꞌé nsa̱ꞌá re̱ꞌ iniꞌ rán, ne̱ ki̱vɨ̱ꞌ niji Cristo Jesús.
Na̱a̱ꞌ vá jiáni iniꞌ ni̱ꞌ suꞌva jie̱ꞌe̱ꞌ nta̱ká rán, chi ñúꞌún víꞌí iniꞌ ni̱ꞌ néꞌyá ni̱ꞌ ránoꞌó, chi íyó máni iniꞌ Ndiosíꞌ néꞌyá re̱ꞌ nta̱ká-orán, ya̱ chíneí chituvi re̱ꞌ yó, sáva chíneí táꞌán nta̱ká rán jín ni̱ꞌ, sáá núꞌníꞌ ni̱ꞌ iniꞌ veka̱a, jín sáá náma ni̱ꞌ tu̱ꞌun va̱ꞌa Jesús, jín sáá sánáa ni̱ꞌ ya̱ na̱a̱ꞌ ví tu̱ꞌun vá.
Chi jíníꞌ Ndiosíꞌ, ya̱ ñúnúun ni̱ꞌ nta̱ká ránoꞌó sáni ñúnúun Cristo Jesús yó.
Jee jíkánꞌ táꞌvíꞌ ni̱ꞌ nu̱u̱nꞌ Ndiosíꞌ, ya̱ sáá víꞌí ka̱ꞌ sáá kunu̱u̱nꞌ víꞌí rán ka̱ꞌ ñɨvɨ jín Ndiosíꞌ;
jín ya̱ kujia víꞌí iniꞌ rán ka̱ꞌ, sáva kuniꞌ rán ka̱ꞌ tu̱ꞌun nááꞌ Ndiosíꞌ;
jín sáva kuníchí xi̱ni̱ꞌ rán ka̱ꞌ jie̱ꞌe̱ꞌ ichi re̱ꞌ.
Sáva kototúníꞌ rán rá ichi íyó sɨ́ɨ́n jee ka̱ji rán ya̱ va̱ꞌa ka̱ꞌ kunikɨnꞌ rán, sáva saɨn koo iniꞌ rán nu̱u̱nꞌ Ndiosíꞌ, jee ni ɨɨn nkúvi chikua̱chi-i ránoꞌó ki̱vɨ̱ꞌ niji Cristo. \v 11 Chi jiáꞌnu na̱a̱ꞌ víꞌí rán sáꞌá Jesucristo, chi kínóo na̱a̱ꞌ rán nu̱u̱nꞌ re̱ꞌ sáꞌá re̱ꞌ, jee suꞌva stúvi re̱ꞌ ya̱ vii nasɨ́kuitɨꞌ kúñáꞌnú Ndiosíꞌ jee nakuetúꞌún ñɨvɨ maa.
Nu̱u̱nꞌ nuꞌuꞌ, ya̱ tékúꞌ ni̱ꞌ kúvi ya̱ jiátiñu Cristo nuꞌuꞌ
Ránoꞌó ñaniꞌ jín ku̱ꞌva, ya̱ kúneí iniꞌ rán Jesús. Kuíni ni̱ꞌ ya̱ kukáꞌnú iniꞌ rán, ya̱ nnoꞌo ni̱ꞌ, nsi̱kuéꞌnu-u tu̱ꞌun va̱ꞌa Jesús.
Saáva nta̱ká rá soldado kúmí palacio vetíñú káꞌnú Roma jín nta̱ká ka̱ꞌ rá ñɨvɨ nku̱káꞌnú iniꞌ, ya̱ yɨ́ꞌɨ́ ni̱ꞌ veka̱a<sup>b</sup> jie̱ꞌe̱ꞌ Cristo.
Jie̱ꞌe̱ꞌ yɨ́ꞌɨ́ ni̱ꞌ veka̱a, jee yatin kúnɨꞌɨ rá ñaniꞌ kúneí ka̱ꞌ iniꞌ ráa sáꞌá I̱toꞌoꞌ-ó, saáva kukue̱ꞌe̱ꞌ ka̱ꞌ kíji iniꞌ ráa stékútu̱ꞌún ráa tu̱ꞌun Ndiosíꞌ, jee ntu níko iniꞌ ráa sáꞌá ráa maa.
Íyó nijia ya̱ sava ráa sáꞌá maá, jie̱ꞌe̱ꞌ ya̱ kúkuíñɨ́ iniꞌ ráa néꞌyá ráa nuꞌuꞌ, jee kuíni ráa kutíxín ráa jín ni̱ꞌ. Soo sava ráa ka̱ꞌ stékútu̱ꞌún ráa tu̱ꞌun Cristo, chi kúváꞌa iniꞌ ráa.
Soo sava rá ñaniꞌ yukuán stékútu̱ꞌún uꞌvi iniꞌ ráa tu̱ꞌun Cristo, chi nsá ninuꞌun jiáni xi̱ni̱ꞌ ráa, chi jiáni iniꞌ ráa, ya̱ saꞌá ráa maa, sáva kukue̱ꞌe̱ꞌ ka̱ꞌ tunóꞌó kunoꞌo ni̱ꞌ ni yɨ́ꞌɨ́ ni̱ veka̱a.
Soo rá inka ñaniꞌ yaꞌá sáꞌá maa chi ñúnúun ráa nuꞌuꞌ, chi jíníꞌ ráa, ya̱ sáá váji ni̱ꞌ sáꞌá Ndiosíꞌ sáva nama ni̱ꞌ tu̱ꞌun váꞌa Jesús.
Saájee ¿ná kuvi? Sú na̱sa ni nkuvi, sɨ̱ɨ̱ íyó iniꞌ ni̱ꞌ, ya̱ tékútu̱ꞌún tu̱ꞌun Cristo, vasúꞌ sáꞌá ráa maa ni ka̱ꞌ kuéntáꞌ jiáni va̱ꞌa iniꞌ ráa, áxí sú na̱a̱ꞌ jiáni iniꞌ rá inka ráa.
Jee suni kúsɨ́ɨ iniꞌ ni̱ꞌ,
chi jíníꞌ ni̱ꞌ, ya̱ jie̱ꞌe̱ꞌ nta̱ká tiñu yaꞌá kene va̱ꞌa jín nuꞌuꞌ, jie̱ꞌe̱ꞌ ya̱ nákuetu rán nu̱u̱nꞌ Ndiosíꞌ jie̱ꞌe̱ꞌ ni̱ꞌ, jín jie̱ꞌe̱ꞌ ya̱ chíneí chítuvi Ta̱chi̱ꞌ ííꞌ Jesucristo nuꞌuꞌ.
Ñúꞌún numíjiꞌíꞌ iniꞌ ni̱ꞌ jee íyó tu̱ꞌun neí iniꞌ ni̱ꞌ, ya̱ nkúkanuun ni̱ꞌ, jín ya̱ koo neí iniꞌ ni̱ꞌ vitan kuéntáꞌ sukuáni, sáva kuatíñú Ndiosíꞌ nuꞌuꞌ, sáva stúvi re̱ꞌ ya̱ kúñáꞌnú ví Cristo, vasúꞌ tékúꞌ ni̱ꞌ áxí vasúꞌ kuviꞌ ni̱ꞌ.
Chi nu̱u̱nꞌ nuꞌuꞌ, retú tékúꞌ ni̱ꞌ jee kúvi ya̱ jiátiñu Cristo nuꞌuꞌ, jee retú kuviꞌ ni̱ꞌ jee kúvi ya̱ si̱kɨ̱ꞌ ka̱ꞌ ni̱ꞌi̱nꞌ ni̱ꞌ.
Soo retú kutekuꞌ ni̱ꞌ ka̱ꞌ iniꞌ yɨkɨkúñu ni̱ꞌ yaꞌá, jee nu̱u̱nꞌ nuꞌuꞌ, kúvi ya̱ satíñú ni̱ꞌ ka̱ꞌ nu̱u̱nꞌ re̱ꞌ, jee sikúnkuvi ni̱ꞌ ka̱ꞌ. Saájee ntu jíníꞌ ni̱ꞌ né ɨɨn ví ya̱ ka̱ji ni̱ꞌ.
Chi várésukuá jee tasava ví ni̱ꞌ jee saꞌá ni̱ꞌ ni nuvi tiñu. Chi nóꞌónꞌ iniꞌ ni̱ꞌ ya̱ kuviꞌ ni̱ꞌ, jee kuneeꞌ ni̱ꞌ jín Cristo, nu̱u̱nꞌ ñuunꞌ íyó súkún, chi va̱ꞌa víꞌí ka̱ꞌ ví yaꞌá nu̱u̱nꞌ ni̱ꞌ.
Soo va̱ꞌa ka̱ꞌ ví nu̱u̱nꞌ rán, ya̱ kino̱o ni̱ꞌ kutekuꞌ ni̱ꞌ ka̱ꞌ jín yɨkɨkúñu ni̱ꞌ.
Jee jíníꞌ na̱a̱ꞌ nijia ni̱ꞌ yaꞌá. Saáva jíníꞌ ni̱ꞌ, ya̱ kino̱o ni̱ꞌ kutekuꞌ ni̱ꞌ ka̱ꞌ jín nta̱ká rán, sáva sikuéꞌnu ni̱ꞌ ka̱ꞌ ránoꞌó sáva kuneí iniꞌ rán Jesús, jín sáva koo sɨ̱ɨ̱ ka̱ꞌ iniꞌ ánímaꞌ rán jie̱ꞌe̱ꞌ kúneí iniꞌ rán re̱ꞌ.
Suꞌva koo, sáva kutéyɨ́ɨ́ víꞌí rán ka̱ꞌ jie̱ꞌe̱ꞌ Cristo Jesús jie̱ꞌe̱ꞌ ya̱ nnoꞌo nuꞌuꞌ, sáá kanta ni̱ꞌ kuneeꞌ tuku ni̱ꞌ nteñu rán.
Ñáꞌnú ka̱ꞌ ví ya̱ kueꞌnu na̱a̱ꞌ rán nu̱u̱nꞌ Ndiosíꞌ na̱kua íyó kueꞌnu rá ñɨvɨ ya̱ tɨɨn tu̱ꞌun va̱ꞌa Cristo. Jee suꞌva, vasúꞌ kua̱jiaaꞌ kune̱ꞌyá ni̱ꞌ ránoꞌó, áxí vasúꞌ koo íká ni̱ꞌ nu̱u̱nꞌ rán, jee teso̱ꞌo ni̱ꞌ, ya̱ nuún íñɨ́ ni̱ꞌin rán jín tu̱ꞌun va̱ꞌa vá;
jín ya̱ nuún ñúꞌún iniꞌ rán;
Jee suni ya̱ ntu yúꞌví rán rá ñɨvɨ nuniꞌin nu̱u̱nꞌ ránoꞌó. Yaꞌá kúvi ɨɨn seña, ya̱ stúvi, ya̱ sukui̱ta ráa maáráa, jee suꞌva stúvi-i ya̱ nánitáꞌvíꞌ rán ya̱ va̱ji-i ne̱ nu̱u̱nꞌ Ndiosíꞌ.
Chi jie̱ꞌe̱ꞌ Cristo, nta̱ji Ndiosíꞌ u̱vi̱ꞌ tiñu váꞌa nu̱u̱nꞌ rán: nsá kua̱chi nta̱ji re̱ꞌ ya̱ ínú iniꞌ rán Cristo, chi suni nta̱ji re̱ꞌ ya̱ kunoꞌo rán jie̱ꞌe̱ꞌ Cristo.
Chi ránoꞌó, ɨɨn nuún ni núnasɨ́ rán náma rán tu̱ꞌun va̱ꞌa Cristo, kua̱ꞌ niniꞌ rán ya̱ nnu̱nasɨ́ ni̱ꞌ, jee kua̱ꞌ tésóꞌo rán vitan, na̱sa sáꞌá ni̱ꞌ.
Nnsa̱ꞌá láꞌví Cristo maáre̱ꞌ jee kúñáꞌnú nasɨ́kuitɨꞌ re̱ꞌ vitan
Saájee, nu̱u̱nꞌ íyó neí iniꞌ-ó, jie̱ꞌe̱ꞌ ya̱ yɨ́ꞌɨ́-ó nu̱u̱nꞌ Cristo;
jee nu̱u̱nꞌ ñúnúun re̱ꞌ yó sáꞌá ya̱ núváꞌa iniꞌ-ó;
jee nu̱u̱nꞌ chíneí táꞌán Ta̱chi̱ꞌ ííꞌ Ndiosíꞌ jín yó sáva koo ma̱ni̱ táꞌán-ó ɨɨn inka-ó;
jee nu̱u̱nꞌ ñunkúún iniꞌ-ó ɨɨn inka táꞌán-ó jee nu̱u̱nꞌ kúnáꞌví iniꞌ-ó ɨɨn inka táꞌán-ó.
Jee nu̱u̱nꞌ íyó suꞌva nijia, jee saꞌá rán ya̱ chuchítú ya̱ nasásɨ́ɨ kue̱ꞌe̱ꞌ rán ka̱ꞌ iniꞌ ánímaꞌ ni̱ꞌ,
jee nuún iniꞌ rán;
jee ɨɨn nuún kunuun rán ɨɨn inka rán;
jee kani nuún iniꞌ rán, jee kuꞌun nuún iniꞌ rán.
Jee suꞌva saꞌá rán ya̱ jínu iniꞌ ni̱ꞌ ya̱ násásɨ́ɨ rán iniꞌ ni̱ꞌ.
Jee koto ná sáꞌá rán ni ɨɨn tiñu ya̱ sáꞌá uꞌvi iniꞌ rán, ni ya̱ sáꞌá téyɨ́ɨ́ rán.
Chisaꞌ kani láꞌví iniꞌ rán,
jee tɨɨn ta ɨɨn rán kuéntáꞌ ya̱ kúñáꞌnú ka̱ꞌ ɨɨn inka rán nsú ka̱ꞌ maárán.
Koto nániꞌvɨ iniꞌ ni ɨɨn rán kua̱chi rá tiñu ya̱ kino̱o va̱ꞌa nu̱u̱nꞌ-u, soo suni ta ɨɨn rán nániꞌvɨ iniꞌ-i ya̱ váꞌa nu̱u̱nꞌ inka ñɨvɨ.
Suꞌva ɨɨn nuún kuꞌun iniꞌ antúníꞌ rán kua̱ꞌ nñu̱ꞌun iniꞌ antúníꞌ Cristo Jesús.
Chi sú kúvi re̱ꞌ Ndiosíꞌ ya̱ ɨɨn nuún kúvi re̱ꞌ jín Ndiosíꞌ, soo ntu nñu̱ꞌun iniꞌ re̱ꞌ ya̱ nuniꞌin re̱ꞌ ya̱ kino̱o re̱ꞌ ya̱ ɨɨn nuún kúñáꞌnú re̱ꞌ jín Ndiosíꞌ.<sup>a</sup>
Jee nxi̱nóo re̱ꞌ ya̱ kúñáꞌnú re̱ꞌ, jee nnu̱un maáréꞌ sáva tɨɨn re̱ꞌ tiñu kuvi re̱ꞌ musúꞌ.
Jee ɨɨn nuún nkenta re̱ꞌ kúvi re̱ꞌ jín te̱e ñunéꞌyúꞌ.
Sáá ɨɨn nuún ni ntu̱vi re̱ꞌ jín te̱e,
jee nsa̱ꞌá láꞌví re̱ꞌ maáréꞌ,
jee nkenta re̱ꞌ nkaníjiá re̱ꞌ Ndiosíꞌ ne̱ jín tu̱ꞌun ya̱ kuviꞌ re̱ꞌ,
¡sú ne̱ kuviꞌ re̱ꞌ nu̱u̱nꞌ kurúsiꞌ!
Saáva suni Ndiosíꞌ nxi̱náa re̱ꞌ Jesús kúñáꞌnú re̱ꞌ ka̱ꞌ nu̱u̱nꞌ nɨꞌɨ.
Jee njia̱ꞌa Ndiosíꞌ nu̱u̱nꞌ re̱ꞌ tiñu<sup>b</sup> kúñáꞌnú ka̱ꞌ nsú káꞌ nta̱ká tiñu.
Sáva na̱kui̱ñɨ̱ꞌ ítɨ́ nta̱ká ráa nééꞌ ñuunꞌ íyó súkún,
Jín sáva nta̱ká ráa ku̱ꞌva yuꞌú, ya̱ I̱toꞌoꞌ ví Jesucristo,
jee suꞌva stúvi ráa, ya̱ máá vii kúñáꞌnú ví Ndiosíꞌ ya̱ kúvi tááꞌ-ó.
Rá ñɨvɨ yɨ́ꞌɨ́ nu̱u̱nꞌ Cristo kúvi kuéntáꞌ ɨɨn ñuꞌunꞌ túúnꞌ nu̱u̱nꞌ ñɨ̱vɨ́
Saájee, ránoꞌó ya̱ ñúnúun ni̱ꞌ. Kuéntáꞌ sukuáni káníjiá rán tu̱ꞌun xínéꞌénꞌ ni̱ꞌ sáá nééꞌ ni̱ꞌ jín rán, soo vitan, sáá íyó íká ni̱ꞌ nu̱u̱nꞌ rán, sáá víꞌí ka̱ꞌ káníjiá rán tu̱ꞌun xínéꞌénꞌ ni̱ꞌ. Ndiosíꞌ nsi̱káku re̱ꞌ rán nu̱u̱nꞌ kua̱chi rán sáva kueꞌnu na̱a̱ꞌ rán saáva nunasɨ́ rán kueꞌnu na̱a̱ꞌ rán ya̱ ña̱tíñú re̱ꞌ nsa̱ꞌá re̱ꞌ ya̱ nanitáꞌvíꞌ ránoꞌó. Jee naniꞌvɨ iniꞌ rán saꞌá ñáꞌnú víꞌí rán nu̱u̱nꞌ re̱ꞌ, jee naniꞌvɨ iniꞌ rán ya̱ koto stívɨ́ rán maárán.
Chi máá Ndiosíꞌ ví ya̱ sátíñú re̱ꞌ iniꞌ rán, sáva kuvi iniꞌ rán saꞌá rán tiñu váꞌa, jín sáva saꞌá rán maa sánikua̱ꞌ ya̱ váꞌa kuíni re̱ꞌ.
Nta̱ká tiñu ya̱ saꞌá rán, jee koto kákuíyuꞌú rán jee koto kántátúꞌún rán.
Sáva nkúvi chikua̱chi ñɨvɨ ránoꞌó, chisaꞌ ninuꞌun koo rán, ya̱ kúvi rán se̱ꞌya Ndiosíꞌ, ya̱ íyó noo nteñu rá ñɨvɨ tiempúꞌ vitan ya̱ sáꞌá tiákuá ráa jee kánéꞌén ráa. Jee tu̱vi rán nteñu ráa kuéntáꞌ jiánu̱te̱ꞌ tiu̱u̱nꞌ íyó súkún nu̱u̱nꞌ ñɨ̱vɨ́ neenꞌ,
ni jiáꞌnu ni̱ꞌin rán jín tu̱ꞌun Jesús ya̱ sáꞌá-a ya̱ kutekuꞌ nijia ñɨvɨ jín Ndiosíꞌ. Jee nu̱u̱nꞌ jiáꞌnu rán suꞌva, jee kuvi kusɨ̱ɨ̱ꞌ téyɨ́ɨ́ iniꞌ ni̱ꞌ jie̱ꞌe̱ꞌ rán ki̱vɨ̱ꞌ niji Cristo, ya̱ nsá ka̱ꞌa ninu ni̱ꞌ nika ni̱ꞌ ichi re̱ꞌ, jee nsá ka̱ꞌa nsa̱tíñú ni̱ꞌ nu̱u̱nꞌ re̱ꞌ.
Retú kaꞌniꞌ rá ñɨvɨ Roma nuꞌuꞌ, suꞌva nasoko ni̱ꞌ maáníꞌ nu̱u̱nꞌ Ndiosíꞌ. Jee suꞌva siketáꞌán ni̱ꞌ maáníꞌ jín ya̱ násoko rán maárán nu̱u̱nꞌ re̱ꞌ, ya̱ sáꞌá rán tiñu re̱ꞌ chi kúneí iniꞌ rán re̱ꞌ. Saáva sú kaꞌniꞌ ráa nuꞌuꞌ, jee sɨ̱ɨ̱ koo iniꞌ ánímaꞌ ni̱ꞌ, jee kúsɨ́ɨ iniꞌ ni̱ꞌ jín nta̱ká rán.
Jee suni suꞌva íyó koo sɨ̱ɨ̱ iniꞌ ánímaꞌ rán, jee kusɨ̱ɨ̱ iniꞌ rán jín nuꞌuꞌ.
Timoteo jín Epafrodito
Retú I̱toꞌoꞌ-ó Jesús kuíni, íyó tu̱ꞌun neí iniꞌ ni̱ꞌ ya̱ tají ya̱chi̱ꞌ ni̱ꞌ Timoteo nu̱u̱nꞌ rán, sáva nusɨ̱ɨ̱ iniꞌ ni̱ꞌ ya̱ ni̱ꞌi̱nꞌ ni̱ꞌ tu̱ꞌun jie̱ꞌe̱ꞌ ránoꞌó.
Chi ntu̱náꞌ íyó ni ɨɨn inka te̱e yaꞌá jín ni̱ꞌ, ya̱ nuún ñúꞌún iniꞌ-i jín ni̱ꞌ jie̱ꞌe̱ꞌ rán, kuéntáꞌ maáréꞌ, ya̱ nániꞌvɨ nijia iniꞌ-i jie̱ꞌe̱ꞌ rán.
Chi nɨꞌɨ ráa nánukú tiñu ya̱ kino̱o va̱ꞌa nu̱u̱nꞌ maáráa, jee nsú tiñu Cristo Jesús nánukú ráa.
Soo jíníꞌ rán, sáá jiáꞌnu va̱ꞌa Timoteo, chi nsa̱tíñú re̱ꞌ jín ni̱ꞌ, sáva kueꞌnu tu̱ꞌun váꞌa Jesús, kuéntáꞌ ɨɨn se̱ꞌya sátíñú jín tátáꞌ re̱ꞌ.
Saájee ñúꞌún iniꞌ ni̱ꞌ chuichí ni̱ꞌ re̱ꞌ nu̱u̱nꞌ rán, sáá kukáꞌnú iniꞌ ni̱ꞌ ya̱ na̱ja kuvi jín tiñu nóꞌo ni̱ꞌ.
Soo retú kuíni I̱toꞌoꞌ-ó, kúneí iniꞌ ni̱ꞌ, ya̱ suni maáníꞌ kua̱jiaaꞌ ya̱chi̱ꞌ ni̱ꞌ kune̱ꞌyá ni̱ꞌ ránoꞌó.
Jiáni iniꞌ ni̱ꞌ, ya̱ jíniñúꞌún ni̱ꞌ chuichí ni̱ꞌ Epafrodito kua̱jiaaꞌ-a nu̱u̱nꞌ rán. Jee kúvi re̱ꞌ ñaniꞌ ni̱ꞌ, jee táꞌán sátíñú jín ni̱ꞌ ví re̱ꞌ, jee táꞌán náma jín ni̱ꞌ tu̱ꞌun Jesús ví re̱ꞌ, kuéntáꞌ táꞌán ɨɨn soldado kántáꞌán. Nchu̱ichí rán re̱ꞌ chineí re̱ꞌ nuꞌuꞌ jín ya̱ jíniñúꞌún ni̱ꞌ.
Jiáni iniꞌ ni̱ꞌ chúichí ni̱ꞌ re̱ꞌ nu̱u̱nꞌ rán, chi níyo iniꞌ re̱ꞌ kua̱jiaaꞌ ne̱ꞌyá re̱ꞌ ránoꞌó, chi nániꞌvɨ iniꞌ re̱ꞌ jie̱ꞌe̱ꞌ rán, chi nku̱káꞌnú iniꞌ rán ya̱ kúꞌvíꞌ re̱ꞌ.
Jee íyó nijia ya̱ nkuꞌviꞌ re̱ꞌ sáá né íyó kuviꞌ re̱ꞌ nékúvi. Soo nku̱náꞌví iniꞌ Ndiosíꞌ re̱ꞌ, ˻jee nnuvi re̱ꞌ˼. Jee nsú kua̱chi maáréꞌ ni nku̱náꞌví iniꞌ Ndiosíꞌ, chi suni ne̱ maáníꞌ ni ka̱ꞌ, sáva nkóo tu̱ꞌun núkuíꞌyá nasɨ́kuitɨꞌ ka̱ꞌ iniꞌ ni̱ꞌ jie̱ꞌe̱ꞌ re̱ꞌ.
Saáva sáá víꞌí ka̱ꞌ vane̱ñuꞌun iniꞌ ni̱ꞌ chuichí ni̱ꞌ re̱ꞌ nu̱u̱nꞌ rán, sáva nusɨ̱ɨ̱ iniꞌ rán, ya̱ kune̱ꞌyá tuku rán re̱ꞌ. Jee sáva nkóo tu̱ꞌun kúkuíꞌyá iniꞌ ni̱ꞌ ka̱ꞌ.
Saájee sɨ̱ɨ̱ koo iniꞌ rán nakuatáꞌví rán re̱ꞌ sáá kenta re̱ꞌ, jie̱ꞌe̱ꞌ ya̱ yɨ́ꞌɨ́ re̱ꞌ nu̱u̱nꞌ I̱toꞌoꞌ-ó. Jee saꞌá ñáꞌnú rán nu̱u̱nꞌ rá ñɨvɨ íyó kuéntáꞌ íyó maáréꞌ.
Chi jie̱ꞌe̱ꞌ tiñu Cristo, nkenta re̱ꞌ ya̱ yatin kuviꞌ re̱ꞌ. Chi ñeꞌne iniꞌ re̱ꞌ kuviꞌ re̱ꞌ, sáva ñasɨꞌ re̱ꞌ nu̱u̱nꞌ rán jín tiñu chi nchi̱neí re̱ꞌ nuꞌuꞌ ya̱ ntu kúvi saꞌá rán jín nuꞌuꞌ.
Na̱sa kino̱o na̱a̱ꞌ nijia-ó nu̱u̱nꞌ Ndiosíꞌ
Jee nu̱u̱nꞌ nɨ́ꞌɨ kachiꞌ ni̱ꞌ ka̱ꞌ nu̱u̱nꞌ rán, ránoꞌó ñaniꞌ jín ku̱ꞌva. Sɨ̱ɨ̱ koo iniꞌ ánímaꞌ rán jie̱ꞌe̱ꞌ I̱toꞌoꞌ-ó. Nsú tiñu stáñáꞌán ví nu̱u̱nꞌ ni̱ꞌ, ya̱ tée tuku ni̱ꞌ ɨɨn ni tu̱ꞌun yaꞌá nu̱u̱nꞌ rán, jee kootiñu tu̱ꞌun vá sáva kukutú rán ka̱ꞌ.
Nito koo rán maárán nu̱u̱nꞌ rá te̱e, ya̱ kúvi kuéntáꞌ tinaꞌ, ya̱ sáꞌá ráa tiñu kánéꞌén, ya̱ kúvi rá te̱e sáꞌá, ya̱ kúkúꞌlúꞌ ñɨvɨ, ˻ya̱ kúvi ya̱ sáꞌá “circuncidar” ñɨvɨ<sup>a</sup>˼.
Chi ˻suvió kúvi-ó ñɨvɨ Ndiosíꞌ, ˼ jee suꞌva kúvi-ó ñɨvɨ “circuncidado” nijia nu̱u̱nꞌ re̱ꞌ, chi suvió ví ya̱ chíneí Ta̱chi̱ꞌ ííꞌ maáó ya̱ néñu̱ꞌun-ó Ndiosíꞌ, chi kúsɨ́ɨ téyɨ́ɨ́ iniꞌ-ó jie̱ꞌe̱ꞌ ya̱ sáꞌá Cristo Jesús, chi ntu kúneí iniꞌ-ó maáó ˻ya̱ kino̱o na̱a̱ꞌ-ó nu̱u̱nꞌ Ndiosíꞌ jie̱ꞌe̱ꞌ ya̱ sáꞌá-ó<sup>b</sup>˼.
Sú ntu íyó suꞌva, soo rétánꞌ kúvi ví nékúvi, jee nuꞌuꞌ kúvi kuneí iniꞌ ni̱ꞌ jie̱ꞌe̱ꞌ tiñu nsa̱ꞌá ni̱ꞌ nékúvi.
Nsa̱ꞌá “circuncidar” tátáꞌ ni̱ꞌ nuꞌuꞌ ki̱vɨ̱ꞌ únáꞌ ya̱ nkaku ni̱ꞌ;
maáníꞌ kúvi ichiyúkúnꞌ Israel;
tataꞌ Benjamín kúvi ni̱ꞌ;
ninuꞌun te̱e hebreo kúvi ni̱ꞌ ˻ya̱ káꞌánꞌ ni̱ꞌ tu̱ꞌun hebreo˼, jee se̱ꞌya ñɨvɨ hebreo kúvi ni̱ꞌ;
ñɨ̱ꞌɨ ni̱ꞌ grupo “fariseo”, sáva sikúnkuvi ni̱ꞌ ley Moisés, sáni káchíꞌ ráa;
nñu̱ꞌun kaña nasɨ́kuitɨꞌ iniꞌ ni̱ꞌ jie̱ꞌe̱ꞌ ñujiínꞌ ráa, ne̱ nito uꞌviꞌ ni̱ꞌ rá ñɨvɨ kúneí iniꞌ Jesús;
jee sáni káchíꞌ ley vá ya íyó na̱a̱ꞌ, jee ntu nkúvi chikua̱chi ni ɨɨn ñɨvɨ nuꞌuꞌ.
Soo rá tiñu yaꞌá ya̱ ñani iniꞌ ni̱ꞌ ya̱ nkuvi si̱kɨ̱ꞌ ka̱ꞌ nu̱u̱nꞌ ni̱ꞌ nékúvi, jee ntañúꞌún tɨ́ɨn kuéntáꞌ ni̱ꞌ, ya̱ ntu̱náꞌ yɨ́yáꞌvi ka̱ꞌ rá tiñu vá nu̱u̱nꞌ ni̱ꞌ, chi nki̱vɨ ni̱ꞌ nu̱u̱nꞌ Cristo.
Jee víꞌí ka̱ꞌ nsú ka̱ꞌ yaꞌá, tɨ́ɨn ni̱ꞌ kuéntáꞌ, ya̱ nɨꞌɨ nantíñú ntu̱náꞌ yɨ́yáꞌvi nu̱u̱nꞌ ni̱ꞌ, chi yɨ́yáꞌvi ka̱ꞌ nu̱u̱nꞌ nɨꞌɨ ví ya̱ íyó mániꞌ Cristo Jesús jín ni̱ꞌ ya̱ kúvi re̱ꞌ I̱toꞌoꞌ ni̱ꞌ. Jie̱ꞌe̱ꞌ re̱ꞌ nsu̱kuíta ni̱ꞌ nɨꞌɨ rá tiñu vá, jee tɨ́ɨn kuéntáꞌ ni̱ꞌ, ya̱ nɨꞌɨ vá kúvi ya̱ká ni, sáva ni̱ꞌi̱nꞌ ni̱ꞌ ya̱ yɨ́yáꞌvi ka̱ꞌ ya̱ koo Cristo jín ni̱ꞌ.
Jee sáva kenta ni̱ꞌ kɨꞌɨ ni̱ꞌ nu̱u̱nꞌ re̱ꞌ. Jee nsá kino̱o na̱a̱ꞌ maáníꞌ nu̱u̱nꞌ Ndiosíꞌ jie̱ꞌe̱ꞌ ya̱ nukú ni̱ꞌ saꞌá ni̱ꞌ ya̱ káchíꞌ ley Moisés. Chisaꞌ jiáꞌayuꞌú Ndiosíꞌ ya̱ kínóo na̱a̱ꞌ ni̱ꞌ nu̱u̱nꞌ re̱ꞌ, jie̱ꞌe̱ꞌ ya̱ kúneí iniꞌ ni̱ꞌ Cristo. Chi máá Ndiosíꞌ jiáꞌayuꞌú, ya̱ kino̱o na̱a̱ꞌ ñɨvɨ nu̱u̱nꞌ re̱ꞌ, jie̱ꞌe̱ꞌ kúneí iniꞌ ráa Cristo.
˻Suni nsu̱kuíta ni̱ꞌ nɨꞌɨ rá tiñu vá, ˼ sáva koo ma̱ni̱ꞌ ni̱ꞌ jín Cristo, sáva kuniꞌ ni̱ꞌ ya̱ sátíñú maá fuerza ííꞌ níso Ndiosíꞌ iniꞌ ni̱ꞌ. Fuerza vá ví ya̱ ña̱tíñú Ndiosíꞌ sáva nxi̱nátekuꞌ re̱ꞌ Cristo, jee nxi̱nákóo re̱ꞌ yɨkɨkúñu Cristo. Jee suni sáva kuniꞌ taꞌanꞌ ni̱ꞌ kunoꞌo ni̱ꞌ jie̱ꞌe̱ꞌ Cristo kuéntáꞌ nnoꞌo maáre̱ꞌ jie̱ꞌe̱ꞌ-ó, ne̱ kenta kuꞌun iniꞌ ni̱ꞌ kua̱ꞌ níyo maáréꞌ sáá niꞌiꞌ re̱ꞌ.
Nu̱u̱nꞌ kenta natekuꞌ i̱i̱ꞌ ni̱ꞌ nteñu rá níꞌiꞌ jee nako̱o yɨkɨkúñu ni̱ꞌ, sú na̱sa ni kuvi.
Núnasɨ́ Pablo kenta nu̱u̱nꞌ nɨꞌɨ “carrera”
Ntu káchíꞌ ni̱ꞌ, ya̱ ya nni̱ꞌi̱nꞌ ni̱ꞌ ya̱ kuniꞌ ni̱ꞌ nɨꞌɨ tiñu ya̱ nkachiꞌ kí ni̱ꞌ, ni sú ntiáꞌan kuna̱a̱ꞌ ni̱ꞌ. Soo xíníꞌin ni̱ꞌ kunikɨnꞌ ni̱ꞌ rá tiñu yukuán, sáva kuneí ni̱ꞌ ni̱ꞌi̱nꞌ ni̱ꞌ ya̱ kuniꞌ ni̱ꞌ rá yukuán, chi jie̱ꞌe̱ꞌ rá yukuán kúvi ya̱ nni̱ꞌi̱nꞌ Cristo Jesús nuꞌuꞌ xíꞌna ka̱ꞌ.
Ránoꞌó ñaniꞌ jín ku̱ꞌva, maáníꞌ tɨ́ɨn kuéntáꞌ ni̱ꞌ, ya̱ ntiáꞌan kuneí ni̱ꞌ ni̱ꞌi̱nꞌ ni̱ꞌ rá tiñu vá. Soo ɨɨn tiñu sáꞌá ni̱ꞌ, ya̱ xínáán ni̱ꞌ iniꞌ ni̱ꞌ rá tiñu kúvi ya̱ta̱ꞌ, jee sáꞌá ni̱ꞌ fesáꞌ kɨ̱ꞌɨ̱nꞌ ni̱ꞌ ichinúúnꞌ.
Jee xíníꞌin ni̱ꞌ kɨ̱ꞌɨ̱nꞌ ni̱ꞌ ichinúúnꞌ kuéntáꞌ jínu ni̱ꞌ ɨɨn “carrera”, sáva kenta ni̱ꞌ nu̱u̱nꞌ nɨꞌɨ, sáva kuneí ni̱ꞌ ni̱ꞌi̱nꞌ ni̱ꞌ ta̱ꞌvi̱ꞌ ya̱ ne̱ súkún Ndiosíꞌ nkana re̱ꞌ yó sáva ni̱ꞌi̱nꞌ-ó vá jie̱ꞌe̱ꞌ ya̱ yɨ́ꞌɨ́-ó nu̱u̱nꞌ Cristo Jesús.
Saájee nta̱ká-ó ya̱ nijia iniꞌ-ó kuiñɨ-ó ichi Jesús, jee íyó kuꞌun iniꞌ-ó suꞌva. Jee retú ñúꞌún sɨ́ɨ́n iniꞌ rán, Ndiosíꞌ suni stúvi re̱ꞌ nu̱u̱nꞌ rán ya̱ íyó kuꞌun iniꞌ rán sáni nkachiꞌ ni̱ꞌ.
Soo kani iniꞌ-ó jee kaka na̱a̱ꞌ-ó sánikua̱ꞌ ya nijia iniꞌ-o.
Ránoꞌó ñaniꞌ jín ku̱ꞌva. Nasaꞌá nɨꞌɨ rán sánikua̱ꞌ jiáꞌnu ni̱ꞌ. Tɨɨn rán kuéntáꞌ rá ñɨvɨ jiáꞌnu ichi sáá jiáꞌnu ránuꞌuꞌ.
Chi nna̱kani ni̱ꞌ kue̱ꞌe̱ꞌ ichi nu̱u̱nꞌ rán, jee suni vitan ne̱ náꞌyúꞌ ntenúúnꞌ ni̱ꞌ káchíꞌ ni̱ꞌ, ya̱ kue̱ꞌe̱ꞌ ñɨvɨ jíka ráa ɨɨn ichi, ya̱ núníꞌin ráa nu̱u̱nꞌ tu̱ꞌun ya̱ niꞌiꞌ Cristo nu̱u̱nꞌ kurúsiꞌ jie̱ꞌe̱ꞌ-ó.
Sáá va̱ji ráa ya̱ kunoꞌo ráa nu̱u̱nꞌ ñúꞌúnꞌ xe̱e̱nꞌ. Jee kua̱chi ndiosíꞌ ráa ví chi̱ji ráa chi chíñúꞌún ráa maa. Kúsɨ́ɨ téyɨ́ɨ́ iniꞌ ráa sáꞌá ráa tiñu néꞌén, sú tu̱ꞌun kánuun ví. Chi ñúꞌún iniꞌ ráa rá tiñu ñɨ̱vɨ́ yaꞌá ya̱ íyó sɨ́ɨ́n nu̱u̱nꞌ Ndiosíꞌ.
Soo maáó kúvi se̱ꞌya ñuunꞌ íyó súkún. Jee suni nétu-ó, ya̱ ne̱ yukuán niji I̱toꞌoꞌ-ó Jesucristo, ya̱ síkáku re̱ꞌ yó.
Suvire̱ꞌ sama yɨkɨkúñu náꞌví-ó, jee nuún sama re̱ꞌ maa jín yɨkɨkúñu re̱ꞌ ya̱ nátekuꞌ i̱i̱ꞌ tuku re̱ꞌ jee vii kúñáꞌnú re̱ꞌ. Sama re̱ꞌ maa jín fuerza ííꞌ níꞌin níso re̱ꞌ. Jee jín fuerza ííꞌ vá kúvi chiꞌi re̱ꞌ nɨꞌɨ kuitɨꞌ chi̱ji xi̱ntíín re̱ꞌ.
Níní sɨ̱ɨ̱ íyó iniꞌ ánímaꞌ-ó jie̱ꞌe̱ꞌ I̱toꞌoꞌ-ó
I̱ña̱jee, ránoꞌó ñaniꞌ ni̱ꞌ jín ku̱ꞌva ni̱ꞌ, ya̱ ñúnúun ni̱ꞌ jee níyo víꞌí iniꞌ ni̱ꞌ kune̱ꞌyá ni̱ꞌ ránoꞌó. Maárán ví ya̱ násaꞌá sɨ́ɨ iniꞌ ánímaꞌ ni̱ꞌ. Jee kuéntáꞌ ta̱ꞌvi̱ꞌ ví ránoꞌó ya̱ ni̱ꞌi̱nꞌ ni̱ꞌ sáá kuneí ni̱ꞌ “carrera”. Saáva kuiñɨ ni̱ꞌin rán jín I̱toꞌoꞌ-ó, ránoꞌó ya̱ ñúnúun ni̱ꞌ.
Jíkánꞌ táꞌvíꞌ ni̱ꞌ nu̱u̱nꞌ Evodia jín Síntique, ya̱ nuún kuꞌun iniꞌ ráa chi ni núvíꞌ ráa yɨ́ꞌɨ́ nu̱u̱nꞌ I̱toꞌoꞌ-ó.
Suni sukuán, maánú, ya̱ táꞌán te̱e nsa̱tíñú nkáꞌnú na̱a̱ꞌ nijia jín ni̱ꞌ, suni jíkánꞌ ni̱ꞌ nu̱u̱nꞌ nú, ya̱ chineí nú ˻ya̱ nakamani˼ ráña. Chi nnu̱nasɨ́ ráña nsa̱tíñú nkáꞌnú ráña jín ni̱ꞌ, jee suni sukuán jín Clemente jín ráa inka ñɨvɨ táꞌán sátíñú nkáꞌnú jín ni̱ꞌ, sáva kueꞌnu tu̱ꞌun va̱ꞌa Jesús. Jee rá súví ráa níso nu̱u̱nꞌ tutuꞌ níso rá súví rá ñɨvɨ kutekuꞌ jín Ndiosíꞌ nɨ́ɨ́nkání.
Sukuáni níní koo sɨ̱ɨ̱ iniꞌ ánímaꞌ rán jie̱ꞌe̱ꞌ I̱toꞌoꞌ-ó, jee tukuni káchíꞌ ni̱ꞌ: koo sɨ̱ɨ̱ iniꞌ ánímaꞌ rán.
Koto núkuíꞌyá iniꞌ rán náni jie̱ꞌe̱ꞌ. Soo jie̱ꞌe̱ꞌ nta̱ká tiñu, ka̱ka̱ꞌ rán nu̱u̱nꞌ Ndiosíꞌ tékúꞌ ya̱ jíniñúꞌún rán, sáá nakuetu rán nu̱u̱nꞌ Ndiosíꞌ. Jee ka̱ka̱nꞌ táꞌvíꞌ rán, jee suni nakuatáꞌví rán nu̱u̱nꞌ re̱ꞌ.
Jee nu̱u̱nꞌ sáꞌá rán sukuán taji Ndiosíꞌ ya̱ kuneeꞌ va̱ꞌa rán. Jee sáá víꞌí ka̱ꞌ táji re̱ꞌ sukuán ya̱ ntu kúvi kiku̱ꞌun iniꞌ ñɨvɨ maa. Jee ya̱ kuneeꞌ va̱ꞌa rán vá kúmí-i ánímaꞌ rán jín antúníꞌ rán, jie̱ꞌe̱ꞌ yɨ́ꞌɨ́ rán nu̱u̱nꞌ Cristo Jesús.
Kani iniꞌ-ó jie̱ꞌe̱ꞌ nɨꞌɨ ya̱ váꞌa
Jee nu̱u̱nꞌ nɨꞌɨ kachiꞌ ni̱ꞌ ka̱ꞌ nu̱u̱nꞌ rán, ránoꞌó ñaniꞌ jín ku̱ꞌva.
Kuꞌun iniꞌ rán jie̱ꞌe̱ꞌ nta̱ká tu̱ꞌun na̱a̱ꞌ;
jín jie̱ꞌe̱ꞌ nta̱ká tiñu ya̱ íyó ñáꞌnú;
jín jie̱ꞌe̱ꞌ nta̱ká tiñu ya̱ íyó na̱a̱ꞌ;
jín jie̱ꞌe̱ꞌ nta̱ká tiñu ya̱ íyó ninuꞌun;
jín jie̱ꞌe̱ꞌ nta̱ká tiñu ya̱ sáꞌá ya̱ níní vii kuvi iniꞌ ñɨvɨ;
jín jie̱ꞌe̱ꞌ nta̱ká tiñu ya̱ sáꞌá ñáꞌnú ñɨvɨ nu̱u̱nꞌ-u.
Retú íyó tiñu ya̱ íyó váꞌa;
Jee retú íyó tiñu ya̱ íyó níꞌínꞌ-i ya̱ nakuetúꞌún ñɨvɨ jie̱ꞌe̱ꞌ-e;
kuꞌun iniꞌ rán maa.
Saꞌá rán ya̱ nku̱tu̱ꞌva rán ya̱ nxi̱néꞌénꞌ ni̱ꞌ ránoꞌó;
jín tu̱ꞌun ya̱ nni̱ꞌi̱nꞌ rán ya̱ nta̱ji ni̱ꞌ nu̱u̱nꞌ rán;
jín ya̱ nteso̱ꞌo rán ya̱ nkachiꞌ ni̱ꞌ;
jín ya̱ niniꞌ rán ya̱ nsa̱ꞌá ni̱ꞌ.
Jee saꞌá rán maa, jee máá Ndiosíꞌ vá táji ya̱ kuneeꞌ va̱ꞌa rán, jee koo re̱ꞌ jín rán.
Ya̱ nchi̱neí rá ñɨvɨ ñuunꞌ Filipos Pablo ví ya̱ nso̱ko̱ꞌ ráa nu̱u̱nꞌ Ndiosíꞌ
Jee kúsɨ́ɨ víꞌí iniꞌ ni̱ꞌ jie̱ꞌe̱ꞌ I̱toꞌoꞌ-ó, ya̱ ne̱ kua̱ꞌ váꞌa ka̱ꞌ ñúꞌún tuku iniꞌ rán chineí rán nuꞌuꞌ. Jee ñúꞌún nijia iniꞌ rán jie̱ꞌe̱ꞌ ni̱ꞌ, soo ntu níyo na̱sa kuvi chineí rán nuꞌuꞌ.
Soo nsá káchíꞌ ni̱ꞌ yaꞌá, rétánꞌ ya kumani nu̱u̱nꞌ ni̱ꞌ. Chi nku̱tu̱ꞌva ni̱ꞌ kuva̱ꞌa iniꞌ ni̱ꞌ jie̱ꞌe̱ꞌ náni kúvi ya̱ váji nu̱u̱nꞌ ni̱ꞌ.
Jíníꞌ ni̱ꞌ ná kúvi tu̱ꞌun láꞌví. Jee jíníꞌ ni̱ꞌ ná kúvi tu̱ꞌun kúká. Jee nijia iniꞌ ni̱ꞌ íñɨ́ ni̱ꞌ nu̱u̱nꞌ nta̱ká nu̱u̱nꞌ ya̱ kúvi; vasúꞌ kajiꞌ va̱ꞌa ni̱ꞌ, áxí kujiso̱ko ni̱ꞌ; vasúꞌ íyó kue̱ꞌe̱ꞌ nu̱u̱nꞌ ni̱ꞌ, áxí kúmani nu̱u̱nꞌ ni̱ꞌ.
Kúvi kuiñɨ ni̱ꞌ nu̱u̱nꞌ nta̱ká ya̱ nóꞌo ni̱ꞌ, chi yɨ́ꞌɨ́ ni̱ꞌ nu̱u̱nꞌ Cristo, ya̱ chíneí chituvi nuꞌuꞌ.
Soo va̱ꞌa nsa̱ꞌá rán, ya̱ nchi̱neí táꞌán rán nuꞌuꞌ jín tunóꞌó nóꞌo ni̱ꞌ.
Jee ránoꞌó ñɨvɨ ñuunꞌ Filipos, suni jíníꞌ rán, ya̱ sáá nste̱kútu̱ꞌún ni̱ꞌ tu̱ꞌun váꞌa jie̱ꞌe̱ꞌ Jesús nu̱u̱nꞌ rán ya̱ xíꞌnañúꞌún, jee sáá nkene ni̱ꞌ kua̱ꞌa̱nꞌ ni̱ꞌ rá ñuunꞌ tɨ́ɨn Macedonia, ˻nu̱u̱nꞌ nééꞌ rán˼; jee jíníꞌ rán ya̱ métúꞌún maárán ví ya̱ nta̱ji ya̱ niniñúꞌún ni̱ꞌ ñaxinꞌ ni̱ꞌ, jee ni ɨɨn inka grupo ñɨvɨ ya̱ kúneí iniꞌ ráa Jesús ntu nchi̱neí táꞌán ráa jín ni̱ꞌ suꞌva.
Chi sáá nneeꞌ ni̱ꞌ ne̱ ñuunꞌ Tesalónica ni ka̱ꞌ, jee ɨɨn u̱vi̱ꞌ íchí nchu̱ichí rán ya̱ niniñúꞌún ni̱ꞌ.
Nsá núkú ni̱ꞌ, ya̱ taji rán ta̱ꞌvi̱ꞌ nu̱u̱nꞌ ni̱ꞌ, chisaꞌ núkú ni̱ꞌ ya̱ si̱kɨ̱ꞌ ka̱ꞌ kaa ta̱ꞌvi̱ꞌ ya̱ taji Ndiosíꞌ nu̱u̱nꞌ rán, jie̱ꞌe̱ꞌ ya̱ váꞌa sáꞌá rán.
Saájee nni̱ꞌi̱nꞌ ni̱ꞌ nɨꞌɨ ya̱ jíniñúꞌún ni̱ꞌ, jee kínóo ka̱ꞌ nu̱u̱nꞌ ni̱ꞌ. Íyó kue̱ꞌe̱ꞌ nu̱u̱nꞌ ni̱ꞌ, chi nni̱ꞌi̱nꞌ ni̱ꞌ ya̱ va̱ji jín Epafrodito ya̱ nta̱ji rán nu̱u̱nꞌ ni̱ꞌ. Ya̱ nta̱ji rán nu̱u̱nꞌ ni̱ꞌ íyó kuéntáꞌ su̱jie i̱i̱ꞌ jiáꞌánꞌ vi̱xi̱ꞌ ya̱ sókóꞌ rán nu̱u̱nꞌ Ndiosíꞌ. Chi ya̱ nta̱ji rán nu̱u̱nꞌ ni̱ꞌ kúvi ya̱ nso̱ko̱ꞌ rán nu̱u̱nꞌ re̱ꞌ, jee tɨ́ɨn kuéntáꞌ re̱ꞌ maa, chi kúváꞌa iniꞌ re̱ꞌ néꞌyá re̱ꞌ maa.
Saájee na̱ ka̱ꞌ saꞌá ñáꞌnú-ó nu̱u̱nꞌ tátáꞌ-ó Ndiosíꞌ nɨ́ɨ́nkání. Suꞌva koo.
Tu̱ꞌun nu̱u̱nꞌ nɨ́ꞌɨ nkaꞌanꞌ Pablo jín ráa
Naku̱ꞌva rán tu̱ꞌun ni̱ꞌ nu̱u̱nꞌ nta̱ká ñɨvɨ, ya̱ nsa̱ꞌá sɨ́ɨ́n Ndiosíꞌ ráa sáva yɨ́ꞌɨ́ ráa nu̱u̱nꞌ Cristo Jesús, ya̱ ni̱ka̱tu̱ꞌún ni̱ꞌ ráa. Rá ñanitáꞌán-ó ya̱ nééꞌ yaꞌá jín ni̱ꞌ, táji ráa tu̱ꞌun ya̱ jíkátu̱ꞌún ráa ránoꞌó.
Nɨꞌɨ rá ñɨvɨ ya̱ nsa̱ꞌá sɨ́ɨ́n Ndiosíꞌ, ya̱ yɨ́ꞌɨ́ ráa nu̱u̱nꞌ re̱ꞌ, táji ráa tu̱ꞌun jíkátu̱ꞌun ráa ránoꞌó, soo sáá víꞌí ka̱ꞌ sava rá ñɨvɨ vá ya̱ yɨ́ꞌɨ́ veꞌi te̱e tátúníꞌ nu̱u̱nꞌ nɨꞌɨ rá ñuunꞌ tɨ́ɨn ñuunꞌ Roma.
Na ka̱ꞌ koo ma̱ni̱ iniꞌ I̱toꞌoꞌ-o Jesucristo kune̱ꞌyá re̱ꞌ ránoꞌó. Suꞌva koo.
Tutuꞌ ntee Pablo nu̱u̱nꞌ rá ñɨvɨ ñuunꞌ Colosas
Tée Pablo tutuꞌ nu̱u̱nꞌ rá ñɨvɨ ya̱ kúneí iniꞌ ráa Cristo ya̱ kútútú ráa ñuunꞌ Colosas
Nuꞌuꞌ Pablo, ya̱ nísotíñú ni̱ꞌ ya̱ kúvi ni̱ꞌ apóstol Cristo Jesús, chi nchu̱ichí re̱ꞌ nuꞌuꞌ sáni nkuini Ndiosíꞌ, jee ni núvíꞌ ni̱ꞌ jín ñaniꞌ-ó Timoteo,
tájí ránꞌ tutuꞌ yaꞌá kua̱jiaaꞌ nu̱u̱nꞌ ránoꞌó ñaniꞌ, ya̱ nsa̱ꞌá sɨ́ɨ́n Ndiosíꞌ ránoꞌó,<sup>a</sup> sáva kɨꞌɨ rán nu̱u̱nꞌ Cristo Jesús, ya̱ nééꞌ rán ñuunꞌ Colosas, ya̱ kúvi rán ñaniꞌ-ó ya̱ síkúnkuvi na̱a̱ꞌ rán nu̱u̱nꞌ re̱ꞌ. Na̱ ka̱ꞌ koo ma̱ni̱ꞌ iniꞌ tátáꞌ-ó Ndiosíꞌ [jín I̱toꞌoꞌ-ó Jesucristo] kune̱ꞌyá ráa ránoꞌó, jín ya̱ kuneeꞌ va̱ꞌa rán saꞌá ráa.
Nákuetu Pablo nu̱u̱nꞌ Ndiosíꞌ jie̱ꞌe̱ꞌ rá ñɨvɨ kúneí iniꞌ ráa Cristo
Sukuáni jiáꞌa ránꞌ ya̱ kútaꞌviꞌ nu̱u̱nꞌ Ndiosíꞌ, ya̱ kúvi tátáꞌ I̱toꞌoꞌ-ó Jesucristo, sáá nákuetu ránꞌ nu̱u̱nꞌ re̱ꞌ jie̱ꞌe̱ꞌ ránoꞌó.
Chi nteso̱ꞌo ránꞌ tu̱ꞌun jie̱ꞌe̱ꞌ ya̱ kúneí iniꞌ rán Cristo Jesús, jín jie̱ꞌe̱ꞌ ya̱ ñúnúunꞌ rán nta̱ká rá ñɨvɨ ya̱ nsa̱ꞌá sɨ́ɨ́n Ndiosíꞌ ráa sáva kɨꞌɨ ráa nu̱u̱nꞌ Cristo Jesús.
Jiáꞌnu rán suꞌva chi jie̱ꞌe̱ꞌ ni ka̱ꞌ íyó tu̱ꞌun neí iniꞌ rán ni̱ꞌi̱nꞌ rán ta̱ꞌvi̱ꞌ ya̱ nanitáꞌvíꞌ rán ya̱ ñúꞌún va̱ꞌa ne̱ ñuunꞌ íyó súkún nu̱u̱nꞌ íyó Ndiosíꞌ. Jie̱ꞌe̱ꞌ ta̱ꞌvi̱ꞌ vá ví ya̱ ya nteso̱ꞌo rán nu̱u̱nꞌ tu̱ꞌun na̱a̱ꞌ, ya̱ kúvi tu̱ꞌun váꞌa jie̱ꞌe̱ꞌ Cristo, na̱ní evangelio.
Tu̱ꞌun vá nkenta nu̱u̱nꞌ rán, sáni kénta-a nu̱u̱nꞌ rá ñɨvɨ nɨꞌɨ ñɨ̱vɨ́. Sáꞌá tu̱ꞌun váꞌa vá ya̱ váꞌa iniꞌ ráa, sánikua̱ꞌ ɨɨn yutun váꞌa kúun ya̱ víxíꞌ váꞌa, jee jiáꞌnu ka̱ꞌ tu̱ꞌun vá iniꞌ ráa. Suꞌva sáꞌá tu̱ꞌun vá sánikua̱ꞌ suni sukuán sáꞌá-a jín rán ne̱ sáá ki̱vɨ̱ꞌ nteso̱ꞌo rán maa, jee nku̱káꞌnú noo iniꞌ rán ya̱ na̱a̱ꞌ nijia íyó ma̱ni̱ꞌ iniꞌ Ndiosíꞌ néꞌyá re̱ꞌ yó, sú ntu íyó ni̱ꞌi̱nꞌ-ó ya̱ koo ma̱ni̱ iniꞌ re̱ꞌ kune̱ꞌyá re̱ꞌ yó.
Suꞌva nku̱tu̱ꞌva rán maa sáni nxi̱néꞌénꞌ Epafras ránoꞌó. Suvire̱ꞌ ñúnúunꞌ-ó re̱ꞌ, jee kúvi re̱ꞌ musúꞌ nu̱u̱nꞌ Cristo, ya̱ táꞌán sátíñú nkáá re̱ꞌ jín ránuꞌuꞌ nu̱u̱nꞌ tiñu Cristo. Chi síkúnkuvi na̱a̱ꞌ nijia re̱ꞌ nu̱u̱nꞌ tiñu Cristo, ya̱ kúvi ya̱ váꞌa ránoꞌó.
Jee suni nna̱kani re̱ꞌ nu̱u̱nꞌ ránuꞌuꞌ ya̱ ñúnúunꞌ rán ɨɨn inka táꞌán rán jie̱ꞌe̱ꞌ yɨ́ꞌɨ́ Ta̱chi̱ꞌ ííꞌ Ndiosíꞌ iniꞌ ránoꞌó.
Saájee, ne̱ ki̱vɨ̱ꞌ ya̱ nteso̱ꞌo ránꞌ tu̱ꞌun vá jie̱ꞌe̱ꞌ ránoꞌó, jee ntu̱ví síkɨ́kui̱ñɨ̱ꞌ ránꞌ maáránꞌ ya̱ nákuetu ránꞌ nu̱u̱nꞌ Ndiosíꞌ jie̱ꞌe̱ꞌ rán. Jee jíkánꞌ táꞌvíꞌ ránꞌ nu̱u̱nꞌ re̱ꞌ ya̱ chitú noo rán kukáꞌnú iniꞌ rán ya̱ kuíni re̱ꞌ, jie̱ꞌe̱ꞌ ya̱ sáꞌá Ta̱chi̱ꞌ i̱i̱ꞌ re̱ꞌ ya̱ nta̱ká nu̱u̱nꞌ kuníchí xíniꞌ rán jie̱ꞌe̱ꞌ tu̱ꞌun re̱ꞌ, jín ya̱ ki̱ku̱ꞌun iniꞌ rán tu̱ꞌun re̱ꞌ.
Suꞌva jíkánꞌ táꞌvíꞌ ránꞌ nu̱u̱nꞌ Ndiosíꞌ, sáva ka̱ka̱ꞌ na̱a̱ꞌ rán sánikua̱ꞌ íyó kueꞌnu ñɨvɨ ya̱ yɨ́ꞌɨ́ ráa nu̱u̱nꞌ I̱toꞌoꞌ-ó, sáva suꞌva sukuáni kuva̱ꞌa iniꞌ re̱ꞌ kune̱ꞌyá re̱ꞌ na̱sa jíka rán. Jee suꞌva saꞌá rán nta̱ká tiñu váꞌa, kuéntáꞌ ɨɨn yutun jiáꞌa ya̱ víxíꞌ váꞌa. Jee kukueꞌeꞌ ka̱ꞌ kukáꞌnú noo iniꞌ rán na̱sa iniꞌ Ndiosíꞌ.
Jee jíkánꞌ táꞌvíꞌ ránꞌ ya̱ taji re̱ꞌ fuerza nu̱u̱nꞌ rán, ya̱ váji ne̱ nu̱u̱nꞌ nɨꞌɨ fuerza ííꞌ níꞌin níso re̱ꞌ, ya̱ na̱ ka̱ꞌ kúñáꞌnú, sáva kuni̱ꞌin rán kaka rán ichi re̱ꞌ jee káꞌnú koo iniꞌ rán.
Jee sɨ̱ɨ̱ꞌ koo iniꞌ ánímaꞌ rán ku̱ꞌva rán ya̱ kútaꞌviꞌ rán nu̱u̱nꞌ tátáꞌ-ó Ndiosíꞌ, chi maáréꞌ nsa̱túꞌva yó sáá koo-ó, sáva kuvi kuvisava-ó ta̱ꞌvi̱ꞌ ya̱ ku̱ꞌva re̱ꞌ nu̱u̱nꞌ rá ñɨvɨ nxi̱nóo sɨ́ɨ́n re̱ꞌ ráa,<sup>b</sup> sáva kuvi ráa se̱ꞌya ñuunꞌ íyó súkún, nu̱u̱nꞌ túúnꞌ ñuꞌunꞌ re̱ꞌ.
Chi maá Ndiosíꞌ nna̱kani núne re̱ꞌ yó nsi̱káku re̱ꞌ yó xi̱ntíín kua̱chi-ó jín xi̱ntíín Satanás, nu̱u̱nꞌ níyo kuéntáꞌ nñaꞌnu-ó nu̱u̱nꞌ neenꞌ. Jee nna̱siáꞌa re̱ꞌ yó naꞌá se̱ꞌya re̱ꞌ ya̱ ñúnúunꞌ re̱ꞌ, jee tátúníꞌ-i nu̱u̱nꞌ-ó.
Jie̱ꞌe̱ꞌ yɨ́ꞌɨ́-ó nu̱u̱nꞌ se̱ꞌya re̱ꞌ, jee niꞌiꞌ-i<sup>c</sup> sáva nchu̱náán nkáꞌnú-u jie̱ꞌe̱ꞌ kua̱chi-ó, sáva nakani núne Ndiosíꞌ yó nu̱u̱nꞌ kua̱chi-ó. Jee yukuán kúvi ya̱ nékáꞌnú iniꞌ re̱ꞌ jie̱ꞌe̱ꞌ kua̱chi-ó.
Nnuma̱ni̱ꞌ-ó jín Ndiosíꞌ jie̱ꞌe̱ꞌ ya̱ niꞌiꞌ Cristo
Maá se̱ꞌya Ndiosíꞌ ɨɨn ni kúvi re̱ꞌ jín Ndiosíꞌ, jee ˻nkiji re̱ꞌ ñɨ̱vɨ́ yaꞌá sáva˼ tu̱vi nijinꞌ sáá íyó Ndiosíꞌ ya̱ ntu̱ví túvi kuniꞌ nijin-ó. Jee kúñáꞌnú se̱ꞌya re̱ꞌ ka̱ꞌ nu̱u̱nꞌ nta̱ká ya̱ nsa̱ꞌá re̱ꞌ kuéntáꞌ ɨɨn se̱ꞌya xíꞌnañúꞌún.
Chi nsa̱ꞌá Ndiosíꞌ ya̱ nsa̱ꞌá se̱ꞌya re̱ꞌ nɨꞌɨ kuitɨꞌ ya̱ ñako̱o:
nta̱ká rá íyó súkún jín rá íyó nu̱u̱nꞌ ñɨ̱vɨ́;
nta̱ká rá túvi nijinꞌ néꞌyá-ó, jín rá ntu̱ví túvi néꞌyá-ó;
˻nta̱ká rá te̱e jín rá ta̱chi̱ꞌ jín rá najiáꞌáꞌ ííꞌ Ndiosíꞌ, ˻ya̱ kúvi rá ángel re̱ꞌ˼;
ya̱ tátúníꞌ ráa,
ya̱ nísotíñú ráa,
ya̱ kúñáꞌnú ráa.
Jee Ndiosíꞌ nsa̱ꞌá ya̱ nsa̱ꞌá se̱ꞌya re̱ꞌ nta̱ká ya̱ íyó, jee nsa̱ꞌá se̱ꞌya re̱ꞌ nɨꞌɨꞌ sáva kuvi-i vá.
Jee ya íyó Cristo ne̱ ntiáꞌan ka̱ꞌ kijiéꞌé kiko̱o nta̱ká ya̱ íyó, jee yɨ́ꞌɨ́ va̱ꞌa nɨꞌɨ xi̱ntíín re̱ꞌ.
Jee maáréꞌ kúñáꞌnú yósóꞌ re̱ꞌ nu̱u̱nꞌ maáó ya̱ kúneí iniꞌ-ó re̱ꞌ, kuéntáꞌ yósóꞌ xi̱ni̱ꞌ nu̱u̱nꞌ yɨkɨkúñu, jee maáó kúvi-ó kuéntáꞌ yɨkɨkúñu re̱ꞌ, ya̱ kúvi-ó ñɨvɨ ya̱ nstútú Ndiosíꞌ. Jee Cristo ví ya̱ xitékúꞌ re̱ꞌ yó nɨ́ɨ́nkání jín re̱ꞌ, chi xíꞌnañúꞌún re̱ꞌ ví ya̱ nna̱tekuꞌ i̱i̱ꞌ re̱ꞌ jín yɨkɨkúñu re̱ꞌ nteñu rá níꞌiꞌ,<sup>d</sup> sáva máá kúñáꞌnú nasɨ́kuitɨꞌ kúvi re̱ꞌ nu̱u̱nꞌ kua̱íyó kuitɨꞌ.
Chi sɨ̱ɨ̱ꞌ nkuvi iniꞌ Ndiosíꞌ ya̱ nchi̱tú iniꞌ Cristo kua̱ꞌ nɨꞌɨ ya̱ íyó maá Ndiosíꞌ.
Jee suni sɨ̱ɨ̱ꞌ nkuvi iniꞌ Ndiosíꞌ nnuma̱ni̱ꞌ re̱ꞌ jín nɨꞌɨ kuitɨꞌ jie̱ꞌe̱ꞌ se̱ꞌya re̱ꞌ. Chi nnuma̱ni̱ꞌ re̱ꞌ jie̱ꞌe̱ꞌ níꞌiꞌ se̱ꞌya re̱ꞌ nu̱u̱nꞌ kurúsiꞌ jee ñatɨ ni̱ñɨ̱ꞌ-ɨ. Jie̱ꞌe̱ꞌ se̱ꞌya re̱ꞌ nnuma̱ni̱ꞌ re̱ꞌ jín nɨꞌɨ, va̱ni nta̱ká ya̱ íyó iniꞌ ñɨ̱vɨ́ yaꞌá áxí va̱ni nta̱ká ya̱ íyó súkún.
Jee ránoꞌó chi tiempúꞌ ya̱ta̱ꞌ jee nkuvi rán to̱ꞌo̱ꞌ nu̱u̱nꞌ re̱ꞌ nékúvi, chi ne̱ antúníꞌ rán niniꞌ uꞌviꞌ rán re̱ꞌ, jie̱ꞌe̱ꞌ rá tiñu niva̱ꞌa nsa̱ꞌá rán nékúvi. Soo vitan chi nnuma̱ni̱ꞌ re̱ꞌ jín rán,
jie̱ꞌe̱ꞌ níꞌiꞌ se̱ꞌya re̱ꞌ sáá nkenta-a kúvi-i te̱e ñunéꞌyúꞌ. Nsa̱ꞌá re̱ꞌ suꞌva sáva saꞌá sɨ́ɨ́n re̱ꞌ ránoꞌó sáva nkɨ́ꞌɨ rán nu̱u̱nꞌ ya̱ niváꞌa, jee nkóo téꞌén si̱kɨ̱ꞌ rán, jee ni ntu̱náꞌ kúvi chikua̱chi ka̱ꞌ ránoꞌó, sáá saꞌá re̱ꞌ ya̱ kuiñɨ rán ichinúúnꞌ re̱ꞌ.
Jee sukuán sáꞌá re̱ꞌ, nu̱u̱nꞌ na̱a̱ꞌ nijia ya̱ kúníꞌin rán kúkutú rán kúneí iniꞌ rán Cristo, jee íñɨ́ ni̱ꞌin rán. Jee ntu núsɨ́ɨ́n rán nu̱u̱nꞌ ya̱ íyó tu̱ꞌun neí iniꞌ-ó ya̱ nanitáꞌvíꞌ-ó, ya̱ táji tu̱ꞌun váꞌa jie̱ꞌe̱ꞌ Cristo nu̱u̱nꞌ-ó, ya̱ nteso̱ꞌo rán. Chi tu̱ꞌun váꞌa yaꞌá tékútu̱ꞌún-u kua̱íyó rá ñuunꞌ ñɨ̱vɨ́ yaꞌá. Jee nuꞌuꞌ Pablo nkenta kúvi ni̱ꞌ ɨɨn ya̱ jiátíñú Ndiosíꞌ nuꞌuꞌ stékútu̱ꞌún ni̱ꞌ tu̱ꞌun váꞌa vá.
Pablo néetiñu si̱kɨ̱ꞌ re̱ꞌ kuneen kuéntáꞌ re̱ꞌ rá ñɨvɨ ya̱ kúneí iniꞌ ráa Cristo
Vitan jee nuꞌuꞌ, ne̱ ánímaꞌ ni̱ꞌ kúsɨ́ɨꞌ víꞌí iniꞌ ni̱ꞌ ya̱ nóꞌo ni̱ꞌ jie̱ꞌe̱ꞌ tiñu sáꞌá ni̱ꞌ jie̱ꞌe̱ꞌ ya̱ váꞌa ránoꞌó. Sáni nnoꞌo Cristo jie̱ꞌe̱ꞌ rá ñɨvɨ ya̱ kúneí iniꞌ ráa re̱ꞌ, suni sukuán ne̱ yɨkɨkúñu máá maáníꞌ nóꞌo ni̱ꞌ ni síkúnkuvi ni̱ꞌ tiñu Cristo jie̱ꞌe̱ꞌ ya̱ váꞌa maáráa, ya̱ kúvi ráa kuéntáꞌ yɨkɨkúñu re̱ꞌ, ya̱ kúvi ráa ñɨvɨ re̱ꞌ ya̱ nstútú re̱ꞌ.
Chi nkenta ni̱ꞌ kúvi ni̱ꞌ ɨɨn ya̱ jiátíñú Ndiosíꞌ nuꞌuꞌ jie̱ꞌe̱ꞌ ya̱ váꞌa ráa. Sukuán nte̱tíñú Ndiosíꞌ nuꞌuꞌ ya̱ kuniso ni̱ꞌ tiñu vá sáva sikúnkuvi ni̱ꞌ ya̱ stékútu̱ꞌún ni̱ꞌ tu̱ꞌun Ndiosíꞌ.
Jee tu̱ꞌun yaꞌá nkuvi tu̱ꞌun yuꞌuꞌ ya̱ nyɨse̱ꞌí-i nékúvi, nɨꞌɨ tiempúꞌ ya̱ta̱ꞌ, nu̱u̱nꞌ nɨꞌɨ ñɨvɨ ya̱ta̱ꞌ. Soo vitan chi ya nstúvi re̱ꞌ maa nu̱u̱nꞌ rá ñɨvɨ ya̱ nsa̱ꞌá sɨ́ɨ́n re̱ꞌ sáva kɨꞌɨ ráa nu̱u̱nꞌ re̱ꞌ.
Jee nkuini iniꞌ re̱ꞌ ya̱ sikúkáꞌnú re̱ꞌ iniꞌ ráa, ya̱ na̱ ka̱ꞌ viiꞌ kúñáꞌnú yɨyáꞌvi ka̱ꞌ ví ya̱ váꞌa, ya̱ níso tu̱ꞌun yuꞌuꞌ yaꞌá, ya̱ jiáꞌa re̱ꞌ nu̱u̱nꞌ rá ñɨvɨ ntu kúvi Israel. Tu̱ꞌun yaꞌá kúvi ya̱ yɨ́ꞌɨ́ Cristo iniꞌ ánímaꞌ rán. Jee saáva íyó tu̱ꞌun neí iniꞌ-ó ya̱ kuneeꞌ-ó nɨ́ɨ́nkání jín re̱ꞌ, ya̱ nu̱u̱nꞌ viiꞌ nasɨ́kuitɨꞌ ví-i.
Jee jie̱ꞌe̱ꞌ Cristo stékútu̱ꞌún ránꞌ, jee stúꞌva ránꞌ, jee xínéꞌénꞌ ránꞌ nu̱u̱nꞌ nta̱ká ñɨvɨ nɨꞌɨ tu̱ꞌun níchí ˻nta̱jí Ndiosíꞌ˼, sáva saꞌá ránꞌ ya̱ kujia iniꞌ nta̱ká ráa nu̱u̱nꞌ Ndiosíꞌ, ya̱ yɨ́ꞌɨ́ ráa nu̱u̱nꞌ Cristo.
Jee saáva núnasɨ́ ni̱ꞌ saꞌá ni̱ꞌ fesáꞌ saꞌá ni̱ꞌin ni̱ꞌ tiñu yaꞌá, jie̱ꞌe̱ꞌ ya̱ sátíñú ni̱ꞌin Cristo iniꞌ nuꞌuꞌ, jín fuerza níso re̱ꞌ.
Chi kuíni ni̱ꞌ ya̱ kukáꞌnú iniꞌ rán ya̱ kue̱ꞌe̱ꞌ víꞌí núnasɨ́ ni̱ꞌ sáꞌá ni̱ꞌ fesáꞌ sáva kuvi ya̱ váꞌa ránoꞌó, jín rá ñɨvɨ ˻ya̱ kúneí iniꞌ ráa Cristo˼ ya̱ nééꞌ ráa nu̱u̱nꞌ ñuunꞌ Laodicea, jín ne̱ nta̱ká ñaniꞌ ya̱ ntu̱ví jíníꞌ ráa máá maáníꞌ.
Sáꞌá ni̱ꞌ suꞌva sáva nuneí iniꞌ ánímaꞌ rá ñaniꞌ vá, jín sáva nuún koo iniꞌ ráa jie̱ꞌe̱ꞌ ñúnúunꞌ ráa ɨɨn inka rá táꞌán ráa. Jee sáva kuéntáꞌ kukúká ráa ya̱ kino̱o kutú ánímaꞌ ráa, jie̱ꞌe̱ꞌ ki̱ku̱ꞌun iniꞌ ráa tu̱ꞌun Ndiosíꞌ, sáva kuniꞌ rán tu̱ꞌun re̱ꞌ ya̱ nyɨ́ꞌɨ se̱ꞌí ne̱ yanaꞌán nékúvi, jee jie̱ꞌe̱ꞌ maá Cristo ví tu̱ꞌun vá.
Chi iniꞌ Cristo ñúꞌún nta̱ká tu̱ꞌun yɨyáꞌvi ka̱ꞌ ya̱ kúvi tu̱ꞌun níchí Ndiosíꞌ, jín ya̱ kúvi kuniꞌ-ó jie̱ꞌe̱ꞌ Ndiosíꞌ.
Jee káchíꞌ ni̱ꞌ tu̱ꞌun yaꞌá nu̱u̱nꞌ rán, sáva ni ɨɨn ñɨvɨ ntu xínáꞌví ráa ránoꞌó jín tu̱ꞌun viiꞌ káꞌánꞌ ráa ya̱ nukú ráa sijínu ráa iniꞌ ránoꞌó.
Chi súníkaꞌ íyó íká ni̱ꞌ nu̱u̱nꞌ rán, soo ñúꞌún víꞌí iniꞌ ni̱ꞌ ránoꞌó. Jee kúsɨ́ɨꞌ víꞌí iniꞌ ánímaꞌ ni̱ꞌ chi jíníꞌ ni̱ꞌ ya̱ nuún jiáꞌnu na̱a̱ꞌ rán, jín ya̱ íñɨ́ ni̱ꞌin rán kúneí iniꞌ rán Cristo.
Jee saáva sánikua̱ꞌ njia̱ꞌayuꞌú rán ya̱ Cristo Jesús kúvi I̱toꞌoꞌ rán, jee suni sukuán kaka rán ichi na̱a̱ꞌ nu̱u̱nꞌ re̱ꞌ.
Jee kaka rán suꞌva jie̱ꞌe̱ꞌ kukutú rán kuiñɨ rán jín re̱ꞌ, kuéntáꞌ kúun ɨɨn yoꞌo yutun, jee kujia iniꞌ rán ya̱ kúneí iniꞌ rán re̱ꞌ, jee kuiñɨ ni̱ꞌin rán ya̱ kúneí iniꞌ rán re̱ꞌ, sánikua̱ꞌ nku̱tu̱ꞌva rán. Jee sáá víꞌí ka̱ꞌ ku̱ꞌva rán ya̱ kutáꞌvíꞌ rán nu̱u̱nꞌ Ndiosíꞌ.
Nákueꞌnu jiáá-ó sáꞌá Cristo chi yɨ́ꞌɨ́-ó nu̱u̱nꞌ re̱ꞌ
Nito koo rán maárán ya̱ ntɨ́ɨn ñɨvɨ ránoꞌó, ya̱ sijínu ráa iniꞌ rán jín tu̱ꞌun váji xi̱ni̱ꞌ maáráa, jín tu̱ꞌun ka̱ꞌá ya̱ xínáꞌví. Chi rá tu̱ꞌun yukuán kétáꞌán jín rá ñujiínꞌ va̱ji ya̱ta̱ꞌ, ya̱ kétáꞌán jín rá “costumbre” xínéꞌénꞌ ñɨvɨ ñɨ̱vɨ́ yaꞌá, ya̱ ntu yɨ́ꞌɨ́ ráa naꞌá Cristo. Jee ntu kétáꞌán rá tu̱ꞌun vá jín tu̱ꞌun jie̱ꞌe̱ꞌ Cristo.
Chi kua̱ꞌ nɨꞌɨ kuitɨꞌ sáá íyó Ndiosíꞌ, suni sukuán kúvi Cristo, jee suni íyó yɨkɨkúñu re̱ꞌ.
Jee jie̱ꞌe̱ꞌ ya̱ yɨ́ꞌɨ́ rán nu̱u̱nꞌ Cristo, jee saáva níso rán seña Ndiosíꞌ, soo nsá kúvi ya̱ nsiíyo ñɨvɨ ntíꞌ ñɨɨn kuéntáꞌ sáꞌá rá ñɨvɨ Israel. <sup>a</sup> Chisaꞌ nsiíyo re̱ꞌ ránoꞌó xi̱ntíín kua̱chi ya̱ níyo néꞌén iniꞌ rán saꞌá rán jín ñunéꞌyúꞌ kua̱chi. Suꞌva tée Cristo seña Ndiosíꞌ yó.
Jee ya̱ ña̱nuté rán kúvi kuéntáꞌ niꞌiꞌ rán jee nyɨse̱ꞌí rán jín Cristo, ˻sáá niꞌiꞌ re̱ꞌ jee nyɨꞌɨ se̱ꞌí re̱ꞌ˼. Jee sukuán jee suni kuéntáꞌ nxi̱nátekuꞌ i̱i̱ꞌ Ndiosíꞌ ránoꞌó jín Cristo, jie̱ꞌe̱ꞌ kúneí iniꞌ rán fuerza i̱i̱ꞌ ni̱ꞌin níso Ndiosíꞌ. Fuerza i̱i̱ꞌ vá ví ya̱ ña̱tíñú re̱ꞌ sáva xinátekuꞌ i̱i̱ꞌ re̱ꞌ Cristo jee xinákóo re̱ꞌ maa jín yɨkɨkúñu-u nteñu rá níꞌiꞌ.
Jee ránoꞌó chi nkuvi rán kuéntáꞌ ñɨvɨ níꞌiꞌ nu̱u̱nꞌ Ndiosíꞌ jie̱ꞌe̱ꞌ kua̱chi sáꞌá rán, jín jie̱ꞌe̱ꞌ chi ntu níso yɨkɨkúñu rán seña Ndiosíꞌ, ˻chi nsú ñɨvɨ Israel ví rán˼. Soo vitan chi nna̱xtékúꞌ re̱ꞌ ránoꞌó nɨ́ɨ́nkání jín Cristo, sáá nna̱xtékúꞌ re̱ꞌ maa, chi nne̱káꞌnú iniꞌ re̱ꞌ jie̱ꞌe̱ꞌ nta̱ká rá kua̱chi rán.
Chi nsi̱jíta re̱ꞌ maá “acta” ya̱ níso rá kua̱chi si̱kɨ̱ꞌ-ó ya̱ nsi̱jíta-a yó, jie̱ꞌe̱ꞌ ya̱ nta̱túníꞌ re̱ꞌ nu̱u̱nꞌ-ó. Jee nsiíyo re̱ꞌ “acta” vá, sáá niꞌiꞌ Cristo nu̱u̱nꞌ kurúsiꞌ, chi íyó kuéntáꞌ nkani Ndiosíꞌ “acta” vá nu̱u̱nꞌ kurúsiꞌ, sáva nchu̱náán nkáꞌnú Cristo maa.
Jee sáá niꞌiꞌ Cristo nu̱u̱nꞌ kurúsiꞌ, nkuneí re̱ꞌ si̱kɨ̱ꞌ rá ta̱chi̱ꞌ kíni ya̱ kúñáꞌnú jín ya̱ níso ráa fuerza. Jee nstúvi nijinꞌ re̱ꞌ maa, kuéntáꞌ síáꞌa nijinꞌ rá ñɨvɨ ɨɨn te̱e nu̱chitú nu̱u̱nꞌ kua̱ꞌa̱nꞌ-a veka̱a. Jee suꞌva nstúvi re̱ꞌ ya̱ kúñáꞌnú re̱ꞌ nu̱u̱nꞌ ráa, sáá niꞌiꞌ re̱ꞌ nu̱u̱nꞌ kurúsiꞌ.
Nánukú-ó ya̱ váꞌa ya̱ íyó ne̱ súkún
Jee saáva koto jiáꞌayuꞌú rán ya̱ sijíta ñɨvɨ ránoꞌó jie̱ꞌe̱ꞌ rá yájíꞌ rán;
áxí jie̱ꞌe̱ꞌ ya̱ jíꞌi rán;
áxí jie̱ꞌe̱ꞌ ya̱ ntu̱ví néñu̱ꞌun rán rá viko sáꞌá rá ñɨvɨ vá ta kui̱ya̱ꞌ,
áxí rá viko sáꞌá ráa sáá nákuneeꞌ yúté yo̱o̱ꞌ,
áxí rá ki̱vɨ̱ꞌ nájiáví.
Soo nɨꞌɨ tiñu yaꞌá xínéꞌénꞌ-e sáá koo maáréꞌ ya̱ kiji. Soo Cristo kúvi nijia ya̱ nkiji yaꞌá.
Jee koto jiáꞌa rán ya̱ xináꞌví ni ɨɨn ñɨvɨ ránoꞌó ya̱ kasɨꞌ ráa ni̱ꞌi̱nꞌ rán ta̱ꞌvi̱ꞌ rán, chi yɨ́tuvi ráa ya̱ xtúvi láꞌví ráa iniꞌ rán, jín ya̱ kuneñu̱ꞌun ráa rá najiáꞌáꞌ i̱i̱ꞌ Ndiosíꞌ. Jee kíní ráa maáráa nu̱u̱nꞌ tiñu ya̱ ntu jíníꞌ kájíkuitɨꞌ ráa. Jee jiáni ka̱ꞌá téyɨ́ɨ́ iniꞌ ráa, chi antúníꞌ ráa yɨ́ꞌɨ́ xi̱ntíín ya̱ níyo néꞌén iniꞌ ráa, ya̱ ntu yɨ́ꞌɨ́-ɨ naꞌá Ndiosíꞌ.
Chi ntu̱ví íñɨ́ ráa jín Cristo, ya̱ yósóꞌ-o nu̱u̱nꞌ-ó kuéntáꞌ kúvi re̱ꞌ xi̱ni̱ꞌ nu̱u̱nꞌ-ó. Jee kúvi-ó kuéntáꞌ yɨkɨkúñu re̱ꞌ, chi náketáꞌán-ó jín re̱ꞌ, kuéntáꞌ nééꞌ táꞌán yɨkɨkúñu jín xi̱ni̱ꞌ jín rá nu̱u̱nꞌ ñútáꞌán jín rá tu̱chi fuerza. Jee táji re̱ꞌ ya̱ jíniñúꞌún-ó sáva kujia iniꞌ-ó sáni síkuéꞌnu Ndiosíꞌ yó.
Jee nu̱u̱nꞌ ya niꞌiꞌ rán jín Cristo nu̱u̱nꞌ kurúsiꞌ, jee ya niꞌiꞌ rán nu̱u̱nꞌ rá “costumbre” xínéꞌénꞌ ñɨvɨ ñɨ̱vɨ́ yaꞌá, ya̱ ntu yɨ́ꞌɨ́ ráa naꞌá re̱ꞌ. Saáva, ¿na̱ kuvi chi chíꞌi rán maárán xi̱ntíín rá “costumbre” vá, sáva kaníjiá rán ya̱ tátúníꞌ ráa, kuéntáꞌ yɨ́ꞌɨ́ rán ñujiínꞌ ráa? Rá “costumbre” vá káchíꞌ kuéntáꞌ yaꞌá:
“Koto tɨ́ɨn rán yaꞌá, ni koto yájíꞌ rán yukuán, ni koto kéꞌí rán i̱ña̱ꞌ”, káchíꞌ ráa.
Chi rá “costumbre” vá káꞌánꞌ ráa jie̱ꞌe̱ꞌ rá nantíñú ya̱ náánꞌ-a sáá jiátíñú-ó maa. Chi rá “costumbre” vá kétáꞌán jín tu̱ꞌún máni ya̱ rá ñɨvɨ tátúníꞌ ráa jín xínéꞌénꞌ ráa.
Jee jiáni iniꞌ ñɨvɨ ya̱ tu̱ꞌun níchí ví tu̱ꞌun yukuán, chi yɨ́tíñú ráa síkúnkuvi ráa maa sáva néñu̱ꞌun ni̱ꞌin ráa Ndiosíꞌ sáni kuíni ráa, jín ya̱ xtúvi láꞌví iniꞌ ráa, jín ya̱ xínóꞌo ráa yɨkɨkúñu ráa. Soo ntu̱náꞌ nu̱u̱nꞌ íyótíñú rá yukuán sáva kasɨꞌ-ɨ nu̱u̱nꞌ ya̱ níyo néꞌén iniꞌ ráa saꞌá ráa jín yɨkɨkúñu kua̱chi ráa.
Saájee nu̱u̱nꞌ nna̱tekuꞌ rán jín Cristo nsa̱ꞌá Ndiosíꞌ, kuéntáꞌ nxi̱nákóo re̱ꞌ yó jín Cristo nteñu rá níꞌiꞌ, saáva kuꞌun iniꞌ rán ya̱ kuneenu̱u̱nꞌ rán ya̱ íyó nu̱u̱nꞌ ñuunꞌ íyó súkún, nu̱u̱nꞌ nééꞌ Cristo ichi kuáꞌá Ndiosíꞌ, nu̱u̱nꞌ kúñáꞌnú Cristo.
Kuꞌun iniꞌ rán kuneeꞌ nu̱u̱nꞌ rán rá íyó nu̱u̱nꞌ ñuunꞌ íyó súkún, jee nsú jie̱ꞌe̱ꞌ rá íyó nu̱u̱nꞌ ñɨ̱vɨ́ yaꞌá.
Chi ya niꞌiꞌ rán jín Cristo, jee vitan jee íyó kutú ya̱ tékúꞌ rán jín re̱ꞌ, chi yɨ́ꞌɨ́ rán nu̱u̱nꞌ Ndiosíꞌ.
Jee ki̱vɨ̱ꞌ niji nijinꞌ Cristo, ya̱ xtékúꞌ re̱ꞌ yó jín re̱ꞌ nɨ́ɨ́nkání, saájee suni kiji nijinꞌ rán jín re̱ꞌ, jee viiꞌ kúñáꞌnú rán jín re̱ꞌ ranika̱ꞌ, nu̱u̱nꞌ tu̱u̱nꞌ maáréꞌ.
Jiáꞌnu ñɨvɨ ichi tuꞌu ya̱ ntu̱ví sáma iniꞌ ráa jee jiáꞌnu ñɨvɨ ichi jiáá
Saáva xino̱o rán ya̱ níyo iniꞌ rá ñɨvɨ ñɨ̱vɨ́ yaꞌá sáꞌá ráa, ya̱ ntu yɨ́ꞌɨ́ ráa xi̱ntíín Ndiosíꞌ, kuéntáꞌ ñaꞌniꞌ rán ya̱ níyo néꞌén iniꞌ rán. Ya̱ íyó suꞌva:
koto kúsíkɨ́ rán;
koto sáꞌá néꞌí rán;
koto ñúꞌún téní iniꞌ rán;
koto níyo néꞌén iniꞌ rán;
Chi jie̱ꞌe̱ꞌ ya̱ sáꞌá ñɨvɨ rá tiñu yaꞌá, kítɨ́ iniꞌ Ndiosíꞌ néꞌyá re̱ꞌ ráa, jee kiji ya̱ xinóꞌo re̱ꞌ ráa, [ya̱ kújiáá iniꞌ ráa nu̱u̱nꞌ re̱ꞌ].
Jee suni maárán nika̱ꞌ nika̱ꞌ rán jín rá tiñu yaꞌá rá tiempúꞌ ya̱ta̱ꞌ nékúvi, sáá ñaꞌnu rán ichi yukuán.
Soo vitan jee siíyo rán nu̱u̱nꞌ nta̱ká rá tiñu yaꞌá:
ya̱ xe̱e̱n iniꞌ;
ya̱ sáá xi̱ni̱ꞌ;
ya̱ sáꞌá úꞌvi;
ya̱ xtétu̱ꞌun;
rá tu̱ꞌun néꞌí ya̱ kéne yuꞌú.
Jee koto kátúꞌún rán nu̱u̱nꞌ ɨɨn inka táꞌán rán, chi ya nsu̱kuíta rán kua̱ꞌ níyo rán jín rá tiñu vá ya̱ nsa̱ꞌá rán tiempúꞌ ya̱ta̱ꞌ.
Jee vitan jee nsama iniꞌ rán nnuvi rán ñɨvɨ jiáá. Chi násaꞌá jiáá Ndiosíꞌ iniꞌ ánímaꞌ ránoꞌó, ne̱kua̱ꞌ kuniꞌ va̱ꞌa rán re̱ꞌ, sáva koo rán ka̱ꞌ kua̱ꞌ íyó maáréꞌ ya̱ nsa̱ꞌá jiáá re̱ꞌ ránoꞌó.
Jee saáva ntu̱náꞌ ítú iniꞌ retú ntu kúvi-ó ñɨvɨ Israel, áxí kúvi-ó ñɨvɨ Israel; retú níso yɨkɨkúñu-ó seña ñɨvɨ Israel na̱ní “circuncisión”, áxí ntu níso-ó maa; retú kúvi-ó rá to̱ꞌo̱ꞌ, áxí ñɨvɨ ñuunꞌ láꞌví; retú kúvi-ó musúꞌ<sup>a</sup> ya̱ kéꞌen ñɨvɨ maa, áxí ñɨvɨ ya̱ yɨ́tíñú nu̱u̱nꞌ tiñu maáa<sup>3:11</sup>. Chi I̱toꞌoꞌ kua̱íyó kuitɨꞌ-ó ví Cristo, jee yɨ́ꞌɨ́ re̱ꞌ iniꞌ kua̱íyó kuitɨꞌ-ó.
Saáva sama iniꞌ rán, chi nka̱ji Ndiosíꞌ ránoꞌó sáva kuvi rán ñɨvɨ maáréꞌ, ya̱ nsa̱ꞌá sɨ́ɨ́n re̱ꞌ ránoꞌó nu̱u̱nꞌ ya̱ níváꞌa, jee ñúnúunꞌ re̱ꞌ ránoꞌó. Jee koo rán suꞌva: ya̱ kunáꞌví iniꞌ rán rá táꞌán rán; jín ya̱ kuva̱ꞌa iniꞌ rán kune̱ꞌyá rán táꞌán rán; jín ya̱ kuꞌun láꞌví iniꞌ rán; jín ya̱ koo masú iniꞌ rán; jín ya̱ káꞌnú koo iniꞌ rán jín táꞌán rán;
jín ya̱ keꞌne iniꞌ rán jín táꞌán rán; jín ya̱ kunekáꞌnú iniꞌ rán kune̱ꞌyá rán ɨɨn inka táꞌán rán, retú íyó kua̱chi nsa̱ꞌá né ni ɨɨn rán si̱kɨ̱ꞌ né ni ɨɨn inka rán. Kuéntáꞌ kua̱ꞌ nne̱káꞌnú iniꞌ Cristo nne̱ꞌyá re̱ꞌ ránoꞌó, jee suni sukuán ranika̱ꞌ saꞌá rán.
Jee nu̱u̱nꞌ kua̱íyó nu̱u̱nꞌ nɨꞌɨ ví ya̱ kunu̱u̱nꞌ rán táꞌán rán, chi yaꞌá sáꞌá ya̱ viiꞌ nuún iniꞌ rán jín táꞌán rán sáni íyó koo.
Jee ku̱ꞌva rán ya̱ tatúníꞌ Cristo iniꞌ ánímaꞌ rán sáva kuneeꞌ ñu̱nkúún rán jín ɨɨn inka rán. Chi nkana Ndiosíꞌ ránoꞌó sáva koo rán suꞌva, sáva ɨɨn nuún koo iniꞌ rán, kuéntáꞌ ɨɨn ni yɨkɨkúñu kúvi rán. Jee koo ya̱ kutaꞌviꞌ rán nu̱u̱nꞌ Ndiosíꞌ.
Saájee íyó kuꞌun kutú nasɨ́kuitɨꞌ ka̱ꞌ tu̱ꞌun jie̱ꞌe̱ꞌ Cristo iniꞌ ánímaꞌ rán, jee suꞌva xinéꞌénꞌ rán jee nakutíñú rán nu̱u̱nꞌ rá táꞌán rán jín nta̱ká tu̱ꞌun níchí. Jee ne̱ jín ánímaꞌ rán kata rán rá yaaꞌ tu̱ꞌun Ndiosíꞌ na̱ní salmo, jín rá yaaꞌ himno ya̱ nákuetúꞌún rán Cristo, jín rá yaaꞌ ííꞌ jie̱ꞌe̱ꞌ Ndiosíꞌ,<sup>b</sup> jee nakuatáꞌví rán re̱ꞌ.
Jee né ni ɨɨn tu̱ꞌún káꞌánꞌ rán, áxí né ni ɨɨn tiñu ya̱ sáꞌá rán, jee saꞌá va̱ꞌa rán nɨꞌɨ nu̱u̱nꞌ súví I̱toꞌoꞌ-ó Jesús. Jee ku̱ꞌva rán ya̱ kútaꞌviꞌ rán nu̱u̱nꞌ tátáꞌ-ó Ndiosíꞌ, jie̱ꞌe̱ꞌ ya̱ nsa̱ꞌá Cristo jie̱ꞌe̱ꞌ ránoꞌó.
Na̱sa íyó sikúnkuvi ñɨvɨ ya̱ yɨ́ꞌɨ́ ráa nu̱u̱nꞌ Cristo nu̱u̱nꞌ rá táꞌán ráa
Ránoꞌó ñaꞌan nta̱na̱ꞌá, chiꞌi rán maárán naꞌá yɨɨ́ rán, chi yaꞌá íyó na̱a̱ꞌ ya̱ suꞌva sáꞌá rá ñaꞌan ya̱ yɨ́ꞌɨ́ ráa nu̱u̱nꞌ I̱toꞌoꞌ-ó.
Jee ránoꞌó te̱e ya̱ nta̱na̱ꞌá, kunu̱u̱nꞌ rán ñaꞌan ya̱ kúvi ñasɨ́ꞌɨ́ rán, jee koto íyó xe̱e̱nꞌ rán jín ña.
Jee ránoꞌó rá kuáchí, kaníjiá rán nu̱u̱nꞌ tátáꞌ rán jín nu̱u̱nꞌ nánáꞌ rán nta̱ká tiñu, chi kúváꞌa iniꞌ I̱toꞌoꞌ-ó néꞌyá re̱ꞌ rá súchí kuáchí ya̱ sáꞌá ráa suꞌva.
Jee ránoꞌó ya̱ kúvi tátáꞌ, koto sáꞌá rán kuꞌun táꞌvi iniꞌ rá se̱ꞌya rán, sáva nkúsóó iniꞌ ráa.
Jee ránoꞌó musúꞌ, nta̱ká tiñu kaníjiá rán rá te̱e ñunéꞌyúꞌ xí tiñu ya̱ kúvi i̱toꞌoꞌ rán. Nsú kua̱chi sáá néꞌyá ráa ránoꞌó kaníjiá rán, ya̱ kua̱chi nukú rán kuva̱ꞌa iniꞌ ráa kune̱ꞌyá ráa ránoꞌó. Chisaꞌ koo saɨn iniꞌ ánímaꞌ rán ya̱ kaníjiá rán ráa, jie̱ꞌe̱ꞌ sáꞌá ñáꞌnú rán nu̱u̱nꞌ Ndiosíꞌ.
Jee né ni ɨɨn tiñu ya̱ sáꞌá rán, jee ne̱ kukáñá iniꞌ ánímaꞌ rán saꞌá rán maa, ya̱ kuéntáꞌ nu̱u̱nꞌ máá I̱toꞌoꞌ-ó Cristo sátíñú rán jee nsú nu̱u̱nꞌ ñɨvɨ.
Chi ya jíníꞌ rán ya̱ ni̱ꞌi̱nꞌ rán nu̱u̱nꞌ máá I̱toꞌoꞌ-ó ta̱ꞌvi̱ꞌ, ya̱ jiáꞌa re̱ꞌ nu̱u̱nꞌ rá ñɨvɨ yɨ́ꞌɨ́ nu̱u̱nꞌ re̱ꞌ, chi nu̱u̱nꞌ maá I̱toꞌoꞌ-ó Cristo sátíñú rán.
Chi ñɨvɨ ya sáꞌá tiñu niva̱ꞌa, suni sukuán ni̱ꞌi̱nꞌ-i sánikua̱ꞌ tiñu niva̱ꞌa ya̱ nsa̱ꞌá-a. Chi Ndiosíꞌ jee ntu tɨ́ɨn kuéntáꞌ re̱ꞌ na ñɨvɨ kúvi ráa.
Jee ránoꞌó rá i̱toꞌoꞌ xí tiñu, saꞌá na̱a̱ꞌ rán jín rá musúꞌ rán, jee saꞌá va̱ꞌa rán jín ráa sánikua̱ꞌ íyó ni̱ꞌi̱nꞌ ráa, chi jíníꞌ rán ya̱ suni íyó I̱toꞌoꞌ rán ya̱ nééꞌ ñuunꞌ íyó súkún.
Jee kɨtíñú rán kunikɨnꞌ rán nakuetu rán nu̱u̱nꞌ Ndiosíꞌ, jee nito koo rán jie̱ꞌe̱ꞌ nakuetu rán vá, jee ku̱ꞌva rán ya̱ kútaꞌviꞌ rán nu̱u̱nꞌ re̱ꞌ.
Jee nakuetu rán nu̱u̱nꞌ Ndiosíꞌ ya̱ stúvi kájí ni̱ꞌ tu̱ꞌun váꞌa vá, sáni íyó kachiꞌ ni̱ꞌ maa.
Níchí kueꞌnu ñunkúún rán sáni kuíni Ndiosíꞌ nteñu rá ñɨvɨ ya̱ ntu kúneí iniꞌ ráa Cristo, jee suꞌva ntu súkuíta rán tiempúꞌ ya̱ káꞌánꞌ rán jín ráa.
Jee sukuáni kuva̱ꞌa iniꞌ rán kaꞌanꞌ rán jín ráa, ya̱ táxínꞌ tu̱ꞌun káꞌánꞌ nú kuéntáꞌ nu̱ꞌú neyu sáꞌá ñɨ̱ɨ̱nꞌ, sáva kuniꞌ rán na̱sa íyó naxiníkó rán nu̱u̱nꞌ ta ɨɨn ɨɨn ráa.
Tu̱ꞌun nu̱u̱nꞌ nɨꞌɨ nkaꞌanꞌ Pablo jín ráa
Jee nakani Tíquico nɨꞌɨ tu̱ꞌun na̱sa íyó jie̱ꞌe̱ꞌ nuꞌuꞌ. Suvire̱ꞌ kúvi ñaniꞌ-ó ya̱ ñúnúunꞌ-órán. Jee yɨ́tíñú re̱ꞌ sikúnkuvi na̱a̱ꞌ nijia re̱ꞌ nu̱u̱nꞌ tiñu maá I̱toꞌoꞌ-ó. Jee kúvi re̱ꞌ ɨɨn musúꞌ ya̱ jiátíñú I̱toꞌoꞌ-ó ya̱ táꞌán sátíñú nkáá re̱ꞌ jín ránuꞌuꞌ nu̱u̱nꞌ I̱toꞌoꞌ-ó.
Jee jie̱ꞌe̱ꞌ yaꞌá kúvi ya̱ tájí ni̱ꞌ re̱ꞌ kua̱jiaaꞌ re̱ꞌ nu̱u̱nꞌ ránoꞌó, sáva kukáꞌnú iniꞌ rán jie̱ꞌe̱ꞌ ya̱ nóꞌo ránuꞌuꞌ. Jee suni sáva nasaꞌá sɨ́ɨ re̱ꞌ iniꞌ ánímaꞌ rán.
Jee kua̱jiaaꞌ re̱ꞌ jín Onésimo. Onésimo kúvi ñaniꞌ-ó ya̱ ñúnúunꞌ ránꞌ, jín ya̱ jiáꞌnu na̱a̱ꞌ va̱ꞌa re̱ꞌ ya̱ kúneí iniꞌ ránꞌ re̱ꞌ. Jee ɨɨn táꞌán ñuunꞌ rán kúvi re̱ꞌ. Jee ni núvíꞌ ráa nakani nɨꞌɨ ya̱ nkuvi yaꞌá, sáva kukáꞌnú iniꞌ rán.
Aristarco, ya̱ táꞌán yɨ́ꞌɨ́ jín ni̱ꞌ veka̱a ví re̱ꞌ, jee tájí re̱ꞌ tu̱ꞌun jíkátu̱ꞌún re̱ꞌ jie̱ꞌe̱ꞌ ránoꞌó. Jee suni Marcos ranika̱ꞌ, ya̱ kúvi re̱ꞌ primo Bernabé. Jee ya nni̱ꞌi̱nꞌ rán tu̱ꞌun jie̱ꞌe̱ꞌ Marcos, ya nta̱túníꞌ ni̱ꞌ nu̱u̱nꞌ rán, ya̱ nakuatáꞌví rán re̱ꞌ retú kua̱jiaaꞌ re̱ꞌ nu̱u̱nꞌ nééꞌ rán.
Jee suni Jesús, ya̱ suni na̱ní re̱ꞌ Justo, suni sukuán tájí re̱ꞌ tu̱ꞌun jíkátu̱ꞌún re̱ꞌ jie̱ꞌe̱ꞌ rán. Jee kua̱chi ni núvíꞌ te̱e yaꞌá kúvi ráa te̱e Israel, ya̱ táꞌán sátíñú ráa jín nuꞌuꞌ, sáva sikuéꞌnu ránꞌ tu̱ꞌun jie̱ꞌe̱ꞌ ki̱vɨ ñɨvɨ naꞌá Ndiosíꞌ nu̱u̱nꞌ tátúníꞌ re̱ꞌ nu̱u̱nꞌ ráa. Jee maáráa nna̱saꞌá neí víꞌí ráa iniꞌ ni̱ꞌ.
Tájí Epafras tu̱ꞌun jíkátu̱ꞌún re̱ꞌ jie̱ꞌe̱ꞌ ránoꞌó, ya̱ suni kúvi re̱ꞌ táꞌán ñuunꞌ rán, jee kúvi re̱ꞌ musúꞌ ya̱ jiátíñú Cristo Jesús. Jee sáá nákuetu re̱ꞌ nu̱u̱nꞌ Ndiosíꞌ, jee sukuáni núnasɨ́ re̱ꞌ jíkánꞌ táꞌvíꞌ víꞌí re̱ꞌ jie̱ꞌe̱ꞌ rán, ya̱ kuiñɨ ni̱ꞌin rán, ya̱ kujia iniꞌ rán nu̱u̱nꞌ tu̱ꞌun kúneí iniꞌ rán, jee ya̱ koo kutú rán nu̱u̱nꞌ nɨꞌɨ ya̱ kuíni maá Ndiosíꞌ.
Chi nuꞌuꞌ Pablo nástúvi ni̱ꞌ ya̱ naáꞌ nu̱u̱nꞌ rán, ya̱ sátíñú ni̱ꞌin nijia re̱ꞌ jie̱ꞌe̱ꞌ ránoꞌó,<sup>b</sup> jín jie̱ꞌe̱ꞌ rá ñɨvɨ ya̱ kúneí iniꞌ ráa Cristo, ya̱ nééꞌ ráa nu̱u̱nꞌ ñuunꞌ Laodicea, jín nu̱u̱nꞌ ñuunꞌ Hierápolis.
Jee Lucas, ya̱ kúvi te̱e tátán ya̱ kúvi medico ya̱ ñúnúunꞌ-ó, tájí re̱ꞌ tu̱ꞌun jíkátu̱ꞌún re̱ꞌ jie̱ꞌe̱ꞌ ránoꞌó, jee suni sukuán tájí Demas.
Jee naku̱ꞌva rán xá tu̱ꞌun ni̱ꞌ nu̱u̱nꞌ rá ñanitáꞌán-ó, ya̱ kúneí iniꞌ ráa Cristo, ya̱ nééꞌ ñuunꞌ Laodicea, jín nu̱u̱nꞌ Ninfas, jín nu̱u̱nꞌ rá ñanitáꞌán-ó ya̱ nútútú ráa veꞌi ña, ya̱ jíkátu̱ꞌún ni̱ꞌ jie̱ꞌe̱ꞌ ráa.
Sáá nɨꞌɨ kaꞌvi rán tu̱ꞌun níso nu̱u̱nꞌ tutuꞌ yaꞌá nu̱u̱nꞌ nta̱ká rán, jee suni ku̱ꞌva rán maa nu̱u̱nꞌ rá ñɨvɨ ya̱ kúneí iniꞌ ráa Cristo ya̱ nútútú ráa ñuunꞌ Laodicea, sáva kaꞌvi ráa maa. Jee suni sukuán kaꞌvi rán tutuꞌ nta̱jí ni̱ꞌ nu̱u̱nꞌ ráa.
Jee kachiꞌ rán xá nu̱u̱nꞌ Arquipo: “Ya̱ kuniꞌvɨ iniꞌ re̱ꞌ nu̱u̱nꞌ tiñu nni̱ꞌi̱nꞌ re̱ꞌ saꞌá re̱ꞌ nu̱u̱nꞌ I̱toꞌoꞌ-ó, sáva sikúnkuvi re̱ꞌ maa.”
Nuꞌuꞌ Pablo, jín naꞌá maáníꞌ tée ni̱ꞌ nu̱u̱nꞌ nɨꞌɨ tutuꞌ yaꞌá tu̱ꞌun ya̱ jíkátu̱ún ni̱ꞌ jie̱ꞌe̱ꞌ ránoꞌó. Kunaꞌán rán nuꞌuꞌ ya̱ núꞌníꞌ ni̱ꞌ ˻iniꞌ veka̱a˼. Na̱ ka̱ꞌ koo ma̱ni̱ꞌ iniꞌ Ndiosíꞌ ka̱ꞌ kune̱ꞌyá re̱ꞌ ránoꞌó. Sukuán koo. Amén.
Tutuꞌ xíꞌnañúꞌún ya̱ ntee Pablo nu̱u̱nꞌ ñɨvɨ ñuunꞌ Tesalónica
Pablo jín rá te̱e nééꞌ jín re̱ꞌ nna̱ku̱ꞌva ráa tu̱ꞌun yuꞌú nu̱u̱nꞌ rá ñɨvɨ ya̱ kúneí iniꞌ ráa Cristo, ya̱ nééꞌ ráa ñuunꞌ Tesalónica
Nuꞌuꞌ Pablo jín Silvano jín Timoteo, tée ránꞌ nu̱u̱nꞌ tutuꞌ nu̱u̱nꞌ ránoꞌó, ya̱ kúneí iniꞌ rán Cristo, ya̱ nééꞌ rán ñuunꞌ Tesalónica, jee nútútú rán yukuán. Yɨ́ꞌɨ́ rán nu̱u̱nꞌ tátáꞌ-ó Ndiosíꞌ jín I̱toꞌoꞌ-ó Jesucristo.
Na̱ ka̱ꞌ koo ma̱ni̱ iniꞌ ráa kune̱ꞌyá ráa ránoꞌó jín ya̱ kuneeꞌ va̱ꞌa rán saꞌá ráa.
Rá ñɨvɨ ya̱ ínúꞌ iniꞌ ráa Cristo ya̱ nééꞌ ráa ñuunꞌ Tesalónica kúvi ráa ɨɨn ichi váꞌa nu̱u̱nꞌ inka ñɨvɨ na̱sa kúneí iniꞌ ráa kune̱ꞌyá ráa Cristo
Sukuáni jiáꞌa ráníꞌ ya̱ kútaꞌviꞌ ránꞌ nu̱u̱nꞌ Ndiosíꞌ jie̱ꞌe̱ꞌ nta̱ká ránoꞌó. Chi jíkánꞌ táꞌvíꞌ ránꞌ jie̱ꞌe̱ꞌ ránoꞌó sáá nákuetu ráníꞌ nu̱u̱nꞌ Ndiosíꞌ.
Chi yɨ́táꞌán xínákúꞌun ráníꞌ iniꞌ tátáꞌ-ó Ndiosíꞌ jie̱ꞌe̱ꞌ tiñu váꞌa sáꞌá ránoꞌó, chi kúneí iniꞌ rán Cristo;
jín jie̱ꞌe̱ꞌ níkó néí rán sáꞌá rán ya̱ váꞌa, chi ñúnúun rán re̱ꞌ;
jín jie̱ꞌe̱ꞌ kúníꞌin íñɨ́ ni̱ꞌin rán jín re̱ꞌ, chi íyó tuneí iniꞌ rán ya̱ váꞌa saꞌá I̱toꞌoꞌ-ó Jesucristo jín rán.
Ránoꞌó ñanitáꞌán, Ndiosíꞌ ñúnúun ránoꞌó. Jíníꞌ ráníꞌ ya̱ nka̱ji re̱ꞌ ránoꞌó ˻sáva kɨꞌɨ rán nu̱u̱nꞌ re̱ꞌ˼.
Chi nsú kua̱chi tu̱ꞌun ni ví tu̱ꞌun jie̱ꞌe̱ꞌ Cristo ya̱ nkachitu̱ꞌún ráníꞌ nkenta-a nu̱u̱nꞌ ránoꞌó. Chisaꞌ suni nkenta tu̱ꞌun váꞌa vá jín fuerza iíꞌ níso Ta̱chi̱ꞌ iíꞌ Ndiosíꞌ. Jee kínóo kutú va̱ꞌa ráníꞌ ya̱ íyó kutú tu̱ꞌun ya̱ nkachiꞌ ránꞌ. Jíníꞌ va̱ꞌa ránoꞌó na̱ja nsa̱ꞌá va̱ꞌa ránuꞌuꞌ sáá nneeꞌ ránꞌ nteñu ránoꞌó, chi nnuku ránꞌ ya̱ váꞌa ránoꞌó.
Jee nkenta sáꞌá ránú mákua sáꞌá ráníꞌ jín mákua sáꞌá I̱toꞌoꞌ-ó, chi nuún násaꞌá ránoꞌó jín ránuꞌuꞌ, chi ntɨɨn rán tu̱ꞌun jie̱ꞌe̱ꞌ Cristo, súka̱ꞌ nóꞌo víꞌí rán, ˻ya̱ jíto u̱ꞌvi̱ꞌ ñɨvɨ ránoꞌó jie̱ꞌe̱ꞌ vá˼. Jee ne̱ iniꞌ ánímaꞌ rán nku̱sɨ̱ɨ̱ꞌ nsa̱ꞌá Ta̱chi̱ꞌ iíꞌ Ndiosíꞌ.
Chi síkúténuun ránú tu̱ꞌun I̱toꞌoꞌ-ó nu̱u̱nꞌ rá ñuunꞌ Macedonia jín Acaya, soo nsú kua̱chi yukuán, chi suni ntáká nu̱u̱nꞌ jiéténuun tu̱ꞌun jie̱ꞌe̱ꞌ ya̱ kúneí iniꞌ rán Ndiosíꞌ. Saáva ntu̱náꞌ jíniñúꞌún ráníꞌ ka̱ꞌ kachiꞌ ránꞌ maa.
Chi maáráa nákani nu̱u̱nꞌ ránuꞌuꞌ ná nkuvi sáá nkenta ránꞌ nteñu ránoꞌó. Jee nákani ráa na̱ja nna̱kani iniꞌ ránoꞌó jee nki̱vɨ rán nu̱u̱nꞌ Ndiosíꞌ, jee nxi̱nóo rán rá sántúꞌ, sáva kɨñúꞌún rán nu̱u̱nꞌ Ndiosíꞌ, ya̱ tékúꞌ re̱ꞌ jee métúꞌún maáréꞌ ví Ndiosíꞌ nijia.
Jee sáva kunetu rán ya̱ kene se̱ꞌya re̱ꞌ antivɨ́ nu̱u̱nꞌ nééꞌ re̱ꞌ niji-i nu̱u̱nꞌ ñɨ̱vɨ́ yaꞌá. Se̱ꞌya Ndiosíꞌ ví ya̱ nátekuꞌ re̱ꞌ nteñu rá níꞌiꞌ jee nxi̱nákóo Ndiosíꞌ ñunéꞌyúꞌ re̱ꞌ. Jesús ví re̱ꞌ. Sikáku re̱ꞌ yó sáva nxínóꞌo Ndiosíꞌ yó, ki̱vɨ̱ꞌ kiji re̱ꞌ xinóꞌo re̱ꞌ rá ñɨvɨ, chi kítɨ́ iniꞌ re̱ꞌ jie̱ꞌe̱ꞌ rá kua̱chi ráa.
Tiñu nsa̱ꞌá Pablo ñuunꞌ Tesalónica
Ránoꞌó ñanitáꞌán, ránoꞌó vá jíníꞌ ya̱ ntu nkenta ka̱ꞌá ránꞌ nteñu ránoꞌó.
Chi sú nnoꞌo ránuꞌuꞌ xi̱ntíín rá te̱e nísotíñú ñuunꞌ Filipos jee ntenu̱u̱nꞌ ráa ránuꞌuꞌ yukuán, sáni jíníꞌ ránoꞌó, soo nna̱saneí Ndiosíꞌ iniꞌ ránꞌ sáva kachiꞌ ránꞌ tu̱ꞌun váꞌa Ndiosíꞌ nu̱u̱nꞌ ránoꞌó. Nnu̱nasɨ́ víꞌí ránꞌ nsa̱ꞌá ránꞌ suꞌva sú nkenta víꞌí rá ñɨvɨ yukuán si̱kɨ̱ꞌ ránuꞌuꞌ.
Chi tu̱ꞌun káchítu̱ꞌún ráníꞌ nsáꞌ váji nu̱u̱nꞌ tu̱ꞌun kúsanaanꞌ, ni nsáꞌ váji nu̱u̱nꞌ tu̱ꞌun jiáni néꞌí iniꞌ ránꞌ, ni nsáꞌ váji nu̱u̱nꞌ ya̱ xínáꞌví ránꞌ ránoꞌó.
Chisaꞌ Ndiosíꞌ ni̱totúníꞌ ránuꞌuꞌ sáva tetíñú re̱ꞌ ránuꞌuꞌ sáva stékútu̱ꞌun ránꞌ tu̱ꞌun váꞌa jie̱ꞌe̱ꞌ Cristo. Saáva ntu káꞌánꞌ ránꞌ sáva kuva̱ꞌa iniꞌ rá ñɨvɨ kune̱ꞌyá ráa ránuꞌuꞌ. Chisaꞌ káꞌánꞌ ránꞌ sáva kuva̱ꞌa iniꞌ Ndiosíꞌ kune̱ꞌyá re̱ꞌ ránuꞌuꞌ. Maáréꞌ ví ya̱ jítotúníꞌ re̱ꞌ ya̱ ñuꞌun ánímaꞌ-ó.
Chi jíníꞌ ránú ya̱ ni ɨɨn íchí ntuné jiákɨ́nꞌ ráníꞌ ta̱chi̱ꞌ ránꞌ káꞌánꞌ ránꞌ jín ñɨvɨ, sáva xináꞌví ránꞌ ráa. Ni ntu káñunkúún sáꞌá uꞌvi iniꞌ ránꞌ. Ndiosíꞌ kúvi stúvi ya̱ naáꞌ jie̱ꞌe̱ꞌ vá.
Ni ntu̱náꞌ núkú ránꞌ ya̱ nakuetúꞌún ñɨvɨ ránuꞌuꞌ ni ránoꞌó ni inka ñɨvɨ.
Sú níso ránꞌ tiñu, ya̱ kúvi ránꞌ apóstol, ya̱ nchu̱ichí Cristo, jee kúvi tetuvi ránꞌ ránoꞌó ya̱ koto rán ránuꞌuꞌ,
sosaꞌ ñunkúún iniꞌ ránꞌ kuéntáꞌ ɨɨn nánáꞌ jíto ñunkúún ña rá se̱ꞌya ña, ya̱ síkáxínꞌ ña ráa.
Na̱ ka̱ꞌ ñunkúún víꞌí iniꞌ ránꞌ néꞌyá ránꞌ ka̱ꞌ ránoꞌó, jee kúváꞌa víꞌí iniꞌ ránꞌ taji ránꞌ nu̱u̱nꞌ ránoꞌó tu̱ꞌun váꞌa Ndiosíꞌ. Jee nsú kua̱chi nta̱ji ránꞌ tu̱ꞌun vá ni, chi suni nku̱sɨ̱ɨ̱ꞌ víꞌí iniꞌ ránꞌ nneeꞌ ránꞌ jín ránoꞌó jee nchi̱neí táꞌán ránꞌ jín ránoꞌó. Chi nkenta ñúnúun ránꞌ ránoꞌó.
Chi, ránoꞌó ñanitáꞌán, náꞌán rán ya̱ nsa̱tíñú ni̱ꞌin ráníꞌ jee nunasɨ́ yɨ́ɨ́ ránꞌ. Nuví niñuꞌ nsa̱tíñú ránꞌ sáva ni̱ꞌi̱nꞌ ránꞌ ya̱ jíniñúꞌún ránꞌ, sáva ntu nkúvi ránꞌ ɨɨn tiñu véi nu̱u̱nꞌ ni ɨɨn ránoꞌó, sáá káchítu̱ꞌún ránꞌ tu̱ꞌun váꞌa Ndiosíꞌ nu̱u̱nꞌ ránoꞌó.
Ránoꞌó jín Ndiosíꞌ jíníꞌ rán jee kúvi stúvi rán ya̱ nsa̱ꞌá sɨ́ɨ́n ráníꞌ maáránuꞌuꞌ ya̱ ntu yɨ́ꞌɨ́ ránꞌ nu̱u̱nꞌ ya̱ níváꞌa;
jee nika na̱a̱ꞌ ránꞌ nteñu ránoꞌó;
jee ntu kúvi chikua̱chi ñɨvɨ ránuꞌuꞌ, jie̱ꞌe̱ꞌ ya̱ nsa̱ꞌá ránꞌ nteñu ránoꞌó, ya̱ ínúꞌ iniꞌ rán tu̱ꞌun Cristo.
Jee suni jíníꞌ ránú ya̱ nsa̱ꞌá ráníꞌ jín ta ɨɨn ránoꞌó kuéntáꞌ sáꞌá ɨɨn tátáꞌ jín rá se̱ꞌya re̱ꞌ, chi nna̱sáneí ránꞌ iniꞌ ránoꞌó jee nna̱saꞌá sɨ́ɨꞌ ránꞌ iniꞌ ránoꞌó;
jee tétíñú ránꞌ nu̱u̱nꞌ ránoꞌó ya̱ kaka na̱a̱ꞌ rán sáni íyó kaka rá ñɨvɨ Ndiosíꞌ. Maáréꞌ nkana ránoꞌó kɨꞌɨ rán naꞌá re̱ꞌ nu̱u̱nꞌ tátúníꞌ re̱ꞌ nu̱u̱nꞌ ñɨvɨ, jín nu̱u̱nꞌ vii kuñáꞌnú rán jín re̱ꞌ.
Jee suni yɨ́táꞌán jiáꞌa ráníꞌ ya̱ kútaꞌviꞌ ránꞌ nu̱u̱nꞌ Ndiosíꞌ, chi ntɨɨn ránú tu̱ꞌun nteso̱ꞌo rán ya̱ nkachitu̱ꞌún ráníꞌ. Soo ntu̱ví ntɨ́ɨn ránú tu̱ꞌun vá kuéntáꞌ tu̱ꞌun káꞌánꞌ métúꞌún te̱e ni. Chisaꞌ ntɨɨn rán maá kuéntáꞌ tu̱ꞌun Ndiosíꞌ kúvi-i, ya̱ máá na̱a̱ꞌ nijia ya̱ tu̱ꞌun Ndiosíꞌ kúvi-i. Jee tu̱ꞌun vá sátíñú iniꞌ ránoꞌó ya̱ kúneí iniꞌ rán Cristo.
Chi, ránoꞌó ñanitáꞌán, nkenta nuún nnoꞌo rán kuéntáꞌ nnoꞌo rá grupo ñɨvɨ, ya̱ ínúꞌ iniꞌ ráa Cristo, ya̱ nééꞌ ráa rá ñuunꞌ tɨ́ɨn Judea, ya̱ yɨ́ꞌɨ́ ráa nu̱u̱nꞌ Ndiosíꞌ jín nu̱u̱nꞌ Cristo Jesús. Chi suni ni̱to̱ u̱ꞌvi̱ꞌ rá táꞌán ránú ránoꞌó, kuéntáꞌ ni̱to̱ u̱ꞌvi̱ꞌ rá táꞌán ñɨvɨ ñuunꞌ ráa Israel ya̱ kánéꞌén maáráa.
Rá ñɨvɨ Israel ví ya̱ ñaꞌniꞌ ráa I̱toꞌoꞌ-ó Jesús jín rá te̱e ya̱ nna̱kani ráa tu̱ꞌun Ndiosíꞌ ne̱ yanaꞌán. Jee nta̱níkɨ́nꞌ rá ñɨvɨ vá ránuꞌuꞌ ñuunꞌ yukuán. Ntu kúváꞌa iniꞌ Ndiosíꞌ néꞌyá re̱ꞌ ráa. Jee kénta ráa si̱kɨ̱ꞌ nta̱ká ñɨvɨ.
Chi núkú ráa kásɨ́ꞌ ráa nu̱u̱nꞌ ránuꞌuꞌ, sáá káchítu̱ꞌún ránꞌ tu̱ꞌun jie̱ꞌe̱ꞌ Jesús nu̱u̱nꞌ rá ñɨvɨ ntu kúvi Israel, sáva nanitáꞌvíꞌ rá ñɨvɨ vá. Suꞌva sukuáni sáꞌá ráa ya̱ núkueꞌeꞌ ka̱ꞌ kua̱chi si̱kɨ̱ꞌ ráa. Saájee ne̱ nkúvi ka̱ꞌ, jee nkenta ya̱ kítɨ́ iniꞌ Ndiosíꞌ néꞌyá re̱ꞌ ráa jee xinóꞌo re̱ꞌ ráa.
Pablo kuíni kɨ̱ne̱ꞌyá tuku re̱ꞌ rá ñɨvɨ Tesalónica
Soo, ránoꞌó ñanitáꞌán, nkuiyo ránꞌ nu̱u̱nꞌ rán ɨnúún. Sú nsá íñɨ́ ránꞌ nu̱u̱nꞌ ránoꞌó, soo ñúꞌún víꞌí iniꞌ ránꞌ ránoꞌó. Saájee kuíni nasɨ́kuitɨꞌ ránꞌ kua̱jiane̱ꞌyá ránꞌ nu̱u̱nꞌ ránoꞌó.
Saáva nkaꞌvi iniꞌ ránꞌ kɨ̱ne̱ꞌyá ránꞌ ránoꞌó. Jee nuꞌuꞌ, Pablo, nkaꞌvi iniꞌ ni̱ꞌ kɨ̱ne̱ꞌyá ni̱ꞌ ránoꞌó, ɨɨn u̱vi̱ꞌ íchí, soo nyasɨꞌ kui̱ꞌna̱ꞌ kúñáꞌnú ka̱ꞌ na̱ní Satanás nu̱u̱nꞌ nuꞌuꞌ.
¿Chi na̱ jie̱ꞌe̱ꞌ íyó tuneí iniꞌ ráníꞌ? Ránoꞌó ví nijia jie̱ꞌe̱ꞌ íyó tuneí iniꞌ ráníꞌ. Ránoꞌó kúvi ya̱ sáꞌá-a kúsɨ́ɨꞌ iniꞌ ránꞌ. Ránoꞌó stúvi ya̱ nku̱neí ránꞌ nsa̱ꞌá ránꞌ jee kúvi kaꞌanꞌ téyɨ́ɨ́ ránꞌ jie̱ꞌe̱ꞌ vá ichinúúnꞌ I̱toꞌoꞌ-ó Jesús sáá niji tuku re̱ꞌ.
Saáva ni̱ꞌi̱n neí téyɨ́ɨ́ iniꞌ ráníꞌ jie̱ꞌe̱ꞌ ránoꞌó. Jee sáꞌá ránú ya̱ ne̱ ánímaꞌ ránꞌ kúsɨ́ɨꞌ iniꞌ ránꞌ, ˻chi íñɨ́ ránú jín Cristo˼.
Jee nchu̱ichí ránꞌ Timoteo nu̱u̱nꞌ ránoꞌó. Ñaniꞌ-ó ví re̱ꞌ. Jee táꞌán sátíñú jín-ó ví re̱ꞌ, ya̱ sáꞌá re̱ꞌ tiñu Ndiosíꞌ, sáva sikúténuun re̱ꞌ tu̱ꞌun jie̱ꞌe̱ꞌ Cristo. Sáꞌá re̱ꞌ tiñu vá, sáva kuiñɨ ni̱ꞌin ránú kúneí iniꞌ rán Cristo jee nasáneí re̱ꞌ iniꞌ ránoꞌó.
Sáva ntu̱ví nániꞌvɨ iniꞌ ránú jie̱ꞌe̱ꞌ tu̱nóꞌó nóꞌo ránú. Chi ránoꞌó jíníꞌ ya̱ sukuán níní kunoꞌo yó.
Chi ni nééꞌ ráníꞌ jín ránoꞌó, ya nstúꞌva ránꞌ nu̱u̱nꞌ ránoꞌó, ya̱ ˻sukuán˼ kunoꞌo-ó. Jee sukuán nkuvi, sáni jíníꞌ ránú.
Saájee, sáá ntu nkúvi kuneí ka̱ꞌ iniꞌ ni̱ꞌ kunetu ni̱ꞌ, jee nchu̱ichí ni̱ꞌ Timoteo, sáva kukáꞌnú iniꞌ ni̱ꞌ jie̱ꞌe̱ꞌ na̱ja jiáꞌnu rán ichi ya̱ kúneí iniꞌ rán Cristo. Chi Satanás ya kúñáꞌnú nu̱u̱nꞌ rá ta̱chi̱ꞌ kini, síkúvi re̱ꞌ iniꞌ ñɨvɨ. Jee nániꞌvɨ iniꞌ ni̱ꞌ ya̱ sa̱naanꞌ nsi̱kúvi re̱ꞌ iniꞌ ránoꞌó. Jee suꞌva nkenta kúvi tiñu ka̱ꞌá, nékúvi, tiñu nsa̱ꞌá ránꞌ nteñu ránoꞌó, ya̱ nkachitu̱ꞌún ráníꞌ tu̱ꞌun Cristo.
Soo ntañúꞌún jee, nnene Timoteo nu̱u̱nꞌ nééꞌ ránú nniko re̱ꞌ nu̱u̱nꞌ ránuꞌuꞌ. Jee nna̱kani re̱ꞌ tu̱ꞌun váꞌa jie̱ꞌe̱ꞌ ya̱ kúneí i̱i̱ꞌ iniꞌ ránú Cristo, jee ñúnúun ɨɨn inka rán táꞌán rán. Jee nkachiꞌ re̱ꞌ ya̱ sukuáni jiáni ñunkúún iniꞌ rán jie̱ꞌe̱ꞌ ránuꞌuꞌ. Jee níyo iniꞌ rán ya̱ kune̱ꞌyá rán ránuꞌuꞌ, sáni níyo iniꞌ ránꞌ ya̱ kune̱ꞌyá ránꞌ ránoꞌó.
Saáva sáá íyó yɨ́ɨ́ tu̱nóꞌó si̱kɨ̱ꞌ ránuꞌuꞌ jee nóꞌo víꞌí ránꞌ, jee nnu̱sɨ̱ɨ̱ꞌ iniꞌ ránꞌ jie̱ꞌe̱ꞌ ránoꞌó, ñanitáꞌán. Chi íñɨ́ ni̱ꞌin ránú kúneí iniꞌ rán Cristo.
Chi ntañúꞌún kuéntáꞌ retáꞌ nátekuꞌ ráníꞌ kúníꞌ ránꞌ, nu̱u̱nꞌ íñɨ́ ni̱ꞌin ránoꞌó jín I̱toꞌoꞌ-ó.
Ntu ñúkúꞌva iniꞌ ráníꞌ ya̱ íyó ku̱ꞌva ránꞌ ya̱ kútaꞌviꞌ ránꞌ nu̱u̱nꞌ Ndiosíꞌ jie̱ꞌe̱ꞌ ránoꞌó, jie̱ꞌe̱ꞌ nɨꞌɨ ya̱ sɨɨ́ꞌ nta̱ji re̱ꞌ jie̱ꞌe̱ꞌ ránoꞌó. ¿Na̱ja kúvi ku̱ꞌva ránꞌ kua̱ꞌ nɨꞌɨ ya̱ kútaꞌviꞌ ránꞌ nu̱u̱nꞌ re̱ꞌ, rúsa?
Nuví jín yakuááꞌ jíkánꞌ táꞌvíꞌ nasɨ́kuitɨꞌ ráníꞌ nu̱u̱nꞌ Ndiosíꞌ ya̱ kua̱jiane̱ꞌyá ránꞌ ránoꞌó. Sáva xinéꞌénꞌ ráníꞌ ka̱ꞌ tu̱ꞌun kúmáni rán, jie̱ꞌe̱ꞌ tu̱ꞌun váꞌa Jesús ya̱ jínúꞌ iniꞌ rán.
Jíkánꞌ táꞌvíꞌ ránꞌ nu̱u̱nꞌ maá Tátáꞌ-ó Ndiosíꞌ jín nu̱u̱nꞌ I̱toꞌoꞌ-ó Jesús ya̱ chuꞌun ráa ránuꞌuꞌ ichi ya̱ kua̱jiane̱ꞌyá ránꞌ ránoꞌó.
Jee suni jíkánꞌ táꞌvíꞌ ránꞌ ya̱ saꞌá I̱toꞌoꞌ-ó, ya̱ kukuéꞌé ka̱ꞌ kunuun víꞌí rán ka̱ꞌ ɨɨn inka táꞌán rán jín nɨꞌɨ rá inka ka̱ꞌ ñɨvɨ, sánikua̱ꞌ suni ñúnúun ránꞌ ránoꞌó.
Jee jíkánꞌ táꞌvíꞌ ráníꞌ suꞌva, sáva saꞌá re̱ꞌ ya̱ kuiñɨ kutú ránú ne̱ jín ánímaꞌ rán, ya̱ kusɨ́ɨ́n rán ya̱ nkɨ́ꞌɨ rán nu̱u̱nꞌ ya̱ níváꞌa. Sáva ni ɨɨn ñɨvɨ nchi̱kuáchi ráa si̱kɨ̱ꞌ ránoꞌó ichinúúnꞌ tátáꞌ-ó Ndiosíꞌ, sáá niji tuku I̱toꞌoꞌ-ó Jesús jín nɨꞌɨ rá ñɨvɨ ya̱ nsa̱ꞌá sɨ́ɨ́n re̱ꞌ ráa sáva yɨ́ꞌɨ́ ráa nu̱u̱nꞌ re̱ꞌ.
Sáá kueꞌnu na̱a̱ꞌ-ó sáni kúváꞌa iniꞌ Ndiosíꞌ néꞌyá re̱ꞌ yó
Jee ntañúꞌún kaꞌanꞌ ráníꞌ jie̱ꞌe̱ꞌ inka ka̱ꞌ. Ránoꞌó, ñaniꞌ jín ku̱ꞌva, ya nxi̱néꞌénꞌ ránꞌ ránoꞌó, sáá kaka na̱a̱ꞌ rán sáva kúváꞌa iniꞌ Ndiosíꞌ kune̱ꞌyá re̱ꞌ na̱sa jíka rán. Jee suꞌva jíka ránú. Jie̱ꞌe̱ꞌ yɨ́ꞌɨ́ ráníꞌ nu̱u̱nꞌ I̱toꞌoꞌ-ó Jesús jee jíkánꞌ táꞌvíꞌ ránꞌ nu̱u̱nꞌ ránoꞌó jee xíníꞌvɨ́ ránꞌ iniꞌ ránoꞌó, ya̱ suꞌva víꞌí ka̱ꞌ kaka rán.
Chi jíníꞌ ránoꞌó tu̱ꞌun nxi̱néꞌénꞌ ránꞌ nu̱u̱nꞌ ránoꞌó, chi I̱toꞌoꞌ-ó Jesús nta̱ji re̱ꞌ tiñu níso ráníꞌ xinéꞌénꞌ ránꞌ maa.
Chi kuíni Ndiosíꞌ ya̱ kusɨ́ɨ́n ránú ya̱ nkɨ́ꞌɨ rán nu̱u̱nꞌ tiñu níváꞌa, ya̱ koto núnéꞌen rán jín inka ñɨvɨ ya̱ ntu ntánáꞌá-a jín nú.
Jee ta ɨɨn ránoꞌó íyó kuniꞌ nú nukú ninuꞌun nú ñasɨ́ꞌɨ́ nú, ya̱ kɨtíñú nú nu̱u̱nꞌ Ndiosíꞌ, sáni kuíni re̱ꞌ, jín ya̱ kuneeꞌ ñáꞌnú nú jín ña.
Jee koto núkú nú ña sikɨ́ nú maa jín kua̱chi ya̱ níyo iniꞌ nú, sánikua̱ꞌ sáꞌá rá inka ñɨvɨ ya̱ ntu jíníꞌ ráa Ndiosíꞌ.
Jee koto jiáꞌa sáꞌá ni ɨɨn ránú nu̱u̱nꞌ ɨɨn ñaniꞌ nú, jie̱ꞌe̱ꞌ ñasɨ́ꞌɨ́ re̱ꞌ. Jee koto xínáꞌví nú re̱ꞌ jie̱ꞌe̱ꞌ vá. Chi náchunáán I̱toꞌoꞌ-ó xínóꞌo re̱ꞌ ñɨvɨ jie̱ꞌe̱ꞌ nta̱ká kua̱chi yaꞌá, sánikua̱ꞌ ya nstúꞌva ránꞌ nu̱u̱nꞌ ránoꞌó. Ya nstúvi na̱a̱ꞌ ránꞌ maa nu̱u̱nꞌ ránoꞌó.
Chi ntu nkána Ndiosíꞌ yó sáva saꞌá néꞌí-ó. Chisaꞌ nkana re̱ꞌ yó sáva koo sɨ́ɨ́n-ó ya̱ nkɨ́ꞌɨ-ó nu̱u̱nꞌ ya̱ níváꞌa, jee kɨtíñú-ó nu̱u̱nꞌ re̱ꞌ.
Saáva ɨɨn ñɨvɨ ya̱ kúíchi iniꞌ-i tu̱ꞌun yaꞌá, ntu kúíchi iniꞌ ñɨvɨ vá ɨɨn te̱e, chisaꞌ kúíchi iniꞌ ñɨvɨ vá Ndiosíꞌ. Suvire̱ꞌ ví ya̱ táji re̱ꞌ Ta̱chi̱ꞌ iíꞌ re̱ꞌ nu̱u̱nꞌ ránoꞌó.
Jee ntu jíniñúꞌún ránú ya̱ tee ráníꞌ tutuꞌ nu̱u̱nꞌ ránoꞌó sáva kunuun rán rá ñanitáꞌán, ya̱ kúneí iniꞌ ráa Jesús. Chi máá maá Ndiosíꞌ xínéꞌénꞌ ránoꞌó sáva kunuun rán ɨɨn inka rán.
Chi ya sáꞌá nijia ránú maa nu̱u̱nꞌ nɨꞌɨ rá ñanitáꞌán nɨꞌɨ rá ñuunꞌ Macedonia. Jee xíníꞌvɨ́ ránꞌ iniꞌ ránoꞌó, ñanitáꞌán, ya̱ saa víꞌí káꞌ saꞌá rán maa.
Jee nakeni rán kuneeꞌ ñunkúún rán. Jee jítú iniꞌ tiñu saꞌá maárán. Jee satíñú sáva koto rán maárán. Saꞌá yaꞌá sáni ya nta̱túníꞌ ránꞌ nu̱u̱nꞌ ránoꞌó.
Sáꞌá suꞌva sáva kaka ñáꞌnú rán nu̱u̱nꞌ rá inka ñɨvɨ ntu yɨ́ꞌɨ́ ráa nu̱u̱nꞌ Jesús. Jee sákua nku̱máni nu̱u̱nꞌ rán.
Nikó tuku I̱toꞌoꞌ-ó
Ránoꞌó ñanitáꞌán, ntu kuíni ránꞌ ya̱ nku̱níꞌ rán jie̱ꞌe̱ꞌ rá ñɨvɨ níꞌiꞌ, sáva nkúkuéká víꞌí iniꞌ rán, kuéntáꞌ rá inka ñɨvɨ ya̱ ntu yɨ́ꞌɨ́ ráa nu̱u̱nꞌ Jesús, jee ntu̱né íyó tuneí iniꞌ ráa ya̱ natekuꞌ ñunéꞌyúꞌ ráa.
Chi jínúꞌ iniꞌ-ó ya̱ Jesús niꞌiꞌ-i jee nna̱tekuꞌ i̱i̱ꞌ re̱ꞌ jee nna̱ko̱o yɨkɨkúñu re̱ꞌ. Jee retú jínúꞌ iniꞌ-ó yaꞌá, suni sukuán jínúꞌ iniꞌ-ó ya̱ saꞌá Ndiosíꞌ ya̱ kiji Jesús jín rá ñɨvɨ níꞌiꞌ ya̱ yɨ́ꞌɨ́ ráa nu̱u̱nꞌ Jesús.
Chi máá maá I̱toꞌoꞌ-ó kinkuun súkún, sáá kanajín Ndiosíꞌ tatúníꞌ re̱ꞌ; jee kanajín ɨɨn ta̱chi̱yuꞌú ɨɨn najiáꞌáꞌ i̱i̱ꞌ kúñáꞌnú ka̱ꞌ, ya̱ káchíꞌ-ó arcángel; jee tivɨꞌ nusuꞌ ɨɨn “trompeta” Ndiosíꞌ. Saájee rá níꞌiꞌ ya̱ yɨ́ꞌɨ́ ráa nu̱u̱nꞌ Cristo, xíꞌnañúꞌún ráa ka̱ꞌ natekuꞌ i̱i̱ꞌ ráa jee nako̱o yɨkɨkúñu ráa.
Jee kuíre rá maáó ya̱ nkino̱o-ó tékúꞌ i̱i̱ꞌ-ó ka̱ꞌ, jee xináa tútú Ndiosíꞌ yó jín ráa nu̱u̱nꞌ rá vi̱ko̱ꞌ. Jee naketáꞌán-ó I̱toꞌoꞌ-ó nu̱u̱nꞌ ta̱chi̱ꞌ víji súkún. Saájee kuneeꞌ-ó jín I̱toꞌoꞌ-ó nɨ́ɨ́nkání.
Saáva nasáneí rán iniꞌ ɨɨn inka rán jín rá tu̱ꞌun yaꞌá.
Soo, ránoꞌó ñanitáꞌán, ntu jíniñúꞌún ránú ya̱ tee ni̱ꞌ nu̱u̱nꞌ tutuꞌ nu̱u̱nꞌ ránoꞌó jie̱ꞌe̱ꞌ na̱ ni tiempúꞌ na̱ ni ki̱vɨ̱ꞌ nama kuvi yaꞌá.
Chi maáránoꞌó ya jíníꞌ va̱ꞌa rán ya̱ kenta sa̱naanꞌ ni ki̱vɨ̱ꞌ ya̱ kiji I̱toꞌoꞌ-ó kuéntáꞌ kenta sa̱naanꞌ ɨɨn te̱e sákuíꞌná yakuááꞌ.
Sáá káchíꞌ rá ñɨvɨ: “Níín íyó ntu íyó tu̱kantaꞌan” jee “íyó kutu váꞌa nɨꞌɨ”, jee sa̱naanꞌ ni kenta kɨ̱naanꞌ ráa, kuéntáꞌ sa̱naanꞌ ni kenta téꞌné iniꞌ ɨɨn ñaꞌan ñúꞌún chíji. Jee ni nkáku ráa nu̱u̱nꞌ tu̱nóꞌó vá.
Soo, ránoꞌó ñanitáꞌán, jíníꞌ va̱ꞌa ránú maa, jee ntu jiáꞌnu naanꞌ rán kuéntáꞌ jíka ɨɨn ñɨvɨ nu̱u̱nꞌ neenꞌ jee ntu jíníꞌ-i né núꞌ kua̱ꞌa̱nꞌ-a. Saáva ntu tɨɨn sa̱naanꞌ ki̱vɨ̱ꞌ tiaa I̱toꞌoꞌ-ó yó kuéntáꞌ kenta tɨɨn sa̱naanꞌ te̱e sákuíꞌná veꞌi ñɨvɨ.
Chi yɨ́ꞌɨ́ rán nu̱u̱nꞌ Cristo, jee nátuun nuva re̱ꞌ nu̱u̱nꞌ ránoꞌó. Saáva káchíꞌ-ó ya̱ kúvi ránoꞌó se̱ꞌya nuva ñuꞌunꞌ jín se̱ꞌya nuví; jee ntu kúvi-ó se̱ꞌya nu̱neenꞌ ni se̱ꞌya yakuááꞌ.
Saáva koto ñúꞌún iniꞌ-ó kuéntáꞌ rá inka ñɨvɨ ya̱ kuéntáꞌ kíxíꞌ ráa chi ntu tɨ́ɨn ráa tu̱ꞌun Jesús. Chisaꞌ nito koo-ó jee kuꞌun kájí iniꞌ-ó.
Chi kíxíꞌ rá ñɨvɨ yakuááꞌ. Jee rá te̱e jíni jíꞌi ráa yakuááꞌ.
Soo maáó ya̱ kúvi-ó se̱ꞌya nuví nu̱u̱nꞌ nijínꞌ, jee íyó kuꞌun kájí iniꞌ-ó, jee kuneí iniꞌ-ó Jesús jee kunuun-ó ɨɨn inka-ó. Suꞌva nama-ó maáó sáva ntu xínáꞌví ñɨvɨ yó, kuéntáꞌ nákúꞌun ɨɨn soldado saꞌma nama-a maáa. Jee íyó tuneí iniꞌ-ó ya̱ nánitáꞌvíꞌ-ó. Suꞌva nama-ó antúníꞌ-ó, kuéntáꞌ nákúꞌun ɨɨn soldado ti̱koko ka̱a sáva nama-a xi̱ni̱ꞌ-i.
Chi nsá ñani Ndiosíꞌ yó ya̱ xinóꞌo re̱ꞌ yó, jie̱ꞌe̱ꞌ kítɨ́ iniꞌ re̱ꞌ néꞌyá re̱ꞌ rá kua̱chi-ó. Chisaꞌ ñani re̱ꞌ yó sáva ni̱ꞌi̱nꞌ-ó ya̱ nanitáꞌvíꞌ-ó, jie̱ꞌe̱ꞌ ya̱ nsa̱ꞌá I̱toꞌoꞌ-ó Jesucristo.
Chi suvire̱ꞌ vá niꞌiꞌ re̱ꞌ jie̱ꞌe̱ꞌ-ó, sáva kúvi kutekuꞌ nkáá-ó jín re̱ꞌ, vani tékúꞌ-ó áxí vani ya niꞌiꞌ-ó.
Saáva nasáneí rán iniꞌ ɨɨn inka rán, jee sikújia rán iniꞌ ɨɨn inka rán, sáva kúneí ka̱ꞌ iniꞌ rán Jesús, sánikua̱ꞌ ya sáꞌá rán.
Pablo nákutíñú nu̱u̱nꞌ rá ñanitáꞌán
Ránoꞌó ñaniꞌ jín ku̱ꞌva. Ntañúꞌún jíkánꞌ táꞌvíꞌ ni̱ꞌ nu̱u̱nꞌ ránoꞌó, ya̱ kɨya̱ꞌvi nu̱u̱nꞌ rán kune̱ꞌyá rán rá te̱e ya̱ sáꞌá ráa tiñu I̱toꞌoꞌ-ó nteñu ránoꞌó, ya̱ kúvi ráa rá te̱e ˻kúñáꞌnú˼ yósóꞌ nu̱u̱nꞌ ránoꞌó, jín ya̱ náchúꞌún ráa ránoꞌó ichi I̱toꞌoꞌ-ó.
Jee íyó saꞌá ñáꞌnú víꞌí rán nu̱u̱nꞌ ráa jee íyó kunuun rán ráa, jie̱ꞌe̱ꞌ tiñu sáꞌá ráa. Jee ñunkúún kuneeꞌ ɨɨn inka rán.
Jee ntañúꞌún ránoꞌó ñanitáꞌán. Naxiníꞌvɨ́ ráníꞌ iniꞌ ránoꞌó,
ya̱ nachúꞌún rán ichi rá ñɨvɨ kúxí, ya̱ ntu kúníꞌ ráa satíñú ráa.
Jee nasáneí rán iniꞌ rá ñɨvɨ núun iniꞌ.
Jee nasásɨ́ɨꞌ rán iniꞌ rá ñɨvɨ ntu neí iniꞌ.
Jee koo káꞌnú iniꞌ rán jín nɨꞌɨ rá ñɨvɨ.
Nito koo rán maáránoꞌó ya̱ koto náchunáán ni ɨɨn rán ya̱ ni̱váꞌa nu̱u̱nꞌ ni ɨɨn ñɨvɨ sáꞌá niva̱ꞌa nu̱u̱nꞌ ránoꞌó.
Chisaꞌ sukuáni nanukú rán ya̱ váꞌa kuvi nu̱u̱nꞌ ɨɨn inka rán jín nu̱u̱nꞌ nɨꞌɨ rá ñɨvɨ.
Sukuáni sɨ̱ɨ̱ꞌ koo iniꞌ ánímaꞌ rán.
Sukuáni yɨ́táꞌán nakuetu nu̱u̱nꞌ Ndiosíꞌ.
Ntáká jie̱ꞌe̱ꞌ kúvi, ku̱ꞌva ya̱ kútaꞌviꞌ nu̱u̱nꞌ Ndiosíꞌ, chi sukuán kuíni re̱ꞌ saꞌá rán, ya̱ yɨ́ꞌɨ́ rán nu̱u̱nꞌ Cristo Jesús.
Koto jiásɨ́ꞌ rán ya̱ sáꞌá Ta̱chi̱ꞌ i̱i̱ꞌ Ndiosíꞌ.
Chisaꞌ kototúníꞌ rán nɨꞌɨ jee tɨɨn rán ya̱ váꞌa.
Chusává rán maárán nu̱u̱nꞌ nta̱ká nu̱u̱nꞌ ya̱ ni̱váꞌa.
Ndiosíꞌ ví ya̱ sáꞌá-a ya̱ kuneeꞌ ñunkúún ñɨvɨ. Jee ñúꞌún iniꞌ ni̱ꞌ ya̱ na̱ ka̱ꞌ sasɨ́ɨ́n re̱ꞌ ka̱ꞌ ránoꞌó ya̱ nkɨ́ꞌɨ ran ka̱ꞌ nu̱u̱nꞌ ya̱ níváꞌa, ya̱ kɨtíñú noo rán nu̱u̱nꞌ re̱ꞌ. Jee ñúꞌún iniꞌ ni̱ꞌ ya̱ na̱ ka̱ꞌ kumí re̱ꞌ ka̱ꞌ kávii kuitɨꞌ sáá íyó rán ―vani ánímaꞌ rán, vani antúníꞌ rán, vani yɨkɨkúñu rán― sáva ntu̱náꞌ kua̱chi koo si̱kɨ̱ꞌ ránoꞌó, sáá kiji tuku I̱toꞌoꞌ-ó Jesucristo.
Ndiosíꞌ kána re̱ꞌ ránoꞌó. Jee síkúnkuvi na̱a̱ꞌ re̱ꞌ ya̱ káchíꞌ re̱ꞌ. Jee saꞌá nijia re̱ꞌ yaꞌá.
Nu̱u̱nꞌ nɨ́ꞌɨ jíkánꞌ táꞌvíꞌ Pablo jie̱ꞌe̱ꞌ ráa jee jíkánꞌ táꞌvíꞌ re̱ꞌ nu̱u̱nꞌ Ndiosíꞌ ya̱ saꞌá-a ya̱ netuꞌ kuvi ráa
Ránoꞌó rá ñanitáꞌán. Suni na̱ka̱nꞌ táꞌvíꞌ rán nu̱u̱nꞌ Ndiosíꞌ jie̱ꞌe̱ꞌ ránuꞌuꞌ.
Jee kaꞌanꞌ rán tu̱ꞌun káꞌánꞌ va̱ꞌa yɨ́ñúꞌún jín ñanitáꞌán-órán.<sup>a</sup>
Nu̱u̱nꞌ súví I̱toꞌoꞌ-ó, tétíñú ni̱ꞌ ránoꞌó ya̱ kaꞌvi rán tutuꞌ yaꞌá nu̱u̱nꞌ nta̱ká rá ñanitáꞌán, ya̱ nsa̱sɨ́ɨ́n Ndiosíꞌ sáva kɨꞌɨ ráa nu̱u̱nꞌ re̱ꞌ.
Na̱ ka̱ꞌ koo ma̱ni̱ iniꞌ I̱toꞌoꞌ-ó Jesucristo kune̱ꞌyá re̱ꞌ ránoꞌó. Sukuán koo.
Tutuꞌ u̱vi̱ꞌ ntee Pablo nu̱u̱nꞌ ñɨvɨ ñuunꞌ Tesalónica
Pablo jín rá te̱e kútáꞌán jín re̱ꞌ tée ráa nu̱u̱nꞌ ñɨvɨ ñuunꞌ Tesalónica ya̱ kúneí iniꞌ ráa Jesús
Nuꞌuꞌ Pablo, jín Silvano jín Timoteo, tée ránꞌ nu̱u̱nꞌ tutuꞌ yaꞌá nu̱u̱nꞌ ránoꞌó, ya̱ kúneí iniꞌ rán Jesús, ya̱ nééꞌ rán ñuunꞌ Tesalónica, jín ya̱ kútútú rán yukuán. Suvirán yɨ́ꞌɨ́ rán nu̱u̱nꞌ tátáꞌ ó Ndiosíꞌ jín I̱toꞌoꞌ ó Jesucristo.
Na̱ ka̱ꞌ koo ma̱ni̱ iniꞌ tátáꞌ-ó Ndiosíꞌ jín I̱toꞌoꞌ-ó Jesucristo kune̱ꞌyá ráa ránoꞌó, jee kunee ñu̱nkúún ránoꞌó saꞌá ráa.
Ndiosíꞌ keꞌneꞌ re̱ꞌ kua̱chi ñɨvɨ sáá niji Cristo
Sukuáni íyó ku̱ꞌva ráníꞌ ya̱ kutaꞌviꞌ ránꞌ nu̱u̱nꞌ Ndiosíꞌ jie̱ꞌe̱ꞌ ránoꞌó, ñaniꞌ jín ku̱ꞌva. Íyó va̱ꞌa sáꞌá ránꞌ suꞌva, chi jiáꞌnu víꞌí ka̱ꞌ ya̱ kúneí iniꞌ rán Jesús, jee kúkueꞌe ka̱ꞌ ñúnúun nɨꞌɨ rán ɨɨn inka ñanitáꞌán rán.
Saáva ránuꞌuꞌ kúsɨ́ɨ téyɨ́ɨ́ iniꞌ ráníꞌ káꞌánꞌ téyɨ́ɨ́ ránꞌ jie̱ꞌe̱ꞌ ránoꞌó nu̱u̱nꞌ rá grupo ñɨvɨ ya̱ kúneí iniꞌ ráa Ndiosíꞌ, chi kúníꞌin rán íñɨ́ ni̱ꞌin rán jee kúneí iniꞌ rán Jesús, sú jíto u̱ꞌvi̱ꞌ ñɨvɨ ránoꞌó jee nóꞌo rán tu̱nóꞌó ya̱ jiéꞌné iniꞌ rán ya̱ nóꞌo rán.
Yaꞌá stúvi kájí ya̱ na̱a̱ꞌ sánáaꞌ Ndiosíꞌ, jee saáva nakuayuꞌú re̱ꞌ ya̱ íyó ni̱ꞌi̱nꞌ rán ki̱vɨ rán naꞌá re̱ꞌ nu̱u̱nꞌ tátúníꞌ re̱ꞌ. Jee jie̱ꞌe̱ꞌ yɨ́ꞌɨ́ rán naꞌá re̱ꞌ, nóꞌo nijia rán, chi jíto u̱ꞌvi̱ꞌ ñɨvɨ ránoꞌó jie̱ꞌe̱ꞌ vá.
Saájee na̱a̱ꞌ sáꞌá Ndiosíꞌ, nu̱u̱nꞌ nachunáán re̱ꞌ tu̱nóꞌó nu̱u̱nꞌ rá ñɨvɨ xínóꞌo ráa ránoꞌó.
Jee suni ránoꞌó, ya̱ nóꞌo rán, íyó na̱a̱ꞌ ya̱ sáꞌá re̱ꞌ ya̱ najia̱vi rán jín ránuꞌuꞌ nu̱u̱nꞌ ya̱ nkúnoꞌo-ó ka̱ꞌ, sáá kene I̱toꞌoꞌ-ó Jesús súkún nu̱u̱nꞌ nééꞌ Ndiosíꞌ. Jee kenta nijinꞌ re̱ꞌ yaꞌá jín rá najiáꞌáꞌ ííꞌ re̱ꞌ, ya̱ níso ráa fesáꞌ ííꞌ re̱ꞌ. Suviráa ví rá ángel re̱ꞌ.
Jee kenta re̱ꞌ jín ñuꞌunꞌ itaꞌ, jee nachunáán re̱ꞌ xínóꞌo re̱ꞌ rá ñɨvɨ ntu mániꞌ ráa jín Ndiosíꞌ jee ntu íyó mániꞌ ráa tu̱ꞌun váꞌa jie̱ꞌe̱ꞌ I̱toꞌoꞌ ó Jesús.
Jee rá ñɨvɨ vá kunoꞌo nkáꞌnú ráa tu̱nóꞌó ya̱ ji̱ta ráa nɨ́ɨ́nkání, chi kusɨ́ɨ́n ráa nu̱u̱nꞌ I̱toꞌoꞌ ó, jín nu̱u̱nꞌ fuerza i̱i̱ꞌ re̱ꞌ ya̱ vii kúñáꞌnú re̱ꞌ.
Suꞌva kuvi sáá nenta Jesús, sáva nakuetúꞌún rá ñɨvɨ re̱ꞌ, ya̱ nsa̱ꞌá sɨ́ɨ́n Ndiosíꞌ ráa sáva kɨꞌɨ ráa nu̱u̱nꞌ Jesús. Jee ti̱vɨ́ xíniꞌ nɨꞌɨ ráa kune̱ꞌyá ráa re̱ꞌ, ya̱ jínú iniꞌ ráa tu̱ꞌun váꞌa jie̱ꞌe̱ꞌ re̱ꞌ. Jee suni ránoꞌó, chi ni̱nu̱ iniꞌ rán tu̱ꞌun nkachitu̱ꞌún ráníꞌ nu̱u̱nꞌ ránoꞌó jie̱ꞌe̱ꞌ re̱ꞌ.
Saáva suni sukuáni nákuetu ráníꞌ nu̱u̱nꞌ Ndiosíꞌ ó jie̱ꞌe̱ꞌ ránoꞌó. Jíkánꞌ táꞌvíꞌ ránꞌ nu̱u̱nꞌ re̱ꞌ ya̱ saꞌá re̱ꞌ ya̱ kueꞌnu na̱a̱ꞌ rán sáni kuíni re̱ꞌ, jee nakuayuꞌú re̱ꞌ ya̱ íyó ni̱ꞌi̱nꞌ rán ya̱ nkana Ndiosíꞌ ó ránoꞌó. Jee jíkánꞌ ránꞌ nu̱u̱nꞌ re̱ꞌ ya̱ sikunkuvi re̱ꞌ jín fesáꞌ ííꞌ re̱ꞌ nta̱ká tiñu váꞌa ñúꞌún iniꞌ rán saꞌá rán, jín nta̱ká tiñu sáꞌá rán ya̱ va̱ji nu̱u̱nꞌ kúneí iniꞌ rán Jesús.
Saáva sukuán túvi ya̱ vii kúñáꞌnú I̱toꞌoꞌ ó Jesús, jie̱ꞌe̱ꞌ jiáꞌnu na̱a̱ꞌ rán. Jee suni sukuán túvi vii ránoꞌó saꞌá re̱ꞌ, sánikua̱ꞌ íyó máni iniꞌ Ndiosíꞌ ó jín I̱toꞌoꞌ ó Jesucristo néꞌyá ráa yó.<sup>a</sup>
Máá maá te̱e ya̱ ntu íyó ley nu̱u̱nꞌu
Ntañúꞌún káꞌánꞌ ránꞌ jie̱ꞌe̱ꞌ ya̱ niji I̱toꞌoꞌó Jesucristo jín jie̱ꞌe̱ꞌ ya̱ nastútú re̱ꞌ yó jín re̱ꞌ. Ránoꞌó, ñanitáꞌán, jíkánꞌ ránꞌ ya̱
koto jiáꞌa rán sisákánuun ñama ñɨvɨ antúníꞌ ránoꞌó, jee koto kuníní iniꞌ rán jie̱ꞌe̱ꞌ tu̱ꞌun káchíꞌ ñɨvɨ yukuán nu̱u̱nꞌ rán, ya̱ ya nkenta ki̱vɨ̱ꞌ ya̱ niji tuku I̱toꞌoꞌó, sáva tatúníꞌ re̱ꞌ nu̱u̱nꞌ nɨꞌɨ jee keꞌneꞌ re̱ꞌ kua̱chi. Jee koto sáꞌá rán kuéntáꞌ nu̱u̱nꞌ tu̱ꞌun vá, sú káchíꞌ ráa ya̱ tu̱ꞌun vá va̱jii nu̱u̱nꞌ Ta̱chi̱ꞌ i̱i̱ꞌ, áxí ya̱ va̱jii nu̱u̱nꞌ tu̱ꞌun yuꞌú ránuꞌuꞌ, áxí nu̱u̱nꞌ tutuꞌ ntee ránꞌ níso tu̱ꞌun vá ya̱ nkene nu̱u̱nꞌ ránuꞌuꞌ.
Jee koto jiáꞌa rán ni ɨɨn ñɨvɨ xináꞌví ráa ránoꞌó sú na̱sa ka̱ꞌ. Chi ne̱ ntiáꞌan kenta ki̱vɨ̱ꞌ vá jee xíꞌna ka̱ꞌ nuni̱ꞌin iniꞌ kue̱ꞌe̱ꞌ víꞌí ñɨvɨ nu̱u̱nꞌ Ndiosíꞌ, jee kenta nijinꞌ máá maá te̱e ya̱ ntu íyó ley nu̱u̱nꞌu. Jee sáá yósóꞌ ni̱nu re̱ꞌ ya̱ sijíta Ndiosíꞌ re̱ꞌ nu̱u̱nꞌ ñúꞌúnꞌ xéénꞌ.
¿Á ntu náꞌán rán, ya̱ nkachiꞌ ni̱ꞌ rá tu̱ꞌun yaꞌá, sáá nneeꞌ i̱i̱ꞌ ni̱ꞌ ka̱ꞌ jín ránoꞌó, réja?
Jee ntañúꞌún jíníꞌ rán né ɨɨn ví ya̱ chúsáváa ya̱ kenta te̱e vá, sáva ntu kénta nijinꞌ te̱e vá ne̱ ki̱vɨ̱ꞌ ñani Ndiosíꞌ.
Chi ya kúvi yuꞌuꞌ ya̱ níváꞌa iniꞌ ñɨvɨ sáva ntu íyó ley nu̱u̱nꞌ ráa kuéntáꞌ te̱e vá. Soo ntañúꞌún chúsává ɨɨn maáa ne̱ kuiyo re̱ꞌ, jee nka̱sɨ́ꞌ re̱ꞌ ka̱ꞌ.
Jee kuíre stúvi nijinꞌ máá maá te̱e vá maáa ya̱ ntu íyó ley nu̱u̱nꞌ re̱ꞌ. Jee I̱toꞌoꞌó Jesús tiɨta̱chi̱ꞌ re̱ꞌ maa jee xináa re̱ꞌ maa, jee sijíta re̱ꞌ maa jín nuva jiánu̱te̱ꞌ re̱ꞌ, sáá nenta reꞌ.
Jee te̱e vá kiji re̱ꞌ saꞌá Satanás, ˻ya̱ kúvi i̱toꞌoꞌ rá ta̱chi̱ꞌ kíni˼. Jee niso te̱e vá kua̱íyó fuerza Satanás jee saꞌá re̱ꞌ rá milagrú a̱nasɨ́, ya̱ kúvi seña jie̱ꞌe̱ꞌ fuerza vá jín ya̱ ti̱vɨ́ xíniꞌ rá ñɨvɨ, jín ya̱ xináꞌvíi ráa.
Jee kuatíñú re̱ꞌ nɨꞌɨ nu̱u̱nꞌ rá kánéꞌén sáva xináꞌví re̱ꞌ rá ñɨvɨ ya̱ ji̱ta ráa nu̱u̱nꞌ ñúꞌúnꞌ xéénꞌ. Ntu nánitáꞌvíꞌ ráa chi kúíchi iniꞌ ráa kunuunꞌ ráa tu̱ꞌun na̱a̱ꞌ Jesús, jee ntu ntɨɨn ráa tu̱ꞌun vá ya̱ sáꞌá-a ya̱ nanitáꞌvíꞌ ráa, nékúvi.
Saáva saꞌá Ndiosíꞌ ya̱ kuneí tu̱ꞌun xínáꞌví jín ráa, sáva ji̱nu̱ iniꞌ ráa tu̱ntúꞌún.
Sáꞌá re̱ꞌ suꞌva sáva sijíta re̱ꞌ nta̱ká ráa ya̱ ntu ni̱nu̱ iniꞌ ráa tu̱ꞌun na̱a̱ꞌ ˻jie̱ꞌe̱ꞌ Jesús˼, chi sɨ̱ɨ̱ iniꞌ ráa yɨ́ꞌɨ́ ráa ichi kánéꞌén.
Nka̱ji Ndiosíꞌ ñɨvɨ vá sáva nanitáꞌvíꞌ ráa
Soo sukuáni íyó ku̱ꞌva ráníꞌ ya̱ kutaꞌviꞌ ránꞌ nu̱u̱nꞌ Ndiosíꞌ jie̱ꞌe̱ꞌ ránoꞌó, ñaniꞌ jín ku̱ꞌva. Ñúnúunꞌ I̱toꞌoꞌó ránoꞌó. Chi nka̱ji Ndiosíꞌ ránoꞌó, ne̱ ntiáꞌan kiko̱o ñɨ̱vɨ́, sáva nanitáꞌvíꞌ rán. Nanitáꞌvíꞌ rán jie̱ꞌe̱ꞌ ya̱ nsa̱ꞌá sɨ́ɨ́n Ta̱chi̱ꞌ ííꞌ re̱ꞌ ránoꞌó, sáva kɨꞌɨ rán nu̱u̱nꞌ re̱ꞌ, jín jie̱ꞌe̱ꞌ ya̱ kúneí iniꞌ rán tu̱ꞌun na̱a̱ꞌ ˻jie̱ꞌe̱ꞌ Jesús˼.
Jee tu̱ꞌun váꞌa vá jie̱ꞌe̱ꞌ Jesucristo ví ya̱ nkachitu̱ꞌún ráníꞌ. Jee suni jie̱ꞌe̱ꞌ tu̱ꞌun váꞌa vá nkana re̱ꞌ ránoꞌó sáva nanitáꞌvíꞌ ránꞌ, sáva ni̱ꞌi̱nꞌ rán ya̱ kuñáꞌnú nkáá rán jín I̱toꞌoꞌó Jesucristo.
Saáva, ránoꞌó ñanitáꞌán, kuiñɨ ni̱ꞌin rán jín tu̱ꞌun nxi̱néꞌénꞌ ránꞌ ránoꞌó, jee tɨɨn ni̱ꞌin rán maa, vani tu̱ꞌun yuꞌú ránꞌ nkachiꞌ ránꞌ nu̱u̱nꞌ ránoꞌó áxí vani ntee ránꞌ maa nu̱u̱nꞌ tutuꞌ nta̱jí ránꞌ nu̱u̱nꞌ ránoꞌó.
I̱ña̱jee, máá maá I̱toꞌoꞌ-ó, Jesucristo, jín tátáꞌ-ó, Ndiosíꞌ, suviráa ñúnúunꞌ ráa yó. Saáva násaváꞌa ráa iniꞌ-ó nɨ́ɨ́nkání, jee nsa̱ꞌá ráa ya̱ íyó tuneí iniꞌ-ó ya̱ váꞌa saꞌá ráa nu̱u̱nꞌ-ó, jie̱ꞌe̱ꞌ íyó máni iniꞌ ráa néꞌyá ráa yó.
Na̱ ka̱ꞌ nasáneí ráa iniꞌ ánímaꞌ rán. Jee suni na̱ ka̱ꞌ saꞌá ráa ka̱ꞌ, ya̱ kuiñɨ ni̱ꞌin rán, sáva saꞌá rán nɨꞌɨ tiñu váꞌa jín nɨꞌɨ tu̱ꞌun váꞌa káꞌánꞌ rán.
Nakuetu rán nu̱u̱nꞌ Ndiosíꞌ jie̱ꞌe̱ꞌ ránuꞌuꞌ
Jee íyó inka tu̱ꞌun kachiꞌ ránꞌ nu̱u̱nꞌ ránoꞌó, ñanitáꞌán, ya̱ nakuetu rán nu̱u̱nꞌ Ndiosíꞌ jie̱ꞌe̱ꞌ ránuꞌuꞌ. Sáva kutenuun ya̱chi̱ꞌ tu̱ꞌun jie̱ꞌe̱ꞌ I̱toꞌoꞌó, jee sáva koo ñáꞌnú tu̱ꞌun vá nu̱u̱nꞌ rá ñɨvɨ, sáni nkuvi nteñu rán.
Jee nakuetu rán, ya̱ sikáku Ndiosíꞌ ránuꞌuꞌ nu̱u̱nꞌ rá ñɨvɨ kánéꞌén kánéꞌí, chi nsú nɨꞌɨ ñɨvɨ kúneí iniꞌ ráa Jesús.
Soo kúvi kúneí inió I̱toꞌoꞌó chi síkúnkuvi na̱a̱ꞌ re̱ꞌ nɨꞌɨ ya̱ káchíꞌ re̱ꞌ, jee saꞌá re̱ꞌ ya̱ kuiñɨ ni̱ꞌin rán jín re̱ꞌ jee kumí re̱ꞌ ránoꞌó nu̱u̱nꞌ ya̱ kíni.
Jee kúneí iniꞌ ráníꞌ I̱toꞌoꞌó jie̱ꞌe̱ꞌ ránoꞌó, ya̱ síkúnkuvi ránú ya̱ tátúníꞌ ráníꞌ nu̱u̱nꞌ ránoꞌó, jín ya̱ saꞌá rán ka̱ꞌ sukuán.
Jee na̱ ka̱ꞌ nachuꞌun I̱toꞌoꞌó ichi ánímaꞌ rán sáva saꞌá Ndiosíꞌ ya̱ kunuun rán re̱ꞌ jín ñɨvɨ. Jee sáva kuni̱ꞌin ránú kuiñɨ ni̱ꞌin rán jín Cristo.
Néíká satíñú-ó
Ránoꞌó ñanitáꞌán, jee nu̱u̱nꞌ súví I̱toꞌoꞌó Jesucristo, jee tátúníꞌ ránꞌ nu̱u̱nꞌ ránoꞌó, ya̱ kusɨ́ɨ́n rán nu̱u̱nꞌ nta̱ká ñaniꞌ jíka kúxí jee ya̱ ntu sáꞌá ráa sáni tu̱ꞌun níꞌinꞌ rán nu̱u̱nꞌ ránuꞌuꞌ.
Chi suvirán jíníꞌ rán na̱ja íyó saꞌá nuún rán kua̱ꞌ nsa̱ꞌá ránuꞌuꞌ, chi ntu nika kúxí ránꞌ sáá nééꞌ ránꞌ nteñu ránoꞌó.
Ni ntu nyájíꞌ ránꞌ ya̱ nsi̱kútaꞌviꞌ ni ɨɨn ñɨvɨ nu̱u̱nꞌ ránuꞌuꞌ. Chi vani nuví vani yakuááꞌ, nnikó néí nsa̱tíñú téyɨ́ɨ́ ránꞌ, sáva ntu kúvi ránꞌ tiñu véi nu̱u̱nꞌ ni ɨɨn ránoꞌó, jie̱ꞌe̱ꞌ ya̱ kutekuꞌ ránꞌ.
˻Ntu ni̱ka̱nꞌ ráníꞌ ya̱ koto rán ránuꞌuꞌ, ˼ súnika̱ꞌ nísotiñu ráníꞌ tiñu nta̱ji Ndiosíꞌ jee kuvi ka̱ka̱nꞌ ránꞌ maa nu̱u̱nꞌ ránoꞌó. Chisaꞌ nsa̱tíñú ránꞌ sáva taji ránꞌ ɨɨn ichi nu̱u̱nꞌ ránoꞌó na̱sa nasaꞌá rán.
Chi sáá nneeꞌ ránꞌ jín ránoꞌó, nta̱túníꞌ ránꞌ tu̱ꞌun yaꞌá: “Retú ɨɨn ñɨvɨ ntu kuíni satíñú, jee nka̱jíꞌi, rúsa.”
Káꞌánꞌ ránꞌ suꞌva, chi tésóꞌo ránꞌ ya̱ íyó ñɨvɨ nteñu ránoꞌó ya̱ jíka kúxí, chi ni ntu sátíñú ráa, chisaꞌ kua̱chi kíní ráa maáráa nteñu nu̱u̱nꞌ káꞌánꞌ inka ñɨvɨ.
Nu̱u̱nꞌ súví I̱toꞌoꞌó Jesucristo, tátúníꞌ ránꞌ nu̱u̱nꞌ rá ñɨvɨ vá, jee xíníꞌvɨ́ ránꞌ iniꞌ ráa, ya̱ satíñú nini̱ꞌin ráa, sáva ni̱ꞌi̱nꞌ ráa ya̱ kajiꞌ ráa.
Retú né ni ɨɨn ñɨvɨ ntu íyó máni iniꞌ ráa tu̱ꞌun ntee ráníꞌ nu̱u̱nꞌ tutuꞌ yaꞌá, jee kune̱ꞌyá rán né ɨɨn víi, jee koto kutáꞌán rán jíni, sáva kukanuun ñɨvɨ vá, ˻jee nikó inii˼.
Soo koto ñúꞌún iniꞌ rán kuéntáꞌ retán tu̱fi̱ꞌ ta̱ꞌána jín rán, jee nakutíñú rán nu̱u̱nꞌu kuéntáꞌ ɨɨn ñaniꞌ.
Tu̱ꞌun nu̱u̱nꞌ nɨ́ꞌɨ ya̱ jíkánꞌ táꞌvíꞌ Pablo nu̱u̱nꞌ Ndiosíꞌ ya̱ saꞌáa ya̱ netuꞌ kuvi ráa
Saájee máá maá I̱toꞌoꞌó ví ya̱ sáꞌá ya̱ kuneeꞌ ñu̱nkúún ñɨvɨ. Jee na̱ ka̱ꞌ saꞌá re̱ꞌ ka̱ꞌ ya̱ ñu̱nkúún kuneeꞌ rán nɨꞌɨ tiempúꞌ jín nta̱ká íchí. Jee kuneeꞌ I̱toꞌoꞌó jín nta̱ká ránoꞌó.
Nuꞌuꞌ Pablo, tée ni̱ꞌ tu̱ꞌun káva̱ꞌa jín naꞌá maáníꞌ nu̱u̱nꞌ tutuꞌ yaꞌá. Yaꞌá kúvi ɨɨn seña nu̱u̱nꞌ nta̱ká tutuꞌ táji ni̱ꞌ, chi suꞌva tée ni̱ꞌ nu̱u̱nꞌ nɨꞌɨ tutuꞌ táji ni̱ꞌ.
Na̱ ka̱ꞌ koo ma̱ni̱ iniꞌ I̱toꞌoꞌó Jesucristo ka̱ꞌ kune̱ꞌyá re̱ꞌ nta̱ká ránoꞌó. Sukuán koo.
Tutuꞌ xíꞌnañúꞌún ntee Pablo nu̱u̱nꞌ Timoteo
Pablo ntee nu̱u̱nꞌ Timoteo
Nuꞌuꞌ Pablo, kúvi ni̱ꞌ apóstol Cristo Jesús, ya̱ nchu̱ichí re̱ꞌ nuꞌuꞌ. Chi nta̱túníꞌ Ndiosíꞌ jín Cristo Jesús, ya̱ níso ni̱ꞌ tiñu yaꞌá. Jee Ndiosíꞌ ví, ya̱ sáꞌá ya̱ nánitáꞌvíꞌ-ó. Jee Cristo ví Jesús, ya̱ ñani Ndiosíꞌ sáva tatúníꞌ re̱ꞌ ñɨ̱vɨ́, jee íyó tu̱neí iniꞌ-ó, ya̱ saꞌá re̱ꞌ ya̱ nkachiꞌ-i.
Tée ni̱ꞌ tutuꞌ yaꞌá nu̱u̱nꞌ nú, Timoteo. Suvinú ví nijia kuéntáꞌ se̱ꞌya ni̱ꞌ, ˻chi nsi̱kújia ni̱ꞌ iniꞌ nú kuneí iniꞌ nú Cristo˼.
Na ka̱ꞌ koo ma̱ni̱ iniꞌ tátáꞌ-ó Ndiosíꞌ jín I̱toꞌo-ó Cristo Jesús kune̱ꞌyá ráa noꞌó, jín ya̱ kunáꞌví iniꞌ ráa kune̱ꞌyá ráa noꞌó, jín ya̱ kuneeꞌ va̱ꞌa nú saꞌá ráa.
Nstúꞌva Pablo Timoteo ya̱ kumí-i maáa nu̱u̱nꞌ rá tu̱ntúꞌún ya̱ xínéꞌénꞌ rá ñɨvɨ
Sáá kua̱ꞌa̱nꞌ ni̱ꞌ ñuunꞌ sánitɨ́ɨn Macedonia, jee ni̱ka̱ꞌ ni̱ꞌ, ya̱ kino̱o nú ñuunꞌ Éfeso, sáva tatúníꞌ nú nu̱u̱nꞌ ñɨvɨ káꞌví ni, ya̱ koto xínéꞌénꞌ ráa tu̱ntúꞌún, ya̱ sɨ́ɨ́n káꞌánꞌ nu̱u̱nꞌ tu̱ꞌun váꞌa jie̱ꞌe̱ꞌ Cristo.
Jee suni tatúníꞌ nú nu̱u̱nꞌ ráa, ya̱ koto saꞌá ráa kuéntáꞌ rá kuentúꞌ yanaꞌán, ya̱ kúvi kuentúꞌ ni, jín rá tu̱ꞌun ya̱ ntu jínu, ya̱ káꞌánꞌ jie̱ꞌe̱ꞌ na̱sa va̱ji rá jííꞌ-ó yanaꞌán. Rá tu̱ꞌun suꞌva sikántátúꞌun ka̱ꞌá rá ñɨvɨ, nsú ka̱ꞌ sikúnkuvi ráa nu̱u̱nꞌ Ndiosíꞌ jie̱ꞌe̱ꞌ tu̱ꞌun re̱ꞌ ya̱ kúneí iniꞌ-ó.
Jee tátúníꞌ-ó suꞌva nu̱u̱nꞌ ñanitáꞌán-ó ya̱ kúneí iniꞌ ráa Cristo, sáva kunu̱u̱nꞌ ráa ɨɨn inka ráa,
ya̱ kene-e ne̱ ánímaꞌ noo;
jín ne̱ ya̱ kuniꞌ ráa ya̱ ntu̱ví níso kua̱chi si̱kɨ̱ꞌ ráa;
jín ne̱ ya̱ ntu ñúnkúún ni ka̱ꞌ sáꞌá ráa ya̱ kúneí nijia iniꞌ ráa Cristo.
Soo sava ñɨvɨ nnu̱sɨ́ɨ́n ráa nu̱u̱nꞌ ichi íyó suꞌva, jee ntɨɨn ráa inka ichi, ya̱ nékáíyó káꞌánꞌ sɨ̱ɨ̱ꞌ ni.
Chi kuíni ráa xinéꞌénꞌ ráa ley, ya̱ njia̱ꞌa Ndiosíꞌ nu̱u̱nꞌ Moisés, soo ntu jiáku̱ꞌun iniꞌ ráa jie̱ꞌe̱ꞌ tu̱ꞌun ya̱ káchíꞌ ráa, jín jie̱ꞌe̱ꞌ ya̱ íchí sanáa ráa.
Jíníꞌ-ó ya̱ va̱ꞌa ví ley vá, retú jiátíñú-ó maa sánikua̱ꞌ káchíꞌ Ndiosíꞌ.
Íyó tɨɨn kuéntáꞌ-ó, ya̱ nsá nsa̱ꞌá Ndiosíꞌ ley nu̱u̱nꞌ ñɨvɨ na̱a̱ꞌ. Chisaꞌ nsa̱ꞌá re̱ꞌ maa nu̱u̱nꞌ ñɨvɨ ntu káníjiá ley jín ñɨvɨ kújiáá ini;
jín nu̱u̱nꞌ ñɨvɨ ntu̱ví íyó Ndiosíꞌ nu̱u̱nꞌ ráa jee sáꞌá ráa kua̱chi;
jín nu̱u̱nꞌ ñɨvɨ ntu̱ví íyó ya̱ ñáꞌnú nu̱u̱nꞌ ráa nu̱u̱nꞌ Ndiosíꞌ, jee kúíchi iniꞌ ráa re̱ꞌ;
jín nu̱u̱nꞌ ñɨvɨ ya̱ jiáꞌníꞌ ráa tátáꞌ ráa, jín nánáꞌ ráa, jín inka ñɨvɨ;
jín nu̱u̱nꞌ ñɨvɨ kúsíkɨ́ jín inka ñɨvɨ, ya̱ ntu kúvi ñasɨ́ꞌɨ́ re̱ꞌ áxí ntu kúvi yɨɨ́ ña;
jín nu̱u̱nꞌ rá ñɨvɨ kúvi xeꞌne;
jín nu̱u̱nꞌ ñɨvɨ sákuíꞌna ráa ñɨvɨ;
jín nu̱u̱nꞌ ñɨvɨ sánáa ráa nu̱u̱nꞌ tu̱ꞌun káꞌánꞌ ráa jín tu̱ntúꞌún nu̱u̱nꞌ ñɨvɨ;
jín nu̱u̱nꞌ ñɨvɨ ya̱ sáꞌá né ni ɨɨn tiñu, ya̱ íyó sɨ́ɨ́n nu̱u̱nꞌ tu̱ꞌun jíníꞌ-ó ya̱ tu̱ꞌun na̱a̱ꞌ ví, ya̱ káꞌánꞌ-a
sánikua̱ꞌ káchíꞌ tu̱ꞌun váꞌa Ndiosíꞌ jie̱ꞌe̱ꞌ Cristo, ya̱ kúvi tu̱ꞌun viiꞌ máá ñáꞌnú. Jee na ka̱ꞌ netuꞌ ka̱ꞌ kúvi Ndiosíꞌ. Jee nte̱tíñú re̱ꞌ nuꞌuꞌ, ya̱ stekútu̱ꞌún ni̱ꞌ maa.
Nna̱kuatáꞌví Pablo jie̱ꞌe̱ꞌ ya̱ kúnáꞌví iniꞌ Ndiosíꞌ néꞌyá-a re̱ꞌ
Jyáꞌa ni̱ꞌ, ya̱ kutaꞌviꞌ ni̱ꞌ nu̱u̱nꞌ I̱toꞌo-ó Cristo Jesús, ya̱ chíneí chítuvi re̱ꞌ nuꞌuꞌ. Jee jiáꞌa ni̱ꞌ, ya̱ kutaꞌviꞌ ni̱ꞌ nu̱u̱nꞌ re̱ꞌ, chi nku̱neí iniꞌ re̱ꞌ ya̱ síkúnkuvi ni̱ꞌ nta̱ká tiñu, ya̱ tátúníꞌ re̱ꞌ nu̱u̱nꞌ nuꞌuꞌ, jee ñani re̱ꞌ nuꞌuꞌ saꞌá ni̱ꞌ tiñu yaꞌá.
Ñani re̱ꞌ nuꞌuꞌ nu̱u̱nꞌ tiñu vá, súníkaꞌ nkaꞌanꞌ niva̱ꞌa ni̱ꞌ si̱kɨ̱ꞌ re̱ꞌ, jee nito uꞌviꞌ ni̱ꞌ si̱kɨ̱ꞌ rá ñɨvɨ re̱ꞌ, jee ntenu̱u̱nꞌ ni̱ꞌ nne̱ꞌyá ni̱ꞌ ráa. Soo nku̱náꞌví iniꞌ re̱ꞌ nne̱ꞌyá re̱ꞌ nuꞌuꞌ, chi nsa̱ꞌá naan ni̱ꞌ yaꞌá, chi ntiáꞌan i̱nu̱ iniꞌ ni̱ꞌ Cristo.
Jee ni̱yo ma̱ni̱ nasɨ́kuitɨꞌ iniꞌ I̱toꞌo-ó nne̱ꞌyá re̱ꞌ nuꞌuꞌ, sú ntu íyó níꞌin ni̱ꞌ maa. Suꞌva nsa̱ꞌá re̱ꞌ, ya̱ kuneí iniꞌ ni̱ꞌ re̱ꞌ, jín ya̱ kunuun ni̱ꞌ rá ñɨvɨ, chi yɨ́ꞌɨ́ ni̱ꞌ nu̱u̱nꞌ Cristo Jesús.
Tu̱ꞌun na̱a̱ꞌ ví yaꞌá. Jee íyó tɨɨn nɨꞌɨ ñɨvɨ tu̱ꞌun yaꞌá, ya̱ káchíꞌ, ya̱ Cristo Jesús ya nkiji nu̱u̱nꞌ ñɨ̱vɨ́, sáva saꞌá re̱ꞌ ya̱ nanitáꞌvíꞌ rá ñɨvɨ kua̱chi. Jee nuꞌuꞌ, ña̱ko̱so̱ꞌ ni̱ꞌ ka̱ꞌ nu̱u̱nꞌ ya̱ nsa̱ꞌá ni̱ꞌ kua̱chi mánasɨ́ nijia.
Soo jie̱ꞌe̱ꞌ mánasɨ́ nsa̱ꞌá ni̱ꞌ, jee nku̱náꞌví iniꞌ Jesucristo nne̱ꞌyá re̱ꞌ nuꞌuꞌ, sáva stúvi re̱ꞌ ya̱ ntu ñúkúꞌvá iniꞌ re̱ꞌ, ya̱ káꞌnú íyó iniꞌ re̱ꞌ. Suꞌva nstúvi re̱ꞌ maa jín ni̱ꞌ nu̱u̱nꞌ rá ñɨvɨ, sáva koo ɨɨn ichi nta̱ji re̱ꞌ nu̱u̱nꞌ rá ñɨvɨ i̱nu̱ iniꞌ ráa kune̱ꞌyá ráa re̱ꞌ, sáva ni̱ꞌi̱nꞌ ráa, ya̱ kutekuꞌ ráa nɨ́ɨ́nkání jín re̱ꞌ.
Saáva íyó saꞌá ñáꞌnú nɨꞌɨ ñɨvɨ nu̱u̱nꞌ Ndiosíꞌ, ya̱ kúvi re̱ꞌ rey kúñáꞌnú nu̱u̱nꞌ nɨꞌɨ, ya̱ tátúníꞌ re̱ꞌ nɨ́ɨ́nkání. Jee ni nsá jíꞌíꞌ re̱ꞌ. Jee maáréꞌ ví ya̱ ntu túvi kune̱ꞌyá-ó. Métúꞌún Ndiosíꞌ vá kúvi re̱ꞌ. Íyó nakuetúꞌún nɨꞌɨ ñɨvɨ nɨ́ɨ́nkání ya̱ vii nasɨ́kuitɨꞌ kúñáꞌnú re̱ꞌ. Suꞌva koo. Amén.
Noꞌó, Timoteo, ya̱ kúvi kuéntáꞌ se̱ꞌya ni̱ꞌ. Tiñu yaꞌá tétíñú ni̱ꞌ noꞌó, sánikua̱ꞌ nkachiꞌ sava rá ñanitáꞌán-ó, ya̱ njia̱ꞌa Ndiosíꞌ tu̱ꞌun nu̱u̱nꞌ ráa. Tétíñú ni̱ꞌ noꞌó, sáva nunasɨ́ nú sikúnkuvi va̱ꞌa nú tiñu vá, kuéntáꞌ kántáꞌán va̱ꞌa ɨɨn soldado.
Jee kuni̱ꞌin, ya̱ kúneí iniꞌ nú Cristo. Jee kueꞌnu na̱a̱ꞌ nú ya̱ kuniꞌ nú ya̱ ntu níso kua̱chi si̱kɨ̱ꞌ nú. Íyó sava ñɨvɨ nsu̱kuíta ichi vá, jee nxi̱náánꞌ ráa, ya̱ kúneí iniꞌ ráa Cristo.
Jee sava ráa nsa̱ꞌá suꞌva ví Himeneo jín Alejandro. Ya nsi̱áꞌa ni̱ꞌ ráa sáva ki̱vɨ ráa xi̱ntíín Satanás, sáva kunoꞌo ráa, sáva sukuáꞌa ráa maáráa, ya̱ nka̱ꞌánꞌ niva̱ꞌa ráa ka̱ꞌ si̱kɨ̱ꞌ Ndiosíꞌ.
Xínéꞌénꞌ Pablo jie̱ꞌe̱ꞌ ya̱ nákuetu rá ñɨvɨ
Xíꞌnañúꞌúnꞌ ka̱ꞌ nu̱u̱nꞌ nɨꞌɨ, náxiníꞌvɨ́ ni̱ꞌ iniꞌ ñanitáꞌán-ó ya̱ yɨ́ꞌɨ́ ráa nu̱u̱nꞌ Cristo, ya̱ nakuetu-ó nu̱u̱nꞌ Ndiosíꞌ jie̱ꞌe̱ꞌ nɨꞌɨ ñɨvɨ, jee ka̱ka̱táꞌvíꞌ-ó ya̱ jíniñúꞌún ráa, jee ka̱ka̱táꞌvíꞌ-ó ya̱ chineí Ndiosíꞌ ráa, jee ku̱ꞌva-ó ya̱ kutaꞌviꞌ nu̱u̱nꞌ Ndiosíꞌ, jie̱ꞌe̱ꞌ ráa.
Jee suni sukuán náxiníꞌvɨ́ ni̱ꞌ iniꞌ ñanitáꞌán-ó ya̱ nakuetu-ó nu̱u̱nꞌ Ndiosíꞌ jie̱ꞌe̱ꞌ rá te̱e, <sup>a</sup> ya̱ tátúníꞌ nu̱u̱nꞌ rá ñuunꞌ, jín jie̱ꞌe̱ꞌ nta̱ká rá te̱e nísotíñú, sáva kuvi kuneeꞌ ñunkúún-ó jee kuneeꞌ va̱ꞌa-ó, ni jiáꞌnu-ó ichi na̱a̱ꞌ sáni kuíni Ndiosíꞌ jee jiáꞌnu ñáꞌnú-ó.
Íyó va̱ꞌa ya̱ saꞌá-ó suꞌva jee kúváꞌa iniꞌ Ndiosíꞌ néꞌyá re̱ꞌ tiñu yaꞌá. Jee kúvi re̱ꞌ ya̱ sáꞌá ya̱ nánitáꞌvíꞌ-ó.
Jee kuíni re̱ꞌ, ya̱ nɨꞌɨ ñɨvɨ nanitáꞌvíꞌ ráa, jín ya̱ kenta kukáꞌnú iniꞌ ráa ya̱ naáꞌ.
Chi kua̱chi ɨɨn Ndiosíꞌ ni íyó. Jee íyó kua̱chi ɨɨn ni, ya̱ saꞌá-a ya̱ nakamani ñɨvɨ jín Ndiosíꞌ. Máá Cristo Jesús ví te̱e vá.
Jee suvire̱ꞌ nso̱ko̱ꞌ maáréꞌ jee niꞌiꞌ re̱ꞌ, sáva nchu̱náán nkáꞌnú re̱ꞌ nu̱u̱nꞌ Ndiosíꞌ jie̱ꞌe̱ꞌ kua̱chi nɨꞌɨ ñɨvɨ. Suꞌva nstúvi Ndiosíꞌ tiempúꞌ nka̱ji re̱ꞌ, ya̱ kuíni re̱ꞌ saꞌá re̱ꞌ ya̱ nanitáꞌvíꞌ nɨꞌɨ ñɨvɨ.
Jee ñani Ndiosíꞌ nuꞌuꞌ, sáva stekútu̱ꞌún ni̱ꞌ ya̱ nsa̱ꞌá Cristo, jee sáva kunisotíñú ni̱ꞌ, ya̱ kúvi ni̱ꞌ apóstol. Ya̱ nááꞌ ví ya̱ káchíꞌ ni̱ꞌ, jee ntu̱ví kátúꞌún ni̱ꞌ. Ñani re̱ꞌ nuꞌuꞌ sáva xinéꞌénꞌ ni̱ꞌ rá ñɨvɨ ntu kúvi Israel tu̱ꞌun nááꞌ Ndiosíꞌ, jín ya̱ íyó kuneí iniꞌ ráa Cristo.
Saáva kuíni ni̱ꞌ, ya̱ rá te̱e nakuetu né ni ví nkuvi, jee naneꞌen ráa naꞌá ráa, <sup>b</sup> ya̱ ntu yɨ́ꞌɨ́ ráa jín ya̱ níváꞌa, ya̱ nkóo tu̱ꞌun kítɨ́ iniꞌ ɨɨn inka ráa, jín ya̱ nkóo tu̱ꞌun kántátúꞌun ɨɨn inka ráa.
Jee suni sukuán kuíni ni̱ꞌ, ya̱ rá ñaꞌan káni kájí iniꞌ ráa sáá kuꞌun ráa saꞌma ráa. Jee kuꞌun ninuꞌun ráa saꞌma ráa, jee kuꞌun ñáꞌnú ráa saꞌma ráa. Jee kuíni ni̱ꞌ, ya̱ nsá nakoto vi̱xi̱ꞌ ráa ixixíníꞌ ráa, jín ya̱ nsá sikútú ráa maáráa jín rá nantíñú yáꞌvi, kuéntáꞌ su oro, áxí jín rá perla, áxí jín saꞌma ya̱ꞌvi, maáráa.
Soo sikútú ráa maáráa jie̱ꞌe̱ꞌ rá tiñu váꞌa saꞌá ráa, na̱kua̱ꞌ sáꞌá ɨɨn ñaꞌan, ya̱ jiáꞌa yuꞌú ña yɨ́tíñú ña nu̱u̱nꞌ Ndiosíꞌ.
˻Sáá kútútú rá ñɨvɨ sukuáꞌa ráa tu̱ꞌun Ndiosíꞌ, ˼ jee ɨɨn ñaꞌan íyó kutu̱ꞌva yuꞌuꞌ iniꞌ ña tu̱ꞌun Ndiosíꞌ. Jee íyó chiꞌi ña maáña xi̱ntíín ˻rá te̱e kúñáꞌnú nu̱u̱nꞌ rá ñɨvɨ kúneí iniꞌ ráa Cristo˼, ni kútúꞌva ña.
Chi ntu jiáꞌa ni̱ꞌ, ya̱ ɨɨn ñaꞌan xinéꞌénꞌ ña te̱e, ni ya̱ kunisotíñú ña nu̱u̱nꞌ te̱e, chisaꞌ níín koo ña.
Chi nsa̱ꞌá Ndiosíꞌ xíꞌnañúꞌún Adán. Jee kuíre nsa̱ꞌá re̱ꞌ Eva.
Jee ntu nxínáꞌví ko̱o̱ꞌ Adán. Chisaꞌ nxi̱náꞌví-i ñaꞌan vá, jee nkininkava ña ya̱ njia̱ꞌa ña nu̱u̱nꞌ ya̱ nta̱túníꞌ Ndiosíꞌ.
Na̱sa koo rá te̱e yósóꞌ nu̱u̱nꞌ rá ñɨvɨ yɨ́ꞌɨ́ nu̱u̱nꞌ Cristo
Tu̱ꞌun na̱a̱ꞌ ví yaꞌá. Retú ne̱ ni ɨɨn te̱e ya̱ kuíni kunisotíñú re̱ꞌ, ya̱ kunee kuéntáꞌ re̱ꞌ rá ñɨvɨ yɨ́ꞌɨ́ nu̱u̱nꞌ Cristo, jee ɨɨn tiñu váꞌa kuíni re̱ꞌ saꞌá re̱ꞌ.
Ɨɨn te̱e níso tiñu vá, íyó kúvi re̱ꞌ ɨɨn te̱e, ya̱ ntu kúvi chikua̱chi ñɨvɨ re̱ꞌ;
jín ya̱ kúvi re̱ꞌ yɨɨ́ métúꞌún ñaꞌan ni ˻ne̱ kuviꞌ ña˼;
jín ya̱ ñúꞌún ñáꞌnú iniꞌ re̱ꞌ;
jín ya̱ ñúꞌún kájí iniꞌ re̱ꞌ;
jín ya̱ jiáꞌnu ñáꞌnú re̱ꞌ nu̱u̱nꞌ rá ñɨvɨ;
jín ya̱ íyó máni iniꞌ re̱ꞌ, ya̱ ku̱ꞌva re̱ꞌ ntíꞌ veꞌi kino̱o ñɨvɨ jíka ichi.
Jee kúvi xinéꞌénꞌ re̱ꞌ.
Íyó kúvi re̱ꞌ ɨɨn te̱e ya̱ ntu jíꞌi víꞌí nixiꞌ, jee ntu jíni-i;
jín ya̱ ntu núkú tuntíxín;
jín ya̱ ntu ñúnúun re̱ꞌ xu̱ꞌún ya̱ nsá níꞌínꞌ ninuꞌun;
chisaꞌ koo masú ini;
jín ya̱ ntu kántátúꞌun;
jín ya̱ ntu nóꞌón ka̱ꞌ iniꞌ re̱ꞌ xu̱ꞌún.
Jee íyó kosoꞌ va̱ꞌa re̱ꞌ nu̱u̱nꞌ táꞌán veꞌi maáréꞌ, ya̱ kɨꞌɨ rá se̱ꞌya re̱ꞌ naꞌá re̱ꞌ, jee kueꞌnu ñáꞌnú ráa.
(Retú né ni ɨɨn te̱e ntu jíníꞌ kosoꞌ nu̱u̱nꞌ táꞌán veꞌi maáa, ¿na̱sa kuvi kuneen kuéntáꞌ re̱ꞌ ɨɨn grupo rá ñɨvɨ kúneí iniꞌ ráa Ndiosíꞌ?)
Jee rá te̱e yósóꞌ nu̱u̱nꞌ rá ñɨvɨ yɨ́ꞌɨ́ nu̱u̱nꞌ Cristo, nsú te̱e sukuán ni̱nu̱ iniꞌ Cristo kuvi re̱ꞌ, sáva nkúꞌun téyɨ́ɨ́ iniꞌ re̱ꞌ, jee sáva suꞌva nkíninkava re̱ꞌ nu̱u̱nꞌ kua̱chi jie̱ꞌe̱ꞌ ya̱ sijíta Ndiosíꞌ re̱ꞌ, sánikua̱ꞌ nkininkava kui̱ꞌna̱ꞌ kúñáꞌnú<sup>a</sup> jee nsi̱jíta Ndiosíꞌ maa.
Jee suni íyó kueꞌnu na̱a̱ꞌ re̱ꞌ, sáva rá inka ñɨvɨ, ya̱ ntu kúneí iniꞌ ráa Cristo, kuva̱ꞌa iniꞌ ráa kune̱ꞌyá ráa re̱ꞌ. Jee sáva nnániꞌin ráa kaꞌanꞌ u̱ꞌvi̱ꞌ ráa si̱kɨ̱ꞌ re̱ꞌ. Jee sáva nkíninkava re̱ꞌ xi̱ntíín kui̱ꞌna̱ꞌ kúñáꞌnú.
Na̱sa koo rá te̱e ya̱ nééꞌ si̱kɨ̱ꞌ ráa sáva chíneí ráa rá ñɨvɨ ya̱ kúneí iniꞌ rává Cristo
Suni sukuán, rá te̱e<sup>b</sup> ya̱ nééꞌ si̱kɨ̱ꞌ ráa ya̱ chíneí ráa rá ñɨvɨ kúneí iniꞌ rává Cristo, íyó kuvi ráa te̱e jiáꞌnu ñáꞌnú;
jín ya̱ ntu íyó ráa sansuꞌva;
jín ya̱ nsú máátiñu jíꞌi sáꞌá ráa;
jín ya̱ nkóo uꞌvi iniꞌ ráa ya̱ nkúnuun ráa xu̱ꞌún ya̱ nsá ninuꞌun nni̱ꞌínꞌ.
Jee kueꞌnu na̱a̱ꞌ ráa, sáva kuniꞌ ráa ya̱ ntu níso kua̱chi si̱kɨ̱ꞌ ráa, sáá kuiñɨ ni̱ꞌin ráa jín tu̱ꞌun yuꞌuꞌ ˻jie̱ꞌe̱ꞌ Cristo˼, ya̱ sukuán nstúvi Ndiosíꞌ nu̱u̱nꞌ ñɨvɨ, ya̱ kúneí iniꞌ-ó.
Xíꞌnañúꞌún kototúníꞌ-ó ráa. Jee retú ntu̱náꞌ íyó chikua̱chi ñɨvɨ ráa, jee ku̱ꞌva nú saꞌá ráa tiñu yaꞌá.
Suni sukuán, rá ñaꞌan<sup>c</sup> íyó kueꞌnu ñáꞌnú ráña;
jee íyó kuvi ráa rá ñaꞌan, ya̱ ntu sátúꞌún ráña si̱kɨ̱ꞌ inka ñɨvɨ;
jín ya̱ sukuáni síkúnkuvi ráña nɨꞌɨ ya̱ káchíꞌ ráña, ya̱ kúvi kuneí iniꞌ ñɨvɨ ráña.
Jee te̱e ya̱ nééꞌ si̱kɨ̱ꞌ ráa sáva chíneí rá ñɨvɨ kúneí iniꞌ Cristo, íyó kúvi re̱ꞌ yɨɨ́ métúꞌún ñaꞌan ni ˻ne̱ kuviꞌ ña˼, jee íyó kosoꞌ va̱ꞌa re̱ꞌ nu̱u̱nꞌ se̱ꞌya re̱ꞌ jín táꞌán veꞌi maáréꞌ.
Jee rá te̱e chíneí vá, ya̱ síkúnkuvi va̱ꞌa ráa rá tiñu ráa, jee ni̱ꞌi̱nꞌ ráa ya̱ koo ñáꞌnú ñɨvɨ nu̱u̱nꞌ ráa, jee ni̱ꞌi̱nꞌ ráa ka̱ꞌ ya̱ kaꞌanꞌ neí iniꞌ ráa jie̱ꞌe̱ꞌ tu̱ꞌun Cristo Jesús ya̱ kúneí iniꞌ ráa.
Tu̱ꞌun na̱a̱ꞌ yuꞌuꞌ ya̱ nna̱stúví Ndiosíꞌ jie̱ꞌe̱ꞌ ichi Cristo
Tée ni̱ꞌ rá tu̱ꞌun yaꞌá, sú jiáni iniꞌ ni̱ꞌ kua̱jiaaꞌ ya̱chi̱ꞌ ni̱ꞌ nu̱u̱nꞌ nééꞌ nú.
Soo retú kukuéé ni̱ꞌ, jee te̱e ni̱ꞌ tu̱ꞌun yaꞌá, sáva kukáꞌnú iniꞌ nú sáá íyó kuneeꞌ vii rá ñɨvɨ ya̱ kúneí iniꞌ ráa Cristo jín ɨɨn inka ráa. Suviráa kúvi táꞌán veꞌi Ndiosíꞌ. Suviráa kúvi ñɨvɨ Ndiosíꞌ tékúꞌ, ya̱ stútú re̱ꞌ ráa. Kuéntáꞌ ɨɨn nekaꞌ yɨ́tuvi xi̱ni̱ꞌ veꞌi, jee kuéntáꞌ yósóꞌ veꞌi nu̱u̱nꞌ koo, chi maáráa yɨ́tuvi ráa tu̱ꞌun nááꞌ re̱ꞌ.
Va̱tu̱ꞌ nijia ya̱ kúvi ya̱ naáꞌ, ya̱ mánasɨ́ ví tu̱ꞌun yuꞌuꞌ jie̱ꞌe̱ꞌ ichi na̱a̱ꞌ Ndiosíꞌ, ya̱ sukuán ntañúꞌún nstúvi re̱ꞌ nu̱u̱nꞌ-ó:
Ndiosíꞌ<sup>d</sup> ntu̱vi nu̱u̱nꞌ ñɨ̱vɨ́, jee ni̱yo yɨkɨkúñu re̱ꞌ, chi nkenta kúvi re̱ꞌ ɨɨn te̱e.
Nstúvi kájí nijia Ta̱chi̱ꞌ i̱i̱ꞌ re̱ꞌ, ya̱ na̱a̱ꞌ ví re̱ꞌ.
Ntu̱vi re̱ꞌ nu̱u̱nꞌ rá najiáꞌáꞌ i̱i̱ꞌ Ndiosíꞌ.
Nte̱ku̱tu̱ꞌún jie̱ꞌe̱ꞌ re̱ꞌ nu̱u̱nꞌ rá ñɨvɨ ñɨ̱vɨ́.
Ni̱nu̱ iniꞌ ñɨvɨ ñɨ̱vɨ́ re̱ꞌ.
Nnaa re̱ꞌ kua̱noꞌonꞌ re̱ꞌ súkún nu̱u̱nꞌ ñuunꞌ vii nasɨ́kuitɨꞌ nu̱u̱nꞌ tátúníꞌ Ndiosíꞌ.
Rá ñɨvɨ níkóyátá ichi Cristo
Soo Ta̱chi̱ꞌ i̱i̱ꞌ Ndiosíꞌ káchíꞌ kájíkuitɨꞌ, ya̱ tiempúꞌ kuánɨꞌɨ, sava ñɨvɨ xinóo ráa tu̱ꞌun Cristo, ya̱ kúneí iniꞌ-ó. Jee tɨɨn kuéntáꞌ ráa ta̱chi̱ꞌ xínáꞌví jín tu̱ꞌun xínéꞌénꞌ rá kui̱ꞌna̱ꞌ.
Rá tu̱ꞌun vá xínéꞌénꞌ ñɨvɨ sansuꞌva, ya̱ kúvi ñɨvɨ túꞌún, chi jíjia iniꞌ ráa kátúꞌún ráa, chi ntu nákani iniꞌ ráa kuéntáꞌ níꞌiꞌ ráa.<sup>a</sup>
Kunii̱yo ráa tana̱ꞌá ñɨvɨ. Jee tatúníꞌ ráa ya̱ chusává ñɨvɨ kajiꞌ-i sava nu̱u̱nꞌ neyu ya̱ yájíꞌ-ó. Soo ya̱ yájíꞌ-ó vá nsa̱ꞌá Ndiosíꞌ, sáva kajiꞌ ñɨvɨ, ya̱ kúneí iniꞌ ráa Cristo, jín ya̱ jíníꞌ ráa ya̱ naáꞌ, jee kuꞌva-ó ya̱ kutaꞌviꞌ nu̱u̱nꞌ re̱ꞌ jie̱ꞌe̱ꞌ-e.
Chi nɨꞌɨ ya̱ nsa̱ꞌá Ndiosíꞌ íyó va̱ꞌa. Jee ntu íyó kuichi iniꞌ-ó ni ɨɨn, retú nakuatáꞌví-ó re̱ꞌ sáá níꞌínꞌ-ó maa.
Chi íyó ninuꞌun neyu kajiꞌ-ó jie̱ꞌe̱ꞌ ya̱ káchíꞌ tu̱ꞌun Ndiosíꞌ jín jie̱ꞌe̱ꞌ nákuetu-ó nu̱u̱nꞌ re̱ꞌ jie̱ꞌe̱ꞌ-e.
Musúꞌ va̱ꞌa ya̱ kua̱tíñú Jesucristo
Retú nakutíñú nú rá tu̱ꞌun yaꞌá nu̱u̱nꞌ rá ñaniꞌ jín rá ku̱ꞌva yɨ́ꞌɨ́ ichi Cristo, jee kuvi nú ɨɨn te̱e ya̱ sikúnkuvi va̱ꞌa nú nu̱u̱nꞌ Cristo Jesús. Jee kujia nú jín rá tu̱ꞌun, ya̱ kúneí iniꞌ-ó, jín ya̱ xínéꞌénꞌ-ó, ya̱ ya níkɨ́nꞌ nú.
Chusává maánú nu̱u̱nꞌ rá kuentúꞌ yanaꞌán, ya̱ kúvi kuentúꞌ ni, jín ya̱ ntu sáꞌá ñáꞌnú-u nu̱u̱nꞌ Ndiosíꞌ, kuéntáꞌ nakani ka̱ꞌá sava ñaꞌan ñáꞌnú. Chisaꞌ sikújia nú kueꞌnu nú ichi na̱a̱ꞌ sáni kuíni Ndiosíꞌ.
Chi sikújia-ó yɨkɨkúñu-ó jee íyótiñu yakuꞌ, soo íyótiñu nɨꞌɨ nu̱u̱nꞌ, retú kueꞌnu-ó ichi na̱a̱ꞌ sáni kuíni Ndiosíꞌ. Chi suꞌva ni̱ꞌi̱nꞌ-ó ya̱ váꞌa ya̱ nchi̱só yuꞌú Ndiosíꞌ taji re̱ꞌ ni ya̱ tékúꞌ-ó tiempúꞌ vitan, jín tiempúꞌ kiji ichinúúnꞌ sáá kutekuꞌ-ó nɨ́ɨ́nkání jín re̱ꞌ.
Tu̱ꞌun na̱a̱ꞌ ví yaꞌá, jee íyó tɨɨn ñɨvɨ ñɨ̱vɨ́ maa.
Chi jie̱ꞌe̱ꞌ yaꞌá sátíñú ni̱ꞌin-ó jee núnasɨ́-ó sátíñú-ó, <sup>4:10</sup> chi njia̱ꞌa-ó tuneí iniꞌ-ó Ndiosíꞌ, ya̱ tékúꞌ. Jee suvire̱ꞌ ví ya̱ kúvi saꞌá re̱ꞌ ya̱ nanitáꞌvíꞌ nta̱ká ñɨvɨ. Jee sáni máá rá ñɨvɨ ya̱ ínú iniꞌ ráa Cristo ví ya̱ sáꞌá re̱ꞌ ya̱ nanitáꞌvíꞌ ráa.
Tatúníꞌ jee xinéꞌénꞌ rá tu̱ꞌun yaꞌá.
Kumí nú maánú sáva nkújiááꞌ iniꞌ ni ɨɨn ñɨvɨ noꞌó, jie̱ꞌe̱ꞌ te̱e súchí ka̱ꞌ kúvi nú.
Soo kaꞌanꞌ va̱ꞌa,
kunuun nú ñɨvɨ jín Ndiosíꞌ,
jee kuneí iniꞌ nú Cristo,
jee ninuꞌun koo nú.
Jee suꞌva suvinú kuvi ɨɨn ichi nu̱u̱nꞌ rá ñɨvɨ ínúꞌ iniꞌ ráa Cristo, ya̱ kunikɨnꞌ ráa ichi yaꞌá.
Ne̱ kua̱jiaaꞌ ni̱ꞌ, jee kɨtíñú nú kaꞌvi nú nu̱chitú tu̱ꞌun Ndiosíꞌ nu̱u̱nꞌ rá ñɨvɨ kúneí iniꞌ Cristo, jee nakutíñú nu̱u̱nꞌ ráa sáá saꞌá ráa, jee xinéꞌénꞌ nú tu̱ꞌun re̱ꞌ.
Koto náán iniꞌ nú saꞌá nú tiñu, sánikua̱ꞌ tu̱ꞌva nú saꞌá nú maa, chi ta̱ꞌvi̱ꞌ nú ví-i. Chi nta̱ji Ta̱chi̱ꞌ i̱i̱ꞌ Ndiosíꞌ maa nu̱u̱nꞌ nú. Ta̱ꞌvi̱ꞌ vá nta̱ji re̱ꞌ maa, sáá rá te̱e kúñáꞌnú nu̱u̱nꞌ rá ñɨvɨ ya̱ kúneí iniꞌ rává Cristo, nchi̱só ráa naꞌá ráa ˻xi̱ni̱ꞌ˼ nú, jee njia̱ꞌa Ta̱chi̱ꞌ i̱i̱ꞌ Ndiosíꞌ nu̱u̱nꞌ sava ráa sákachiꞌ ráa, ya̱ kuniso nú tiñu yaꞌá.
Naniꞌvɨ iniꞌ nú rá tiñu yaꞌá. Jee kɨtíñú saꞌá maa, sáva tu̱vi kájí nu̱u̱nꞌ nɨꞌɨ ñɨvɨ, ya̱ jíjia iniꞌ nú.
Nito koo nú maánú na̱sa jiáꞌnu nú jín nu̱u̱nꞌ tu̱ꞌun xínéꞌénꞌ nú. Jee kuni̱ꞌin nú nu̱u̱nꞌ tiñu yaꞌá, chi retú sáꞌá nú suꞌva, jee saꞌá nú ya̱ maánú jín suni rá ñɨvɨ tésóꞌo ya̱ káchíꞌ nú, kunikɨnꞌ va̱ꞌa rán ichi nánitáꞌvíꞌ.
Na̱ja saꞌá-ó jín rá ñɨvɨ ínú iniꞌ ráa Cristo
Koto kúxeenꞌ nú nu̱u̱nꞌ ɨɨn te̱e ñáꞌnú, soo nakutíñú nú nu̱u̱nꞌ re̱ꞌ kuéntáꞌ káꞌánꞌ nú jín tátáꞌ nú. Jee nakutíñú va̱ꞌa nú nu̱u̱nꞌ rá te̱e súchí ka̱ꞌ, kuéntáꞌ kúvi ráa rá ñaniꞌ nú;
jín nu̱u̱nꞌ rá ñaꞌan ñáꞌnú kuéntáꞌ káꞌánꞌ nú jín náánꞌ maánú; jín nu̱u̱nꞌ rá ña súchí ka̱ꞌ kuéntáꞌ káꞌánꞌ nú jín rá ku̱ꞌva maánú. Jee kaꞌanꞌ ninuꞌun nú jín ráña.
Saꞌá ñáꞌnú nú nu̱u̱nꞌ rá ñaꞌan náꞌví láꞌví, ya ntu íyó táꞌán chineí maa, ˻jee kotova̱ꞌa rán ráa˼.
Retú íyó ɨɨn ñaꞌan náꞌví íyó rá se̱ꞌya-a áxí rá tiání-i, suviráa vá íyó kutu̱ꞌva ráa xíꞌna ka̱ꞌ, ya̱ saꞌá ñáꞌnú ráa nu̱u̱nꞌ ña. Jee suꞌva saꞌá ñáꞌnú ráa nu̱u̱nꞌ Ndiosíꞌ. Jee nakoto ráa ña jie̱ꞌe̱ꞌ ya̱ nito sɨ́ꞌɨ́ ráa maáráa. Chi íyó va̱ꞌa ya̱ sáꞌá-a suꞌva, jee kúváꞌa iniꞌ Ndiosíꞌ néꞌyá re̱ꞌ maa.
Soo ñaꞌan náꞌví nijia, ya̱ nkino̱o métúꞌún, ví ya̱ íyó tuneí iniꞌ ña Ndiosíꞌ, jee níkɨ́nꞌ ña nákuetu ña nu̱u̱nꞌ re̱ꞌ, jee nuví niñuꞌ ta ichi níkɨ́nꞌ ña jíkátaꞌvíꞌ ña nu̱u̱nꞌ re̱ꞌ.
Soo ñaꞌan náꞌví núkú ya̱ sɨ̱ɨ̱ iniꞌ, íyó kuéntáꞌ ya̱ níꞌiꞌ ña nu̱u̱nꞌ Ndiosíꞌ, sú tékúꞌ ña.
Tatúníꞌ nú tu̱ꞌun yaꞌá nu̱u̱nꞌ rá ñɨvɨ yɨ́ꞌɨ́ nu̱u̱nꞌ Cristo, sáva nkúvi chikua̱chi ñɨvɨ ráa.
Soo né ni ɨɨn ñɨvɨ ya̱ ntu jíto re̱ꞌ táꞌán veꞌi re̱ꞌ, jee víꞌí ka̱ꞌ retú ntu jíto re̱ꞌ sɨ́ꞌɨ́ veꞌi re̱ꞌ, jee nku̱ichi iniꞌ re̱ꞌ tu̱ꞌun Cristo, ya̱ kuneí iniꞌ-ó. Jee mánasɨ́ ka̱ꞌ sáꞌá re̱ꞌ nsú ka̱ꞌ ɨɨn ñɨvɨ, ya̱ ntu ínú iniꞌ-i tu̱ꞌun Cristo.
Tɨɨn rá súví rá ñaꞌan náꞌví, ˻sáva grupo rá ñɨvɨ kúneí iniꞌ ráa Cristo chineí ráa ráña˼,
retú ntu núun ya̱ u̱ni̱xiko kui̱ya̱ꞌ ña;
jee retú nkuvi ña ñasɨ́ꞌɨ́ ɨɨn te̱e ni ˻ne̱ kuviꞌ re̱ꞌ˼;
jee retú túvi ya̱ váꞌa sáꞌá ña nu̱u̱nꞌ inka ñɨvɨ;
jee retú nsi̱kuéꞌnu va̱ꞌa ña se̱ꞌya ña;
jee retú ni̱yo ma̱ni̱ꞌ iniꞌ ña, ya̱ njia̱ꞌa ña ntíꞌ veꞌi ña kino̱o ñɨvɨ jíka ichi;
jee retú nsa̱ꞌá ña tiñu suꞌva, sáva kootiñu ña nu̱u̱nꞌ rá ñɨvɨ yɨ́ꞌɨ́ nu̱u̱nꞌ Cristo, sú tiñu láꞌví ví, kuéntáꞌ nakete ña jie̱ꞌe̱ꞌ ráa;
jee retú nchi̱neí ña rá ñɨvɨ nóꞌo;
jee retú ñɨ̱tíñú ña nsa̱ꞌá ña nta̱ká nu̱u̱nꞌ ya̱ váꞌa.
Soo kunii̱yo nú súví rá ñaꞌan náꞌví núun kui̱ya̱ꞌ. Chisaꞌ sáá sáá víꞌí ka̱ꞌ jiáꞌnu ya̱ ñúꞌún iniꞌ ráña nsú ka̱ꞌ kɨtíñú ráa nu̱u̱nꞌ Cristo, jee kuíni tuku ráa tana̱ꞌá ráa.
Jee koo kua̱chi si̱kɨ̱ꞌ ráa, chi nna̱kani iniꞌ ráa ya̱ nchi̱só yuꞌú ráa ya̱ xíꞌnañúꞌún ˻sáá nchiꞌi ñɨvɨ súví ráa nu̱u̱nꞌ lista.˼
Saáva kuíni ni̱ꞌ, ya̱ ñaꞌan náꞌví núun kui̱ya̱ꞌ, natana̱ꞌa ráa, jee sikuéꞌnu ráa se̱ꞌya, jee kuneeꞌ kuéntáꞌ ráa veꞌi ráa. Jee sukuán jee nkúne ña ichi nu̱u̱nꞌ ñɨvɨ núníꞌin ichi Cristo sáva nkúvi kaꞌanꞌ u̱ꞌvi̱ꞌ-i kune̱ꞌyá-a ráña.
Chi sava rá ñaꞌan náꞌví nku̱sɨ́ɨ́n ráa nu̱u̱nꞌ ichi Cristo, jee sáꞌá ráa sáni kuíni kui̱ꞌna̱ꞌ kúñáꞌnú na̱ní Satanás.
Retú íyó ñaꞌan náꞌví nu̱u̱nꞌ táꞌán veꞌi né ni ɨɨn ñɨvɨ, <sup>a</sup> ya̱ ínú iniꞌ ráa Cristo, koto va̱ꞌa ráa ñaꞌan náꞌví vá, sáva grupo rá ñɨvɨ, ya̱ kúneí iniꞌ rává Cristo, nkúniso rává ɨɨn tiñu véi, ya̱ koto rává maa. Jee kuvi koto rává rá ñaꞌan náꞌví nijia, ya̱ nkino̱o métúꞌún.
Rá te̱e kúñáꞌnú, ya̱ yósóꞌ va̱ꞌa nu̱u̱nꞌ rá ñanitáꞌán, ya̱ níkɨ́nꞌ ichi Cristo, jee íyó ni̱ꞌi̱nꞌ ráa si̱kɨ̱ꞌ ka̱ꞌ ya̱ sáñáꞌnú rá ñanitáꞌán nu̱u̱nꞌ ráa, jín ya̱ ku̱ꞌva rán ya̱ꞌvi ráa. Víꞌí ka̱ꞌ ya̱ maáráa stékútu̱ꞌún tu̱ꞌun Ndiosíꞌ jee xínéꞌénꞌ ráa maa, íyó ni̱ꞌi̱nꞌ ráa ya̱ꞌvi ráa.
Chi káchíꞌ tu̱ꞌun Ndiosíꞌ níso nu̱u̱nꞌ tutuꞌ: “Koto chúꞌun ñunu yuꞌú xi̱ni̱kɨ̱ꞌ ya̱ jiáxínꞌ trigúꞌ, ˻sáva ku̱ꞌva rán ya̱ kajiꞌ ti̱ꞌ ntíꞌ˼.” Jee suni káchíꞌ-i: “Te̱e sátíñú íyó ni̱ꞌi̱nꞌ re̱ꞌ ya̱ꞌvi re̱ꞌ.”
Koto sáꞌá nú kuéntáꞌ sáá xíkoñáꞌán ɨɨn ni ñɨvɨ si̱kɨ̱ꞌ ɨɨn te̱e kúñáꞌnú nu̱u̱nꞌ ñanitáꞌán-ó, ré ntu̱ví íyó u̱vi̱ꞌ áxí u̱ni̱ꞌ ñɨvɨ ya̱ xíkoñáꞌán ráa ya̱ naáꞌ ya̱ íyó si̱kɨ̱ꞌ re̱ꞌ.
Jee ichinúúnꞌ nɨꞌɨ, nuxeenꞌ nú nu̱u̱nꞌ rá ñɨvɨ níkɨ́nꞌ ichi kua̱chi, sáva kuyu̱ꞌví sava ka̱ꞌ rá ñɨvɨ, sáva nsáꞌá ráa maa.
Ichinúúnꞌ Ndiosíꞌ, jín Cristo Jesús, jín rá najiáꞌáꞌ i̱i̱ꞌ Ndiosíꞌ ya̱ nka̱ji re̱ꞌ, tétuvi ni̱ꞌin ni̱ꞌ noꞌó, ya̱ sikúnkuvi nú tu̱ꞌun yaꞌá, jee koto jiáni ya̱chi̱ꞌ iniꞌ nú. Koto sáꞌá nú kuéntáꞌ né ɨɨn kúvi ñɨvɨ, sáá saꞌá nú maa, chisaꞌ ɨɨn nuún ni koo ñɨvɨ nu̱u̱nꞌ nú.
Koto kéꞌen ya̱chi̱ꞌ nú kani nú ni ɨɨn te̱e kuniso ɨɨn tiñu nu̱u̱nꞌ ñanitáꞌán-ó, chi xíꞌna íyó kani va̱ꞌa iniꞌ nú. Jee suni koto ná kuíñɨ nú jín kua̱chi sáꞌá inka ñɨvɨ. Jee koo ninuꞌun nú.
Jie̱ꞌe̱ꞌ xtáña̱ꞌán chi̱ji nú jín jie̱ꞌe̱ꞌ yɨtáꞌán yɨtáꞌán ni kúꞌvíꞌ nú, koto jíꞌi nú kua̱chi nute ni. Koꞌo nú yakuꞌ nute vinúꞌ, sáva kutátá iniꞌ nú.
Rá kua̱chi sáꞌá sava ñɨvɨ, kájíkuitɨꞌ túvi ne̱ ntiáꞌan kuna̱a̱ꞌ kua̱chi ráa. Soo kuéé ka̱ꞌ natuvi rá kua̱chi rá inka ráa.
Suni sukuán kájíkuitɨꞌ túvi ya̱ váꞌa sáꞌá ñɨvɨ. Jee rá inka ya̱ ntu túvi suꞌva, ntu kúvi koo yuꞌuꞌ.
Nta̱ká ñɨvɨ ya̱ kúvi musúꞌ, <sup>a</sup> ya̱ yɨ́ꞌɨ́ naꞌá ɨɨn i̱toꞌo, íyó ku̱ꞌvayuꞌú ráa ya̱ íyó saꞌá ñáꞌnú ráa nu̱u̱nꞌ i̱toꞌo ráa, sáva nkákuíyuꞌú ñɨvɨ kune̱ꞌyá ráa Ndiosíꞌ jín tu̱ꞌun re̱ꞌ ya̱ xínéꞌénꞌ-ó.
Jee rá musúꞌ, ya̱ íyó i̱toꞌo ráa, ya̱ ínú iniꞌ rává Cristo, ntu̱ví íyó nuun ka̱ꞌ sáꞌá ñáꞌnú ráa nu̱u̱nꞌ i̱toꞌo ráa, jie̱ꞌe̱ꞌ ya̱ ñaniꞌ ráa ví rává. Soo íyó saꞌá va̱ꞌa ráa ka̱ꞌ tiñu, chi i̱toꞌo ráa ya̱ ni̱ꞌi̱nꞌ tiñu váꞌa vá, kúvi ñɨvɨ ínú iniꞌ rává Cristo, jee Ndiosíꞌ jín rá musúꞌ ñúnúun ráa rává. Xinéꞌénꞌ nú jee xiníꞌví nú iniꞌ ñɨvɨ tu̱ꞌun yaꞌá.
Ná kúvi nijia ya̱ kúvi ya̱ kúká
Ré né ni ɨɨn ñɨvɨ xínéꞌénꞌ tu̱ꞌun íyó sɨ́ɨ́n, ya̱ ntu káꞌánꞌ nuún jín tu̱ꞌun na̱a̱ꞌ I̱toꞌo-ó Jesucristo, jee ya ntu íyó na̱kua̱ꞌ xínéꞌénꞌ Ndiosíꞌ jie̱ꞌe̱ꞌ ichi na̱a̱ꞌ sáni kuíni Ndiosíꞌ ya̱ kaka-ó,
jee vi̱xi̱ꞌ ñɨvɨ vá, jee ntu̱náꞌ jiáku̱ꞌun iniꞌ-i. Kúꞌví xi̱ni̱ꞌ-i níní káꞌánꞌ-a jie̱ꞌe̱ꞌ rá kue̱ꞌe̱ꞌ tu̱ꞌun jee kantátúꞌun-u;
jee nu̱u̱nꞌ yaꞌá va̱ji ya̱ sáꞌá úꞌvi iniꞌ ñɨvɨ;
jee kútíxín ráa;
jee kákuíyuꞌú ráa;
jee jiáni niva̱ꞌa iniꞌ ɨɨn inka ráa;
jee máni xtáña̱ꞌán ɨɨn inka ráa;
chi maá ñɨvɨ ni̱ta antúníꞌ ví ráa,
chi ntu̱náꞌ jíníꞌ ráa ya̱ naáꞌ,
jee jiáni iniꞌ ráa, ya̱ retú kunikɨnꞌ ráa ichi Cristo jee kúvi ni̱ꞌi̱nꞌ víꞌí ráa si̱kɨ̱ ka̱ꞌ.
[Saꞌá sɨ́ɨ́n maánú nu̱u̱nꞌ ñɨvɨ íyó suꞌva.]
Soo kuéntáꞌ ni̱ꞌi̱nꞌ víꞌí-ó si̱kɨ̱ ka̱ꞌ kúvi ya̱ yɨ́tíñú-ó nu̱u̱nꞌ ichi na̱a̱ꞌ Ndiosíꞌ, retú kuva̱ꞌa iniꞌ-ó jín ya̱ kúmí-ó.
Chi ntu̱náꞌ váji jín-ó ñɨ̱vɨ́ yaꞌá, jee ni ntu̱náꞌ kúvi kɨ̱ꞌɨ̱nꞌ jín-ó.
Soo rá ñɨvɨ ñúꞌún iniꞌ, ya̱ kukúká ráa, jee kininkava ráa nu̱u̱nꞌ ya̱ níyo kánéꞌén iniꞌ ráa, jín nu̱u̱nꞌ ya̱ níyo naan iniꞌ ráa, ya̱ kúvi máñáꞌ maáráa, ya̱ saꞌá kini ráa maáráa. Jee kininkava ráa nu̱u̱nꞌ ti̱vɨ ráa, jee sikɨ́naanꞌ ráa maáráa, ya̱ koo sɨ́ɨ́n ráa nu̱u̱nꞌ Ndiosíꞌ nɨ́ɨ́nkání.
Yoꞌo nta̱ká ˻nu̱u̱nꞌ˼ ya̱ níváꞌa ví ya̱ ñúnúunꞌ xu̱ꞌún. Jee sava ñɨvɨ, ya̱ kuíni víꞌí ráa maa, nxi̱nóo ráa ichi Cristo ya̱ kúneí iniꞌ-ó. Jee suꞌva nkenta xinóꞌo víꞌí ráa maáráa.
Sáꞌá va̱ꞌa-ó fesáꞌ kunikɨnꞌ-ó ichi Cristo ya̱ kúneí iniꞌ-ó
Soo noꞌó, te̱e yɨ́tíñú nu̱u̱nꞌ Ndiosíꞌ, ya̱chi̱ꞌ kuiyo nú chusává maánú nu̱u̱nꞌ nɨꞌɨ ya̱ níváꞌa yaꞌá. Jee kunikɨnꞌ ni̱ꞌin nú,
ya̱ kino̱o na̱a̱ꞌ nú;
ya̱ kunikɨnꞌ nú ichi na̱a̱ꞌ sáni kuíni Ndiosíꞌ;
ya̱ kuneí iniꞌ nú Cristo;
ya̱ kunuun nú Ndiosíꞌ jín ñɨvɨ;
ya̱ kuni̱ꞌin nú ya̱ kuiñɨ ni̱ꞌin nú jín Cristo; <sup>b</sup>
ya̱ koo masú iniꞌ nú.
Núnasɨ́ nú saꞌá nú fesáꞌ kunikɨnꞌ va̱ꞌa nú Cristo, ya̱ kúneí iniꞌ-ó, kuéntáꞌ ɨɨn te̱e síkɨ́ saꞌá fesáꞌ. Jee kuꞌun iniꞌ nú, ya̱ taji Ndiosíꞌ ta̱ꞌvi̱ꞌ nu̱u̱nꞌ nú, ya̱ kutekuꞌ nú nɨ́ɨ́nkání jín re̱ꞌ, chi jie̱ꞌe̱ꞌ yaꞌá vá nkana re̱ꞌ noꞌó. Jee suni jie̱ꞌe̱ꞌ yaꞌá, njia̱ꞌayuꞌú va̱ꞌa nú, ya̱ kúneí iniꞌ nú Cristo, ichinúúnꞌ kue̱ꞌe̱ꞌ ñɨvɨ, ya̱ kúvi stúvi ráa maa.
Tétíñú ni̱ꞌ noꞌó ichinúúnꞌ Ndiosíꞌ, ya̱ sáꞌá re̱ꞌ kutekuꞌ nɨꞌɨ ya̱ tékúꞌ, jín ichinúúnꞌ Cristo Jesús, ya̱ nsa̱náa va̱ꞌa re̱ꞌ ya̱ naáꞌ ichinúúnꞌ te̱e nísotíñú, na̱ní Poncio Pilato.
Jee ichinúúnꞌ ráa tétíñú ni̱ꞌ noꞌó, ya̱ sikúnkuvi va̱ꞌa nú tiñu nta̱túníꞌ ni̱ꞌ nu̱u̱nꞌ nú, sáva ntívɨ́ tiñu vá jee sava nkúvi chikua̱chi ñɨvɨ maa, ne̱kua̱ꞌ niji tuku I̱toꞌo-ó Jesucristo.
Jee saꞌá Ndiosíꞌ ya̱ nenta Cristo máá tiempúꞌ ñani Ndiosíꞌ.
Na ka̱ꞌ netuꞌ ka̱ꞌ ví Ndiosíꞌ.
Métúꞌún re̱ꞌ vá tátúníꞌ nu̱u̱nꞌ nɨꞌɨ,
ya̱ nísotíñú re̱ꞌ<sup>c</sup>a nu̱u̱nꞌ nta̱ká ráa ya̱ tátúníꞌ ráa nu̱u̱nꞌ rá ñuunꞌ,
jee I̱toꞌo nu̱u̱nꞌ ntáká rá i̱toꞌo ví re̱ꞌ.
Métúꞌún re̱ꞌ vá íyó nɨ́ɨ́nkání jee sáꞌá re̱ꞌ ya̱ kutekuꞌ-ó nɨ́ɨ́nkání.
Jee nééꞌ re̱ꞌ nu̱u̱nꞌ túúnꞌ ñuꞌunꞌ, ya̱ ni ɨɨn ntu kúvi kuyatin nu̱u̱nꞌ re̱ꞌ.
Jee ntiáꞌan kuniꞌ ni ɨɨn ñɨvɨ re̱ꞌ, ni ntu kúvi kune̱ꞌyá ráa re̱ꞌ.
Na ka̱ꞌ koo ñáꞌnú re̱ꞌ ka̱ꞌ nu̱u̱nꞌ nɨꞌɨ nɨ́ɨ́nkání jee íyó fuerza i̱i̱ꞌ re̱ꞌ ya̱ tátúníꞌ re̱ꞌ nu̱u̱nꞌ nɨꞌɨ nɨ́ɨ́nkání.
Suꞌva koo.
Rá ñɨvɨ kúká ya̱ kúmí víꞌí nantíñú tiempúꞌ vitan, tetíñú nú ráa, ya̱ koto íyó vi̱xi̱ꞌ ráa, jee ya̱ koto jiáꞌa ráa tuneí iniꞌ ráa nu̱u̱nꞌ rá nantíñú kue̱ꞌe̱ꞌ yɨyáꞌvi, chi ntu̱ví kúun yoꞌo-o jee ntu sukuáni chíneí-i ráa. Chisaꞌ tátúníꞌ nú nu̱u̱nꞌ ráa, ya̱ ku̱ꞌva ráa tuneí iniꞌ ráa nu̱u̱nꞌ Ndiosíꞌ tékúꞌ, ya̱ kue̱ꞌe̱ꞌ víꞌí táji re̱ꞌ nu̱u̱nꞌ-ó nɨꞌɨ nantíñú jíniñúꞌún-ó, sáva kusɨ̱ɨ̱ iniꞌ-ó jín-i.
Jee suni tatúníꞌ nú nu̱u̱nꞌ ráa, ya̱ saꞌá ráa rá ya̱ váꞌa, sáva kuvi kuéntáꞌ kúká ráa jín kue̱ꞌe̱ꞌ tiñu váꞌa sáꞌá ráa. Jee koo ma̱ni̱ iniꞌ ráa, ya̱ ɨɨn ni koo iniꞌ ráa ku̱ꞌva ráa ya̱ chineí ráa inka ñɨvɨ jín rá nantíñú ráa.
Suꞌva chuꞌun va̱ꞌa ráa ya̱ váꞌa, ya̱ kino̱o kutu nɨ́ɨ́nkání tiempúꞌ ichinúúnꞌ, kuéntáꞌ íyó ɨɨn koo nu̱u̱nꞌ samaꞌ va̱ꞌa ráa, ya̱ kino̱o kutu. Chuꞌun va̱ꞌa ráa ya̱ váꞌa suꞌva, sáva kuꞌun iniꞌ ráa ya̱ va̱ꞌa víꞌí ka̱ꞌ kutekuꞌ nijia ráa jín Cristo.
Tiñu nu̱u̱nꞌ nɨꞌɨ njia̱ꞌa Pablo nu̱u̱nꞌ Timoteo
Noꞌó Timoteo, kumíváꞌa tiñu ya̱ nta̱ji Ndiosíꞌ nu̱u̱nꞌ nú. Chusává nú nu̱u̱nꞌ tu̱ꞌun nékáíyó káꞌánꞌ ñɨvɨ, ya̱ ntu íyó ñáꞌnú Ndiosíꞌ nu̱u̱nꞌ ráa, jín ya̱ núníꞌin nu̱u̱nꞌ tu̱ꞌun na̱a̱ꞌ Ndiosíꞌ, ya̱ káchíꞌ ráa ni ka̱ꞌ, ya̱ tu̱ꞌun níchí ví rá tu̱ꞌun vá.
Na ka̱ꞌ koo ma̱ni̱ iniꞌ Ndiosíꞌ ka̱ꞌ jín ránoꞌó.
Tutuꞌ úvíꞌ ntee Pablo nu̱u̱nꞌ Timoteo
Pablo ntee tutuꞌ nu̱u̱nꞌ Timoteo
Nuꞌuꞌ, Pablo, ya̱ nísotíñú ni̱ꞌ ya̱ kúvi ni̱ꞌ apóstol Cristo Jesús sáni nkuini Ndiosíꞌ. Chi chúichí Cristo nuꞌuꞌ stekútu̱ꞌún ni̱ꞌ tu̱ꞌun ya̱ njia̱ꞌa yuꞌú Ndiosíꞌ ya̱ kutekuꞌ-ó nɨ́ɨ́nkání jín-i ya̱ yɨ́ꞌɨ́-ó nu̱u̱nꞌ Cristo Jesús.
Tée ni̱ꞌ tutuꞌ yaꞌá nu̱u̱nꞌ nú, Timoteo. Suvinú ví kuéntáꞌ se̱ꞌya-ni̱ꞌ, ya̱ ñúnúun ni̱ꞌ.
Jíkánꞌ táꞌvíꞌ-ni̱ꞌ nu̱u̱nꞌ tátáꞌ-ó Ndiosíꞌ jín nu̱u̱nꞌ I̱toꞌoꞌ-ó Cristo Jesús, ya̱ koo ma̱ni̱ iniꞌ ráa kune̱ꞌyá ráa noꞌó, jín ya̱ kunáꞌví iniꞌ ráa kune̱ꞌyá ráa noꞌó, jín ya̱ kuneeꞌ va̱ꞌa nú saꞌá ráa.
Tétíñú Pablo ya̱ nakani Timoteo tu̱ꞌun Cristo
Jyáꞌa ni̱ꞌ ya̱ kutaꞌviꞌ ni̱ꞌ nu̱u̱nꞌ Ndiosíꞌ jie̱ꞌe̱ꞌ noꞌó. Suvire̱ꞌ ví ya̱ sátíñú ni̱ꞌ nu̱u̱nꞌ re̱ꞌ, ne̱ ánímaꞌ ni̱ꞌ jíníꞌ ni̱ꞌ ya̱ sáꞌá na̱a̱ꞌ ni̱ꞌ nu̱u̱nꞌ re̱ꞌ, sáni nsa̱ꞌá rá jííꞌ yanaꞌán ni̱ꞌ. Jyáꞌa ni̱ꞌ ya̱ kutaꞌviꞌ ni̱ꞌ nu̱u̱nꞌ re̱ꞌ, sáá sukuáni jíkánꞌ táꞌvíꞌ ni̱ꞌ jie̱ꞌe̱ꞌ nú, sáá nákuetu ni̱ꞌ nu̱u̱nꞌ Ndiosíꞌ, va̱ni yakuááꞌ, va̱ni nuvi.
Nákúꞌun iniꞌ ni̱ꞌ ya̱ jiáku iniꞌ nú. Jee kuíni víꞌí niꞌ kune̱ꞌyá ni̱ꞌ noꞌó, sáva nusɨ̱ɨ̱ iniꞌ ánímaꞌ ni̱ꞌ.
Nákúꞌun iniꞌ ni̱ꞌ ya̱ ntu ñúnkúún ni ka̱ꞌ kúneí nijia iniꞌ nú Cristo. Xíꞌna suꞌva kúneí iniꞌ náñáꞌnú nú, Loida, jín nánáꞌ nú, Eunice. Jee ínú iniꞌ ni̱ꞌ, ya̱ suni sukuán kúneí iniꞌ nú nikaꞌ.
Saáva xinákúꞌun ni̱ꞌ iniꞌ nú, ya̱ chuꞌun káñá nú iniꞌ maánú kua̱tíñú nú ta̱ꞌvi̱ꞌ va̱ꞌa ya̱ nta̱ji Ndiosíꞌ nu̱u̱nꞌ nú, ya̱ kúvi ya̱ chíneí chituvi Ndiosíꞌ noꞌó, sáva saꞌá nú tiñu re̱ꞌ. Jee ta̱ꞌvi̱ꞌ vá níso nú jie̱ꞌe̱ꞌ ya̱ nchi̱só ni̱ꞌ naꞌá ni̱ꞌ xi̱ni̱ꞌ nú.
Chi nsá nta̱ji Ndiosíꞌ ɨɨn ta̱chi̱ꞌ nu̱u̱nꞌ-ó, ya̱ sáꞌá-a ya̱ núsɨ́ꞌɨ́ iniꞌ-ó. Chisaꞌ nta̱ji re̱ꞌ Ta̱chi̱ꞌ i̱i̱ꞌ re̱ꞌ ya̱ táji-i fuerza nu̱u̱nꞌ-ó, jín ya̱ kunu̱u̱nꞌ-ó táꞌán-ó, jín ya̱ nakeꞌen-ó maáó.
Koto kúkanuun nú nakani nú tu̱ꞌun váꞌa jie̱ꞌe̱ꞌ I̱toꞌoꞌ-ó. Jee suni koto kúkanuun nú jie̱ꞌe̱ꞌ ni̱ꞌ, ya̱ yɨ́ꞌɨ́ ni̱ꞌ veka̱a jie̱ꞌe̱ꞌ re̱ꞌ. Chisaꞌ tɨɨn jín ni̱ꞌ tu̱nóꞌó kunoꞌo-ó jie̱ꞌe̱ꞌ tu̱ꞌun váꞌa Cristo, sáni saꞌá fuerza ííꞌ níso Ndiosíꞌ ya̱ kuiñɨ ni̱ꞌin-ó.
Chi Ndiosíꞌ nsa̱ꞌá ya̱ nanitáꞌvíꞌ-ó, jee nkana re̱ꞌ yó sáva sasɨ́ɨ́n re̱ꞌ yó, ya̱ kuvi-ó ñɨvɨ re̱ꞌ ya̱ kɨtíñú-ó nu̱u̱nꞌ re̱ꞌ. Nsáꞌá re̱ꞌ suꞌva jín yó nsú jie̱ꞌe̱ꞌ ya̱ váꞌa nsa̱ꞌá-ó. Soo nsi̱káku re̱ꞌ yó, chi saá nkuini re̱ꞌ, chi suni íyó máni iniꞌ re̱ꞌ néꞌyá re̱ꞌ yó, ya̱ ntu íyó ni̱ꞌi̱nꞌ-ó maa. Jee ne̱ sáá ntiáꞌan kijiéꞌé ki̱ko̱o ñɨ̱vɨ́ íyó máni iniꞌ re̱ꞌ néꞌyá re̱ꞌ yó ya̱ yɨ́ꞌɨ́-ó nu̱u̱nꞌ Cristo Jesús.
Soo vitan nstúvi kájí re̱ꞌ ya̱ íyó máni iniꞌ re̱ꞌ néꞌyá re̱ꞌ yó, chi nta̱jí re̱ꞌ Cristo Jesús, ya̱ sáꞌá-a ya̱ nánitáꞌvíꞌ-ó. Jee Cristo síjíta re̱ꞌ ya̱ nki̱nóo-ó ñunéꞌyúꞌ níꞌiꞌ-ó, jee stúvi re̱ꞌ núnijínꞌ jín tu̱ꞌun váꞌa re̱ꞌ jie̱ꞌe̱ꞌ Jesús ya̱ kutekuꞌ-ó jín re̱ꞌ nɨ́ɨ́nkání, jee ni nku̱víꞌ-ó ka̱ꞌ.
Jee ñani Ndiosíꞌ nuꞌuꞌ sáva stekútu̱ꞌún ni̱ꞌ tu̱ꞌun váꞌa vá. Jee sáva kunisotíñú ni̱ꞌ, ya̱ kuvi ni̱ꞌ apóstol ya̱ chúichí Cristo; jín ya̱ kúvi ni̱ꞌ ɨɨn mestrúꞌ ya̱ xínéꞌénꞌ ni̱ꞌ [rá ñɨvɨ ntu kúvi Israel] tu̱ꞌun váꞌa vá.
Saáva nóꞌo ni̱ꞌ suꞌva. Soo ntu̱ví kúkanuun ni̱ꞌ, chi jíníꞌ ni̱ꞌ né ɨɨn ví ya̱ kúneí iniꞌ ni̱ꞌ, jee jínúꞌ kájí iniꞌ ni̱ꞌ ya̱ suvire̱ꞌ kúvi kumíváꞌa re̱ꞌ tiñu nte̱tíñú re̱ꞌ nuꞌuꞌ, <sup>a</sup> ne̱ ki̱vɨ̱ꞌ niko tuku re̱ꞌ.
\ft Tɨɨn nú tu̱ꞌun na̱a̱ꞌ nteso̱ꞌo nú ya̱ nxi̱néꞌénꞌ ni̱ꞌ noꞌó, sáva kúvi ichi kunikɨnꞌ nú, sáá kuneí iniꞌ-ó Cristo, jín sáá kunuun nú Ndiosíꞌ jín ñɨvɨ, jie̱ꞌe̱ꞌ yɨ́ꞌɨ́-ó nu̱u̱nꞌ Cristo Jesús.
Kumíváꞌa nú tu̱ꞌun váꞌa vá, ya̱ nte̱tíñú Ndiosíꞌ noꞌó tiñu ya̱ stekútu̱ꞌún nú maa, jie̱ꞌe̱ꞌ Ta̱chi̱ꞌ i̱i̱ꞌ re̱ꞌ chineí yó sáꞌá-ó maa, chi yɨ́ꞌɨ́ Ta̱chi̱ꞌ i̱i̱ꞌ iniꞌ yó.
Ya̱ jíníꞌ nú ya̱ nɨꞌɨ rá ñɨvɨ ñuunꞌ Asia nxi̱nóo maáráa nuꞌuꞌ, jee sava ráa ví Figelo jín Hermógenes.
Jíkánꞌ táꞌvíꞌ ni̱ꞌ nú I̱toꞌoꞌ-ó ya̱ kúnáꞌví iniꞌ re̱ꞌ rá ñɨvɨ táꞌán veꞌi Onesíforo, chi kue̱ꞌe̱ꞌ íchí nxi̱núváꞌa re̱ꞌ iniꞌ ni̱ꞌ, jee ntu nkukanuun re̱ꞌ jie̱ꞌe̱ꞌ ya̱ núꞌníꞌ ni̱ꞌ jín rá “cadena” ka̱a iniꞌ veka̱a.
Chi sáá nkenta re̱ꞌ ñuunꞌ Roma, jee kávii kuitɨꞌ nna̱nukú ñunkúún re̱ꞌ nuꞌuꞌ ne̱kua̱ꞌ nna̱niꞌin re̱ꞌ nuꞌuꞌ.
Jíkánꞌ táꞌvíꞌ ni̱ꞌ ya̱ kunáꞌví iniꞌ I̱toꞌoꞌ-ó re̱ꞌ, máá ki̱vɨ̱ꞌ nenta tuku I̱toꞌoꞌ-ó. Jee jíníꞌ va̱ꞌa nú na̱ja nchi̱neí re̱ꞌ ránuꞌuꞌ ñuunꞌ Éfeso.
Ɨɨn soldado va̱ꞌa ya̱ kua̱tíñú Cristo
Saáva noꞌó, ya̱ kúvi kuéntáꞌ se̱ꞌya maáníꞌ, chuneí iniꞌ nú jie̱ꞌe̱ꞌ ya̱ íyó máni iniꞌ Ndiosíꞌ ne̱ꞌyá re̱ꞌ yó, ya̱ yɨ́ꞌɨ́-ó nu̱u̱nꞌ Cristo Jesús.
Jee nta̱ká tu̱ꞌun, ya̱ nteso̱ꞌo nú ya̱ nkachiꞌ ni̱ꞌ nu̱u̱nꞌ nú, ichinúúnꞌ kue̱ꞌe̱ꞌ ñɨvɨ, ya̱ kúvi stúvi ráa maa; jee natetíñú nú tu̱ꞌun vá nu̱u̱nꞌ inka rá te̱e na̱a̱ꞌ, ya̱ síkúnkuvi va̱ꞌa ráa, ya̱ kuvi naxinéꞌénꞌ ráa maa nu̱u̱nꞌ rá inka ñɨvɨ.
Noꞌó, keꞌne iniꞌ nú jín ránꞌ rá tu̱nóꞌó kunoꞌo nú kuéntáꞌ ɨɨn soldado va̱ꞌa ya̱ jiátíñú Cristo Jesús.
Ni ɨɨn te̱e, ya̱ sáꞌá tiñu soldado kúvi re̱ꞌ, ntu̱ví chítéñú re̱ꞌ jín tiñu maáréꞌ saꞌá re̱ꞌ, chi íyó ya̱ sáꞌá re̱ꞌ tiñu ya̱ sáni kuíni te̱e tátúníꞌ nu̱u̱nꞌ re̱ꞌ.
Jee ɨɨn te̱e ya̱ sátíñú ni̱ꞌin chi̱kuꞌuꞌ, jee xíꞌna re̱ꞌ vá íyó ya̱ ni̱ꞌi̱nꞌ re̱ꞌ tataꞌ kene nu̱u̱nꞌ tiñu sáꞌá re̱ꞌ.
Kani iniꞌ nú jie̱ꞌe̱ꞌ ya̱ káchíꞌ ni̱ꞌ, jee máá I̱toꞌoꞌ-ó saꞌá ya̱ ki̱ku̱ꞌun iniꞌ nú nɨꞌɨ ˻yaꞌá˼.
Jee naku̱ꞌun iniꞌ nú Jesucristo, ya̱ nna̱tekuꞌ i̱i̱ꞌ re̱ꞌ jín yɨkɨkúñu re̱ꞌ nteñu rá níꞌiꞌ. Jee nkuvi re̱ꞌ ichiyúkúnꞌ rey David, ˻ya̱ nta̱túníꞌ ñuunꞌ Israel tió yanaꞌán˼. Yaꞌá ví sánikua̱ꞌ tu̱ꞌun váꞌa jie̱ꞌe̱ꞌ Cristo, ya̱ káchítu̱ꞌún ni̱ꞌ.
Jee jie̱ꞌe̱ꞌ tu̱ꞌun yaꞌá nóꞌo ni̱ꞌ tu̱nóꞌó, jee ne̱ núꞌníꞌ ni̱ꞌ jín “cadena” ka̱a, yɨ́ꞌɨ́ ni̱ꞌ iniꞌ veka̱a, kuéntáꞌ ɨɨn te̱e sáꞌá kua̱chi ni̱ꞌin ví ni̱ꞌ. Soo tu̱ꞌun Ndiosíꞌ, nsá núꞌníꞌ-i.
Saáva jiéꞌné iniꞌ ni̱ꞌ nɨꞌɨ tu̱nóꞌó yaꞌá jie̱ꞌe̱ꞌ rá ñɨvɨ nka̱ji Ndiosíꞌ, sáva ni̱ꞌi̱nꞌ ráa ya̱ nanitáꞌvíꞌ ráa, jie̱ꞌe̱ꞌ yɨ́ꞌɨ́ ráa nu̱u̱nꞌ Cristo Jesús, jee vii nasɨ́kuitɨꞌ kuneeꞌ ráa nɨ́ɨ́nkání jín re̱ꞌ.
Yaꞌá ví tu̱ꞌun ya̱ maa na̱a̱ꞌ nijia:
Chi retú niꞌiꞌ-ó jie̱ꞌe̱ꞌ yɨ́ꞌɨ́-ó nu̱u̱nꞌ re̱ꞌ, jee suni kutekuꞌ-ó jín re̱ꞌ.
Jee retú kuni̱ꞌin-ó kuiñɨ-ó jín re̱ꞌ sú nóꞌo-ó, jee suni tatúníꞌ-ó jín re̱ꞌ.
Soo retú kúichi iniꞌ-ó re̱ꞌ ya̱ nsú I̱toꞌoꞌ-ó ví re̱ꞌ,
jee suni kuichi iniꞌ re̱ꞌ kune̱ꞌyá re̱ꞌ yó ya̱ nsú ñɨvɨ re̱ꞌ kúvi-ó.
Retú ntu̱ví síkúnkuvi na̱a̱ꞌ-ó nu̱u̱nꞌ re̱ꞌ,
jee maáréꞌ chi íchí níkɨ́nꞌ re̱ꞌ síkúnkuvi na̱a̱ꞌ re̱ꞌ ya̱ nchi̱só yuꞌú re̱ꞌ nu̱u̱nꞌ-ó.
Chi Cristo ntu kúvi kumani re̱ꞌ sikúnkuvi na̱a̱ꞌ re̱ꞌ nu̱u̱nꞌ maáréꞌ ya̱ káchíꞌ re̱ꞌ.
Ɨɨn te̱e ya̱ kene na̱a̱ꞌ tiñu sáꞌá-a
Xinákúꞌun nú iniꞌ rá ñɨvɨ tu̱ꞌun yaꞌá. Jee ichinúúnꞌ Ndiosíꞌ, tatúníꞌ ni̱ꞌin nú nu̱u̱nꞌ ráa, ya̱ koto kántátúꞌun ráa jie̱ꞌe̱ꞌ ntáká tu̱ꞌun sáɨn. Chi ntu̱náꞌ íyótiñu-u nintíꞌín saꞌá ráa suꞌva, chi stívɨ́-ɨ nɨvɨ ya̱ tésóꞌo maa.
Nu̱nasɨ́ nú sáva kene na̱a̱ꞌ tiñu saꞌá nú nu̱u̱nꞌ Ndiosíꞌ, ya̱ ntu íyó kukanuun nú, chi xínéꞌénꞌ na̱a̱ꞌ nú tu̱ꞌun na̱a̱ꞌ re̱ꞌ.
Soo chusává nú rá tu̱ꞌun sáɨn nékáíyó káꞌánꞌ, ya̱ ntu íyó ñáꞌnú Ndiosíꞌ nu̱u̱nꞌ ráa, chi ñɨvɨ káꞌánꞌ suꞌva kúkueꞌeꞌ ráa ka̱ꞌ kuíká ráa nu̱u̱nꞌ ichi Ndiosíꞌ.
Jee kutenuun ka̱ꞌ rá tu̱ꞌun xínéꞌénꞌ ráa kuéntáꞌ jíka kueꞌiꞌ ti̱no̱ó. Suꞌva kúvi yaꞌá jín rá te̱e na̱ní Himeneo jín Fileto.
Suviráa ví ya̱ nku̱sɨ́ɨ́n nu̱u̱nꞌ ráa ya̱ nááꞌ, jee káchíꞌ ráa ya̱ ya njia̱ꞌa ya̱ nna̱tekuꞌ i̱i̱ꞌ rá ni̱yɨ jee ya nna̱noto rá ñunéꞌyúꞌ rává, jee suꞌva síjíta ráa ya̱ kúneí iniꞌ sava rá ñɨvɨ Cristo.
Soo íñɨ́ kutú tu̱ꞌun Ndiosíꞌ kuéntáꞌ íñɨ́ kutú ɨɨn koo nu̱u̱nꞌ samaꞌ-a. Jee níso vá tu̱ꞌun yaꞌá kuéntáꞌ ɨɨn seyúꞌ ya̱ káchíꞌ-i: “Jíníꞌ I̱toꞌoꞌ-ó rá ñɨvɨ yɨ́ꞌɨ́ nu̱u̱nꞌ re̱ꞌ”, jín “Nta̱ká ñɨvɨ ya̱ jiáꞌa yuꞌú ráa ya̱ I̱toꞌoꞌ ráa ví Cristo, íyó saꞌá sɨ́ɨ́n ráa maáráa nu̱u̱nꞌ rá níváꞌa.”
Iniꞌ ɨɨn veꞌi káꞌnú, nsá kua̱chi ko̱ꞌo̱ꞌ yɨyáꞌvi, ya̱ kúvi jín oro áxí plata, chi suni íyó nantíñú kúvi jín yutun jín ñuꞌun nkíxín. Jee sava ví nantíñú ya̱ jiátíñú ñunkúún. Jee sava ví nantíñú jiátíñú niva̱ꞌa ni.
Jee suni sukuán, retú ɨɨn ñɨvɨ saꞌá noo ninuꞌun maáa nu̱u̱nꞌ rá tu̱ꞌun niva̱ꞌa vá, jee kúvi vá ya̱ kua̱tíñú ñunkúún I̱toꞌoꞌ-ó, kuéntáꞌ ɨɨn ko̱ꞌo̱ꞌ ñunkúún, chi nsa̱ꞌá sɨ́ɨ́n re̱ꞌ maa ya̱ kɨtíñú-u nu̱u̱nꞌ re̱ꞌ, jee kootiñu-u nu̱u̱nꞌ I̱toꞌoꞌ-ó, chi ya íyó stákoo-o sáva saꞌá-a nɨꞌɨ tiñu váꞌa.
Kunu nú chusává maánú nu̱u̱nꞌ ya̱ níyo iniꞌ nú ya̱ sɨ̱ɨ̱ iniꞌ ɨɨn te̱e súchí. Jee kunikɨnꞌ nú ichi, ya̱ kino̱o na̱a̱ꞌ nú nu̱u̱nꞌ Ndiosíꞌ;
ya̱ tu̱ꞌun kuneí iniꞌ nú Cristo;
ya̱ tu̱ꞌun kunuunꞌ nú Ndiosíꞌ jín ñɨvɨ;
jín ya̱ tu̱ꞌun kuneeꞌ ñu̱nkúún nú jín táꞌán nú.
Jee saꞌá nú suꞌva jín rá ñɨvɨ ya̱ ni̱ka̱táꞌvíꞌ ráa jín ánímaꞌ noo nu̱u̱nꞌ Cristo, ya̱ kuvi re̱ꞌ I̱toꞌoꞌ ráa.
Jee chusává nú tu̱ꞌun naan ya̱ káꞌánꞌ sɨ̱ɨ̱ꞌ ni, jie̱ꞌe̱ꞌ ya̱ kántátúꞌun ñɨvɨ, chi jíníꞌ nú ya̱ suvivá sáꞌá ya̱ íyó ti̱xi̱nꞌ.
íyó ya̱ koo ñunkúún iniꞌ-i jín nɨꞌɨ ñɨvɨ;
jee íyó kuvi xinéꞌénꞌ-e;
íyó keꞌne iniꞌ-i;
jee íyó koo mású iniꞌ-i sáá nachuꞌun-u ichi váꞌa rá ñɨvɨ núníꞌin jín tu̱ꞌun na̱a̱ꞌ.
Sanaanꞌ ku̱ꞌva Ndiosíꞌ nakani iniꞌ ráa, ne̱ kenta kukáꞌnú iniꞌ ráa tu̱ꞌun na̱a̱ꞌ.
Jee suꞌva kenta na̱ku̱kájí iniꞌ ráa jee ka̱ku ráa xi̱ntíín kui̱ꞌna̱ꞌ kúñáꞌnú, nu̱u̱nꞌ nkininkava ráa jee ntɨɨn re̱ꞌ ráa sáva saꞌá ráa ya̱ kuíni re̱ꞌ.
Jye̱ꞌe̱ꞌ na̱ja koo rá ñɨvɨ ki̱vɨ̱ꞌ kua̱nɨꞌɨ
Suni tɨɨn kuéntáꞌ nú, ya̱ rá ki̱vɨ̱ꞌ kua̱nɨꞌɨ kiji tiempúꞌ i̱yo koo.
Chi koo ya̱ kunu̱u̱nꞌ rá ñɨvɨ maáráa ni;
jín ya̱ kunu̱u̱nꞌ ráa xu̱ꞌún;
jín ya̱ kaꞌanꞌ téyɨ́ɨ́ ráa;
jín ya̱ kani vi̱xi̱ꞌ iniꞌ ráa;
jín ya̱ tenu̱u̱nꞌ ráa si̱kɨ̱ꞌ ñɨvɨ jín si̱kɨ̱ꞌ Ndiosíꞌ;
jín ya̱ kujiáá iniꞌ ráa nu̱u̱nꞌ tátáꞌ ráa jín nu̱u̱nꞌ nánáꞌ ráa;
jín ya̱ ni nsá koo ya̱ kutaꞌviꞌ nu̱u̱nꞌ ráa;
jín ya̱ ni nkóo ya̱ ñáꞌnú nu̱u̱nꞌ ráa nu̱u̱nꞌ Ndiosíꞌ;
jín ya̱ ni nsá koo ñunkúún iniꞌ ráa jín táꞌán ráa;
jín ya̱ ni nsá nakava̱ꞌa ráa;
jín ya̱ kakuíyuꞌú ráa;
jín ya̱ nsá nakeꞌen ráa maáráa;
jín ya̱ xe̱e̱nꞌ niva̱ꞌa koo ráa;
jín ya̱ taꞌvi iniꞌ ráa kune̱ꞌyá ráa ya̱ váꞌa;
jín ya̱ xikóñáꞌán yuꞌuꞌ ráa ñanitáꞌán ráa nu̱u̱nꞌ rá te̱e jíto uꞌviꞌ rává;
jín ya̱ ni nsá niko iniꞌ ráa saꞌá ráa kua̱chi;
jín ya̱ kuꞌun téyɨ́ɨ́ víꞌí iniꞌ ráa;
jín ya̱ kunuun ráa ya̱ sɨ́ɨ́ iniꞌ maáráa nsú káꞌ kunuun ráa Ndiosíꞌ;
jín ya̱ kachiꞌ ráa ni ka̱ꞌ ya̱ yɨ́tíñú ráa nu̱u̱nꞌ Ndiosíꞌ,
soo jie̱ꞌe̱ꞌ tiñu sáꞌá ráa stúvi ráa ya̱ kuichi iniꞌ ráa maa,
Chusává nú nu̱u̱nꞌ ñɨvɨ ya̱ íyó suꞌva.
Chi sava rá ñɨvɨ vá kíní ráa maáráa iniꞌ rá veꞌi, jee kúneí ráa jín rá ñaꞌan níjin, chi ya̱ níso víꞌí ráña kua̱chi, chi túꞌva ráña kéꞌín ya̱ níyo víꞌí iniꞌ ráña.
Sukuáni núkú ráña kútúꞌva ráña inka tu̱ꞌun jiáá, soo ni nsá kuvi kenta kukáꞌnú iniꞌ ráña ya̱ nááꞌ.
Kuéntáꞌ rá te̱e tásɨ́ na̱ní Janes jín Jambres nnuniꞌin ráa nu̱u̱nꞌ Moisés tiempúꞌ yanaꞌán, suni sukuán rá ñɨvɨ xínáꞌví núníꞌin ráa nu̱u̱nꞌ ya̱ nááꞌ. Chi maá ñɨvɨ ni̱ta antúníꞌ ví ráa, jee nni̱kóyátá iniꞌ ráa nu̱u̱nꞌ tu̱ꞌun Cristo ya̱ kúneí iniꞌ-ó.<sup>a</sup>
Soo nkuéꞌnu víꞌí tiñu sáꞌá ráa, chi nijinꞌ kájí kutu̱vi nu̱u̱nꞌ nɨꞌɨ ñɨvɨ ya̱ kuvi ráa te̱e naan, kuéntáꞌ nnoꞌo u̱vi̱ꞌ rá te̱e ya̱ nnuniꞌin nu̱u̱nꞌ Moisés.
Tu̱ꞌun nu̱u̱nꞌ nɨ́ꞌɨ ya̱ tétíñú Pablo nu̱u̱nꞌ Timoteo
Soo noꞌó, nnikɨnꞌ nku̱mí va̱ꞌa nú tu̱ꞌun xínéꞌénꞌ ni̱ꞌ;
na̱sa jiáꞌnu ni̱ꞌ ichi na̱a̱ꞌ;
ná kúvi ya̱ ñúꞌún iniꞌ ni̱ꞌ saꞌá-a;
na̱sa kúneí iniꞌ ni̱ꞌ I̱toꞌoꞌ-ó;
na̱sa íyó káꞌnú iniꞌ ni̱ꞌ;
na̱sa ñúnúun ni̱ꞌ ñɨvɨ jín Ndiosíꞌ;
jín na̱sa kúníꞌin ni̱ꞌ íñɨ́ ni̱ꞌ jín Cristo.
Jee jíníꞌ nú na̱sa nito uꞌviꞌ ñɨvɨ nuꞌuꞌ; jín rá tu̱nóꞌó nóꞌo ni̱ꞌ, saá nkuvi jín nuꞌuꞌ rá ñuunꞌ Antioquía, Iconio jín Listra. Jee ñeꞌne iniꞌ niꞌ rá tu̱nóꞌó vá ya̱ nito uꞌviꞌ ráa nuꞌuꞌ yukuán, soo I̱toꞌoꞌ-ó nsi̱káku nuꞌuꞌ nu̱u̱nꞌ nɨꞌɨ ya̱ nnoꞌo ni̱ꞌ yukuán.
Chi ya̱ nááꞌ ví nijia ya̱ koto uꞌviꞌ ñɨvɨ nta̱ká rá ñɨvɨ ya̱ kuíni ráá kueꞌnu ráa ichi na̱a̱ꞌ sáni kuíni Ndiosíꞌ, jie̱ꞌe̱ꞌ nika̱ꞌ yɨ́ꞌɨ́ ráa nu̱u̱nꞌ Cristo Jesús.
Soo rá ñɨvɨ kaneꞌen ya̱ xínáꞌví ráa ñɨvɨ saa víꞌí káꞌ saꞌá ráa rá mánasɨ́ nijia ka̱ꞌ. Jee xináꞌví ráa rá ñɨvɨ, jee suni xináꞌví ñɨvɨ ráa.
Soo noꞌó, kuni̱ꞌin nú jín ya̱ nku̱tu̱ꞌvá nú, ya̱ kutú ánímaꞌ nú jie̱ꞌe̱ꞌ-e. Chi suvinú vá jíníꞌ né ɨɨn rá ñɨvɨ vá nxi̱néꞌénꞌ maa noꞌó.
Chi ne̱ sáá lúlí nú, jee ya jíníꞌ nú tu̱ꞌun Ndiosíꞌ níso nu̱u̱nꞌ tutuꞌ. Jee suvivá kúvi saꞌá-a ya̱ kutu̱ꞌva nú na̱sa ki̱vɨ nú nu̱u̱nꞌ nanitáꞌvíꞌ nú, jie̱ꞌe̱ꞌ ya̱ kuneí iniꞌ nú Cristo Jesús.
Nta̱ká tu̱ꞌun Ndiosíꞌ ya̱ níso nu̱u̱nꞌ tutuꞌ va̱ji ne̱ nu̱u̱nꞌ Ndiosíꞌ. Jee íyótiñu tu̱ꞌun vá ni̱ꞌi̱nꞌ-ó maa sáva xinéꞌénꞌ-ó ya̱ nááꞌ;
jee sáva naxinákutíñú-ó nu̱u̱nꞌ ñɨvɨ ya̱ sáꞌá niva̱ꞌa;
jee sáva nachuꞌun-ó ichi na̱a̱ꞌ ñɨvɨ;
jee sáva sikújia-ó ñɨvɨ kueꞌnu na̱a̱ꞌ ráa sáni kuíni Ndiosíꞌ.
Sáva ɨɨn ñɨvɨ ya̱ yɨ́ꞌɨ́ naꞌá Ndiosíꞌ ni̱ꞌi̱nꞌ-i maa, sáva jee kujia iniꞌ-i jee koo tu̱ꞌva-a sáva saꞌá-a nta̱ká tiñu váꞌa.
Tétíñú ni̱ꞌin ni̱ꞌ nu̱u̱nꞌ noꞌó ichinúúnꞌ Ndiosíꞌ jín Cristo Jesús, ya̱ keꞌneꞌ re̱ꞌ kua̱chi rá ñɨvɨ tékúꞌ jín rá níꞌiꞌ. Jín ya̱ nenta re̱ꞌ ñɨ̱vɨ́ yaꞌá, sáva tatúníꞌ re̱ꞌ nu̱u̱nꞌ nɨꞌɨ.
Saáva tétíñú ni̱ꞌin ni̱ꞌ nu̱u̱nꞌ noꞌo: ya̱ kachitu̱ꞌún nú tu̱ꞌun váꞌa jie̱ꞌe̱ꞌ re̱ꞌ.
Naniꞌvɨ iniꞌ nú kachitu̱ꞌún nú maa nu̱u̱nꞌ ñɨvɨ sáá íyó tiempúꞌ nune jee súníka ntu̱ví tiempúꞌ nune.
Naxinákutíñú nú nu̱u̱nꞌ rá ñɨvɨ ya̱ saꞌá niva̱ꞌa;
jee kuxeenꞌ nú nu̱u̱nꞌ ráa;
jín nɨꞌɨ ya̱ káꞌnú íyó iniꞌ nú jín ya̱ xinéꞌénꞌ nú.
Chi kiji tiempúꞌ ya̱ ni nsá kéꞌné iniꞌ rá ñɨvɨ tésóꞌo ráa tu̱ꞌun na̱a̱ꞌ ya̱ xínéꞌénꞌ-ó, chi sáni níyo iniꞌ maáráa, jee nukú ráa kue̱ꞌe̱ꞌ te̱e ya̱ xínéꞌénꞌ tu̱ꞌun sáni táꞌán iniꞌ ráa teso̱ꞌo ráa.
Jee nateeyátá ráa so̱ꞌo̱ꞌ ráa nu̱u̱nꞌ tu̱ꞌun káꞌánꞌ na̱a̱ꞌ Ndiosíꞌ, jee nusɨ́ɨ́n ráa nu̱u̱nꞌ-u, sáva tɨɨn ráa kuentúꞌ yanaꞌán, ya̱ kúvi kuentúꞌ ni.
Soo noꞌó, kuꞌun kájí iniꞌ nú nu̱u̱nꞌ nta̱ká tiñu;
keꞌne iniꞌ nú tu̱nóꞌó;
saꞌá nú tiñu ya̱ kachitu̱ꞌún nú tu̱ꞌun váꞌa jie̱ꞌe̱ꞌ Cristo;
jee sikúnkuvi va̱ꞌa nú tiñu sáꞌá nú nu̱u̱nꞌ Ndiosíꞌ.
Jee nuꞌuꞌ, nasoko ni̱ꞌ maáníꞌ nu̱u̱nꞌ Ndiosíꞌ, chi va̱ji kenta ki̱vɨ̱ꞌ kaꞌniꞌ ráa nuꞌuꞌ jie̱ꞌe̱ꞌ re̱ꞌ, jee kɨ̱ꞌɨ̱nꞌ ni̱ꞌ.
Kuéntáꞌ te̱e síkɨ́ va̱ꞌa, nnu̱nasɨ́ ni̱ꞌ nsa̱ꞌá va̱ꞌa ni̱ꞌ fesáꞌ jie̱ꞌe̱ꞌ tu̱ꞌun váꞌa re̱ꞌ. Jee kuéntáꞌ te̱e jínu va̱ꞌa “carrera”, nku̱neí ni̱ꞌ nsi̱jínu ni̱ꞌ ya̱ nsi̱kúnkuvi ni̱ꞌ ne̱ nu̱u̱nꞌ nɨ́ꞌɨ tiñu ya̱ nta̱ji Ndiosíꞌ nu̱u̱nꞌ ni̱ꞌ. Jee nnikɨnꞌ ni̱ꞌin ni̱ꞌ tu̱ꞌun kúneí iniꞌ-ó.
Jee vitara ñúꞌún va̱ꞌa ta̱ꞌvi̱ꞌ ni̱ꞌ, <sup>a</sup> ya̱ taji I̱toꞌoꞌ-ó nu̱u̱nꞌ ni̱ꞌ jie̱ꞌe̱ꞌ jiáꞌnu na̱a̱ꞌ ni̱ꞌ nu̱u̱nꞌ re̱ꞌ. Jee taji re̱ꞌ maa nu̱u̱nꞌ ni̱ꞌ ki̱vɨ̱ꞌ nenta tuku re̱ꞌ keꞌneꞌ re̱ꞌ rá kua̱chi, chi na̱a̱ꞌ jiéꞌnéꞌ re̱ꞌ kua̱chi. Jee nsú kua̱chi nu̱u̱nꞌ maáníꞌ taji re̱ꞌ ta̱ꞌvi̱ꞌ vá, chi suni ku̱ꞌva re̱ꞌ ta̱ꞌvi̱ꞌ vá nu̱u̱nꞌ nta̱ká ñɨvɨ ya̱ ñúnúun ráa ya̱ niji re̱ꞌ.
Tu̱ꞌun ya̱ káꞌánꞌ maá Pablo jín Timoteo
Kuniꞌvɨ iniꞌ nú kiji ñama nú kine̱ꞌyá nú nuꞌuꞌ.
Chi Demas nxi̱nóo nuꞌuꞌ, chi ñúnúun re̱ꞌ ka̱ꞌ rá íyó ñɨ̱vɨ́ yaꞌá, jee kua̱ꞌa̱nꞌ re̱ꞌ ne̱ ñuunꞌ Tesalónica. Jee Crescente kua̱ꞌa̱nꞌ ñuunꞌ Galacia. Jee Tito kua̱ꞌa̱nꞌ ñuunꞌ Dalmacia.
Jee kua̱chi métúꞌún ni Lucas íyó jín ni̱ꞌ. Jee nanukú nú Marcos, jee kiji nú jín re̱ꞌ yaꞌá, chi íyótiñu re̱ꞌ chineí re̱ꞌ nuꞌuꞌ saꞌá ni̱ꞌ tiñu yaꞌá nu̱u̱nꞌ Ndiosíꞌ.
Jee Tíquico, nta̱jí ni̱ꞌ re̱ꞌ kua̱ꞌa̱nꞌ re̱ꞌ ñuunꞌ Éfeso.
Sáá kiji nú, jee kunaꞌá nú so̱kotóꞌ, ya̱ nxi̱nóo ni̱ꞌ ñuunꞌ Troas iniꞌ veꞌi Carpo. Jee suni kunaꞌá nú rá tutuꞌ níso tu̱ꞌun kiji jín nú. Jee ya̱ ñáꞌnú ka̱ꞌ kunaꞌá nú kiji ví rá tutuꞌ níso tu̱ꞌun ya̱ ñáꞌnú ka̱ꞌ, ya̱ kúvi ñɨɨn sana.
Alejandro, ya̱ teñuꞌunꞌ ka̱a jee násaꞌá re̱ꞌ nantíñú maa, niva̱ꞌa víꞌí nsa̱ꞌá re̱ꞌ jín ni̱ꞌ, soo I̱toꞌoꞌ-ó nachunáán nu̱u̱nꞌ re̱ꞌ sánikua̱ꞌ nsa̱ꞌá niva̱ꞌa re̱ꞌ.
Jee suni kumí nú maánú nu̱u̱nꞌ re̱ꞌ, chi nnuniꞌin víꞌí re̱ꞌ nu̱u̱nꞌ tu̱ꞌun xínéꞌénꞌ-ó.
Jee sáá nnama ni̱ꞌ maáníꞌ ichinúúnꞌ rá te̱e jiéꞌnéꞌ kua̱chi ya̱ xíꞌnañúꞌún, jee ni ɨɨn ñɨvɨ ntu nnákuíñɨꞌ ráa jín ni̱ꞌ, chi nta̱ká ráa nxi̱nóo métúꞌún nuꞌuꞌ. Varéáꞌ ntɨ́ɨn kuéntáꞌ Ndiosíꞌ maa si̱kɨ̱ꞌ ráa.
Soo máá I̱toꞌoꞌ-ó ni̱ñɨ jín ni̱ꞌ jee nchi̱neí chituvi re̱ꞌ nuꞌuꞌ, sáva sikúnkuvi ni̱ꞌ kachitu̱ꞌún ni̱ꞌ tu̱ꞌun váꞌa re̱ꞌ, sáva teso̱ꞌo nta̱ká ñɨvɨ ya̱ ntu kúvi Israel maa. Jee nsi̱káku re̱ꞌ nuꞌuꞌ nu̱u̱nꞌ tu̱nóꞌó xinóꞌo ñɨvɨ xe̱e̱nꞌ niva̱ꞌa, kuéntáꞌ nsi̱káku re̱ꞌ nuꞌuꞌ nu̱u̱nꞌ maá yuꞌú nikaꞌa.
Jee sikáku I̱toꞌoꞌ-ó nakeꞌen re̱ꞌ nuꞌuꞌ nu̱u̱nꞌ nɨꞌɨ tiñu níváꞌa ya̱ noꞌó ni̱ꞌ. Jee kumí kutú re̱ꞌ nuꞌuꞌ ne̱kua̱ꞌ ki̱vɨ ni̱ꞌ ñuunꞌ ya̱ íyó súkún nu̱u̱nꞌ tátúníꞌ re̱ꞌ. Nakuetúꞌún-ó ya̱ vii nasɨ́kuitɨꞌ kúñáꞌnú re̱ꞌ nɨ́ɨ́nkání. Suꞌva koo.
Nu̱ nɨ́ꞌɨ, jiáꞌa Pablo ɨɨn tu̱ꞌun jíkátu̱ꞌún re̱ꞌ jie̱ꞌe̱ꞌ ñɨvɨ jee jíkánꞌ re̱ꞌ ya̱ váꞌa kuvi jín Timoteo
Jyáꞌa ni̱ꞌ ɨɨn tu̱ꞌun káva̱ꞌa nu̱u̱nꞌ Prisca jín Aquila, jín nu̱u̱nꞌ rá ñɨvɨ táꞌán veꞌi Onesíforo.
Jee Erasto nkino̱o ñuunꞌ Corinto. Jee nxi̱nóo ni̱ꞌ Trófimo ñuunꞌ Mileto, chi kúꞌvíꞌ re̱ꞌ.
Kuniꞌvɨ iniꞌ nú kiji nú ne̱ ntiáꞌan kenta rá yo̱o̱ꞌ kuvíjin. Jee Eubulo, jín Pudente, jín Lino, jín Claudia, jín nɨꞌɨ rá ñanitáꞌán-ó táji ráa ɨɨn tu̱ꞌun káva̱ꞌa nu̱u̱nꞌ nú.
Jee na̱ ka̱ꞌ I̱toꞌoꞌ-ó kúnaka ñaꞌan re̱ꞌ ka̱ꞌ noꞌó. Na̱ ka̱ꞌ koo ma̱ni̱ iniꞌ Ndiosíꞌ ka̱ꞌ jín ránoꞌó. Sukuán koo. Amén.
Tutuꞌ ntee Pablo nu̱u̱nꞌ Tito
Pablo ntee nu̱u̱nꞌ Tito
chi íyó tuneí iniꞌ-ó ya̱ kutekuꞌ-ó nɨ́ɨ́nkání jín re̱ꞌ, chi nchi̱sóyuꞌú re̱ꞌ maa, ne̱ ntiáꞌan ka̱ꞌ kijiéꞌé kɨ̱ko̱o ñɨ̱vɨ́. Jee ntu kátúꞌún re̱ꞌ.
Jee vitanre nkenta tiempúꞌ ñani re̱ꞌ, ya̱ stúvi re̱ꞌ tu̱ꞌun re̱ꞌ, jín ya̱ káchítu̱ꞌún ni̱ꞌ maa. Chi nte̱tíñú re̱ꞌ nuꞌuꞌ saꞌá ni̱ꞌ maa, sáni nta̱túníꞌ re̱ꞌ. Jee suvire̱ꞌ ví ya̱ sáꞌá re̱ꞌ ya̱ nanitáꞌvíꞌ-ó.
Tée ni̱ꞌ tutuꞌ yaꞌá nu̱u̱nꞌ nú, Tito. Suvinú ví nijia kuéntáꞌ se̱ꞌya ni̱ꞌ, ya̱ nuún kuneí iniꞌ-ó Cristo.
Tátáꞌ-ó ví Ndiosíꞌ jee Cristo Jesús sáꞌá re̱ꞌ ya̱ nanitáꞌvíꞌ-ó. Na̱ ka̱ koo ma̱ni̱ iniꞌ ráa ka̱ꞌ kune̱ꞌyá ráa noꞌó, jín ya̱ kunee va̱ꞌa nú saꞌá ráa.
Tiñu sáꞌá Tito nu̱u̱nꞌ ñuꞌun káá sɨ́ɨ́n ma̱ꞌñú nteñuꞌun na̱ní Creta
Nxi̱nóo ni̱ꞌ noꞌó ñuunꞌ Creta, sáva nasaꞌá nú rá tiñu nkumani saꞌá-ó, jín sáva kani nú rá te̱e kúñáꞌnú kosoꞌ ráa nu̱u̱nꞌ rá ñɨvɨ kúneí iniꞌ ráa Cristo, ya̱ nééꞌ ráa ta ñuunꞌ tɨ́ɨn Creta, sáni nte̱tíñú ni̱ꞌ noꞌó.
Rá te̱e vá, íyó kúvi ráa te̱e, ya̱ ntu̱náꞌ íyó chikua̱chi ñɨvɨ ráa. Íyó kúvi re̱ꞌ yɨɨ́ métúꞌún ñaꞌan ni ˻ne̱ kuviꞌ ña˼. Jee rá se̱ꞌya ráa íyó ínú iniꞌ rává tu̱ꞌun Cristo, jee nkúvi chikua̱chi ñɨvɨ rá se̱ꞌya ráa, chi ntu jiáꞌa sáꞌá rává, chi ni ntu kújiáá iniꞌ rává.
Chi te̱e kúñáꞌnú ya̱ kua̱tíñú Ndiosíꞌ kumí re̱ꞌ rá ñɨvɨ kúneí iniꞌ ráa Cristo, saáva maáréꞌ íyó kúvi re̱ꞌ ɨɨn te̱e:
ya̱ ntu kúvi chikua̱chi ñɨvɨ;
jín ya̱ ntu jiáni téyɨ́ɨ́ iniꞌ;
jín ya̱ ntu xe̱e̱n iniꞌ;
jín ya̱ ntu jíꞌi víꞌí nixiꞌ jee ntu jíni;
jín ya̱ ntu núkú tuntíxín;
jín ya̱ ntu uꞌvi iniꞌ xu̱ꞌún, ya̱ ntu ni̱ꞌi̱nꞌ ninuꞌun vá.
Soo íyó kúvi re̱ꞌ ɨɨn te̱e ya̱ íyó máni iniꞌ, ya̱ ku̱ꞌva re̱ꞌ ntíꞌ veꞌi kino̱o ñɨvɨ jíka ichi;
jín ya̱ ñúnúun ya̱ váꞌa;
jín ya̱ jiáni kájí iniꞌ;
jín ya̱ jíka na̱a̱ꞌ;
jín ya̱ sáꞌá sɨ́ɨ́n re̱ꞌ maáréꞌ ya̱ nkɨ́ɨ re̱ꞌ nu̱u̱nꞌ ya̱ níváꞌa sáni kuíni Ndiosíꞌ;
jín ya̱ nákeꞌen re̱ꞌ maáréꞌ.
Jee íyó kuiñɨ ni̱ꞌin re̱ꞌ jín tu̱ꞌun na̱a̱ꞌ ya̱ kúvi kúneí iniꞌ-ó, sáni nxi̱néꞌénꞌ-ó, sáva kuvi nasáneí re̱ꞌ iniꞌ rá ñɨvɨ jín tu̱ꞌun na̱a̱ꞌ váꞌa ya̱ xinéꞌénꞌ re̱ꞌ. Jee suni sáva kuvi nachuꞌun re̱ꞌ ichi na̱a̱ꞌ ñɨvɨ ya̱ núníꞌin ráa káꞌánꞌ ráa si̱kɨ̱ꞌ tu̱ꞌun váꞌa Ndiosíꞌ.
Chi íyó kue̱ꞌe̱ꞌ rá ñɨvɨ kújiáá iniꞌ, jín ya̱ káꞌánꞌ ka̱ꞌá, jín ya̱ xínáꞌví. Jee suꞌva víꞌí ka̱ꞌ sáꞌá rá ñɨvɨ ya̱ xínéꞌénꞌ ráa ya̱ íyó kɨꞌɨ-ó ñujiínꞌ ñɨvɨ Israel jín ya̱ íyó sáꞌá-ó “costumbre” Israel, ya̱ káchíꞌ-ó “circuncidar”.<sup>a</sup>
Íyó kasɨꞌ-ó yuꞌú rá ñɨvɨ ya̱ sáꞌá suꞌva, chi stívɨ́ ráa nɨꞌɨ ñɨvɨ sava rá veꞌi. Chi xínéꞌénꞌ ráa tu̱ꞌun ya̱ ntu íyó xinéꞌénꞌ ráa, sáva ni̱ꞌi̱nꞌ ráa xu̱ꞌún, ya̱ nsá ninuꞌun níꞌínꞌ ráa maa.
˻Suꞌva˼ nkachiꞌ ɨɨn te̱e tu̱ꞌva, <sup>b</sup> ya̱ táꞌán ñuunꞌ Creta kúvi re̱ꞌ, jee nkachiꞌ re̱ꞌ: “Rá ñɨvɨ ñuunꞌ Creta sukuáni kúvi ñɨvɨ túꞌún. Jee íyó ráa kuéntáꞌ kitɨ yúkú. Jee ne̱ꞌí ráa jee kúxí ráa.”
Jee ya̱ naáꞌ ví ya̱ nkachiꞌ re̱ꞌ. Saáva kuxeenꞌ ni̱ꞌin nú nu̱u̱nꞌ rá ñɨvɨ xínéꞌénꞌ tu̱ꞌun túꞌún, sáva nakuneí na̱a̱ꞌ váꞌa iniꞌ ráa ya̱ naáꞌ;
jee sáva nsáꞌá ráa kuéntáꞌ rá kuentúꞌ yanaꞌán, ya̱ sátúꞌún rá ñɨvɨ Israel; jee sáva nsáꞌá ráa kuéntáꞌ rá tu̱ꞌun, ya̱ tátúníꞌ kua̱chi rá ñɨvɨ ni, ya̱ nakui̱ñɨ̱ yátá nu̱u̱nꞌ tu̱ꞌun na̱a̱ꞌ.
Rá ñɨvɨ íyó ninuꞌun, jiáni ninuꞌun iniꞌ ráa jie̱ꞌe̱ꞌ nta̱ká nantíñú. Soo rá ñɨvɨ máñáꞌ ya̱ ntu ínú iniꞌ ráa tu̱ꞌun na̱a̱ꞌ, jee ntu̱náꞌ jiáni ninuꞌun iniꞌ ráa jie̱ꞌe̱ꞌ ni ɨɨn nantíñú, chi ñúꞌún máñáꞌ antúníꞌ ráa jee ntu jíníꞌ ráa ya̱ níso kua̱chi si̱kɨ̱ꞌ ráa.<sup>c</sup>
Káchíꞌ ráa ya̱ ma̱ni̱ꞌ ráa jín Ndiosíꞌ, soo jín tiñu sáꞌá ráa, túvi ya̱ jíníichiꞌ ráa re̱ꞌ.
jee jiáá iniꞌ ráa;
jee ni ntu kúvi saꞌá ráa ni ɨɨn na̱ tíñú váꞌa.
Tu̱ꞌun na̱a̱ꞌ váꞌa Ndiosíꞌ ya̱ xínéꞌénꞌ-ó
Soo noꞌó, kachiꞌ nú tu̱ꞌun ya̱ íyó sánikua̱ꞌ kúvi tu̱ꞌun na̱a̱ꞌ váꞌa xínéꞌénꞌ-ó.
Xinéꞌénꞌ nú rá te̱e ñáꞌnú, ya̱ ntu jíꞌi víꞌí jee ntu jíni ráa;
jín ya̱ ñáꞌnú iniꞌ ráa;
jín ya̱ kuꞌun kájí iniꞌ ráa;
jín ya̱ kuiñɨ na̱a̱ꞌ kutú ráa ya̱ kúneí iniꞌ ráa Cristo;
jín ya̱ kunuun ráa rá ñɨvɨ jín Ndiosíꞌ;
jín ya̱ kuni̱ꞌin ráa kuiñɨ ni̱ꞌin ráa jín Jesús.
Jee suni sukuán xinéꞌénꞌ nú rá ñaꞌan ñáꞌnú, ya̱ kaka na̱a̱ꞌ ráña, ya̱ kɨtíñú ráña nu̱u̱nꞌ Ndiosíꞌ;
jín ya̱ nkákuíyuꞌú ráña;
jín ya̱ nsú máátiñu jíꞌi sáꞌá ráña;
jín ya̱ xinéꞌénꞌ ráña ya̱ váꞌa;
sáva sikújia ráña iniꞌ rá ñaꞌan súchí ka̱ꞌ, ya̱ kunuun ráa rá yɨɨ́ ráa;
jín ya̱ kunuun ráa rá se̱ꞌya ráa;
jín ya̱ kuꞌun kájí iniꞌ ráa;
jín ya̱ koo ninuꞌun ráa;
jín ya̱ kuneen kuéntáꞌ ráa veꞌi ráa;
jín ya̱ koo ñunkúún iniꞌ ráa;
jín ya̱ kɨꞌɨ ráa chi̱ji naꞌá yɨɨ́ ráa;
sáva nkákuíyuꞌú inka ñɨvɨ jie̱ꞌe̱ꞌ tu̱ꞌun Ndiosíꞌ.
Suni sukuán xiníꞌvɨ́ nú iniꞌ rá te̱e súchí ka̱ꞌ ya̱ kani kájí iniꞌ ráa,
jín nta̱ká tiñu. Jee noꞌó, saꞌá nú tiñu váꞌa sáva kuvi nú ɨɨn ichi váꞌa kunikɨnꞌ ráa. Ni xinéꞌénꞌ nú, jee koo na̱a̱ꞌ nú,
jín ya̱ koo ñáꞌnú iniꞌ nú,
jín ya̱ kaꞌanꞌ na̱a̱ꞌ va̱ꞌa nú tu̱ꞌun na̱a̱ꞌ,
ya̱ ni ɨɨn ñɨvɨ nkúvi natai̱chi̱ꞌ maa, jee sáva kukanuun ñɨvɨ nuniꞌin jín noꞌó, chi nkúvi kaꞌanꞌ niva̱ꞌa ráa kune̱ꞌyá ráa yó.
Xiníꞌvɨ́ nú iniꞌ rá musúꞌ<sup>a</sup> ya̱ kɨꞌɨ ráa naꞌá rá i̱toꞌo ráa;
jín ya̱ nníkó yuꞌú ráa nu̱u̱nꞌ rá i̱toꞌo ráa;
jín ya̱ nsákuíꞌna ráa;
chisaꞌ kuvi ráa ñɨvɨ na̱a̱ꞌ, sáva kuvi kuneí iniꞌ i̱toꞌo ráa maáráa jín nɨꞌɨ ya̱ sáꞌá ráa,
sáva sukuán sikútú vii ráa tu̱ꞌun xínéꞌénꞌ-ó jie̱ꞌe̱ꞌ Ndiosíꞌ, ya̱ sáꞌá-a ya̱ nanitáꞌvíꞌ-ó.
Chi ntu̱vi nu̱u̱nꞌ nɨꞌɨ ñɨvɨ, ya̱ íyó máni iniꞌ Ndiosíꞌ néꞌyá re̱ꞌ ñɨvɨ, ˻sáá nta̱jí re̱ꞌ Cristo, ˼ ya̱ sáꞌá re̱ꞌ ya̱ nanitáꞌvíꞌ ñɨvɨ.
Jie̱ꞌe̱ꞌ ya̱ íyó máni iniꞌ re̱ꞌ, jee suꞌva síkújia re̱ꞌ iniꞌ-ó, ya̱ chusává-ó maáó nu̱u̱nꞌ ichi niva̱ꞌa ya̱ ntu íyó sáni kuíni Ndiosíꞌ, jín nu̱u̱nꞌ ya̱ níyo iniꞌ-ó, ya̱ íyó sáni níyo iniꞌ rá ñɨvɨ ñɨ̱vɨ́ ya̱ ntu chiꞌi ráa maáráa naꞌá Ndiosíꞌ. Jee suꞌva síkújia re̱ꞌ iniꞌ-ó, ya̱ tiempúꞌ vitan kueꞌnu kájí-ó;
jín ya̱ kaka na̱a̱ꞌ-ó nu̱u̱nꞌ Ndiosíꞌ;
jín ya̱ kɨtíñú-ó nu̱u̱nꞌ ichi na̱a̱ꞌ sáni kuíni Ndiosíꞌ.
Jee síkújia re̱ꞌ iniꞌ-ó kueꞌnu-ó suꞌva, ni nétu-ó ki̱vɨ̱ꞌ ya̱ nikó Cristo Jesús, ya̱ na̱ ka̱ꞌ netuꞌ ka̱ꞌ kúvi-ó, ya̱ íyó tuneí iniꞌ-ó. Jee ne̱ tu̱u̱nꞌ nasɨ́kuitɨꞌ tu̱vi re̱ꞌ, sáá nikó re̱ꞌ, chi Ndiosíꞌ máá ñáꞌnú nu̱u̱nꞌ nɨꞌɨ ví re̱ꞌ, jee sáꞌá re̱ꞌ ya̱ nanitáꞌvíꞌ-ó.
Chi njia̱ꞌa re̱ꞌ maáréꞌ ya̱ kuviꞌ re̱ꞌ jie̱ꞌe̱ꞌ-ó, sáva chunáán nkáꞌnú re̱ꞌ maáréꞌ nu̱u̱nꞌ Ndiosíꞌ jie̱ꞌe̱ꞌ-ó, sáva nakani núne re̱ꞌ yó naꞌá nta̱ká nu̱u̱nꞌ ya̱ niva̱ꞌa. Jee nna̱saꞌá noo nɨꞌɨ kuitɨꞌ re̱ꞌ kua̱chi níso aníma-ó, sáva kuvi-ó ñɨvɨ maáréꞌ, sáva kuꞌun káñá iniꞌ-ó saꞌá-ó ya̱ váꞌa.
Rá tu̱ꞌun yaꞌá vá xinéꞌénꞌ nú. Kaꞌanꞌ ni̱ꞌin nú jín nɨꞌɨ tiñu níso nú, sáva xiníꞌvɨ́ nú iniꞌ rá ñɨvɨ, jee nuxeenꞌ nú nu̱u̱nꞌ ñɨvɨ ya̱ saꞌá niva̱ꞌa. Koto jiáꞌnu niva̱ꞌa nú, sáva ni ɨɨn ñɨvɨ nku̱nííchíꞌ ráa noꞌó.
Na̱sa kueꞌnu rá ñɨvɨ kúneí iniꞌ ráa Cristo
Xinákúꞌun nú iniꞌ rá ñɨvɨ kúneí iniꞌ ráa Cristo, ya̱ kɨꞌɨ ráa chi̱ji naꞌá rá te̱e tátúníꞌ jín rá te̱e nísotíñú, ya̱ kaníjiá ráa rává;
jín ya̱ koo káñá iniꞌ ráa saꞌá ráa nta̱ká tiñu váꞌa;
jín ya̱ nkákuíyuꞌú ráa jie̱ꞌe̱ꞌ ni ɨɨn ñɨvɨ;
jín ya̱ nkántátúꞌún ráa;
chisaꞌ koo ñu̱nkúún iniꞌ ráa;
jín ya̱ koo mású iniꞌ ráa jín nɨꞌɨ ñɨvɨ.
Chi nékúvi suni sáá maáó nkuvi-ó ñɨvɨ naan;
jee nku̱jiáá iniꞌ-ó;
jee maáó ni̱ka̱ꞌ ni̱nu̱ꞌ iniꞌ rá tu̱ꞌun xínáꞌví;
jee nyɨ̱ꞌɨ-ó chi̱ji xi̱ntíín kéꞌín ya̱ níyo iniꞌ jín xi̱ntíín kéꞌín ya̱ sɨ̱ɨ̱ iniꞌ;
jee níváꞌa ñaꞌnu-ó;
jee ni̱yo uꞌvi iniꞌ-ó;
jee ntaꞌvi iniꞌ ñɨvɨ nne̱ꞌyá ráa yó;
jee ntaꞌvi iniꞌ-ó nne̱ꞌyá-ó ɨɨn inka-ó.
Soo Ndiosíꞌ, ya̱ sáꞌá ya̱ nanitáꞌvíꞌ-ó, sáá nstúvi re̱ꞌ ya̱ kúváꞌa iniꞌ re̱ꞌ néꞌyá re̱ꞌ yó, jín ya̱ ñúnúun re̱ꞌ ñɨvɨ,
jee sikáku re̱ꞌ yó, nsú jie̱ꞌe̱ꞌ tiñu na̱a̱ꞌ nsa̱ꞌá-ó ví, chisaꞌ sikáku re̱ꞌ yó chi nku̱náꞌví iniꞌ re̱ꞌ nne̱ꞌyá re̱ꞌ yó. Jee nsi̱káku re̱ꞌ yó jie̱ꞌe̱ꞌ ya̱ Ta̱chi̱ꞌ i̱i̱ꞌ re̱ꞌ nna̱sánoo aníma-ó, jee suꞌva nsa̱ꞌá re̱ꞌ ya̱ nna̱kaku jiáá tuku-ó, jín jie̱ꞌe̱ꞌ ya̱ nsama re̱ꞌ iniꞌ-ó sáva nujiáá-ó.
Nta̱ji Ndiosíꞌ maa, sáva ni̱ꞌi̱nꞌ-ó ta̱ꞌvi̱ꞌ ya̱ kutekuꞌ-ó nɨ́ɨ́nkání jín re̱ꞌ, ya̱ íyó tuneí iniꞌ-ó, chi nsi̱iyo re̱ꞌ kua̱chi nsa̱ꞌá-ó sáva ku̱ꞌvayuꞌú re̱ꞌ ya̱ kino̱o na̱a̱ꞌ-ó nu̱u̱nꞌ re̱ꞌ, chi íyó máni iniꞌ re̱ꞌ néꞌyá re̱ꞌ yó, ya̱ ntu íyó ni̱ꞌi̱nꞌ-ó maa.
Tu̱ꞌun yaꞌá ví máá na̱a̱ꞌ nijia. Jee kuíni ni̱ꞌ, ya̱ íchí sanáa ni̱ꞌin nú rá tu̱ꞌun yaꞌá, nu̱u̱nꞌ rá ñɨvɨ kúneí iniꞌ ráa Ndiosíꞌ, sáva kɨtíñú ráa saꞌá ráa rá tiñu váꞌa. Jee ya̱ va̱ꞌa víꞌí ví rá tu̱ꞌun yaꞌá, jee íyótiñu nu̱u̱nꞌ rá ñɨvɨ.
Soo chusává nú nu̱u̱nꞌ tu̱ꞌun naan jie̱ꞌe̱ꞌ kántátúꞌun ñɨvɨ;
jín nu̱u̱nꞌ tu̱ꞌun káꞌánꞌ jie̱ꞌe̱ꞌ na̱sa va̱ji rá jííꞌ-ó yanaꞌán;
jín nu̱u̱nꞌ tuntíxín;
jín nu̱u̱nꞌ kantátúꞌun ñɨvɨ jie̱ꞌe̱ꞌ ley njia̱ꞌa Ndiosíꞌ nu̱u̱nꞌ Israel;
chi ntu íyótiñu rá tu̱ꞌun vá, chi tu̱ꞌun sáɨn ni ví.
Retú íyó ɨɨn ñɨvɨ ya̱ núkú ya̱ sasɨ́ɨ́n-ɨ rá ñanitáꞌán-ó ya̱ yɨ́ꞌɨ́ ichi Cristo, stúꞌva maa ɨɨn íchí áxí ya̱ úvíꞌ íchí. Jee retú ntu sáma-a, tava maa nu̱u̱nꞌ grupo vá kɨ̱ꞌɨ̱nꞌ-ɨ.
Chi jíníꞌ nú, ya̱ ñɨvɨ suꞌva stívɨ́-ɨ maáa, jín ya̱ sáꞌá-a kua̱chi, jee maáa sáꞌá kini maáa.
Tu̱ꞌun ya̱ nta̱túníꞌ Pablo nu̱u̱nꞌ Tito
Sáá tají ni̱ꞌ Artemas áxí Tíquico nu̱u̱nꞌ nú, jee saꞌá fesáꞌ kɨ̱ꞌɨ̱nꞌ ñamaꞌ nú kɨne̱ꞌyá nú nuꞌuꞌ ñuunꞌ Nicópolis. Chi ñani xi̱ni̱ꞌ ni̱ꞌ kuneeꞌ ni̱ꞌ yukuán rá yo̱o̱ꞌ kuvíjin.
Kuniꞌvɨ iniꞌ nú chineí nú nu̱u̱nꞌ Zenas, te̱e jíníꞌ ley ya̱ chíneí-i rá ñɨvɨ nu̱u̱nꞌ téꞌnéꞌ kua̱chi, jín nu̱u̱nꞌ Apolos, sáva kuvi kɨꞌɨnꞌ ráa nu̱u̱nꞌ kɨ̱ꞌɨ̱nꞌ ráa. Jee koto nú ya̱ jíniñúꞌún ráa, sáva ntu̱náꞌ kumaniꞌ nu̱u̱nꞌ ráa.
Jee rá ñanitáꞌán-ó íyó kutu̱ꞌva ráa kɨtíñu ráa saꞌá ráa tiñu váꞌa, <sup>a</sup> sáva kɨtuvi ráa jín rá ñɨvɨ jíniñúꞌún ñamaꞌ, jee sáva nkuéꞌnu ka̱ꞌá ráa.
Nu̱ nɨꞌɨ nta̱jí Pablo tu̱ꞌun káva̱ꞌa jee ni̱ka̱táꞌvíꞌ re̱ꞌ nu̱u̱nꞌ Ndiosíꞌ jie̱ꞌe̱ꞌ Tito
Nta̱ká ñɨvɨ nééꞌ jín ni̱ꞌ yaꞌá táji ráa ɨɨn tu̱ꞌun káva̱ꞌa nu̱u̱nꞌ nú. Ku̱ꞌva xá ɨɨn tu̱ꞌun káva̱ꞌa nu̱u̱nꞌ rá ñɨvɨ nuún kúneí iniꞌ ráa Cristo, ya̱ ñúnúun ránuꞌuꞌ.
Na̱ ka̱ꞌ koo ma̱ni̱ iniꞌ Ndiosíꞌ ka̱ꞌ kune̱ꞌyá re̱ꞌ nta̱ká rá noꞌó. Suꞌva koo. Amén.
Tu̱ꞌun jie̱ꞌe̱ꞌ Jesús ya̱̱ ntee ɨɨn te̱e nu̱u̱nꞌ rá ñɨvɨ hebreo
Njia̱ꞌa Ndiosíꞌ tu̱ꞌun re̱ꞌ nu̱u̱nꞌ Se̱ꞌya re̱ꞌ sákachiꞌ-i
Chi ne̱ tiempúꞌ yanaꞌán jee kue̱ꞌe̱ꞌ nu̱u̱nꞌ ña̱tíñú Ndiosíꞌ nkaꞌanꞌ re̱ꞌ jín kue̱ꞌe̱ꞌ íchí nkaꞌanꞌ Ndiosíꞌ jín rá jííꞌ-ó yanaꞌán, chi njia̱ꞌa re̱ꞌ tu̱ꞌun re̱ꞌ nu̱u̱nꞌ rá profeta sákachiꞌ ráa nu̱u̱nꞌ rá jííꞌ-ó.
Soo rá ki̱vɨ̱ꞌ nu̱u̱nꞌ nɨ́ꞌɨ yaꞌá, ña̱tíñú re̱ꞌ se̱ꞌya re̱ꞌ sáva kaꞌanꞌ re̱ꞌ jín-ó. Jee maá se̱ꞌya re̱ꞌ ví ya̱ ñani re̱ꞌ sáva nachiꞌi re̱ꞌ xintíín maáa nta̱ká ya̱ íyó. Jee jín maá se̱ꞌya re̱ꞌ nsa̱ꞌá re̱ꞌ ya̱ ña̱ko̱o ñɨ̱vɨ́.
Jee ne̱ tu̱u̱nꞌ maá se̱ꞌya re̱ꞌ viiꞌ kúñáꞌnú-u mákua kúñáꞌnú re̱ꞌ, chi nuún náku-u iniꞌ re̱ꞌ, chi ɨɨn ni kuvi ni núvíꞌ ráa. Jee tu̱ꞌun káꞌánꞌ se̱ꞌya re̱ꞌ níso fuersáꞌ ííꞌ jee jín tu̱ꞌun tátúníꞌ se̱ꞌya re̱ꞌ íyó kutú nɨꞌɨ ya̱ íyó. Jee sáá nkuvi nna̱sánoo-o yó nu̱u̱nꞌ kua̱chi-ó, jie̱ꞌe̱ꞌ ya̱ nsa̱ꞌá-a, jee nna̱kuneeꞌ-e ichi kuáꞌá nu̱u̱nꞌ nééꞌ re̱ꞌ kúñáꞌnú re̱ꞌ tátúníꞌ re̱ꞌ ne̱ antivɨ́ súkún.
Jee se̱ꞌya Ndiosíꞌ ví ya̱ kúñáꞌnú nasɨ́kuitɨꞌ ka̱ꞌ nsú káꞌ rá najiáꞌáꞌ ííꞌ Ndiosíꞌ ya̱ kúvi rá ángel
Jee nnu̱ñáꞌnú nasɨ́kuitɨꞌ ka̱ꞌ se̱ꞌya re̱ꞌ nsú ka̱ꞌ ntáká rá najiáꞌáꞌ ííꞌ re̱ꞌ, chi nni̱ꞌi̱nꞌ-i ta̱ꞌvi̱ꞌ ya̱ kúvi-i se̱ꞌya Ndiosíꞌ ya̱ níso-o tiñu ñáꞌnú ka̱ꞌ nsú káꞌ tiñu níso ráa.
Chi ni nsáꞌ nkachiꞌ Ndiosíꞌ nu̱u̱nꞌ ni ɨɨn rá najiáꞌáꞌ ííꞌ re̱ꞌ ˻sáni nkachiꞌ re̱ꞌ nu̱u̱nꞌ se̱ꞌya re̱ꞌ˼:
Suvinú kúvi se̱ꞌya ni̱ꞌ.
Vitan nsa̱ꞌá ni̱ꞌ ya̱ nkenta kúvi ni̱ꞌ tááꞌ nú.
Jee suni ni ntu̱ví nkáchíꞌ re̱ꞌ jie̱ꞌe̱ꞌ ni ɨɨn ráa:
Nuꞌuꞌ kuvi ni̱ꞌ tátáꞌ nu̱u̱nꞌ re̱ꞌ,
Jee inka íchí, sáá nta̱jí Ndiosíꞌ métúꞌún se̱ꞌya maáréꞌ nkiji-i iniꞌ ñɨ̱vɨ́ ya̱ꞌa, jee nkachiꞌ re̱ꞌ:
Ntáká rá najiáꞌáꞌ ííꞌ Kuneñu̱ꞌun ráa se̱ꞌya ni̱ꞌ.
Nkachiꞌ Ndiosíꞌ.
Soo tu̱ꞌun Ndiosíꞌ káchíꞌ-i jie̱ꞌe̱ꞌ rá najiáꞌáꞌ ííꞌ re̱ꞌ:
Sáꞌá Ndiosíꞌ rá najiáꞌáꞌ ííꞌ re̱ꞌ kuéntáꞌ ni̱ꞌin yɨ́ꞌɨ́ ta̱chi̱ꞌ víji,
jee nsa̱ꞌá re̱ꞌ ráa íyó fuersáꞌ ráa kuéntáꞌ itaꞌ ñuꞌunꞌ sáva jiátíñú re̱ꞌ ráa sáꞌá ráa tiñu re̱ꞌ.
Soo tu̱ꞌun nkachiꞌ Ndiosíꞌ jie̱ꞌe̱ꞌ se̱ꞌya re̱ꞌ:
Noꞌó, Ndiosíꞌ, tatúníꞌ nú nɨ́ɨ́nkání.
Jee rá tiñu tatúníꞌ nú kúvi maá tiñu na̱a̱ꞌ.
Ñúnúunꞌ nú mani tiñu na̱a̱ꞌ sáni kuíni Ndiosíꞌ,
jee jíníꞌ u̱ꞌvi̱ꞌ nú néꞌyá nú rá tiñu níváꞌa sáꞌá ñɨvɨ jiááꞌ iniꞌ.
Jee saáva nuꞌuꞌ, ya̱ kúvi ni̱ꞌ Ndiosíꞌ nú, nyosoꞌ ni̱ꞌ “aceite” noꞌó,
sáva ñani ni̱ꞌ noꞌó sáva kuniso nú tiñu ñáꞌnú ka̱ꞌ nsú káꞌ rá inka ya̱ jíꞌín ráa sátíñú nu̱u̱nꞌ ni̱ꞌ,
jee jie̱ꞌe̱ꞌ vá kúsɨ́ɨꞌ víꞌí iniꞌ nú.
Jee suni nkachiꞌ Ndiosíꞌ nu̱u̱nꞌ se̱ꞌya re̱ꞌ:
Noꞌó, ya̱ kúvi I̱toꞌoꞌ, jee ne̱ xíꞌnañúꞌún nsa̱ꞌá nú ya̱ nña̱ko̱o ñɨ̱vɨ́ ya̱ꞌa.
Jee xi̱ntíín nú ví súkún.
Soo rá yukuán kɨ̱naanꞌ-a, soo noꞌó chi nɨ́ɨ́nkání íyó nú,
jee ntáká rá yukuán kenta kutúꞌú ráa kuéntáꞌ kútúꞌú ɨɨn saꞌma.
Jee naxtuvíꞌ nú rá yukuán kuéntáꞌ ɨɨn saꞌma níji,
jee sama nú ráa kuéntáꞌ ɨɨn saꞌma.
Soo noꞌó chi ntu̱ví sáma nú chi nuún ni kúvi nú nɨ́ɨ́nkání,
jee nsáꞌ nɨꞌɨ rá kui̱ya̱ꞌ tékúꞌ nú.
Jee ni nsáꞌ nkachiꞌ Ndiosíꞌ nu̱u̱nꞌ ni ɨɨn rá najiáꞌáꞌ ííꞌ re̱ꞌ ˻sáni nkachiꞌ re̱ꞌ nu̱u̱nꞌ se̱ꞌya re̱ꞌ˼:
Kuneeꞌ nú ichi kuáꞌá ni̱ꞌ nu̱u̱nꞌ tátúníꞌ nú,
ne̱kua̱ꞌ kuneí ni̱ꞌ jín rá ñɨvɨ jíníꞌ úꞌviꞌ néꞌyá ráa noꞌó,
jee nachiꞌi ni̱ꞌ ráa xi̱ntíín nú kuéntáꞌ kakɨnꞌ ni̱ꞌ ráa chi̱ji jie̱ꞌe̱ꞌ nú kuéntáꞌ teyuꞌ.
Chi ntáká rá najiáꞌáꞌ ííꞌ Ndiosíꞌ, jee súka̱ꞌ ntu̱ví íyó yɨkɨkúñu ráa, soo jiátíñú re̱ꞌ ráa kúvi ráa musúꞌ re̱ꞌ sáꞌá ráa tiñu re̱ꞌ, chi chúichí re̱ꞌ ráa sáva chineí ráa ntáká rá ñɨvɨ ya̱ níꞌínꞌ rává ta̱ꞌvi̱ꞌ ya̱ nanitáꞌvíꞌ rává.
Jee saáva, íyó kunenu̱u̱nꞌ-ó saa víꞌí káꞌ tu̱ꞌun se̱ꞌya re̱ꞌ ya̱ nteso̱ꞌo-ó, sáva ntu nusɨ́ɨ́n-ó nu̱u̱nꞌ tu̱ꞌun vá.
Chi ña̱tíñú Ndiosíꞌ rá najiáꞌáꞌ ííꞌ re̱ꞌ sáva kachitu̱ꞌún ráa tu̱ꞌun re̱ꞌ, jee tu̱ꞌun na̱a̱ꞌ nkuvi-i, ya̱ ni̱ꞌi̱nꞌ rá ñɨvɨ nnoꞌo ráa jín tu̱nóꞌó sáni íyó na̱a̱ꞌ ya̱ ni̱ꞌi̱nꞌ ráa suꞌva, jie̱ꞌe̱ꞌ ntáká tiñu nsa̱ꞌá ráa ya̱ njiáꞌa ráa nu̱u̱nꞌ tu̱ꞌun vá, jín ya̱ ntu̱ví nkáníjiá ráa tu̱ꞌun vá.
Jee nu̱u̱nꞌ ni̱yo sukuán, jee maáórán, ¿na̱sa ka̱ꞌ vá saꞌá-ó jee kaku-ó nu̱u̱nꞌ tu̱nóꞌó vá, retú ntu nénu̱u̱n-ó chuꞌun iniꞌ-ó jie̱ꞌe̱ꞌ tu̱ꞌun máá ñáꞌnú káꞌ jie̱ꞌe̱ꞌ ya̱ na̱sa nanitáꞌvíꞌ-ó, rúja? Chi xíꞌna ka̱ꞌ nkachitu̱ꞌún maá I̱toꞌoꞌ-ó Jesús tu̱ꞌun yaꞌá, jee kuíre rá te̱e ya̱ nteso̱ꞌo maa, jee nna̱stúvi ráa ya̱ naáꞌ jie̱ꞌe̱ꞌ tu̱ꞌun yaꞌá nu̱u̱nꞌ-órán
Jee stúvi maá Ndiosíꞌ ya̱ naáꞌ ví tu̱ꞌun vá. Chi nsa̱ꞌá re̱ꞌ ya̱ saꞌá rá te̱e vá rá seña, jín tiñu ñáꞌnú ya̱ tívɨ́ xíniꞌ-ó, jín kéꞌín nu̱u̱nꞌ a̱nasɨ́, ya̱ stúvi ya̱ naáꞌ ví tu̱ꞌun vá. Jee suni ntaji re̱ꞌ Ta̱chi̱ꞌ ííꞌ re̱ꞌ nu̱u̱nꞌ ta ɨɨn ɨɨn-órán, sáva saꞌá-a ya̱ kuvi saꞌá-ó sɨ́ɨ́n sɨ́ɨ́n tiñu re̱ꞌ, sánikua̱ꞌ kuíni maáréꞌ.
Nkenta Jesucristo ɨɨn nuún kúvi re̱ꞌ jín ñɨvɨ sáva kenta kúvi sava rá ñɨvɨ ñaniꞌ re̱ꞌ
Chi nsú xi̱ntíín rá najiáꞌáꞌ ííꞌ Ndiosíꞌ nna̱chiꞌi re̱ꞌ ñɨ̱vɨ́ jiáá ya̱ kiji tiempúꞌ ichinúúnꞌ, jie̱ꞌe̱ꞌ ya̱ káchíꞌ ni̱ꞌ yaꞌá. ˻Chisaꞌ xi̱ntíín se̱ꞌya re̱ꞌ nna̱chiꞌi re̱ꞌ maa˼.
Chisaꞌ stúvi David ya̱ naáꞌ jie̱ꞌe̱ꞌ vá, chi níso nu̱u̱nꞌ tutuꞌ ííꞌ ɨɨn nu̱u̱nꞌ ya̱ káchíꞌ David nu̱u̱nꞌ Ndiosíꞌ:
¿Na̱ ñɨvɨ ñáꞌnú kúvi rá ñɨvɨ ñɨ̱vɨ́ yaꞌá ya̱ ñúꞌún iniꞌ nú ráa?
¿Jee na̱ ñɨvɨ ñáꞌnú kúvi tataꞌ ñɨvɨ ya̱ nániꞌvɨꞌ iniꞌ nú jie̱ꞌe̱ꞌ ráa?
Chi nxi̱núun nú yakuꞌ ntíꞌ ka̱ꞌ kúñáꞌnú ráa nsú káꞌ kúñáꞌnú rá najiáꞌáꞌ ííꞌ nú.
Soo nxi̱náa nú ráa nuñáꞌnú ráa jee nakuatáꞌví nú ráa.
[Jee ñani nú ráa sáva kunisotíñú ráa nu̱u̱nꞌ ntáká rá nantíñú ya̱ nsa̱ꞌá nú.]
Chi ntáká ya̱ íyó nna̱chiꞌi nú maa xi̱ntíín ráa.
Jee saáva, jie̱ꞌe̱ꞌ ya̱ kua̱íyó nna̱chiꞌi nú xi̱ntíín ráa, jee ni ntu̱náꞌ nxínóo nú ka̱ꞌ ya̱ ntu̱ví yɨ́ꞌɨ́ xi̱ntíín ráa. Sú íyó sukuán soo vitan ntiáꞌan kune̱ꞌyá-ó ya̱ ntáká ya̱ íyó kɨꞌɨ xi̱ntíín ráa.
Soo vitan jee jíníꞌ-ó ya̱ ɨɨn te̱e nnu̱un-u ntíꞌ ka̱ꞌ kuñáꞌnú yakuꞌ ka̱ꞌ nsú káꞌ kúñáꞌnú rá najiáꞌáꞌ ííꞌ re̱ꞌ yakuꞌ ni tiempúꞌ. Jee kúvi te̱e vá Jesús. Soo vitan jee nna̱xináa Ndiosíꞌ re̱ꞌ kúñáꞌnú víꞌí re̱ꞌ, jín ya̱ nɨꞌɨ kuitɨꞌ nakuatáꞌví ráa re̱ꞌ, jie̱ꞌe̱ꞌ ya̱ nnoꞌo re̱ꞌ ya̱ nníꞌiꞌ re̱ꞌ, sáva kuviꞌ re̱ꞌ jie̱ꞌe̱ꞌ ntáká ñɨvɨ jie̱ꞌe̱ꞌ íyó mániꞌ iniꞌ Ndiosíꞌ néꞌyá-a yó.
Chi ntáká ya̱ íyó kúvi-i nantíñú Ndiosíꞌ, jee suni maáréꞌ nsa̱ꞌá maa. Chi kuíni re̱ꞌ kunaka re̱ꞌ kue̱ꞌe̱ꞌ víꞌí ñɨvɨ kuvi ráa se̱ꞌya re̱ꞌ ki̱vɨ ráa naꞌá re̱ꞌ kuñáꞌnú ráa jín re̱ꞌ. Jee saáva, íyó váꞌa ya̱ nsa̱ꞌá Ndiosíꞌ kunoꞌo Jesús sáva saꞌá túꞌva re̱ꞌ maa sáva sikúnkuvi-i tiñu ñáꞌnú ya̱ kuvi sikáku-u ñɨvɨ jie̱ꞌe̱ꞌ kua̱chi ráa xinánitáꞌvíꞌ-i ráa.
Chi Jesús ya̱ násaꞌá sɨ́ɨ́n re̱ꞌ rá ñɨvɨ sáva kɨꞌɨ ráa nu̱u̱nꞌ tátáꞌ re̱ꞌ, jee rá ñɨvɨ vá ya̱ násaꞌá sɨ́ɨ́n re̱ꞌ, jee núvíꞌ ráa ɨɨn ni nu̱u̱nꞌ tátáꞌ va̱ji ráa jín re̱ꞌ. Jee saáva ntu kúkanuun re̱ꞌ káꞌánꞌ re̱ꞌ ñaniꞌ re̱ꞌ jín ku̱ꞌva re̱ꞌ ráa.
Chi ˻nu̱u̱nꞌ tutuꞌ ííꞌ níso tu̱ꞌun˼ nkachiꞌ re̱ꞌ ˻nu̱u̱nꞌ tátáꞌ re̱ꞌ˼:
Kachitu̱ꞌún ni̱ꞌ jie̱ꞌe̱ꞌ nú nu̱u̱nꞌ rá ñaniꞌ ni̱ꞌ jín ku̱ꞌva ni̱ꞌ ˻ya̱ yɨ́ꞌɨ́ ráa nu̱u̱nꞌ nú˼,
jee nteñu nu̱u̱nꞌ nútútú ráa kata ni̱ꞌ yaaꞌ ya̱ nákuetúꞌún ni̱ꞌ ya̱ kúñáꞌnú nú.
Jee káchíꞌ tuku re̱ꞌ:
Nuꞌuꞌ kuneí iniꞌ ni̱ꞌ Ndiosíꞌ.
Jee tukuni káchíꞌ re̱ꞌ:
Yaꞌá íyó ni̱ꞌ jín rá se̱ꞌya Ndiosíꞌ ya̱ ntaji re̱ꞌ nu̱u̱nꞌ ni̱ꞌ,
nkachiꞌ Jesús.
Saáva rá se̱ꞌya vá jee ñɨvɨ yɨkɨkúñu ví ráa, jee suni sukuán nuún nkuvi maá Jesús chi suni ñɨvɨ yɨkɨkúñu ví re̱ꞌ ranika̱ꞌ, sáva nkuvi ni̱ꞌi̱ꞌ re̱ꞌ jie̱ꞌe̱ꞌ-ó, sáva kuneí re̱ꞌ nu̱u̱nꞌ kui̱ꞌna̱ꞌ kúñáꞌnú ya̱ níso fuersáꞌ ya̱ kínóo ñɨvɨ jín kua̱chi ráa jee jíꞌíꞌ ráa jee ntu nánitáꞌvíꞌ ráa.
Jee nsa̱ꞌá Jesús sukuán, sáva nakani núne re̱ꞌ rá ñɨvɨ vá ya̱ nɨ́ɨ́nkání tiempúꞌ tékúꞌ ráa jee nyɨ̱ꞌɨ ráa xi̱ntíín ya̱ yúꞌví ráa kuviꞌ ráa.
Chi maá nááꞌ nijia ya̱ ntu chíneí re̱ꞌ rá najiáꞌáꞌ ííꞌ re̱ꞌ, chisaꞌ chíneí re̱ꞌ rá ichiyúkúnꞌ Abraham.
Chi suni nnoꞌo re̱ꞌ jín tu̱ꞌun xíníyo iniꞌ, jee saáva kuvi chineí re̱ꞌ rá ñɨvɨ ya̱ íyó tu̱ꞌun xíníyo iniꞌ jín ráa.
Kúñáꞌnú ka̱ꞌ Jesús nsú káꞌ Moisés
Jee saáva ránoꞌó ñanitáꞌán, ya̱ nsa̱ꞌá sɨ́ɨ́n Ndiosíꞌ ránoꞌó sáva kɨꞌɨ rán nu̱u̱nꞌ re̱ꞌ, jín ya̱ jíꞌín rán nkana re̱ꞌ ránoꞌó ne̱ súkún nu̱u̱nꞌ nééꞌ re̱ꞌ, jee saáva íyó tɨɨn kuéntáꞌ va̱ꞌa rán jie̱ꞌe̱ꞌ Cristo Jesús ya̱ maáréꞌ kúvi “apóstol” ya̱ nchu̱ichí Ndiosíꞌ ntaji re̱ꞌ tu̱ꞌun Ndiosíꞌ nu̱u̱nꞌ-ó, jee suni kúvi re̱ꞌ su̱tu̱ꞌ kúñáꞌnú nu̱u̱nꞌ-ó, jie̱ꞌe̱ꞌ tu̱ꞌun re̱ꞌ ya̱ jiáꞌayuꞌú-ó ya̱ kúneí iniꞌ-ó re̱ꞌ.
Chi síkúnkuvi na̱a̱ꞌ Jesús ntáká tiñu nu̱u̱nꞌ Ndiosíꞌ, ya̱ ñani re̱ꞌ maa saꞌá-a tiñu vá, kuéntáꞌ kua̱ꞌ nsi̱kúnkuvi na̱a̱ꞌ Moisés tiñu nu̱u̱nꞌ nɨꞌɨ rá ñɨvɨ ya̱ nkachiꞌ Ndiosíꞌ ya̱ kúvi ráa ñɨvɨ veꞌi re̱ꞌ.
Chi Jesús nni̱ꞌi̱nꞌ re̱ꞌ ya̱ viiꞌ kúñáꞌnú re̱ꞌ ka̱ꞌ nsú káꞌ kúñáꞌnú Moisés, kuéntáꞌ kua̱ꞌ kúñáꞌnú ka̱ꞌ ɨɨn te̱e sáꞌá veꞌi nsú káꞌ maá veꞌi.
Chi ntáká veꞌi jee íyó ñɨvɨ nsa̱ꞌá maa, soo maá Ndiosíꞌ ví ya̱ nsa̱ꞌá ntáká ya̱ íyó.
Jee Moisés nsi̱kúnkuvi na̱a̱ꞌ nijia re̱ꞌ ntáká tiñu Ndiosíꞌ ya̱ nkuvi re̱ꞌ musúꞌ ya̱ nneen kuéntáꞌ re̱ꞌ nɨꞌɨ ñɨvɨ veꞌi Ndiosíꞌ. Jee tiñu nsa̱ꞌá Moisés ví ya̱ nstúvi ya̱ naáꞌ jie̱ꞌe̱ꞌ tu̱ꞌun ya̱ kachiꞌ Ndiosíꞌ tiempúꞌ kiji.
Soo Cristo, kúvi re̱ꞌ se̱ꞌya Ndiosíꞌ, jee ˻síkúnkuvi na̱a̱ꞌ re̱ꞌ ntáká tiñu ya̱˼ yósóꞌ re̱ꞌ nu̱u̱nꞌ rá ñɨvɨ veꞌi Ndiosíꞌ, ya̱ suvi kúvi maáórán, retú íñɨ́ ni̱ꞌin-ó níkɨ́nꞌ kutú-ó kúneí iniꞌ-ó re̱ꞌ ne̱ kenta nu̱u̱nꞌ nɨ́ꞌɨ tékúꞌ-ó, jín ya̱ kúsɨ́ɨꞌ víꞌí iniꞌ-ó jie̱ꞌe̱ꞌ ya̱ íyó tu̱neí iniꞌ-ó ya̱ kuneeꞌ-ó jín Ndiosíꞌ.
Nájiáví rá ñɨvɨ Ndiosíꞌ
Jee saáva chuꞌun iniꞌ rán kuéntáꞌ kua̱ꞌ nkachiꞌ Ta̱chi̱ꞌ ííꞌ Ndiosíꞌ tu̱ꞌun ˻níso nu̱u̱nꞌ tutuꞌ ííꞌ˼:
Retú vitan tésóꞌo rán tu̱ꞌun káꞌánꞌ Ndiosíꞌ,
jee koto kúníꞌin iniꞌ ánímaꞌ rán,
kuéntáꞌ nkuni̱ꞌin iniꞌ rá jííꞌ rán yanaꞌán rá ki̱vɨ̱ꞌ ya̱ jíkanuun ráa nu̱u̱nꞌ ñu̱ꞌún sáɨn,
jee nku̱jiááꞌ iniꞌ ráa nu̱u̱nꞌ Ndiosíꞌ jee ni̱totúníꞌ ráa retú káꞌnú íyó iniꞌ re̱ꞌ.
Chi yukuán rá jííꞌ rán yanaꞌán nsi̱kúvi ráa iniꞌ nuꞌuꞌ chi ni̱totúníꞌ ráa iniꞌ nuꞌuꞌ,
súnika̱ꞌ jíníꞌ ráa ntáká tiñu nsa̱ꞌá ni̱ꞌ nu̱u̱nꞌ ráa u̱vi̱xiko kui̱ya̱ꞌ.
Jee saáva nki̱tɨ̱ꞌ iniꞌ ni̱ꞌ nne̱ꞌyá ni̱ꞌ rá ñɨvɨ tiempúꞌ yukuán.
Jee nkachiꞌ ni̱ꞌ: “Sukuáni kújíká ánímaꞌ ráa nu̱u̱nꞌ ichi váꞌa ni̱ꞌ,
chi ntu íyó mániꞌ ráa nu̱u̱nꞌ ichi ni̱ꞌ.”
Jee saáva nki̱tɨ̱ꞌ iniꞌ ni̱ꞌ nne̱ꞌyá ni̱ꞌ ráa,
jee nsa̱ꞌá na̱a̱ꞌ ni̱ꞌ nu̱u̱nꞌ tu̱ꞌun nchi̱sóyuꞌú ni̱ꞌ ya̱:
“Ni nsáꞌ ni̱ꞌi̱nꞌ ráa ki̱vɨ ráa nu̱u̱nꞌ ñuꞌun nu̱u̱nꞌ kuneeꞌ ráa najia̱ví ráa saꞌá ni̱ꞌ.”
Jee ránoꞌó ñanitáꞌán, kumí rán maárán ya̱ ni ɨɨn táꞌán rán koto ñúꞌún niva̱ꞌa iniꞌ ánímaꞌ-a ya̱ ntu ínúꞌ iniꞌ-i tu̱ꞌun Ndiosíꞌ sáva ntu kúsɨ́ɨ́n-ɨ nu̱u̱nꞌ Ndiosíꞌ tékúꞌ.
Chisaꞌ nasaꞌá neí rán iniꞌ ɨɨn inka rá táꞌán rán vitan nteenꞌ, vitan ni íyó ka̱ꞌ tiempúꞌ, sáva ni ɨɨn rán ntu nuni̱ꞌin ánímaꞌ-a nu̱u̱nꞌ Ndiosíꞌ, sáva ntu xináꞌví kua̱chi yɨ́ꞌɨ́ iniꞌ ánímaꞌ-a maa.
Chi ni̱yo tu̱neí iniꞌ-ó ne̱ tiempúꞌ xíꞌnañúꞌún ya̱ káchíꞌ tu̱ꞌun na̱a̱ꞌ. Jee retú koo kutú tu̱neí iniꞌ-ó sukuán ne̱kua̱ꞌ kenta nu̱u̱nꞌ nɨ́ꞌɨ tékúꞌ-ó, jee sukuán kenta-ó kuneeꞌ nkáꞌnú-ó jín Cristo.
Chi sukuán káchíꞌ nu̱u̱nꞌ tutuꞌ ííꞌ:
Retú vitan tésóꞌo rán tu̱ꞌun káꞌánꞌ Ndiosíꞌ,
jee koto kúníꞌin iniꞌ ánímaꞌ rán kuéntáꞌ nkuni̱ꞌin iniꞌ rá jííꞌ rán yanaꞌán sáá nku̱jiááꞌ iniꞌ ráa nu̱u̱nꞌ Ndiosíꞌ.
Jee, ¿né ɨɨn kúvi rá ñɨvɨ ya̱ nki̱tɨ̱ꞌ iniꞌ Ndiosíꞌ nne̱ꞌyá re̱ꞌ ráa u̱vi̱xiko kui̱ya̱ꞌ, rúja? ¿Á nsú suviráa kúvi rá ñɨvɨ nsa̱ꞌá ráa kua̱chi jee ni̱ꞌi̱ꞌ ráa ne̱ nu̱u̱nꞌ ñu̱ꞌún sáɨn, rúja?
Jee, ¿né ɨɨn nu̱u̱nꞌ rá ñɨvɨ nsa̱ꞌá na̱a̱ꞌ Ndiosíꞌ tu̱ꞌun nchi̱sóyuꞌú re̱ꞌ ya̱ nsáꞌ ni̱ꞌi̱nꞌ ráa ki̱vɨ ráa nu̱u̱nꞌ ñuꞌun nu̱u̱nꞌ saꞌá re̱ꞌ ya̱ najia̱ví ráa, rúja? Suviráa kúvi rá ñɨvɨ ya̱ ntu nka̱níjiá ráa re̱ꞌ.
Jee sukuán jee jíníꞌ-ó ya̱ rá ñɨvɨ vá ntu nkuvi ki̱vɨ ráa nu̱u̱nꞌ ñuꞌun nu̱u̱nꞌ najia̱ví ráa saꞌá Ndiosíꞌ chi ntu̱ví nínúꞌ iniꞌ ráa re̱ꞌ.
Jee saáva, vitan íyó-ó ka̱ꞌ jín tu̱ꞌun ya̱ nchi̱sóyuꞌú Ndiosíꞌ ya̱ ni̱ꞌi̱nꞌ-ó ki̱vɨ-ó naꞌá re̱ꞌ nu̱u̱nꞌ ni̱ꞌi̱nꞌ-ó najia̱ví-ó saꞌá re̱ꞌ. Jee íyó kuꞌun yúꞌví iniꞌ rán kumí rán maárán sáva nkóo ni ɨɨn rán ya̱ sanáaꞌ Ndiosíꞌ jie̱ꞌe̱ꞌ ñɨvɨ vá ya̱ nsáꞌ ni̱ꞌi̱nꞌ ñɨvɨ vá ki̱vɨ-ɨ.
Chi suni nu̱u̱nꞌ maáó ranika̱ꞌ nkachitu̱ꞌún jie̱ꞌe̱ꞌ tu̱ꞌun váꞌa kuéntáꞌ kua̱ꞌ nkachiꞌ maa nu̱u̱nꞌ rá ñɨvɨ vá ne̱ yanaꞌán. Soo ntu nníꞌínꞌ ti̱ñú tu̱ꞌun vá nu̱u̱nꞌ ráa súka̱ꞌ nteso̱ꞌo ráa maa, chi maáráa ya̱ nteso̱ꞌo ráa maa, jee ntu̱ví nínúꞌ iniꞌ ráa maa.
Soo maáó ya̱ jínúꞌ iniꞌ-ó tu̱ꞌun re̱ꞌ, jee maáó vá níꞌínꞌ-ó ki̱vɨ-ó nu̱u̱nꞌ nájiáví-ó sáꞌá re̱ꞌ sáni nna̱jia̱ví re̱ꞌ, kuéntáꞌ kua̱ꞌ nkachiꞌ re̱ꞌ:
Jee saáva nki̱tɨ̱ꞌ iniꞌ ni̱ꞌ nne̱ꞌyá ni̱ꞌ ráa,
jee nsa̱ꞌá na̱a̱ꞌ ni̱ꞌ nu̱u̱nꞌ tu̱ꞌun nchi̱sóyuꞌú ni̱ꞌ ya̱:
“Ni nsáꞌ ku̱ꞌva kuitɨꞌ ni̱ꞌ ki̱vɨ ráa nu̱u̱nꞌ ñuꞌun nu̱u̱nꞌ kuneeꞌ ráa najia̱ví ráa saꞌá ni̱ꞌ.”
Soo nsi̱jínu re̱ꞌ tiñu nsa̱ꞌá re̱ꞌ ne̱sá nsi̱jínu re̱ꞌ saꞌá re̱ꞌ ya̱ kiko̱o ñɨ̱vɨ́.
Chi íyó ɨɨn nu̱u̱nꞌ káchíꞌ tutuꞌ ííꞌ Ndiosíꞌ jie̱ꞌe̱ꞌ ki̱vɨ̱ꞌ úxáꞌ:
Nna̱jia̱ví Ndiosíꞌ sáá nsi̱jínu re̱ꞌ ntáká tiñu nsa̱ꞌá re̱ꞌ sáá nsa̱ꞌá re̱ꞌ ñɨ̱vɨ́ yaꞌá.
Jee tukuni káchíꞌ nu̱u̱nꞌ tutuꞌ ííꞌ Ndiosíꞌ:
Ni nsáꞌ ku̱ꞌva kuitɨꞌ ni̱ꞌ ki̱vɨ ráa nu̱u̱nꞌ ñuꞌun nu̱u̱nꞌ kuneeꞌ ráa najia̱ví ráa saꞌá ni̱ꞌ.
Soo íyó i̱i̱ꞌ ka̱ꞌ ki̱vɨ sava rá ñɨvɨ nu̱u̱nꞌ najia̱ví ráa saꞌá re̱ꞌ. Jee rá ñɨvɨ vá tiempúꞌ yanaꞌán nte̱ku̱tu̱ꞌún jie̱ꞌe̱ꞌ tu̱ꞌun váꞌa re̱ꞌ jee ntu nni̱ꞌi̱nꞌ ráa ki̱vɨ ráa nu̱u̱nꞌ-u, chi ntu̱ví nkáníjiá ráa.
Jee saáva tukuni nánikó Ndiosíꞌ jiáni re̱ꞌ inka ka̱ꞌ ki̱vɨ̱ꞌ ya̱ kúvi ki̱vɨ ñɨvɨ nu̱u̱nꞌ najia̱ví ráa saꞌá re̱ꞌ, tiempúꞌ vitan. Chi sáá ya njia̱ꞌa víꞌí tiempúꞌ, jee njia̱ꞌa Ndiosíꞌ tu̱ꞌun nu̱u̱nꞌ “rey” David sákachiꞌ-i nu̱u̱nꞌ tutuꞌ ííꞌ, jee nkachiꞌ Ndiosíꞌ:
Retú vitan tésóꞌo rán tu̱ꞌun káꞌánꞌ Ndiosíꞌ,
jee koto kúníꞌin iniꞌ ánímaꞌ rán.
Chi retánꞌ Josué nsi̱kívɨ re̱ꞌ rá ñɨvɨ Israel vá nu̱u̱nꞌ najia̱ví ráa sáni nna̱jia̱ví Ndiosíꞌ, nékúvi, jee ntu̱ví íyó nanikó tuku Ndiosíꞌ kaꞌanꞌ re̱ꞌ jie̱ꞌe̱ꞌ inka ka̱ꞌ ki̱vɨ̱ꞌ ya̱ kuvi ki̱vɨ rá ñɨvɨ najia̱ví ráa saꞌá Ndiosíꞌ.
Jee saáva íyó túꞌva i̱i̱ꞌ ka̱ꞌ ya̱ najia̱ví rá ñɨvɨ Ndiosíꞌ kuéntáꞌ kua̱ꞌ nna̱jia̱ví re̱ꞌ ki̱vɨ̱ꞌ úxáꞌ.
Chi ñɨvɨ ya̱ nkívɨ nu̱u̱nꞌ nájiáví-i sáni nna̱jia̱ví Ndiosíꞌ, jee suni nájiáví-i nu̱u̱nꞌ tiñu sáꞌá-a ˻chi ntu̱ví ka̱ꞌ sáꞌá-a tiñu sáva sikáku-u maáa jie̱ꞌe̱ꞌ kua̱chi-i xinánitáꞌvíꞌ-i maáa˼, kuéntáꞌ kua̱ꞌ nna̱jia̱ví Ndiosíꞌ nu̱u̱nꞌ tiñu re̱ꞌ sáá nsa̱ꞌá re̱ꞌ ñɨ̱vɨ́.
Saáva íyó nunasɨ́-ó ki̱vɨ-ó nu̱u̱nꞌ nájiáví-ó sáni nna̱jia̱ví re̱ꞌ, sáva ni ɨɨn-ó ntu kininkava-a saꞌá-a kua̱ꞌ nsa̱ꞌá rá ñɨvɨ vá ya̱ ntu nka̱níjiá ráa.
Chi tu̱ꞌun Ndiosíꞌ suni tékúꞌ-u chi ni̱ꞌin yɨ́ɨ́-ɨ xá jee sátíñú-u iniꞌ-ó. Chi tu̱ꞌun Ndiosíꞌ kúvi kuéntáꞌ ɨɨn yuchiꞌ espada xe̱e̱nꞌ, soo xe̱e̱nꞌ nasɨ́kuitɨꞌ ka̱ꞌ kúvi tu̱ꞌun re̱ꞌ nsú káꞌ kua̱ꞌ xe̱e̱nꞌ ntáká rá yuchiꞌ espada ya̱ xe̱e̱nꞌ ni núvíꞌ íyó ichi yuꞌú, chi suni kívɨ tu̱ꞌun re̱ꞌ ne̱ nu̱u̱nꞌ kúnú iniꞌ-ó sáva stúvi-i kájí-i na̱sa íyó antúníꞌ-ó jín ánímaꞌ-ó, kuéntáꞌ kívɨ yuchiꞌ espada ne̱ nu̱u̱nꞌ kúnú sáva sasɨ́ɨ́n-ɨ ne̱ nu̱u̱nꞌ ñútáꞌán rá yɨkɨ-ó jín rá miki yɨkɨ-ó. Jee jiéꞌnéꞌ na̱a̱ꞌ tu̱ꞌun re̱ꞌ antúníꞌ-ó jín rá kuíni ánímaꞌ-ó saꞌá-ó.
Jee ni ntu̱né íyó ni ɨɨn ya̱ nsa̱ꞌá Ndiosíꞌ ya̱ ntu túvi nijinꞌ nu̱u̱nꞌ re̱ꞌ, chisaꞌ nɨꞌɨ kuitɨꞌ núne ráa nu̱u̱nꞌ re̱ꞌ chi túvi nijinꞌ-i néꞌyá maáréꞌ, ya̱ nu̱u̱nꞌ re̱ꞌ naku̱ꞌva-ó kuéntáꞌ nɨꞌɨ ya̱ sáꞌá-ó.
Jesús kúvi maá su̱tu̱ꞌ ñáꞌnú ka̱ꞌ
Íyó jín-ó ɨɨn su̱tu̱ꞌ kúñáꞌnú ka̱ꞌ ya̱ nnaa re̱ꞌ súkún nu̱u̱nꞌ nééꞌ Ndiosíꞌ. Jesús ví su̱tu̱ꞌ vá, ya̱ kúvi re̱ꞌ se̱ꞌya Ndiosíꞌ. Saáva íyó kuiñɨ ni̱ꞌinꞌ-ó jín tu̱ꞌun njia̱ꞌayuꞌú-ó ya̱ jínúꞌ iniꞌ-ó.
Chi maá su̱tu̱ꞌ kúñáꞌnú ya̱ íyó jín-ó, jee ntu kúvi re̱ꞌ ɨɨn su̱tu̱ꞌ ya̱ ntu kúvi kunáꞌví iniꞌ re̱ꞌ kune̱ꞌyá re̱ꞌ yó jie̱ꞌe̱ꞌ ya̱ táyáꞌ iniꞌ-ó, chi suni ne̱ maáréꞌ ni̱yo tu̱ꞌun xíníyo iniꞌ jín re̱ꞌ ntáká nu̱u̱nꞌ kuéntáꞌ kua̱ꞌ maáó ranika̱ꞌ. Soo ni ɨɨn kua̱chi ntu nsa̱ꞌá re̱ꞌ.
Saáva natuꞌva-ó nu̱u̱nꞌ tátúníꞌ Ndiosíꞌ jee kuneí iniꞌ-ó natuꞌva-ó nu̱u̱nꞌ re̱ꞌ ya̱ íyó mániꞌ iniꞌ re̱ꞌ néꞌyá re̱ꞌ yó, jee ka̱ka̱nꞌ táꞌvíꞌ-ó, sáva niꞌinꞌ-ó ya̱ kunáꞌví iniꞌ re̱ꞌ yó jín ya̱ íyó mániꞌ iniꞌ re̱ꞌ chineí re̱ꞌ yó sáá jíniñúꞌún-ó maa.
Jee su̱tu̱ꞌ vá kúvi koo másúꞌ iniꞌ re̱ꞌ jín rá ñɨvɨ ntu jiáku̱ꞌun iniꞌ ráa tu̱ꞌun Ndiosíꞌ jín ya̱ kújíká ráa nu̱u̱nꞌ tu̱ꞌun vá, chi suni ne̱ maá su̱tu̱ꞌ vá táyáꞌ iniꞌ re̱ꞌ kuéntáꞌ rá ñɨvɨ vá.
Jee jie̱ꞌe̱ꞌ vá saáva suni íyó so̱ko̱ꞌ re̱ꞌ sa̱na̱ꞌ nu̱u̱nꞌ Ndiosíꞌ jie̱ꞌe̱ꞌ kua̱chi re̱ꞌ, kuéntáꞌ kua̱ꞌ jie̱ꞌe̱ꞌ kua̱chi rá ñɨvɨ.
Jee ni ɨɨn te̱e ntu kúvi sáꞌá-a maáa ɨɨn su̱tu̱ꞌ kúñáꞌnú, ntu kúvi sáñáꞌnú-u maáa suꞌva. Chisaꞌ ɨɨn te̱e ya̱ kána maá Ndiosíꞌ ni̱ꞌi̱nꞌ-i ya̱ kuvi-i su̱tu̱ꞌ kúñáꞌnú, kuéntáꞌ kua̱ꞌ nkana Ndiosíꞌ Aarón ˻sáva kuvi re̱ꞌ su̱tu̱ꞌ kúñáꞌnú˼.
Jee sunisaá Cristo nika̱ꞌ, chi nsú maáréꞌ nsa̱ꞌá re̱ꞌ maáréꞌ kuñáꞌnú re̱ꞌ sáva kuvi re̱ꞌ su̱tu̱ꞌ kúñáꞌnú ka̱ꞌ, chisaꞌ maá Ndiosíꞌ ˻nsáñáꞌnú re̱ꞌ maa˼ chi nkachiꞌ re̱ꞌ nu̱u̱nꞌ-u:
Suvinú kúvi se̱ꞌya ni̱ꞌ.
Vitan nsa̱ꞌá ni̱ꞌ ya̱ nkenta kúvi ni̱ꞌ tááꞌ nú.
Jee inka nu̱u̱nꞌ suni tukuni nkachiꞌ Ndiosíꞌ nu̱u̱nꞌ tutuꞌ ííꞌ:
Noꞌó, nɨ́ɨ́nkání kúvi nú su̱tu̱ꞌ,
kuéntáꞌ kua̱ꞌ nkuvi su̱tu̱ꞌ Melquisedec.
Jee rá ki̱vɨ̱ꞌ kúvi Cristo te̱e ñunéꞌyúꞌ sáá nneeꞌ re̱ꞌ iniꞌ ñɨ̱vɨ́ yaꞌá, jee ni̱ka̱nꞌ táꞌvíꞌ re̱ꞌ nkaꞌanꞌ kua̱chi re̱ꞌ, ne̱ jiáku iniꞌ re̱ꞌ nka̱najíín re̱ꞌ nnaꞌyuꞌ ntenúúnꞌ re̱ꞌ, nu̱u̱nꞌ Ndiosíꞌ, ya̱ níso-o fuersáꞌ sikáku-u re̱ꞌ ya̱ kuviꞌ re̱ꞌ nékúvi. Jee saáva ntɨɨn kuéntáꞌ Ndiosíꞌ maa jie̱ꞌe̱ꞌ ya̱ ñúyúꞌví iniꞌ re̱ꞌ néꞌyá re̱ꞌ Ndiosíꞌ.
Jee saáva asúnika̱ꞌ kúvi re̱ꞌ se̱ꞌya Ndiosíꞌ ˻ya̱ nka̱níjiá re̱ꞌ maa˼, jee jie̱ꞌe̱ꞌ tu̱nóꞌó nnoꞌo re̱ꞌ saájee nku̱tu̱ꞌva re̱ꞌ na̱sa kúvi tu̱ꞌun kaníjiá.
Jee sáá ni̱yo tu̱ꞌva re̱ꞌ sukuán, jee nkenta kúvi re̱ꞌ ne̱ nu̱u̱nꞌ váji ya̱ nanitáꞌvíꞌ nɨ́ɨ́nkání ntáká rá ñɨvɨ ya̱ káníjiá ráa re̱ꞌ.
Jee ñani Ndiosíꞌ re̱ꞌ ya̱ kuvi re̱ꞌ su̱tu̱ꞌ maa kúñáꞌnú víꞌí ka̱ꞌ, kuéntáꞌ kua̱ꞌ nkuvi su̱tu̱ꞌ Melquisedec.
I̱yo kúvi xinóo-ó tu̱ꞌun kúneí iniꞌ-ó Ndiosíꞌ
Íyó víꞌí ka̱ꞌ na̱ jie̱ꞌe̱ꞌ ka̱ꞌa̱nꞌ-ó jie̱ꞌe̱ꞌ ntáká tu̱ꞌun yaꞌá. Soo víjí nakachiva̱ꞌa ni̱ꞌ maa nu̱u̱nꞌ ránoꞌó, chi jie̱ꞌe̱ꞌ ya̱ nkenta rán kuéé chuꞌun iniꞌ rán maa.
Chi ya̱ va̱ji kue̱ꞌe̱ꞌ víꞌí tiempúꞌ ya̱ jíníꞌ rán tu̱ꞌun Ndiosíꞌ, jee mestrúꞌ ya̱ kúvi rán réáꞌ sukuán ví-i. Soo ni ntu̱ví, chisaꞌ jíniñúꞌún rán ya̱ tukuni naxinéꞌénꞌ ɨɨn ñɨvɨ ránoꞌó rá tu̱ꞌun yánká ya̱ xíꞌnañúꞌún xínéꞌénꞌ ránꞌ jie̱ꞌe̱ꞌ tu̱ꞌun Ndiosíꞌ. Chi nkenta kúvi rán kuéntáꞌ ɨɨn nchíkɨ́n ya̱ jíniñúꞌún i̱i̱ꞌ-i xu̱kui nsú káꞌ neyu.
Chi ntáká rá ñɨvɨ ya̱ kuéntáꞌ títí i̱i̱ꞌ-i xu̱kui, ya̱ ni ntu jíjia iniꞌ-i nu̱u̱nꞌ tu̱ꞌun Ndiosíꞌ, chi kúvi ñɨvɨ vá kuéntáꞌ ɨɨn nchíkɨ́n. Jee sáꞌá tu̱ꞌun Ndiosíꞌ ya̱ kino̱o na̱a̱ꞌ ñɨvɨ nu̱u̱nꞌ re̱ꞌ.
Chisaꞌ rá ñɨvɨ jíjia iniꞌ ráa nu̱u̱nꞌ tu̱ꞌun Ndiosíꞌ jee kuéntáꞌ yájíꞌ ráa neyu, chi súkuáꞌa ráa kueꞌnu na̱a̱ꞌ ráa, sáva koo tu̱ꞌva ráa ka̱ji ánímaꞌ ráa jie̱ꞌe̱ꞌ ya̱ váꞌa jín ya̱ niváꞌa.
Jee saáva siáꞌa-ó ya̱ tukuni naku tuku-ó ka̱ꞌ jie̱ꞌe̱ꞌ tu̱ꞌun Cristo ya̱ nku̱tu̱ꞌva-ó ne̱ xíꞌnañúꞌún. Chisaꞌ nakeꞌen-ó kɨ̱ꞌɨ̱nꞌ-ó ichinúúnꞌ-ó, sáva kenta-ó kuvi-ó ñɨvɨ jíjia iniꞌ jín tu̱ꞌun re̱ꞌ. Sáva ntu tukuni nánikó yátá-ó kaꞌanꞌ-ó jie̱ꞌe̱ꞌ rá tiñu ñáꞌnú ya̱ ya jíníꞌ-ó ne̱ xíꞌnañúꞌún, sú kuéntáꞌ jie̱ꞌe̱ꞌ ya̱:
nakani iniꞌ-ó xinóo-ó rá kua̱chi sáꞌá-ó ya̱ xínáánꞌ-a yó,
jín suni jie̱ꞌe̱ꞌ ya̱ kuneí iniꞌ-ó Ndiosíꞌ,
jín suni jie̱ꞌe̱ꞌ tu̱ꞌun xínéꞌénꞌ ránꞌ jie̱ꞌe̱ꞌ ya̱ jiánuté,
jín jie̱ꞌe̱ꞌ tiñu ya̱ chisó-ó naꞌá-ó xi̱ni̱ꞌ ñɨvɨ,
jín jie̱ꞌe̱ꞌ ya̱ natekuꞌ i̱i̱ꞌ rá ni̱yɨ,
jín jie̱ꞌe̱ꞌ ya̱ sijíta Ndiosíꞌ ñɨvɨ nɨ́ɨ́nkání jie̱ꞌe̱ꞌ kua̱chi ráa.
Jee sukuán nakeꞌenꞌ-ó kɨ̱ꞌɨ̱nꞌ-ó ichinúúnꞌ-ó, retú taji Ndiosíꞌ.
Chi íyó rá ñɨvɨ ya̱ ré nkuvi nstu̱únꞌ Ndiosíꞌ antúníꞌ ráa ya̱ ña̱ku̱ꞌun iniꞌ ráa tu̱ꞌun re̱ꞌ,
jín ya̱ ñaꞌnu ráa nu̱u̱nꞌ ta̱ꞌvi̱ꞌ ya̱ jiáꞌa Ndiosíꞌ ya̱ nééꞌ antivɨ́,
jín ya̱ ñaꞌnu ráa nu̱u̱nꞌ tu̱ꞌun váꞌa Ndiosíꞌ,
jín ya̱ ñaꞌnu ráa nu̱u̱nꞌ rá tiñu ñáꞌnú sáꞌá re̱ꞌ jín fesáꞌ ííꞌ re̱ꞌ tiempúꞌ kiji.
Jee retú kusɨ́ɨ́n ráa xinóo ráa tu̱ꞌun Ndiosíꞌ, jee ni nsáꞌ kúvi ka̱ꞌ naxiníji tuku-ó ráa nakani iniꞌ ráa sáva kunikɨnꞌ ráa Ndiosíꞌ. Chi ya̱ sukuán jee kuéntáꞌ maáráa nákaꞌniꞌ tuku ráa se̱ꞌya Ndiosíꞌ nu̱u̱nꞌ kurúsiꞌ. Jee jiáꞌa ráa tu̱nkánuun re̱ꞌ nu̱chitú.
Chi ˻suni rá ñɨvɨ ya̱ tɨ́ɨn ráa tu̱ꞌun Ndiosíꞌ kúvi ráa kuéntáꞌ˼ kúvi ñuꞌun, ya̱ jíꞌi-i ntesáví, ya̱ kue̱ꞌe̱ꞌ íchí kúun sa̱vi̱ꞌ nu̱u̱nꞌ-u. Jee sáꞌá Ndiosíꞌ ya̱ netuꞌ kúvi ñuꞌun vá retú kéne tataꞌ sáꞌá nu̱u̱nꞌ-u ya̱ íyótiñu nu̱u̱nꞌ rá ñɨvɨ ya̱ sátíñú nu̱u̱nꞌ-u.
Soo retú kéne yu̱ku̱ꞌ ne̱ꞌén jín yu̱ku̱ꞌ iñu nu̱u̱nꞌ ñu̱ꞌún vá, yukuán jee ntu̱náꞌ tiñu kuitɨꞌ-ɨ, jee va̱kuyatin chisónínu Ndiosíꞌ maa jee kiji ya̱ kenta ka̱yu̱ꞌ-u. íyó tu̱neí iniꞌ-ó sáꞌá-a ya̱ kuiñɨ ni̱ꞌin-ó
Soo ránoꞌó ñanitáꞌán, ya̱ ñúnúunꞌ ni̱ꞌ, jee súka̱ꞌ sukuán káꞌánꞌ ráníꞌ jín rán, soo jínúꞌ iniꞌ ráníꞌ ya̱ koo va̱ꞌa ka̱ꞌ jín ránoꞌó ya̱ kútáꞌán jín ya̱ sikáku Ndiosíꞌ rán nu̱u̱nꞌ xinóꞌo re̱ꞌ rá ñɨvɨ jie̱ꞌe̱ kua̱chi ráa.
Chi na̱a̱ꞌ kúvi Ndiosíꞌ, jee ntu náánꞌ iniꞌ re̱ꞌ rá tiñu sáꞌá rán nu̱u̱nꞌ re̱ꞌ, jín ya̱ ñúnúunꞌ rán re̱ꞌ. Jee sukuán nstúvi rán ya̱ ñúnúunꞌ rán re̱ꞌ jie̱ꞌe̱ꞌ nchi̱neí rán rá ñɨvɨ re̱ꞌ, ya̱ nsásɨ́ɨ́n re̱ꞌ sáva kɨꞌɨ ráa nu̱u̱nꞌ re̱ꞌ. Jee sukuán sáꞌá i̱i̱ꞌ rán ne̱ ntañúꞌún.
Soo ñúkúvi iniꞌ ráníꞌ ya̱ suni sukuán kuꞌun káñá iniꞌ ta ɨɨn ɨɨn rán, ne̱ kenta ji̱nu tékúꞌ rán, sáva nɨꞌɨ noo kino̱o kutú iniꞌ rán ya̱ íyó tu̱neí iniꞌ-órán ya̱ taji Ndiosíꞌ nu̱u̱nꞌ-ó ya̱ nchi̱sóyuꞌú re̱ꞌ.
Jee sáva ntu kenta kukakan iniꞌ rán, chisaꞌ nuún saꞌá rán mákua sáꞌá rá ñɨvɨ ya̱ jie̱ꞌe̱ꞌ kúneí iniꞌ ráa Jesús jín suni káꞌnú íyó iniꞌ ráa, saájee níꞌínꞌ ráa ta̱ꞌvi̱ꞌ ya̱ nchi̱sóyuꞌú Ndiosíꞌ.
Chi sáá nchi̱sóyuꞌú Ndiosíꞌ nu̱u̱nꞌ Abraham, jee nsa̱náaꞌ re̱ꞌ nu̱u̱nꞌ tu̱ꞌun káchíꞌ re̱ꞌ nu̱u̱nꞌ súví maáréꞌ ya̱ naáꞌ kúvi-i, chi ntu̱ví íyó inka ka̱ꞌ máá kúñáꞌnú ka̱ꞌ nsú káꞌ maáréꞌ.
Jee nkachiꞌ re̱ꞌ: “Máá nááꞌ nijia ya̱ saꞌá ni̱ꞌ ya̱ netuꞌ nasɨ́kuitɨꞌ kuvi noꞌó jee saꞌá ni̱ꞌ ya̱ nukueꞌeꞌ nasɨ́kuitɨꞌ rá ichiyúkúnꞌ nú.”
Jee saájee káꞌnú ni̱yo iniꞌ Abraham jee nni̱ꞌi̱nꞌ re̱ꞌ ya̱ nchi̱sóyuꞌú Ndiosíꞌ nu̱u̱nꞌ re̱ꞌ.
Chi sáá sánáaꞌ rá ñɨvɨ nu̱u̱nꞌ tu̱ꞌun káꞌánꞌ ráa, jee sánáaꞌ ráa nu̱u̱nꞌ súví ɨɨn ya̱ ñáꞌnú ka̱ꞌ nsú káꞌ maáráa. Jee sukuán sánáaꞌ ráa nu̱u̱nꞌ tu̱ꞌun nátúꞌún ráa, jee sukuán kúnáaꞌ iniꞌ ráa jie̱ꞌe̱ꞌ tu̱nkáꞌánꞌ ráa, jee suꞌva síjínu ráa nu̱u̱nꞌ kántáꞌán túꞌun ráa.
Jee saáva rá ñɨvɨ ya̱ ni̱ꞌi̱nꞌ ta̱ꞌvi̱ꞌ nchi̱sóyuꞌú re̱ꞌ, ntántúníꞌ nkuini víꞌí Ndiosíꞌ nstúvi re̱ꞌ nu̱u̱nꞌ ráa ya̱ nsáꞌ sama re̱ꞌ ya̱ ñúꞌún iniꞌ re̱ꞌ ku̱ꞌva re̱ꞌ ta̱ꞌvi̱ꞌ vá nu̱u̱nꞌ ráa, jee saáva nsa̱náaꞌ re̱ꞌ nu̱u̱nꞌ tu̱ꞌun káchíꞌ re̱ꞌ sáva naánꞌ ya̱ ni̱ꞌi̱nꞌ ráa maa.
Jee saájee íyó u̱vi̱ꞌ tu̱ꞌun nkachiꞌ re̱ꞌ vá ya̱ ni ntu̱né kúvi sama-a, chi ntu kúvi kátúꞌún Ndiosíꞌ. Saáva nsa̱náaꞌ re̱ꞌ sukuán sáva nuneí téyɨ́ɨ́ iniꞌ maáórán ya̱ nimíjiꞌíꞌ nna̱tuꞌva-ó nu̱u̱nꞌ re̱ꞌ nama re̱ꞌ yó, sáva ni̱ꞌi̱nꞌ-ó tu̱neí iniꞌ-ó ya̱ ni̱ꞌi̱nꞌ-ó ta̱ꞌvi̱ꞌ taji re̱ꞌ nu̱u̱nꞌ-ó.
Jee jie̱ꞌe̱ꞌ ya̱ íyó tu̱neí iniꞌ-ó ya̱ sikúnkuvi re̱ꞌ vá, sáꞌá-a ya̱ íyó kutú ánímaꞌ-ó xi̱ntíín re̱ꞌ, kuéntáꞌ kua̱ꞌ kínóo kutú barkúꞌ sáꞌá ganchúꞌ véi, ya̱ naní “ancla”, ya̱ chiꞌi chi̱ji nute. Chi íyó tu̱neí iniꞌ-ó ki̱vɨ-ó nu̱u̱nꞌ nééꞌ Ndiosíꞌ, kuéntáꞌ nki̱vɨ su̱tu̱ꞌ kúñáꞌnú ya̱ta̱ꞌ saꞌma ya̱ nni̱ntakaa iniꞌ veñu̱ꞌun káꞌnú ííꞌ nu̱u̱nꞌ ni̱yo xika Ndiosíꞌ.
Chi xíꞌna nki̱vɨ Jesús antivɨ́ nu̱u̱nꞌ íyó xika Ndiosíꞌ jie̱ꞌe̱ꞌ-ó, jee nine re̱ꞌ ɨɨn ichi nu̱u̱nꞌ ki̱vɨ-ó. Jee suꞌva kuéntáꞌ nkívɨ re̱ꞌ ya̱ta̱ꞌ saꞌma, chi nkenta Jesús kúvi re̱ꞌ ɨɨn su̱tu̱ꞌ máá kúñáꞌnú ka̱ꞌ nɨ́ɨ́nkání, kuéntáꞌ mákua nkuvi su̱tu̱ꞌ Melquisedec.
Kúvi Jesús su̱tu̱ꞌ máá kúñáꞌnú ka̱ꞌ kuéntáꞌ mákua nkuvi su̱tu̱ꞌ Melquisedec
Jee Melquisedec yaꞌá, nkuvi re̱ꞌ rey ya̱ nta̱túníꞌ ñuunꞌ Salem, jee suni nkuvi re̱ꞌ su̱tu̱ꞌ nu̱u̱nꞌ Ndiosíꞌ máá kúñáꞌnú nasɨ́kuitɨꞌ ka̱ꞌ. Jee ña̱taꞌanꞌ re̱ꞌ Abraham sáá nni̱kó-o ya̱ ña̱kantáꞌán-a sáá nku̱neí-i ñakɨnꞌ-ɨ ya̱ta̱ꞌ rá rey. Jee ni̱ka̱nꞌ táꞌvíꞌ re̱ꞌ nu̱u̱nꞌ Ndiosíꞌ ya̱ saꞌá-a ya̱ netuꞌ ka̱ꞌ kuvi Abraham.
Saájee njia̱ꞌa Abraham nu̱u̱nꞌ Melquisedec ni u̱ji̱ꞌ ni u̱ji̱ꞌ nta̱ká nu̱u̱nꞌ ya̱ níꞌinꞌ re̱ꞌ sáá nku̱neí re̱ꞌ nka̱ntáꞌán re̱ꞌ. Jee xíꞌnañúꞌún, súví Melquisedec kuíni kachiꞌ, rey ya̱ na̱a̱ꞌ sáꞌá re̱ꞌ tiñu, jee suni naní re̱ꞌ rey Salem, ya̱ kuíni kachiꞌ, rey ya̱ sáꞌá ya̱ kuneeꞌ ñunkúún.
Chi ntu̱náꞌ káꞌánꞌ tutuꞌ ííꞌ jie̱ꞌe̱ꞌ tátáꞌ re̱ꞌ, ni jie̱ꞌe̱ꞌ nánáꞌ re̱ꞌ, ni jie̱ꞌe̱ꞌ tataꞌ ichiyúkúnꞌ re̱ꞌ, ni jín jie̱ꞌe̱ꞌ sáá nkaku re̱ꞌ, ni jín jie̱ꞌe̱ꞌ sáá ni̱ꞌi̱ꞌ re̱ꞌ. Jee suni suꞌva kúnkunuún íyó jín jie̱ꞌe̱ꞌ se̱ꞌya Ndiosíꞌ, ya̱ kúvi re̱ꞌ su̱tu̱ꞌ nɨ́ɨ́nkání.
Soo íyó kani va̱ꞌa iniꞌ-ó jie̱ꞌe̱ꞌ na̱ja ka̱ꞌ vá nku̱ñáꞌnú Melquisedec, ya̱ ne̱ maá tátáꞌ jííꞌ-ó Abraham, jee njia̱ꞌa re̱ꞌ nu̱u̱nꞌ-u ni u̱ji̱ꞌ ni u̱ji̱ꞌ rá níꞌinꞌ re̱ꞌ sáá nka̱ntáꞌán re̱ꞌ.
Jee sava rá te̱e kúvi ichiyúkúnꞌ tataꞌ Leví nni̱ꞌi̱nꞌ ráa kúvi ráa su̱tu̱ꞌ. Jee nta̱túníꞌ Ndiosíꞌ nu̱u̱nꞌ ráa ya̱ tɨɨn ráa ni u̱ji̱ꞌ ni u̱ji̱ꞌ ntáká nu̱u̱nꞌ nantíñú nu̱u̱nꞌ rá ñɨvɨ ñuunꞌ ráa ya̱ jiáꞌa rává nu̱u̱nꞌ ráa kuéntáꞌ kua̱ꞌ káchíꞌ ley ya̱ njia̱ꞌa Ndiosíꞌ nu̱u̱nꞌ Moisés yanaꞌán, asúnika̱ꞌ ñanitáꞌán ráa kuvi rává ya̱ suni ɨɨn ni nu̱u̱nꞌ tataꞌ Abraham nkene ráa jín rává.
Soo súnika̱ꞌ Melquisedec, ntu kúvi re̱ꞌ ichiyúkúnꞌ Leví, jee suni njia̱ꞌa Abraham nu̱u̱nꞌ re̱ꞌ ni u̱ji̱ꞌ ni u̱ji̱ꞌ ntáká nu̱u̱nꞌ nantíñú. Jee ni̱ka̱nꞌ táꞌvíꞌ re̱ꞌ nu̱u̱nꞌ Ndiosíꞌ ya̱ na̱ ka̱ꞌ netuꞌ ka̱ꞌ kuvi Abraham. Asúnika̱ꞌ Abraham ví te̱e ya̱ nchi̱sóyuꞌú Ndiosíꞌ nu̱u̱nꞌ-u ya̱ ku̱ꞌva re̱ꞌ ya̱ váꞌa nu̱u̱nꞌ-u.
Chi ntu̱né íyó na̱ jie̱ꞌe̱ꞌ kantátúꞌun-ó ya̱ ɨɨn te̱e kúñáꞌnú ka̱ꞌ ví ya̱ jíkánꞌ táꞌvíꞌ nu̱u̱nꞌ Ndiosíꞌ ya̱ na̱ ka̱ꞌ netuꞌ ka̱ꞌ kuvi ɨɨn te̱e núun ka̱ꞌ.
Jee jie̱ꞌe̱ꞌ rá su̱tu̱ꞌ yaꞌá, tɨ́ɨn ráa rá ni u̱ji̱ꞌ ni u̱ji̱ꞌ ntáká nu̱u̱nꞌ rá nantíñú ya̱ jiáꞌa rá ñɨvɨ nu̱u̱nꞌ ráa, asúnika̱ꞌ suni jíꞌíꞌ ráa ranika̱ꞌ. Soo káchíꞌ nu̱u̱nꞌ tutuꞌ ííꞌ jie̱ꞌe̱ꞌ inka su̱tu̱ꞌ ya̱ tékúꞌ-u.
Jee kuvi kachiꞌ-ó ya̱ suni njia̱ꞌa Leví ni u̱ji̱ꞌ ni u̱ji̱ꞌ ntáká nu̱u̱nꞌ rá nantíñú nu̱u̱nꞌ Melquisedec ne̱ sáá njia̱ꞌa Abraham maa nu̱u̱nꞌ Melquisedec, sú Leví vá ví ya̱ ntɨɨn ni u̱ji̱ꞌ ni u̱ji̱ꞌ ntáká nu̱u̱nꞌ rá nantíñú ya̱ njiáꞌa rá ñɨvɨ nu̱u̱nꞌ-u.
Chi tataꞌ ichiyúkúnꞌ Abraham kúvi Leví, súka̱ꞌ ne̱ ntiáꞌan ka̱ꞌ kaku re̱ꞌ jee kuéntáꞌ nyɨ́ꞌɨ re̱ꞌ yɨkɨkúñu Abraham ne̱ sáá tiempúꞌ ñátaꞌanꞌ Melquisedec Abraham.
Chi ya̱ nsama né ɨɨn vá kuvi su̱tu̱ꞌ jee suni níní íyó sama ley.
Chi jie̱ꞌe̱ꞌ I̱toꞌoꞌ-ó Jesús ví ya̱ káchíꞌ nu̱u̱nꞌ tutu ííꞌ sukuán, chi kúvi Jesús inka ka̱ꞌ ichiyúkúnꞌ tataꞌ ñɨvɨ Israel. Jee ni ɨɨn ntiáꞌan kene nu̱u̱nꞌ ichiyúkúnꞌ tataꞌ vá ya̱ kuvi su̱tu̱ꞌ.
Chi jíníꞌ va̱ꞌa-ó ya̱ nu̱u̱nꞌ tataꞌ Judá, nkaku I̱to̱ꞌoꞌ-ó Jesús. Jee Moisés nkaꞌanꞌ re̱ꞌ jie̱ꞌe̱ꞌ rá su̱tu̱ꞌ vá soo ni ntu̱náꞌ nkáꞌánꞌ Moisés jie̱ꞌe̱ꞌ ya̱ kene ɨɨn su̱tu̱ꞌ nu̱u̱nꞌ ichiyúkúnꞌ vá.
Jee jín yaꞌá, jee saa víꞌí káꞌ túvi kájí jíníꞌ-ó ya̱ Jesús nnakui̱ñɨ̱ꞌ re̱ꞌ kúvi re̱ꞌ inka nu̱u̱nꞌ su̱tu̱ꞌ, kuéntáꞌ kua̱ꞌ nkuvi su̱tu̱ꞌ Melquisedec.
Jee nsáꞌ nkenta Jesús kúvi re̱ꞌ su̱tu̱ꞌ jie̱ꞌe̱ꞌ ley ya̱ tátúníꞌ-i ya̱ íyó kene ɨɨn su̱tu̱ꞌ nu̱u̱nꞌ métúꞌún ɨɨn ichiyúkúnꞌ. Chisaꞌ kúvi re̱ꞌ su̱tu̱ꞌ jín jie̱ꞌe̱ꞌ fuersáꞌ níꞌin níso re̱ꞌ ya̱ kutekuꞌ re̱ꞌ nɨ́ɨ́nkání jee ni nsáꞌ kuviꞌ re̱ꞌ.
Chi káchíꞌ Ndiosíꞌ nu̱u̱nꞌ tutuꞌ ííꞌ jie̱ꞌe̱ꞌ Jesús:
Noꞌó, nɨ́ɨ́nkání kúvi nú su̱tu̱ꞌ,
kuéntáꞌ kua̱ꞌ nkuvi su̱tu̱ꞌ Melquisedec.
Saáva nsi̱jíta tu̱ꞌun ya̱ nta̱túníꞌ ley yanaꞌán chi táyáꞌ-a jee ntu íyótiñu-u.
Chi ntu̱náꞌ nsáꞌá Ley Moisés ya̱ kino̱o na̱a̱ꞌ ñɨvɨ nu̱u̱nꞌ Ndiosíꞌ. Soo vitan nkenta nni̱ꞌi̱nꞌ-ó ya̱ koo tu̱neí iniꞌ-ó ya̱ va̱ꞌa ka̱ꞌ ya̱ kino̱o na̱a̱ꞌ-ó nu̱u̱nꞌ re̱ꞌ, chi jie̱ꞌe̱ꞌ vá natuꞌva-ó nu̱u̱nꞌ Ndiosíꞌ.
Chi nsa̱náaꞌ Ndiosíꞌ nu̱u̱nꞌ tu̱ꞌun nkachiꞌ re̱ꞌ ya̱ Jesús kúvi-i su̱tu̱ꞌ nu̱u̱nꞌ-ó. Jee ntu̱ví nsánáaꞌ Ndiosíꞌ nu̱u̱nꞌ tu̱ꞌun nkachiꞌ re̱ꞌ sáá ñani re̱ꞌ rá inka te̱e kuvi ráa su̱tu̱ꞌ.
Soo nsa̱náaꞌ Ndiosíꞌ nu̱u̱nꞌ tu̱ꞌun nkachiꞌ re̱ꞌ sáá ñani re̱ꞌ Jesús kuvi re̱ꞌ su̱tu̱ꞌ, chi sukuán nkachiꞌ re̱ꞌ nu̱u̱nꞌ tutuꞌ ííꞌ:
Nsa̱náaꞌ I̱toꞌoꞌ-ó nu̱u̱nꞌ tu̱ꞌun nkachiꞌ re̱ꞌ jee ni ntu níkó iniꞌ re̱ꞌ jie̱ꞌe̱ꞌ-e:
“Noꞌó, nɨ́ɨ́nkání kúvi nú su̱tu̱ꞌ,
[kuéntáꞌ kua̱ꞌ nkuvi su̱tu̱ꞌ Melquisedec].”
Jee jie̱ꞌe̱ꞌ vá, jee nkenta kúvi Jesús ya̱ sáꞌá re̱ꞌ ya̱ kúkutú ɨɨn tratúꞌ váꞌa ka̱ꞌ nsú káꞌ tratúꞌ ley yanaꞌán.
Chi rá inka ka̱ꞌ rá su̱tu̱ꞌ kue̱ꞌe̱ꞌ víꞌí ráa ni̱yo, chi jie̱ꞌe̱ꞌ ni ka̱ꞌ jíꞌíꞌ ráa jee ñasɨꞌ-ɨ ya̱ kuiñɨ ráa ya̱ kuvi ráa su̱tu̱ꞌ nɨ́ɨ́nkání.
Soo tékúꞌ Jesús nɨ́ɨ́nkání, saáva kúvi re̱ꞌ su̱tu̱ꞌ nɨ́ɨ́nkání ya̱ ni ntu sáma re̱ꞌ.
Jee saáva kávii kuitɨꞌ kuvi sikáku Jesús xinánitáꞌvíꞌ re̱ꞌ nɨ́ɨ́nkání rá ñɨvɨ ya̱ jiánatuꞌva ráa nu̱u̱nꞌ Ndiosíꞌ jie̱ꞌe̱ꞌ re̱ꞌ, chi tékúꞌ re̱ꞌ nɨ́ɨ́nkání, sáva yɨ́tuvi re̱ꞌ náma re̱ꞌ ráa nu̱u̱nꞌ Ndiosíꞌ.
Jee saáva, Jesús kúvi nijia re̱ꞌ su̱tu̱ꞌ maá kúñáꞌnú nasɨ́kuitɨꞌ ka̱ꞌ sáni jíniñúꞌún-ó. Chi i̱i̱ꞌ víꞌí re̱ꞌ, chi ni ntu̱ví kua̱chi re̱ꞌ, jee íyó noo re̱ꞌ, jee íyó sɨ́ɨ́n re̱ꞌ nu̱u̱nꞌ rá ñɨvɨ íyó kua̱chi, jee nkenta kúñáꞌnú nasɨ́kuitɨꞌ re̱ꞌ ne̱ nu̱u̱nꞌ súkún nasɨ́kuitɨꞌ ka̱ꞌ antivɨ́.
Jee ntu jíniñúꞌún re̱ꞌ saꞌá re̱ꞌ ta ki̱vɨ̱ꞌ kua̱ꞌ nsa̱ꞌá rá inka ka̱ꞌ rá su̱tu̱ꞌ kúñáꞌnú yanaꞌán, ya̱ xíꞌnañúꞌún ka̱ꞌ jiáꞌníꞌ ráa sa̱na̱ꞌ sókóꞌ ráa jie̱ꞌe̱ꞌ kua̱chi maáráa, jee kuíre sókóꞌ ráa jie̱ꞌe̱ꞌ kua̱chi rá ñɨvɨ ranika̱ꞌ ta ki̱vɨ̱ꞌ. Chisaꞌ métúꞌún ɨɨn íchí ni nso̱ko̱ꞌ re̱ꞌ maáréꞌ nu̱u̱nꞌ ntáká tiempúꞌ jie̱ꞌe̱ꞌ kua̱chi-ó sáá ni̱ꞌi̱ꞌ re̱ꞌ.
Chi jiáni ley Moisés rá te̱e táyáꞌ kuvi ráa su̱tu̱ꞌ kúñáꞌnú. Soo kuéé ka̱ꞌ ichinúúnꞌ ka̱ꞌ, jee nsa̱náaꞌ Ndiosíꞌ nu̱u̱nꞌ tu̱ꞌun káꞌánꞌ re̱ꞌ, ya̱ ñani re̱ꞌ se̱ꞌya re̱ꞌ kuvi-i su̱tu̱ꞌ kúñáꞌnú, ya̱ íyó tu̱ꞌva nɨ́ɨ́nkání nsa̱ꞌá Ndiosíꞌ sáva kuvi-i su̱tu̱ꞌ kúñáꞌnú.
Níso Jesús tiñu ñujiínꞌ jie̱ꞌe̱ꞌ tratúꞌ jiáá
Jee saáva ya̱ ñáꞌnú nasɨ́kuitɨꞌ ka̱ꞌ kúvi jie̱ꞌe̱ꞌ rá tu̱ꞌun ya̱ káchíꞌ ráníꞌ kúvi ya̱ íyó ɨɨn su̱tu̱ꞌ kúñáꞌnú-ó, sáni nkachiꞌ ránꞌ, ya̱ maáréꞌ ví ya̱ ña̱kuneeꞌ re̱ꞌ ichi kuáꞌá nu̱u̱nꞌ nééꞌ Ndiosíꞌ kúñáꞌnú tátúníꞌ-i ne̱ antivɨ́.
Jee kúvi re̱ꞌ su̱tu̱ꞌ ya̱ yɨ́tíñú re̱ꞌ nu̱u̱nꞌ Ndiosíꞌ jie̱ꞌe̱ꞌ-ó ne̱ antivɨ́, nu̱u̱nꞌ kúvi nu̱u̱nꞌ ííꞌ nasɨ́kuitɨꞌ, ya̱ kúvi nijia maá veꞌi ííꞌ ya̱ nsa̱ꞌá maá I̱toꞌoꞌ-ó Ndiosíꞌ, jee nsú ñɨvɨ nsa̱ꞌá maa.
Chi ntáká su̱tu̱ꞌ kúñáꞌnú jiáni Ndiosíꞌ ráa sáva so̱ko̱ꞌ ráa nu̱u̱nꞌ re̱ꞌ rá nantíñú jín rá sa̱na̱ꞌ jiáꞌníꞌ ráa. Jee jie̱ꞌe̱ꞌ saáva Jesús suni niniñúꞌún re̱ꞌ ya̱ so̱ko̱ꞌ re̱ꞌ, chi maáréꞌ kúvi su̱tu̱ꞌ vá.
Soo retánꞌ íyó i̱i̱ꞌ re̱ꞌ ka̱ꞌ iniꞌ ñɨ̱vɨ́ yaꞌá, jee ni ntu̱né kúvi re̱ꞌ su̱tu̱ꞌ retánꞌ sukuán, jee suni níní íyó i̱i̱ꞌ ka̱ꞌ rá su̱tu̱ꞌ ya̱ sókóꞌ i̱i̱ꞌ ráa ka̱ꞌ nantíñú kuéntáꞌ kua̱ꞌ tátúníꞌ ley Moisés yanaꞌán.
Chi rá su̱tu̱ꞌ vá jee rá tiñu sáꞌá ráa kúvi tiñu kuéntáꞌ xi̱ne̱ꞌñu̱ꞌ, chi xínéꞌénꞌ-e jie̱ꞌe̱ꞌ ya̱ naáꞌ nijia ya̱ íyó iniꞌ antivɨ́, sú ntu íyó máá maáa. Chi kúvi-i kuéntáꞌ kua̱ꞌ nxtúꞌva ya̱chi̱ꞌ Ndiosíꞌ Moisés sáá sukuán kijiéꞌé re̱ꞌ kani re̱ꞌ veꞌi sayo i̱i̱ꞌ nu̱u̱nꞌ nneñu̱ꞌun rá ñɨvɨ Ndiosíꞌ, jee nkachiꞌ Ndiosíꞌ: “Nito koo nú, jee nasaꞌá nú ntáká kuitɨꞌ rá nantíñú sánikua̱ꞌ íyó kuitɨꞌ rá nantíñú niniꞌ nú ya̱ nxi̱néꞌénꞌ ni̱ꞌ nu̱u̱nꞌ nú ne̱ xi̱ni̱ꞌ yuku.”
Chi tratúꞌ xíꞌnañúꞌún, jee retánꞌ nsa̱ꞌá-a ya̱ kuna̱a̱ꞌ va̱ꞌa nɨꞌɨ tiñu, jee ntu̱né jíniñúꞌún ne̱ níní koo tratúꞌ úvíꞌ, nékúvi.
Soo niniꞌ Ndiosíꞌ ya̱ ntu̱ví nkínóo na̱a̱ꞌ rá ñɨvɨ yanaꞌán sukuán, jee nkachiꞌ re̱ꞌ, káchíꞌ nu̱u̱nꞌ tutu ííꞌ:
Káchíꞌ I̱toꞌoꞌ yó Ndiosíꞌ:
“Kiji rá ki̱vɨ̱ꞌ ya̱ nakakɨnꞌ ni̱ꞌ ɨɨn tratúꞌ jiáá jín rá ñɨvɨ ñuunꞌ Israel jín rá ñɨvɨ Judá.
Jee ntu kúvi-i kuéntáꞌ kua̱ꞌ maá tratúꞌ nsa̱ꞌá ni̱ꞌ jín rá jííꞌ ráa yanaꞌán,
ki̱vɨ̱ꞌ kuéntáꞌ ntɨɨn ni̱ꞌ naꞌá ráa jee ntavaꞌ ni̱ꞌ ráa nu̱u̱nꞌ ñuunꞌ Egipto.
Chi jie̱ꞌe̱ꞌ ya̱ ntu nsi̱kúnkuvi na̱a̱ꞌ ráa nu̱u̱nꞌ tratúꞌ ni̱ꞌ,
jee saáva nkuiyo ni̱ꞌ nu̱u̱nꞌ ráa”,
káchíꞌ I̱toꞌoꞌ-ó Ndiosíꞌ.
“Jee saáva suꞌva koo tratúꞌ ya̱ saꞌá ni̱ꞌ jín rá ñɨvɨ ñuunꞌ Israel,
ne̱ retú nkenta rá ki̱vɨ̱ꞌ yukuán”, káchíꞌ I̱toꞌoꞌ-ó:
“Chuꞌun ni̱ꞌ ley ni̱ꞌ iniꞌ antúníꞌ ráa.
Jee suni chuꞌun ni̱ꞌ maa iniꞌ ráa kuéntáꞌ tee ni̱ꞌ maa iniꞌ ánímaꞌ ráa.
Jee kuvi ni̱ꞌ Ndiosíꞌ ráa
jee kuvi ráa ñɨvɨ ni̱ꞌ.
Jee ni ɨɨn ntu̱náꞌ kuniñúꞌún-u ya̱ xinéꞌénꞌ-e ñanitáꞌán-a ni táꞌán-a jee nsáꞌ kachiꞌ-i:
“Kuniꞌ va̱ꞌa nú iniꞌ I̱toꞌoꞌ-ó.”
Chi ntáká ráa kuniꞌ va̱ꞌa iniꞌ ni̱ꞌ,
ne̱ rá lúlí jín ne̱ rá ñáꞌnú ka̱ꞌ.
Chi kunekáꞌnú iniꞌ ni̱ꞌ jie̱ꞌe̱ꞌ rá tiñu niváꞌa nsa̱ꞌá ráa.
Jee ni nsáꞌ naku̱ꞌun iniꞌ ni̱ꞌ ka̱ꞌ jie̱ꞌe̱ꞌ rá kua̱chi nsa̱ꞌá ráa.”
Jee sáá káꞌánꞌ Ndiosíꞌ jie̱ꞌe̱ꞌ ɨɨn tratúꞌ jiáá, jee yukuán kúvi ya̱ nkachiꞌ re̱ꞌ ya̱ tratúꞌ túꞌú ví tratúꞌ xíꞌnañúꞌún, jee ɨɨn ya̱ nku̱túꞌú jee kútúꞌú-u ka̱ꞌ, chi sa̱néꞌ íyó kɨ̱naanꞌ-a.
Veꞌi i̱i̱ꞌ iniꞌ ñɨ̱vɨ́ yaꞌá xínéꞌénꞌ-e na̱sa íyó Veꞌi i̱i̱ꞌ íyó antivɨ́
Saájee tratúꞌ xíꞌnañúꞌún vá ntatúníꞌ-i na̱ja kuneñu̱ꞌun rá ñɨvɨ Ndiosíꞌ, jín na̱ja koo veꞌi i̱i̱ꞌ nasɨ́kuitɨꞌ iniꞌ ñi̱vɨ́ yaꞌá.
Chi nsa̱ꞌá stákoo veꞌi i̱i̱ꞌ saꞌma suꞌva: Iniꞌ veꞌi xíꞌnañúꞌún, naní “nu̱u̱nꞌ i̱i̱ꞌ”, jee yukuán ni̱ñɨ kantilerúꞌ jín “mesa”, nu̱u̱nꞌ yósóꞌ i̱xta̱tíláꞌ i̱i̱ꞌ.
Jee nni̱nta ɨɨn saꞌma ya̱ chúmáꞌñu maa. Jee ya̱ta̱ꞌ saꞌma úvíꞌ vá, yukuán nkuvi inka ka̱ꞌ iniꞌ-i, nu̱u̱nꞌ naní “nu̱u̱nꞌ i̱i̱ꞌ nasɨ́kuitɨꞌ ka̱ꞌ”.
Jee yukuán ni̱ñɨ ɨɨn “altar oro” nu̱u̱nꞌ káyúꞌ su̱jie i̱i̱ꞌ, jee suni ni̱ñɨ kajúnꞌ ya̱tu̱nꞌ nu̱u̱nꞌ ñúꞌún tratúꞌ ley, jee maa “oro” ña̱noꞌonꞌ kua̱íyó ya̱ta̱ꞌ ya̱tu̱nꞌ vá. Jee suni iniꞌ-i nñu̱ꞌun ɨɨn ki̱sɨ “oro” ya̱ nñu̱ꞌun maná iniꞌ-i ya̱ kúvi i̱xta̱tíláꞌ nki̱nkuun súkún, jee suni iniꞌ ya̱tu̱nꞌ vá nñu̱ꞌun karútíꞌ Aarón ya̱ nnene naꞌá yu̱ku̱ꞌ, jee suni nñu̱ꞌun rá tukúnú yu̱u̱ꞌ tiáxín ya̱ nniso rá tu̱ꞌun tratúꞌ.
Jee ya̱ta̱ꞌ yuꞌú ya̱tu̱nꞌ vá nyosoꞌ ñunéꞌyúꞌ ka̱a, naní “querubine”, ya̱ stúvi ráa ya̱ nééꞌ xika Ndiosíꞌ kúñáꞌnú yukuán. Jee jín chi̱yo̱ꞌ ráa ñasɨꞌ kátɨ́-ɨ ya̱ta̱ꞌ yuꞌú ya̱tu̱nꞌ vá. Jee yukuán ví nu̱u̱nꞌ nékáꞌnú iniꞌ jie̱ꞌe̱ꞌ rá kua̱chi. Soo jie̱ꞌe̱ꞌ rá nantíñú yaꞌá jee ntu kúvi kaꞌanꞌ kávii jie̱ꞌe̱ꞌ-e vitan.
Soo iniꞌ nu̱u̱nꞌ kúvi ya̱ úvíꞌ vá nu̱u̱nꞌ i̱i̱ꞌ nasɨ́kuitɨꞌ ka̱ꞌ, yukuán kívɨ kua̱chi métúꞌún kuitɨꞌ su̱tu̱ꞌ kúñáꞌnú ka̱ꞌ iniꞌ-i ɨɨn ni íchí ya̱ kui̱ya̱ꞌ. Soo suni ntu kúvi ki̱vɨ-ɨ retú ntu ínaꞌá-a ni̱ñɨ̱ꞌ sa̱na̱ꞌ, sáva so̱ko̱ꞌ-o vá nu̱u̱nꞌ Ndiosíꞌ jie̱ꞌe̱ꞌ kua̱chiꞌ maáa jín suni jie̱ꞌe̱ꞌ kua̱chi sáꞌá rá ñɨvɨ sú ntu jíníꞌ ráa ya̱ nsa̱ꞌá ráa maa.
Jee jín yukuán stúvi Ta̱chi̱ꞌ ííꞌ Ndiosíꞌ nu̱u̱nꞌ-ó ya̱ ni íyó i̱i̱ꞌ iniꞌ nu̱u̱nꞌ xíꞌnañúꞌún iniꞌ veꞌi saꞌma vá, jee ntiáꞌan kunune ichi ya̱ kuvi ki̱vɨ ñɨvɨ iniꞌ nu̱u̱nꞌ i̱i̱ꞌ nasɨ́kuitɨ ka̱ꞌ.
Chi jie̱ꞌe̱ꞌ ntáká rá yaꞌá xínéꞌénꞌ-e nu̱u̱nꞌ-ó na̱ja kúvi tiempúꞌ vitan. Chi sókóꞌ ñɨvɨ nantíñú jín sa̱na̱ꞌ nu̱u̱nꞌ Ndiosíꞌ, soo rá nantíñú jín rá sa̱na̱ꞌ ya̱ sókóꞌ maa nu̱u̱nꞌ Ndiosíꞌ yukuán, jee ntu kúvi kuitɨꞌ saꞌá-a ya̱ kino̱o noo ánímaꞌ ñɨvɨ ya̱ néñu̱ꞌun Ndiosíꞌ sukuán jee saáva ntu kenta kuniꞌ ráa ya̱ ntu níso ráa kua̱chi.
Chi ntáká rá tiñu yukuán, jee kua̱chi kuitɨꞌ kuvi-i tu̱ꞌun ya̱ tátúníꞌ-i na̱ja saꞌá-ó jín yɨkɨkúñu-ó. Chi tátúníꞌ-i jie̱ꞌe̱ꞌ ya̱ yájíꞌ, jín ya̱ jíꞌi, jín jie̱ꞌe̱ꞌ na̱ja nasaꞌá noo-ó yɨkɨkúñu-ó. Jee ñakɨnꞌ Ndiosíꞌ tiñu vá ne̱kua̱ꞌ tiempúꞌ nasaꞌá jiáá na̱a̱ꞌ re̱ꞌ nɨꞌɨ.
Soo vitan jee ya̱ nkiji Cristo, jee maáréꞌ ví su̱tu̱ꞌ kúñáꞌnú nasɨ́kuitɨꞌ ka̱ꞌ ya̱ nísotíñú re̱ꞌ rá tiñu váꞌa ya̱ váji vitan ya̱ táji Ndiosíꞌ. Jee yɨ́tíñú re̱ꞌ nu̱u̱nꞌ kúvi nu̱u̱nꞌ i̱i̱ꞌ nasɨ́kuitɨꞌ íyó ne̱ antivɨ́, ya̱ kúñáꞌnú-u ka̱ꞌ jín ya̱ kínóo-o va̱ꞌa nasɨ́kuitɨꞌ ka̱ꞌ íyó chitú-u. Jee ntu nsa̱ꞌá ñɨvɨ maa, chi ya̱ ntu íyó-o iniꞌ ñɨ̱vɨ́ yaꞌá.
Chisaꞌ Cristo jee nki̱vɨ re̱ꞌ nu̱u̱nꞌ i̱i̱ꞌ nasɨ́kuitɨꞌ ka̱ꞌ ya̱ íyó antivɨ́, soo nsú jín sáva so̱ko̱ꞌ re̱ꞌ ni̱ñɨ̱ꞌ rá chuvátúꞌ lúlí jín rá chelu yɨ́ɨ́, chisaꞌ jín sáva so̱ko̱ꞌ re̱ꞌ ni̱ñɨ̱ꞌ maáréꞌ jie̱ꞌe̱ꞌ ya̱ níꞌiꞌ re̱ꞌ. Jee nki̱vɨ re̱ꞌ yukuán métúꞌún ɨɨn ni íchí nu̱u̱nꞌ ntáká tiempúꞌ. Jee sukuán nchu̱náán nkáꞌnú re̱ꞌ nu̱u̱nꞌ Ndiosíꞌ jie̱ꞌe̱ꞌ kua̱chi-ó sáva ni̱ꞌi̱nꞌ re̱ꞌ ya̱ nakui̱ñɨ̱ꞌ núne-ó nu̱u̱nꞌ kua̱chi-ó nɨ́ɨ́nkání.
Chi ni̱ñɨ̱ꞌ rá “toro” jín rá chuvátúꞌ lúlí, jín rá ya̱a̱ꞌ rá chelu ya̱ nka̱yu̱ꞌ nu̱u̱nꞌ “altar”<sup>a</sup>, jee nxi̱náváꞌ yává su̱tu̱ꞌ maa nu̱u̱nꞌ rá ñɨvɨ ya̱ ntu íyó ninuꞌun ráa sáva saꞌá re̱ꞌ ya̱ kɨtíñú ráa nu̱u̱nꞌ Ndiosíꞌ sáva kúvi kuneñu̱ꞌun ráa Ndiosíꞌ. Jee sukuán sáꞌá re̱ꞌ ya̱ nunoo yɨkɨkúñu ráa nu̱u̱nꞌ Ndiosíꞌ.
Retú sukuán kúvi, soo saa víꞌí káꞌ nasánoo ni̱ñɨ̱ꞌ Cristo ánímaꞌ-ó, chi ntu níso Cristo kua̱chi, jee Ta̱chi̱ꞌ ííꞌ ya̱ íyó nɨ́ɨ́nkání jee njia̱ꞌa-a fuersáꞌ ííꞌ nu̱u̱nꞌ re̱ꞌ sáva kuviꞌ re̱ꞌ so̱ko̱ꞌ re̱ꞌ maáréꞌ nu̱u̱nꞌ Ndiosíꞌ. Jee sukuán nasánoo ni̱ñɨ̱ꞌ Cristo ánímaꞌ-ó, sáva kuniꞌ-ó ya̱ ntu níso-ó ka̱ꞌ kua̱chi, jín ya̱ ntu yɨ́ꞌɨ́-ó ka̱ꞌ nu̱u̱nꞌ rá tiñu sáꞌá ya̱ kuviꞌ-ó nu̱u̱nꞌ Ndiosíꞌ, jín sáva kɨtíñú-ó sáꞌá-ó tiñu nu̱u̱nꞌ Ndiosíꞌ tékúꞌ.
Saáva, níso re̱ꞌ tiñu ñujiínꞌ jie̱ꞌe̱ꞌ tratúꞌ jiáá. Chi ni̱ꞌi̱ꞌ re̱ꞌ sáva chunáán nkáꞌnú re̱ꞌ nu̱u̱nꞌ Ndiosíꞌ jie̱ꞌe̱ꞌ rá kua̱chi nsa̱ꞌá rá ñɨvɨ sáá nyɨ̱ꞌɨ ráa chi̱ji tratúꞌ xíꞌnañúꞌún, sáva rá ñɨvɨ ya̱ nkana Ndiosíꞌ ni̱ꞌi̱nꞌ ráa ta̱ꞌvi̱ꞌ ya̱ koo nɨ́ɨ́nkání, ya̱ yukuán vá nchi̱sóyuꞌú re̱ꞌ.
Chi nu̱u̱nꞌ íyó ɨɨn tutuꞌ ya̱ sáꞌá ɨɨn ñɨvɨ ya̱ jiáꞌa ya̱ naáꞌ jie̱ꞌe̱ꞌ ya̱ kínóo nijia ta̱ꞌvi̱ꞌ ya̱ xinóo ñɨvɨ vá, jee íyó stúvi ya̱ naáꞌ nijia ya̱ níꞌiꞌ ñɨvɨ xí tutuꞌ vá sáva kootiñu tutuꞌ vá.
Chi tutuꞌ vá, jee íyótiñu-u nekuaꞌ retú ni̱ꞌi̱ꞌ ñɨvɨ xí tutuꞌ vá, soo ni ntu̱náꞌ tiñu-u retú ni tékúꞌ i̱i̱ꞌ ka̱ꞌ ñɨvɨ xí tutuꞌ vá ya̱ nsa̱ꞌá-a maa.
Saáva tratúꞌ ya̱ ni̱yo xíꞌnañúꞌún vá jee suni niniñúꞌún-u ña̱kava-a jie̱ꞌe̱ꞌ ni̱ñɨ̱ꞌ rá sa̱na̱ꞌ ñaꞌniꞌ ráa.
Chi sáá nkuvi nkachitu̱ꞌún Moisés nu̱u̱nꞌ ntáká rá ñɨvɨ jie̱ꞌe̱ꞌ ntáká rá tiñu ya̱ nta̱túníꞌ ley. Jee kuíre, ntɨɨn re̱ꞌ ni̱ñɨ̱ꞌ chelu, jín ni̱ñɨ̱ꞌ lítú, jín nute, jín ka̱chi̱ꞌ kuéꞌé jín suni ɨɨn naꞌá yu̱ku̱ꞌ naní hisopo, jee nchu̱náji re̱ꞌ maa nu̱u̱nꞌ ni̱ñɨ̱ꞌ vá jee nxi̱náváꞌ yává re̱ꞌ ni̱ñɨ̱ꞌ vá ya̱ta̱ꞌ tutuꞌ níso ley vá jín suni nu̱u̱nꞌ ntáká rá ñɨvɨ vá.
Jee nkachiꞌ re̱ꞌ: “Yaꞌá kúvi ni̱ñɨ̱ꞌ ya̱ jiákava kutú tratúꞌ ya̱ nta̱túníꞌ Ndiosíꞌ nu̱u̱nꞌ rán.”
Jee suni nxi̱náváꞌ yává Moisés ni̱ñɨ̱ꞌ iniꞌ veꞌi saꞌma nu̱u̱nꞌ i̱i̱ꞌ víꞌí vá, jee suni sukuán nxi̱náváꞌ yává re̱ꞌ ni̱ñɨ̱ꞌ nu̱u̱nꞌ ntáká rá nantíñú ya̱ jiátíñú ráa sáá néñu̱ꞌun ráa Ndiosíꞌ yukuán.
Sánikua̱ꞌ káchíꞌ ley, ya̱ yatin nɨꞌɨ rá nantíñú yukuán, íyó xináváꞌ yává ni̱ñɨ̱ꞌ nu̱u̱nꞌ ráa sáva nonoo ráa, chi retú ntu jiátɨ ni̱ñɨ̱ꞌ, jee nsáꞌ kunekáꞌnú iniꞌ Ndiosíꞌ jie̱ꞌe̱ꞌ kua̱chi.
Nso̱ko̱ꞌ Cristo maáréꞌ sáva siíyo re̱ꞌ kua̱chi-ó
Jee saáva, níní niniñúꞌún nso̱ko̱ꞌ rá sa̱na̱ꞌ vá sáva nonoo ntáká rá nantíñú vá sukuán. Jee xínéꞌénꞌ rá nantíñú vá jie̱ꞌe̱ꞌ rá íyó antivɨ́. Soo máá maá ntáká ya̱ íyó antivɨ́ jee jíníñúꞌún-u nonoo jín ni̱ñɨ̱ꞌ Cristo ya̱ nso̱ko̱ꞌ re̱ꞌ ya̱ kúvi ya̱ váꞌa víꞌí ka̱ꞌ.
Chi Cristo ntu̱ví nkívɨ re̱ꞌ nu̱u̱nꞌ i̱i̱ꞌ víꞌí iniꞌ veꞌi i̱i̱ꞌ nu̱u̱nꞌ nsa̱ꞌá jín naꞌá rá ñɨvɨ, chi yukuán jee kua̱chi vá xínéꞌénꞌ-e na̱ja kútúníꞌ sáá íyó nu̱u̱nꞌ i̱i̱ꞌ nijia nasɨ́kuitɨꞌ ka̱ꞌ ya̱ íyó antivɨ́. Chisaꞌ nki̱vɨ nijia re̱ꞌ ne̱ máá maá antivɨ́ sáva íñɨ́ re̱ꞌ ichinúúnꞌ Ndiosíꞌ yɨ́tuvi re̱ꞌ ya̱ kúvi ya̱ váꞌa jie̱ꞌe̱ꞌ-ó vitan.
Jee nki̱vɨ re̱ꞌ antivɨ́ soo nsú sáva so̱ko̱ꞌ re̱ꞌ maáréꞌ kue̱ꞌe̱ꞌ íchí, kuéntáꞌ kua̱ꞌ sáꞌá rá su̱tu̱ꞌ kúñáꞌnú sáá ki̱vɨ ráa ta kui̱ya̱ꞌ ta kui̱ya̱ꞌ nu̱u̱nꞌ i̱i̱ꞌ víꞌí sókóꞌ ráa ni̱ñɨ̱ꞌ rá sa̱na̱ꞌ.
Chi retánꞌ sukuán nkuvi, soo jíniñúꞌún ya̱ kue̱ꞌe̱ íchí kunoꞌo re̱ꞌ kuviꞌ re̱ꞌ ne̱ sáá nka̱jiéꞌé ña̱ko̱o ñɨ̱vɨ́ jín ne̱ vitan réáꞌ sukuán. Soo ntu̱ví chi vitan ya̱ kúvi tiempúꞌ kuánɨꞌɨ yaꞌá, jee nkiji re̱ꞌ, sáva nso̱ko̱ꞌ re̱ꞌ maáréꞌ ɨɨn ni íchí ya̱ kúvi nɨ́ɨ́nkání sáva siíyo re̱ꞌ kua̱chi.
Jee sukuán kuéntáꞌ kua̱ꞌ saá íyó va̱ji ya̱ níní kuviꞌ rá ñɨvɨ ɨɨn ni íchí, jee kuíre suni kiji tiñu ya̱ keꞌneꞌ Ndiosíꞌ kua̱chi.
Jee suni sukuán Cristo ɨɨn ni íchí nso̱ko̱ꞌ re̱ꞌ maáréꞌ ni̱ꞌi̱ꞌ re̱ꞌ sáva nsiíyo re̱ꞌ kua̱chi rá ñɨvɨ kue̱ꞌe̱ꞌ. Jee niji tuku re̱ꞌ ya̱ úvíꞌ íchí, soo nsú ka̱ꞌ sáva so̱ko̱ꞌ tuku re̱ꞌ maáréꞌ jie̱ꞌe̱ꞌ kua̱chi, chisaꞌ kiji re̱ꞌ sáva xinánitáꞌvíꞌ re̱ꞌ rá ñɨvɨ ya̱ nétu kuvi ráa re̱ꞌ.
Chi ley Moisés kuvi-i kuéntáꞌ ɨɨn xi̱ne̱ꞌñu̱ꞌ ya̱ xínéꞌénꞌ-e ya̱ váꞌa ya̱ kiji jín Cristo, soo ntu sáꞌá-a mákua sáꞌá nijia re̱ꞌ. Chi ni nsáꞌ kúvi saꞌá ley vá ya̱ kino̱o na̱a̱ꞌ rá ñɨvɨ jie̱ꞌe̱ꞌ ya̱ sukuáni yɨ́táꞌán ta kui̱ya̱ꞌ ta kui̱ya̱ꞌ sókóꞌ rá ñɨvɨ sa̱na̱ꞌ ya̱ kúyatin ráa nu̱u̱nꞌ Ndiosíꞌ néñu̱ꞌun ráa re̱ꞌ sukuán.
Chi sikɨ́kui̱ñɨ̱ꞌ ráa ya̱ sókóꞌ ráa rá sa̱na̱ꞌ vá, nékúvi, retánꞌ nkuvi nasánoo-o ɨɨn íchí ni ya̱ kúvi nɨ́ɨ́nkání, rá kua̱chi sáꞌá rá ñɨvɨ sókóꞌ ráa rátíꞌ sukuán, nékúvi. Chi retán nkuvi nasánoo-o sukuán, jee ni ntu ka̱ꞌ íyó kuꞌun kua̱chi ka̱ꞌ iniꞌ ráa ya̱ níso ráa ka̱ꞌ kua̱chi, nékúvi.
Soo jie̱ꞌe̱ꞌ rá tiñu ya̱ nso̱ko̱ꞌ ráa rá sa̱na̱ꞌ vá, ta kui̱ya̱ꞌ ta kui̱ya̱ꞌ, sáꞌá-a ya̱ nákúꞌun iniꞌ ráa jie̱ꞌe̱ꞌ kua̱chi nsa̱ꞌá ráa.
Chi ni̱ñɨ̱ꞌ rá chelu jín rá chuvátúꞌ lúlí vá ntu kúvi siíyo ráa rá kua̱chi.
Saáva nkiji Cristo iniꞌ ñɨ̱vɨ́ yaꞌá, jee nkachi-i nu̱u̱nꞌ Ndiosíꞌ:
Chisaꞌ nsa̱ꞌá túꞌva nú yɨkɨkúñu ni̱ꞌ sáva so̱ko̱ꞌ ni̱ꞌ maa.
Chi rá sa̱na̱ꞌ jiáꞌníꞌ ráa téñuꞌunꞌ ráa sókóꞌ ráa jín rá nantíñú sókóꞌ ráa nu̱u̱nꞌ nú sáva siíyo-o kua̱chi ráa,
jee ntu kúváꞌa iniꞌ nú jie̱ꞌe̱ꞌ vá.
Saájee nkachiꞌ ni̱ꞌ: “Ndiosíꞌ, yaꞌá va̱ji ni̱ꞌ sáva sikúnkuvi ni̱ꞌ rá tiñu ya̱ kuíni maánú,
kuéntáꞌ kua̱ꞌ ya̱ káchíꞌ jie̱ꞌe̱ꞌ ni̱ꞌ nu̱u̱nꞌ tutuꞌ ííꞌ”,
nkachiꞌ Jesús.
Soo xíꞌna ka̱ꞌ nkachiꞌ Jesús nu̱u̱nꞌ Ndiosíꞌ: Ntu nkuíni nú ya̱ sókóꞌ rá ñɨvɨ sa̱na̱ꞌ ni rá nantíñú, ni rá téñuꞌunꞌ ráa sókóꞌ ráa, ni rá sókóꞌ ráa jie̱ꞌe̱ꞌ kua̱chi ráa. Jee ni ntu kúváꞌa iniꞌ nú néꞌyá nú maa, asúnika̱ꞌ sukuán nso̱ko̱ꞌ ráa sánikua̱ꞌ tátúníꞌ ley maa.
Jee kuíre nkachiꞌ Jesús: “Ndiosíꞌ, yaꞌá va̱ji ni̱ꞌ sáva sikúnkuvi ni̱ꞌ rá tiñu ya̱ kuíni maánú.” Jee nkachiꞌ Jesús sukuán, chi nsi̱kɨ́kui̱ñɨ̱ꞌ re̱ꞌ ya̱ sókóꞌ ráa rá sa̱na̱ꞌ, jee nna̱kunasɨꞌ re̱ꞌ nu̱u̱nꞌ vá, chi nso̱ko̱ꞌ re̱ꞌ maáréꞌ.
Jee jie̱ꞌe̱ꞌ ya̱ nsa̱ꞌá re̱ꞌ ya̱ kuíni maá Ndiosíꞌ, saájee nsa̱ꞌá sɨ́ɨ́n re̱ꞌ yó nu̱u̱nꞌ kua̱chi sáva kuvi-ó ñɨvɨ re̱ꞌ, jie̱ꞌe̱ꞌ ya̱ nso̱ko̱ꞌ Jesucristo yɨkɨkúñu maáréꞌ ni̱ꞌi̱ꞌ re̱ꞌ, ɨɨn ni íchí nu̱u̱nꞌ ntáká tiempúꞌ.
Jee ntáká rá inka su̱tu̱ꞌ, vitan nteenꞌ, íñɨ́ ráa sáꞌá ráa tiñu nu̱u̱nꞌ Ndiosíꞌ, jee kue̱ꞌe̱ꞌ víꞌí íchí nánikó ráa sókóꞌ ráa rá sa̱na̱ꞌ ya̱ jiáꞌníꞌ ráa, soo ni nsáꞌ kúvi siíyo yukuán kua̱chi sáꞌá ráa.
Soo Jesucristo, jee ɨɨn ni íchí nso̱ko̱ꞌ re̱ꞌ maáréꞌ nu̱u̱nꞌ ntáká tiempúꞌ sáá ni̱ꞌi̱ꞌ re̱ꞌ jie̱ꞌe̱ꞌ kua̱chi-ó, jee ña̱kuneeꞌ re̱ꞌ ichi kuáꞌá Ndiosíꞌ nu̱u̱nꞌ kúñáꞌnú re̱ꞌ.
Jee yukuán nééꞌ re̱ꞌ nétu re̱ꞌ ne̱kua̱ꞌ ntáká rá ñɨvɨ ya̱ táꞌvi iniꞌ ráa néꞌyá ráa re̱ꞌ kinaka Ndiosíꞌ ráa nu̱u̱nꞌ re̱ꞌ nachiꞌi Ndiosíꞌ ráa xi̱ntíín re̱ꞌ kuéntáꞌ kua̱ꞌ ɨɨn teyuꞌ nu̱u̱nꞌ yósóꞌ jie̱ꞌe̱ꞌ re̱ꞌ.
Chi ɨɨn ni íchí nso̱ko̱ꞌ re̱ꞌ maáréꞌ, jee nsa̱ꞌá re̱ꞌ ya̱ nɨ́ɨ́nkání nkino̱o na̱a̱ꞌ rá ñɨvɨ ya̱ násaꞌá sɨ́ɨ́n re̱ꞌ ráa nu̱u̱nꞌ kua̱chi ráa, sáva sáꞌá re̱ꞌ kuvi ráa ñɨvɨ Ndiosíꞌ.
Jee ne̱ maá Ta̱chi̱ꞌ ííꞌ stúvi-i ya̱ naáꞌ nu̱u̱nꞌ-ó jie̱ꞌe̱ꞌ tu̱ꞌun yaꞌá, chi xíꞌna ka̱ꞌ káchíꞌ-i:
“Jee suꞌva koo tratúꞌ ya̱ saꞌá ni̱ꞌ jín rá ñɨvɨ,
ne̱ sáá kenta rá ki̱vɨ̱ꞌ yukuán,”
káchíꞌ I̱toꞌoꞌ-ó Ndiosíꞌ,
“chuꞌun ni̱ꞌ ley ni̱ꞌ iniꞌ ánímaꞌ ráa.
Jee suni chuꞌun ni̱ꞌ maa iniꞌ ráa kuéntáꞌ tee ni̱ꞌ maa iniꞌ antúníꞌ ráa.”
Jee suni káchíꞌ tuku re̱ꞌ:
Jee ni nsáꞌ naku̱ꞌun iniꞌ ni̱ꞌ ka̱ꞌ jie̱ꞌe̱ꞌ rá kua̱chi ráa jín rá tiñu niváꞌa nsa̱ꞌá ráa.
Jee saáva, nu̱u̱nꞌ nékáꞌnú iniꞌ Ndiosíꞌ jie̱ꞌe̱ꞌ rá kua̱chiꞌ-ó, jee ntu̱ví jíniñúꞌún-ó ka̱ꞌ ya̱ so̱ko̱ꞌ-ó nu̱u̱nꞌ re̱ꞌ jie̱ꞌe̱ꞌ kua̱chi-ó.
Íyó natuꞌva-ó nu̱u̱nꞌ Ndiosíꞌ
Saáva, ránoꞌó ñanitáꞌán, íyó neí iniꞌ-ó ntu kúkanuun-ó natuꞌva-ó nu̱u̱nꞌ Ndiosíꞌ kuéntáꞌ ki̱vɨ-ó nu̱u̱nꞌ i̱i̱ꞌ nasɨ́kuitɨꞌ ka̱ꞌ antivɨ́ nu̱u̱nꞌ nééꞌ Ndiosíꞌ, jie̱ꞌe̱ꞌ ni̱ñɨ̱ꞌ Jesús ya̱ ñatɨ-ɨ sáá ni̱ꞌi̱ꞌ re̱ꞌ jie̱ꞌe̱ꞌ-ó.
Jee nine re̱ꞌ ɨɨn ichi jiáá nu̱u̱nꞌ ki̱vɨ-ó nu̱u̱nꞌ kutekuꞌ-ó nɨ́ɨ́nkání jín re̱ꞌ sáꞌá re̱ꞌ. Chi sáá nso̱ko̱ꞌ re̱ꞌ yɨkɨkúñu re̱ꞌ ni̱ꞌi̱ꞌ re̱ꞌ, jee nine re̱ꞌ ichi sáva kuéntáꞌ jia̱ꞌa-ó saꞌma ninta jiásɨ́ꞌ iniꞌ nu̱u̱nꞌ i̱i̱ꞌ nasɨ́kuitɨꞌ ki̱vɨ-ó nu̱u̱nꞌ nééꞌ Ndiosíꞌ.
Jee kúvi Jesucristo su̱tu̱ꞌ maa kúñáꞌnú nasɨ́kuitɨꞌ ka̱ꞌ yósóꞌ re̱ꞌ nu̱u̱nꞌ-ó ya̱ suvió kúvi ñɨvɨ veꞌi Ndiosíꞌ.
Jee saáva, ne̱ saɨn kúvi iniꞌ ánímaꞌ-ó natuꞌva-ó nu̱u̱nꞌ Ndiosíꞌ, jie̱ꞌe̱ꞌ kínóo kutú ánímaꞌ-ó chi kúneí iniꞌ-ó Cristo, chi nna̱saꞌá noo Cristo ánímaꞌ-ó ya̱ kuniꞌ-ó ya̱ ntu níso-ó ka̱ꞌ ya̱ niva̱ꞌa. Jee ya̱ nno̱noo-ó kuéntáꞌ nna̱kete-ó yɨkɨkúñu-ó jín nute ninuꞌun.
Jee saáva kuiñɨ ni̱ꞌin-ó jín tu̱ꞌun váꞌa ya̱ jiáꞌayuꞌú-ó ya̱ íyó tu̱neí iniꞌ-ó kúnáaꞌ iniꞌ-ó ya̱ ki̱vɨ-ó nu̱u̱nꞌ nééꞌ Ndiosíꞌ. Jee koto ɨɨn u̱vi̱ꞌ jiáni iniꞌ-ó, chi Ndiosíꞌ nchi̱sóyuꞌú re̱ꞌ maa nu̱u̱n-ó, jee síkúnkuvi na̱a̱ꞌ nijia re̱ꞌ ya̱ káchíꞌ re̱ꞌ.
Jee ntu íyó xinóo-ó nutútú-ó kuneñu̱ꞌun-ó Ndiosíꞌ, kuéntáꞌ kua̱ꞌ ya̱ nka̱an sava rá ñɨvɨ sáꞌá ráa ya̱ ni ntu nútútú ráa. Chisaꞌ nakutíñú-ó nachuneí-ó iniꞌ ɨɨn inka-ó, jee saa víꞌí káꞌ chi jíníꞌ-ó ya̱ kua̱kuyatin ki̱vɨ̱ꞌ nenta I̱toꞌoꞌ-ó Jesús.
Soo retú kuíni iniꞌ maáó káñunkúún sáꞌá sáꞌá-ó kua̱chi, sú ya nni̱ꞌi̱nꞌ-ó kuniꞌ-ó tu̱ꞌun na̱a̱ꞌ váꞌa jie̱ꞌe̱ꞌ Cristo, saájee ntu̱né íyó inka ka̱ꞌ ya̱ kúvi so̱ko̱ꞌ-ó maa kuviꞌ-i sáva chunáán nkáꞌnú-ó jie̱ꞌe̱ꞌ kua̱chi-ó.
Chisaꞌ kua̱chi kuitɨꞌ vá nétu-ó kuyu̱ꞌví-ó ɨɨn tu̱nóꞌó xe̱e̱nꞌ ka̱ꞌ ya̱ kiji si̱kɨ̱ꞌ-ó kunoꞌo-ó ki̱vɨ̱ꞌ keꞌneꞌ Ndiosíꞌ kua̱chi, jee kiji ñuꞌunꞌ xeénꞌ ya̱ xináánꞌ-a ntáká rá jíníꞌ u̱ꞌvi̱ꞌ ráa Ndiosíꞌ.
Chi ñɨvɨ ya̱ jiáꞌa sáꞌá-a nu̱u̱nꞌ ley Moisés, jee retú íyó u̱vi̱ꞌ áxí u̱ni̱ꞌ rá ñɨvɨ jiáꞌa ráa ya̱ naáꞌ ya̱ íyó si̱kɨ̱ꞌ ñɨvɨ vá, saájee ya̱ nkuna̱a̱ꞌ ya̱ íyó kaꞌniꞌ ráa ñɨvɨ vá chi ni ntu̱né íyó ka̱ꞌ tu̱náꞌví iniꞌ maa.
Jee, ¿na̱ja ka̱ꞌ vá jiáni iniꞌ rán na̱ inka ka̱ꞌ tu̱nóꞌó xéénꞌ ka̱ꞌ íyó ni̱ꞌi̱nꞌ rá ñɨvɨ kunoꞌo ráa ya̱ nkuniichiꞌ ráa se̱ꞌya Ndiosíꞌ? Kúvi kuéntáꞌ nñu̱jiéꞌé ráa maa. Jee nku̱ichi iniꞌ ráa ni̱ñɨ̱ꞌ re̱ꞌ kuéntáꞌ ntu̱náꞌ níyotiñu ya̱ ni̱ꞌi̱ꞌ re̱ꞌ jee ñatɨ ni̱ñɨ̱ꞌ re̱ꞌ, ya̱ ñakɨnꞌ-ɨ tratúꞌ ya̱ nsa̱ꞌá sɨ́ɨ́n re̱ꞌ ráa nu̱u̱nꞌ kua̱chi ráa. Jee suni ntenu̱u̱nꞌ ráa Ta̱chi̱ꞌ ííꞌ Ndiosíꞌ ya̱ sáꞌá-a ya̱ ni̱ꞌi̱nꞌ-ó ya̱ íyó mániꞌ iniꞌ Ndiosíꞌ néꞌyá re̱ꞌ yó.
Jíníꞌ-ó ya̱ maá Ndiosíꞌ ví ya̱ nkachiꞌ: “Nuꞌuꞌ ví ya̱ naxinóꞌo ni̱ꞌ rá ñɨvɨ jie̱ꞌe̱ꞌ kua̱chi ráa, jee nuꞌuꞌ nachunáán maa nu̱u̱nꞌ ráa.” Jee suni tuku ni nkachiꞌ: “Maá I̱toꞌoꞌ sanáaꞌ re̱ꞌ jie̱ꞌe̱ꞌ kua̱chi rá ñɨvɨ re̱ꞌ.”
Saáva, na̱ ka̱ꞌ mánasɨ́ xéénꞌ nasɨ́kuitɨꞌ ka̱ꞌ kúvi jín ráa ya̱ kininkava ráa naꞌá Ndiosíꞌ tékúꞌ sáva xinóꞌo re̱ꞌ ráa.
Soo naku̱ꞌun iniꞌ rán na̱ja nkuvi tiempúꞌ váji ya̱ta̱ꞌ, sáá sukuáni nka̱jiéꞌé rán nine antúníꞌ rán nsa̱ꞌá tu̱ꞌun Ndiosíꞌ, sáá ñeꞌneꞌ iniꞌ rán nnoꞌo rán nu̱u̱nꞌ kue̱ꞌe̱ꞌ tu̱nóꞌó xéénꞌ ntaꞌanꞌ rán.
Chi ntenu̱u̱nꞌ ñɨvɨ ránoꞌó jee nsa̱ꞌá kini ráa ránoꞌó nu̱u̱nꞌ chitú. Jee jíꞌín rán nchi̱neí táꞌán rán jín rá ñanitáꞌán rán ya̱ kúnkunuún nóꞌo sukuán.
Chi nku̱náꞌví iniꞌ rán rá ñɨvɨ ya̱ yɨ́ꞌɨ́ iniꞌ veka̱a jie̱ꞌe̱ꞌ tu̱ꞌun váꞌa Cristo. Jee suni ne̱ sɨ̱ɨ̱ꞌ nniyo iniꞌ rán sáá nka̱neeꞌ rá ñɨvɨ rá nantíñú kúmí rán, chi jíníꞌ rán ya̱ ne̱ antivɨ́ nu̱u̱nꞌ nééꞌ Ndiosíꞌ yukuán ñúꞌún ta̱ꞌvi̱ꞌ váꞌa nasɨ́kuitɨꞌ ka̱ꞌ ya̱ koo nɨ́ɨ́nkání.
Jee saáva koto xínóo rán ya̱ kúneí iniꞌ rán tu̱ꞌun váꞌa Jesús, chi jie̱ꞌe̱ꞌ kúneí iniꞌ rán Jesús jee ni̱ꞌi̱nꞌ rán ta̱ꞌvi̱ꞌ máá ñáꞌnú nasɨ́kuitɨꞌ ka̱ꞌ.
Chi jíniñúꞌún káꞌnú koo iniꞌ rán kuni̱ꞌin rán kuiñɨ rán jín Jesús, sáva ré nkuvi nsa̱ꞌá rán sáni kuíni re̱ꞌ jee ni̱ꞌi̱nꞌ rán ta̱ꞌvi̱ꞌ ya̱ nchi̱sóyuꞌú Ndiosíꞌ.
Chi káchíꞌ nu̱u̱nꞌ tutu ííꞌ:
Yakuꞌ tíꞌínꞌ ni ka̱ꞌ tiempúꞌ kúníꞌ,
jee kiji tuku Cristo ya̱ maáréꞌ vá íyó niji.
Jee nsáꞌ kukuéé re̱ꞌ jee tiaaꞌ re̱ꞌ.
Soo ñɨvɨ ya̱ sáꞌá ni̱ꞌ ya̱ nkino̱o na̱a̱ꞌ-a nu̱u̱nꞌ ni̱ꞌ,
jee kutekuꞌ-u nɨ́ɨ́nkání jín ni̱ꞌ chi kúneí iniꞌ-i nuꞌuꞌ.
Soo retú nanikóyátá-a, jee nsáꞌ kuva̱ꞌa iniꞌ ni̱ꞌ kune̱ꞌyá ni̱ꞌ maa.
Nkachiꞌ Ndiosíꞌ.
Soo maáórán, chi ntu kúvi-ó táꞌán rá ñɨvɨ ya̱ níkóyátá ráa kɨ̱naanꞌ ráa. Chisaꞌ kúvi-ó ñɨvɨ ya̱ kúneí iniꞌ-ó Cristo jee sáva koo kutú váꞌa ánímaꞌ-ó xi̱ntíín re̱ꞌ.
Jie̱ꞌe̱ꞌ tu̱ꞌun ya̱ kúneí iniꞌ-ó
Soo vitan jee, ya̱ ínúꞌ iniꞌ-ó kúneí iniꞌ-ó Ndiosíꞌ, yukuán kúvi ya̱ kúnáaꞌ nijia iniꞌ-ó ya̱ ni̱ꞌi̱nꞌ-ó ntáká ya̱ íyó tu̱neí iniꞌ-ó ni̱ꞌi̱nꞌ-ó ya̱ saꞌá Ndiosíꞌ jín-ó. Jee suni yukuán kúvi ya̱ íyó kutú-ó jie̱ꞌe̱ꞌ ntáká ya̱ íyó sú ntiáꞌan kuniꞌ jín nu̱u̱nꞌ-ó maa vitan.
Chi jie̱ꞌe̱ꞌ ya̱ nínuꞌ iniꞌ rá jííꞌ-ó yanaꞌán nku̱neí iniꞌ ráa Ndiosíꞌ jee saáva nna̱kuetúꞌún Ndiosíꞌ jie̱ꞌe̱ꞌ ráa.
Jee jie̱ꞌe̱ꞌ ya̱ jínúꞌ iniꞌ-ó kúneí iniꞌ-ó, jee saáva jiáku̱ꞌun iniꞌ-ó ya̱ kua̱íyó ya̱ íyó ñɨ̱vɨ́ nsa̱ꞌá Ndiosíꞌ maa jín tu̱ꞌun káꞌánꞌ re̱ꞌ ni. Jee saáva nsú jín rá nantíñú ya̱ túvi néꞌyá-ó ya̱ nsa̱ꞌá re̱ꞌ ña̱ko̱o rá nantíñú ya̱ túvi néꞌyá-ó.
Chi ni̱nu̱ꞌ iniꞌ Abel nku̱neí iniꞌ re̱ꞌ Ndiosíꞌ, jee saáva nso̱ko̱ꞌ re̱ꞌ ya̱ váꞌa víꞌí ka̱ꞌ nu̱u̱nꞌ Ndiosíꞌ, nsú káꞌ Caín. Jee saáva nna̱kuetúꞌún Ndiosíꞌ ya̱ Abel kúvi re̱ꞌ te̱e na̱a̱ꞌ, chi nna̱kuetúꞌún Ndiosíꞌ jie̱ꞌe̱ꞌ ya̱ nsóko̱ꞌ Abel. Jee saáva súka̱ꞌ ya ni̱ꞌi̱ꞌ re̱ꞌ, jee kuéntáꞌ níkɨ́nꞌ i̱i̱ꞌ káꞌánꞌ re̱ꞌ ne̱ vitan, chi nkuvi re̱ꞌ te̱e ni̱nu̱ꞌ iniꞌ.
Jee Enoc ni̱nu̱ꞌ iniꞌ re̱ꞌ nku̱neí iniꞌ re̱ꞌ Ndiosíꞌ, jee saáva nna̱keꞌen tékúꞌ Ndiosíꞌ maa kua̱ꞌa̱nꞌ re̱ꞌ jín-i antivɨ́, sáva ntu níꞌíꞌ-i. Jee ntu̱ví nnániꞌinꞌ rá ñɨvɨ maa, chi maá Ndiosíꞌ nna̱keꞌen maa kua̱ꞌa̱nꞌ re̱ꞌ jín-i. Chi ne̱ sáá ntiáꞌan ka̱ꞌ nakeꞌen re̱ꞌ maa jee nni̱ꞌi̱nꞌ-i ya̱ nákuetúꞌún Ndiosíꞌ ya̱ nkuva̱ꞌa iniꞌ re̱ꞌ nne̱ꞌyá re̱ꞌ maa.
Soo retú ntu ínúꞌ iniꞌ-ó kúneí iniꞌ-ó Ndiosíꞌ tékúꞌ, jee ni ntu íyó na̱ja kúvi kuva̱ꞌa iniꞌ re̱ꞌ kune̱ꞌyá re̱ꞌ yó. Chi ñɨvɨ nátuꞌva-a nu̱u̱nꞌ re̱ꞌ jee íyó-o i̱nu̱ꞌ iniꞌ-i ya̱ íyó nijia re̱ꞌ, jín suni ya̱ ku̱ꞌva re̱ꞌ ta̱ꞌvi̱ꞌ nu̱u̱nꞌ rá ñɨvɨ ya̱ nánukú ráa re̱ꞌ.
Jee Abraham ni̱nu̱ꞌ iniꞌ re̱ꞌ nku̱neí iniꞌ re̱ꞌ Ndiosíꞌ, sáá nkana Ndiosíꞌ re̱ꞌ, jee nka̱níjiá re̱ꞌ sáva kɨ̱ꞌɨ̱nꞌ re̱ꞌ ɨɨn nu̱u̱nꞌ kúvi nu̱u̱nꞌ ku̱ꞌva Ndiosíꞌ nu̱u̱nꞌ re̱ꞌ kuvi ta̱ꞌvi̱ꞌ re̱ꞌ maa. Jee nkene re̱ꞌ ñuunꞌ re̱ꞌ jee kua̱ꞌa̱nꞌ re̱ꞌ yukuán, súka̱ꞌ ntu̱ví jíníꞌ re̱ꞌ né núꞌ kúvi nu̱u̱nꞌ kɨ̱ꞌɨ̱nꞌ re̱ꞌ.
Jie̱ꞌe̱ꞌ nku̱neí iniꞌ re̱ꞌ Ndiosíꞌ jee ña̱ꞌa̱nꞌ re̱ꞌ nneeꞌ re̱ꞌ kuéntáꞌ to̱ꞌo̱ꞌ nteñu rá ñɨvɨ nu̱u̱nꞌ ñu̱ꞌún ya̱ nchi̱sóyuꞌú Ndiosíꞌ ya̱ ku̱ꞌva-a nu̱u̱nꞌ re̱ꞌ. Jee nééꞌ re̱ꞌ iniꞌ veꞌi saꞌma jín se̱ꞌya yɨ́ɨ́ re̱ꞌ Isaac, jín Jacob, chi suni jíꞌín ráa ni̱ꞌi̱nꞌ ráa jín Abraham ya̱ nchi̱sóyuꞌú Ndiosíꞌ ta̱ꞌvi̱ꞌ vá nu̱u̱nꞌ ráa.
Chi nnetu ñáꞌnú Abraham ya̱ ni̱ꞌi̱nꞌ re̱ꞌ kuneeꞌ re̱ꞌ ñuunꞌ ya̱ nsamaꞌ kutú, ya̱ maá Ndiosíꞌ ví ya̱ ñani iniꞌ re̱ꞌ na̱ja koo jee suni maáréꞌ nsa̱ꞌá maa.
Jie̱ꞌe̱ꞌ ya̱ Abraham jín ñasɨ́ꞌɨ́ re̱ꞌ Sara nku̱neí iniꞌ ráa Ndiosíꞌ, ni̱ꞌi̱nꞌ neí iniꞌ ña nna̱nise̱ꞌya ña jee ni̱yo ɨɨn se̱ꞌya yɨ́ɨ́ ña, súnika̱ꞌ kúvi ña ñaꞌan númáꞌ, jee suni ya̱ nku̱ñáꞌnú víꞌí ráa, chi ni̱nu̱ꞌ iniꞌ ña ya̱ síkúnkuvi na̱a̱ꞌ nijia Ndiosíꞌ tu̱ꞌun-u, chi Ndiosíꞌ ví ya̱ nchi̱sóyuꞌú re̱ꞌ maa.
Jee sukuán, jee súnika̱ꞌ ya̱ nku̱ñáꞌnú víꞌí Abraham ya̱ íyó kuéntáꞌ ya ni̱ꞌi̱ꞌ yɨkɨkúñu re̱ꞌ, jee nu̱u̱nꞌ métúꞌún re̱ꞌ nkene ña̱ko̱o kue̱ꞌe̱ꞌ víꞌí tataꞌ ichiyúkúnꞌ re̱ꞌ, kuéntáꞌ kua̱ꞌ kue̱ꞌe̱ꞌ víꞌí rá tiu̱u̱nꞌ íyó súkún, jín kuéntáꞌ kua̱ꞌ kue̱ꞌe̱ꞌ víꞌí ñuítɨ́ káá yuꞌú nteñúꞌún, ya̱ ni ntu kúvi kaꞌvi maa.
Jee ntáká rá ñɨvɨ vá ni̱ꞌi̱ꞌ ráa súka̱ꞌ nku̱neí iniꞌ ráa Ndiosíꞌ. Súnika̱ꞌ ntu nni̱ꞌi̱nꞌ ráa ya̱ nchi̱sóyuꞌú Ndiosíꞌ nu̱u̱nꞌ ráa, soo ne̱ íká niniꞌ váꞌa ráa jie̱ꞌe̱ꞌ ya̱ koo ichinúúnꞌ, jee ne̱ nku̱sɨ̱ɨ̱ꞌ iniꞌ ráa jie̱ꞌe̱ꞌ-e. Jee njia̱ꞌayuꞌú ráa ya̱ kúvi ráa to̱ꞌo̱ꞌ ya̱ yakuꞌ ni tiempúꞌ néénúún ráa iniꞌ ñɨ̱vɨ́ yaꞌá.
Chi rá káchíꞌ sukuán, jee stúvi kájí ráa ya̱ núkú ráa ɨɨn ñuunꞌ ya̱ kuvi ñuunꞌ maáráa.
Chi retánꞌ nñu̱ꞌun iniꞌ ráa jie̱ꞌe̱ꞌ ñuunꞌ nu̱u̱nꞌ nkene ráa jee ni̱yo kuvi nikó ráa retánꞌ nkuini ráa, nékúvi.
Soo nñu̱ꞌun iniꞌ ráa ɨɨn ñuunꞌ váꞌa ka̱ꞌ ya̱ kúvi ñuunꞌ antivɨ́. Jee saáva Ndiosíꞌ ntu kúkanuun re̱ꞌ kuna̱ní re̱ꞌ Ndiosíꞌ ráa. Nsa̱ꞌá stákoo re̱ꞌ ñuunꞌ ya̱ kúvi ráa.
Jee jie̱ꞌe̱ꞌ ya̱ Abraham ni̱nu̱ꞌ iniꞌ-i nku̱neí iniꞌ-i Ndiosíꞌ, jee so̱ko̱ꞌ Abraham Isaac, nékúvi, chi nkachiꞌ Ndiosíꞌ ya̱ kaꞌniꞌ Abraham so̱ko̱ꞌ re̱ꞌ Isaac sáva kototúníꞌ Ndiosíꞌ iniꞌ Abraham, sáá ɨɨn ni nñu̱ꞌun iniꞌ-i so̱ko̱ꞌ-o se̱ꞌya-a Isaac ya̱ kúvi se̱ꞌya métúꞌún-u, asúnika̱ꞌ Ndiosíꞌ nchi̱sóyuꞌú nu̱u̱nꞌ Abraham jie̱ꞌe̱ꞌ se̱ꞌya vá.
Chi nkachiꞌ Ndiosíꞌ nu̱u̱nꞌ re̱ꞌ ya̱: “Nu̱u̱nꞌ Isaac kene rá ichiyúkúnꞌ nú.”
Jee nkuna̱a̱ꞌ iniꞌ Abraham ya̱ Ndiosíꞌ níso-o fesáꞌ níꞌin ííꞌ ne̱ ya̱ nastekúꞌ-u rá ni̱yɨ. Jee kuéntáꞌ sukuán nkuvi chi kuéntáꞌ níꞌiꞌ Isaac jee nna̱niꞌinꞌ tuku Abraham se̱ꞌya re̱ꞌ chi kuéntáꞌ nna̱tekuꞌ-u nkene-e nteñu rá níꞌiꞌ.
Jee jie̱ꞌe̱ꞌ ya̱ ni̱nu̱ꞌ iniꞌ Isaac nku̱neí iniꞌ-i Ndiosíꞌ, jee nkaꞌanꞌ-a jie̱ꞌe̱ꞌ rá koo ichinúúnꞌ jee nkachiꞌ-i ya̱ netuꞌ kuvi Jacob jín Esaú saꞌá Ndiosíꞌ.
Jee jie̱ꞌe̱ꞌ ya̱ ni̱nu̱ꞌ iniꞌ Jacob nku̱neí iniꞌ-i Ndiosíꞌ, saájee sáá sa̱néꞌ íyó kuviꞌ-i, jee nkachiꞌ-i ya̱ saꞌá Ndiosíꞌ ya̱ netuꞌ kuvi ta ɨɨn ɨɨn ni núvíꞌ rá se̱ꞌya José, jee nna̱kɨtuvi-i karútíꞌ-i jee nneñu̱ꞌun-u Ndiosíꞌ.
Saájee jie̱ꞌe̱ꞌ ya̱ ni̱nu̱ꞌ iniꞌ José nku̱neí iniꞌ-i Ndiosíꞌ, sáá yatin kuviꞌ-i, jee nkaꞌanꞌ-a jie̱ꞌe̱ꞌ ya̱ rá ñɨvɨ tataꞌ Israel, kukuéé ka̱ꞌ jee kene ráa xi̱ntíín ñuunꞌ Egipto. Jee ya̱ ntatúní-i jie̱ꞌe̱ꞌ na̱ja saꞌá ráa jín ñunéꞌyúꞌ níyɨ-ɨ.
Jee jie̱ꞌe̱ꞌ ni̱nu̱ꞌ iniꞌ rá sɨꞌɨ́ Moisés nku̱neí ráa Ndiosíꞌ, jee sáá nkaku-u jee nsi̱kuéꞌnu yuꞌuꞌ ráa maa u̱ni̱ꞌ yo̱o̱ꞌ, chi niniꞌ ráa ya̱ kúvi ɨɨn te̱e lúlí máá ñúnkúún, jee ni ntu nyúꞌví ráa jie̱ꞌe̱ꞌ ya̱ nta̱túníꞌ te̱e kúvi rey ya̱ tátúníꞌ nu̱u̱nꞌ ñuunꞌ Egipto ˻ya̱ íyó kaꞌniꞌ rá ñɨvɨ ntáká rá su̱chí lúlí yɨ́ɨ́ ñɨvɨ Israel˼.
Jee jie̱ꞌe̱ꞌ ni̱nu̱ꞌ iniꞌ Moisés nku̱neí iniꞌ re̱ꞌ Ndiosíꞌ, sáá ya nyɨɨ, jee nku̱ichi iniꞌ re̱ꞌ ya̱ kuvi re̱ꞌ se̱ꞌya ñaꞌan kúvi se̱ꞌya sɨ́ꞌɨ́ rey Egipto.
Chisaꞌ nka̱ji re̱ꞌ ya̱ kuiñɨ re̱ꞌ jín rá ñɨvɨ re̱ꞌ Israel, ya̱ kúvi ñɨvɨ Ndiosíꞌ, jee kunoꞌo re̱ꞌ jín ráa ya̱ nito u̱ꞌvi̱ꞌ ñɨvɨ Egipto ráa, nsú káꞌ kusɨ̱ɨ̱ꞌ iniꞌ re̱ꞌ saꞌá re̱ꞌ kua̱chi yakuꞌ tiempúꞌ.
Chi nñu̱ꞌun iniꞌ re̱ꞌ ya̱ yɨ́yáꞌvi víꞌí ka̱ꞌ ví ya̱ ku̱ꞌva rá ñɨvɨ tu̱nkánuun re̱ꞌ kuéntáꞌ kua̱ꞌ nito u̱ꞌvi̱ꞌ ráa Cristo, nsú káꞌ kukúká re̱ꞌ jín rá nantíñú yɨ́yáꞌvi íyó ñuunꞌ Egipto. Chi nneenu̱u̱nꞌ re̱ꞌ ya̱ ni̱ꞌi̱nꞌ re̱ꞌ ta̱ꞌvi̱ꞌ ya̱ ku̱ꞌva Ndiosíꞌ nu̱u̱nꞌ re̱ꞌ.
Jee jie̱ꞌe̱ꞌ ya̱ ni̱nu̱ꞌ iniꞌ re̱ꞌ nku̱neí iniꞌ re̱ꞌ Ndiosíꞌ, jee nkene re̱ꞌ nu̱u̱nꞌ ñuunꞌ Egipto, jee ntu nyúꞌví re̱ꞌ ya̱ ki̱tɨ̱ꞌ iniꞌ rey Egipto, chi ni̱ñɨ ni̱ꞌin re̱ꞌ nsi̱kúnkuvi re̱ꞌ ya̱ nkachiꞌ Ndiosíꞌ kuéntáꞌ retánꞌ néꞌyá jín nu̱u̱nꞌ re̱ꞌ Ndiosíꞌ ya̱ ntu túvi kune̱ꞌyá-ó.
Jee jie̱ꞌe̱ꞌ ya̱ ni̱nu̱ꞌ iniꞌ re̱ꞌ nku̱neí iniꞌ re̱ꞌ Ndiosíꞌ, jee nka̱jiéꞌé re̱ꞌ nsi̱kɨ́koo re̱ꞌ viko naní Pascua, chi nkachiꞌ re̱ꞌ ya̱ rá ñɨvɨ Israel xináváꞌ yává ráa ni̱ñɨ̱ꞌ lanchi yɨkɨ́n nu̱u̱nꞌ yutun tɨ́ɨn yuvéꞌí maá yakuáá ya̱ xínááꞌ najiáꞌáꞌ ííꞌ Ndiosíꞌ rá se̱ꞌya yɨ́ɨ́ xíꞌnañúꞌún rá ñɨvɨ ñuunꞌ Egipto nsuñájee kaꞌniꞌ najiáꞌáꞌ ííꞌ vá rá se̱ꞌya yɨ́ɨ́ xíꞌnañúꞌún rá ñɨvɨ Israel.
Jee suni jie̱ꞌe̱ꞌ ya̱ ni̱nu̱ꞌ iniꞌ rá ñɨvɨ Israel nku̱neí iniꞌ ráa Ndiosíꞌ, jee njia̱ꞌa ráa ma̱ꞌñú nteñúꞌún naní Nteñúꞌún Kuéꞌé, chi nine Ndiosíꞌ nute vá jee natu̱vi ñuꞌun íchí jee njia̱ꞌa ráa íyo ka̱ꞌ ichi. Jee sáá nnu̱nasɨ́ rá te̱e ñuunꞌ Egipto jia̱ꞌa ráa nékúvi, soo nna̱jisoꞌ nteñúꞌún vá ya̱ta̱ꞌ ráa, jee nkaꞌaꞌ ráa jee ni̱ꞌi̱ꞌ ráa.
Jee suni jie̱ꞌe̱ꞌ ya̱ ni̱nu̱ꞌ iniꞌ rá ñɨvɨ Israel nku̱neí iniꞌ ráa Ndiosíꞌ, jee nna̱niso rá kúráꞌ yu̱u̱ꞌ násɨ́ꞌ ti̱yu̱ꞌ kua̱íyó yuꞌú ñuunꞌ Jericó, sáá nkuvi ki̱vɨ̱ꞌ úxáꞌ ya̱ jíkótíyu ráa ya̱ta̱ꞌ-a.
Jee jie̱ꞌe̱ꞌ ni̱nu̱ꞌ iniꞌ Rahab nku̱neí iniꞌ ña Ndiosíꞌ, súnika̱ꞌ ñaꞌan sɨ̱ɨ̱ꞌ iniꞌ ya̱ xíkó-o maáa nkuvi ña, jee ntu níꞌíꞌ nkáá ña jín rá ñɨvɨ ya̱ ntu nka̱níjiá ráa Ndiosíꞌ, chi nkuva̱ꞌa iniꞌ ña njia̱ꞌa ña veꞌi ña ya̱ nkino̱o rá te̱e ya̱ ña̱ꞌa̱nꞌ nne̱ꞌyá yuꞌuꞌ rává ñuunꞌ Jericó.
¿Ná kachiꞌ ni̱ꞌ ka̱ꞌ, rúja? Ntu néen ka̱ꞌ nakani ni̱ꞌ jie̱ꞌe̱ꞌ Gedeón, Berac, Sansón, Jefté, David, Samuel, jín rá profeta ya̱ njia̱ꞌa Ndiosíꞌ tu̱ꞌun re̱ꞌ nu̱u̱nꞌ ráa.
Jee jie̱ꞌe̱ꞌ ya̱ ni̱nu̱ꞌ iniꞌ ráa nku̱neí iniꞌ ráa Ndiosíꞌ, jee sava ráa nka̱ntáꞌán ráa, jee nku̱neí ráa nna̱tɨɨn ráa rá ñuunꞌ náꞌnú nna̱kɨ̱ꞌɨ́ xi̱ntíín ráa,
jee na̱a̱ꞌ nta̱túníꞌ sava ráa nu̱u̱nꞌ rá ñuunꞌ ráa,
jee nni̱ꞌi̱nꞌ ráa tu̱ꞌun nchi̱sóyuꞌú Ndiosíꞌ kunima̱ni̱ꞌ-i nu̱u̱nꞌ ráa,
jee nxi̱náꞌvá sava ráa ñuꞌunꞌ xeénꞌ,
jee sava ráa nka̱ku ráa ya̱ ntu ñáꞌníꞌ ñɨvɨ ráa jín yuchiꞌ “espada”,
jee sava rá ya̱ táyáꞌ iniꞌ jee nnu̱nakuiꞌ ráa nsa̱ꞌá Ndiosíꞌ,
jee nnu̱nakuiꞌ téyɨ́ɨ́ sava ráa nu̱u̱nꞌ nka̱ntáꞌán ráa,
jee nku̱neí ráa nta̱níkɨ́nꞌ ráa “ejército” ya̱ kúvi to̱ꞌo̱ꞌ,
jee sava rá ñaꞌan ya̱ níꞌiꞌ rá táꞌán ráña jee nna̱tekuꞌ-u jee nna̱keꞌen ráña maa.
Soo inka ráa nsa̱ꞌá kini níviniꞌ ñɨvɨ ráa nekuaꞌ ni̱ꞌi̱ꞌ ráa,
chi ntu njiáꞌayuꞌú ráa ˻xinóo ráa tu̱ꞌun Ndiosíꞌ jee saáva˼ ntu nkáku ráa nu̱u̱nꞌ tu̱nóꞌó vá.
Nsa̱ꞌá ráa sukuán sáva ni̱ꞌi̱nꞌ ráa ya̱ váꞌa ka̱ꞌ ya̱ natekuꞌ tuku ráa kuneeꞌ ráa jín Ndiosíꞌ.
Jee inka ráa nnoꞌo ráa tu̱ꞌun ntenu̱u̱nꞌ ñɨvɨ ráa jee njia̱ꞌa ñɨvɨ ráa,
jee suni ne̱ nnuꞌniꞌ ráa jín “cadena” nyɨ̱ꞌɨ ráa veka̱a.
Jee inka ráa ni̱ꞌi̱ꞌ ráa jín máá yu̱u̱ꞌ nkuun ñɨvɨ ráa,
jee suni nkuachi ñɨvɨ savana̱a̱ꞌ ñunéꞌyúꞌ ráa jín sierra naꞌá,
jee ni̱totúníꞌ tu̱nóꞌó ráa,
jee suni ñaꞌniꞌ ñɨvɨ ráa jín yuchiꞌ kání xe̱e̱nꞌ,
jee suni sukuán ni̱kónúun ráa yaꞌá yukuán,
jee nñu̱ꞌun ráa saꞌma ñɨɨn lanchi jín nixíꞌyú,
nóꞌo láꞌví ráa,
nóꞌo níviniꞌ ráa,
nsa̱ꞌá kini ñɨvɨ ráa.
Jee ntu̱né íyó ni̱ꞌi̱nꞌ rá ñɨvɨ ñɨ̱vɨ́ ya̱ koo rává nteñu ráa. Jee ni̱kónúun ráa nu̱u̱nꞌ ñu̱ꞌún sáɨn, jín rá chi̱yuku, jín yaviꞌ kava, jín yaviꞌ ñuꞌun.
Jee súnika̱ꞌ ntáká ráa nni̱ꞌi̱nꞌ ráa ya̱ nna̱kuatúꞌún Ndiosíꞌ jie̱ꞌe̱ꞌ ya̱ ni̱nu̱ꞌ iniꞌ ráa nku̱neí iniꞌ ráa re̱ꞌ, soo ntu nníꞌínꞌ ráa ya̱ nchi̱sóyuꞌú re̱ꞌ ku̱ꞌva re̱ꞌ nu̱u̱nꞌ ráa.
Chi nsa̱ꞌá túꞌva Ndiosíꞌ ɨɨn tiñu ya̱ kúvi ya̱ váꞌa víꞌí ka̱ꞌ nu̱u̱nꞌ-ó, sáva ntu kino̱o na̱a̱ꞌ ráa retú ntu jíꞌín maáó, chi nuún nkáá kino̱o na̱a̱ꞌ ráa jín maáó saꞌá re̱ꞌ.
Kunenu̱u̱nꞌ-ó Jesús
Saáva, suni maáó ranika̱ꞌ, jee kuéntáꞌ nñuti̱yu̱ꞌ kue̱ꞌe̱ꞌ víꞌí nasɨ́kuitɨꞌ rá ñɨvɨ vá yó, ya̱ nstúvi ráa ya̱ naáꞌ jie̱ꞌe̱ꞌ yɨ́yáꞌvi ka̱ꞌ ya̱ kúneí iniꞌ ñɨvɨ Ndiosíꞌ. Jee saáva, xinóo-ó ntáká tiñu sávéi yó jín rá kua̱chi ya̱ tɨ́ɨn ñama-a yó. Jee kuniꞌvɨꞌ iniꞌ-ó kuni̱ꞌin-ó kɨ̱ꞌɨ̱nꞌ-ó ichinúúnꞌ-ó nu̱u̱nꞌ ichi ñakɨnꞌ Ndiosíꞌ nu̱u̱nꞌ-ó ñɨ̱vɨ́ yaꞌá, kuéntáꞌ jínu-ó “carrera”.
Kunenu̱u̱nꞌ-ó Jesús ya̱ nu̱u̱nꞌ maáréꞌ va̱ji ya̱ kuneí iniꞌ-ó re̱ꞌ, jee síkújia re̱ꞌ iniꞌ-ó ya̱ kuneí va̱ꞌa iniꞌ-ó re̱ꞌ ne̱ nu̱u̱nꞌ nɨꞌɨ. Chi ñeꞌneꞌ iniꞌ re̱ꞌ nnoꞌo re̱ꞌ nu̱u̱nꞌ kurúsiꞌ, jee ntu ntɨ́ɨn kuéntáꞌ re̱ꞌ ya̱ ku̱ꞌva rá ñɨvɨ tu̱nkánuun nu̱u̱nꞌ re̱ꞌ ya̱ kuviꞌ re̱ꞌ sukuán, chi njia̱ꞌa Ndiosíꞌ re̱ꞌ ya̱ kusɨ̱ɨ̱ꞌ víꞌí iniꞌ re̱ꞌ ichinúúnꞌ jee suni nna̱kuneeꞌ re̱ꞌ ichi kuáꞌá nu̱u̱nꞌ nééꞌ Ndiosíꞌ tátúníꞌ-i.
Jee saáva kani iniꞌ rán jie̱ꞌe̱ꞌ Jesús ya̱ ñeꞌneꞌ iniꞌ re̱ꞌ ya̱ rá ñɨvɨ íyó kua̱chi nnuniꞌin víꞌí ráa si̱kɨ̱ꞌ re̱ꞌ, sáva ntu táyáꞌ iniꞌ ánímaꞌ rán jín ntu núun iniꞌ rán.
Chi ránoꞌó, ntiáꞌan kua̱kenta kuviꞌ rán, ni núnasɨ́ rán sukuta̱ꞌán rán jín kua̱chi rán sáva xináánꞌ rán maa.
Se̱ꞌya maáníꞌ, koto kúíchi iniꞌ nú ya̱ náchuꞌun na̱a̱ꞌ re̱ꞌ ichi noꞌó,
ni koto núun iniꞌ rán sáá núxeenꞌ re̱ꞌ nu̱u̱nꞌ rán,
Chi Ndiosíꞌ jee náchuꞌun na̱a̱ꞌ re̱ꞌ ichi rá ñɨvɨ ya̱ ñúnúunꞌ re̱ꞌ.
Jee xínóꞌo re̱ꞌ ntáká ñɨvɨ ya̱ nákuayuꞌú re̱ꞌ ya̱ kúvi-i se̱ꞌya re̱ꞌ.
Jee íyó keꞌneꞌ iniꞌ rán ya̱ náchuꞌun na̱a̱ꞌ Ndiosíꞌ ichi ránoꞌó, chi Ndiosíꞌ jee sáꞌá re̱ꞌ jín rán kuéntáꞌ jín ɨɨn se̱ꞌya. Chi, ¿né ɨɨn se̱ꞌya vá ntu náchuꞌun na̱a̱ꞌ tátáꞌ-a ichi maa, rúja?
Chi retú ntu náchuꞌun na̱a̱ꞌ Ndiosíꞌ ichi ránoꞌó kuéntáꞌ kua̱ꞌ sáꞌá re̱ꞌ jín ntáká-ó, saájee kúvi rán kuéntáꞌ se̱ꞌya náꞌví, jee nsú se̱ꞌya nijia máá maáréꞌ.
Jee suni sukuán rá tátáꞌ-ó nu̱u̱nꞌ kéne ñunéꞌyúꞌ-ó jee náchuꞌun na̱a̱ꞌ ráa ichi yó, jee ni̱yo ya̱ ñáꞌnú nu̱u̱nꞌ-ó néꞌyá-ó ráa. Jee, ¿á nsáꞌ saa víꞌí káꞌ vá íyó-ó chiꞌi-ó maáó naꞌá Ndiosíꞌ ya̱ kúvi tátáꞌ-ó táji ta̱chi̱ꞌ káꞌánꞌ-ó jee kutekuꞌ-ó nɨ́ɨ́nkání jín re̱ꞌ, rúja?
Ya̱ nááꞌ kúvi nijia ya̱, rá tátáꞌ maáó sáá nna̱chuꞌun na̱a̱ꞌ ráa ichi yó yakuꞌ ni tiempúꞌ sánikua̱ꞌ nkaꞌvi iniꞌ maáráa ya̱ íyó váꞌa. Soo Ndiosíꞌ náchuꞌun na̱a̱ꞌ re̱ꞌ ichi yó ya̱ kuvi ya̱ váꞌa nu̱u̱nꞌ-ó, sáva ni̱ꞌi̱nꞌ-ó ya̱ nusɨ́ɨ́n-ó nu̱u̱nꞌ kua̱chi sánikua̱ꞌ maáréꞌ.
Máá nááꞌ nijia ya̱ vitan ntáká nu̱u̱nꞌ tu̱nóꞌó ya̱ nóꞌo-ó jie̱ꞌe̱ꞌ náchuꞌun na̱a̱ꞌ ráa áxí maáréꞌ ichi yó jee ntu kúsɨ́ɨꞌ nijia iniꞌ-ó sáꞌá-a, chisaꞌ núkuíꞌyá iniꞌ-ó. Soo náchuꞌun na̱a̱ꞌ Ndiosíꞌ ichi yó sáva síkuéꞌnu Ndiosíꞌ yó jee kuíre kene ya̱ kuneeꞌ va̱ꞌa-ó jín ya̱ kuvi-ó ñɨvɨ jiáꞌnu na̱a̱ꞌ.
I̱yo xe̱e̱nꞌ kúvi ya̱ kuniichiꞌ iniꞌ ñɨvɨ tu̱ꞌun káꞌánꞌ Ndiosíꞌ
Saáva, nakeni rán kuéntáꞌ naskaáꞌ rán naꞌá rán ya̱ kuítá jín rá va̱u xi̱nitɨ́ꞌ rán ya̱ jíjin, retú jiávi rán ne̱túꞌ kuneí rán jín tu̱nóꞌó vá.
Jee kɨ̱ꞌɨ̱nꞌ rán nukú rán nakunikɨnꞌ rán ichi na̱a̱ꞌ váꞌa sáva ntu kúvi rán kuéntáꞌ te̱e lénkó ya̱ yaꞌá yukuán chúꞌun-u jie̱ꞌe̱ꞌ-e jee nataꞌnu jie̱ꞌe̱ꞌ-e. Chisaꞌ nuvi rán sáva nakaka na̱a̱ꞌ rán.
Naniꞌvɨꞌ iniꞌ rán nukú rán kuneeꞌ ñunkúún rán jín ntáká ñɨvɨ, jín ya̱ kusɨ́ɨ́n rán nu̱u̱nꞌ kua̱chi jee kɨtíñú rán nu̱u̱nꞌ Ndiosíꞌ. Chi retú ntu yɨ́tíñú ɨɨn ñɨvɨ nu̱u̱nꞌ Ndiosíꞌ, ni nsáꞌ kuniꞌ-i nu̱u̱nꞌ I̱toꞌoꞌ-ó.
Kumí rán maárán sáva ni ɨɨn rán koto xínóo-o ya̱ váꞌa táji Ndiosíꞌ nu̱u̱nꞌ-ó jie̱ꞌe̱ꞌ íyó mániꞌ iniꞌ re̱ꞌ yó, sáva ni ɨɨn rán nkújia tu̱ꞌun ñúꞌún táꞌvi iniꞌ ñɨvɨ nteñu rán, ya̱ saꞌá níní-i iniꞌ rá ñanitáꞌán-ó jee stívɨ́-ɨ kue̱ꞌe̱ꞌ ráa kuéntáꞌ yu̱ku̱ꞌ u̱va̱ꞌ.
Jín suni sáva ni nkóo ni ɨɨn ñɨvɨ nteñu rán ya̱ kúsíkɨ́-ɨ maáa, ni ñɨvɨ ya̱ kuniichiꞌ-i ya̱ váꞌa jiáꞌa Ndiosíꞌ, kuéntáꞌ nsa̱ꞌá Esaú. Chi kua̱chi jie̱ꞌe̱ꞌ ɨɨn ko̱ꞌo̱ꞌ neyu, jee nsama re̱ꞌ maa nu̱u̱nꞌ ñaniꞌ re̱ꞌ ta̱ꞌvi̱ꞌ re̱ꞌ ya̱ íyó ni̱ꞌi̱nꞌ re̱ꞌ ya̱ kúvi re̱ꞌ se̱ꞌya yɨ́ɨ́ ñáꞌnú.
Chi ya jíníꞌ rán ya̱, sáá ya̱ njia̱ꞌa tiempúꞌ, sáá nkuini re̱ꞌ ya̱ kachiꞌ tátáꞌ re̱ꞌ ya̱ ni̱ꞌi̱nꞌ re̱ꞌ ta̱ꞌvi̱ꞌ ya̱ netuꞌ kuvi re̱ꞌ saꞌá Ndiosíꞌ, jee ntu nkúvi ka̱ꞌ, chi nku̱ichi iniꞌ Ndiosíꞌ re̱ꞌ. Jee ntu níꞌínꞌ re̱ꞌ ya̱ nna̱kani iniꞌ tátáꞌ re̱ꞌ, sú nnu̱kú re̱ꞌ maa ne̱ nnaꞌyuꞌ ntenúúnꞌ re̱ꞌ.
Chi ránoꞌó, ntu ñákuyatin rán nu̱u̱nꞌ ɨɨn yuku ya̱ kúvi tɨɨn rán kuéntáꞌ yuku nu̱u̱nꞌ njiáꞌa Ndiosíꞌ ley re̱ꞌ nu̱u̱nꞌ rá ñɨvɨ Israel, nu̱u̱nꞌ ntɨɨn núꞌvéꞌ ñuꞌunꞌ, jín nu̱u̱nꞌ neenꞌ, jín ñu̱neenꞌ túún, jín nu̱u̱nꞌ nyɨ̱ꞌɨ ta̱chi̱ꞌ xéénꞌ,
jín nu̱u̱nꞌ nteso̱ꞌo ráa nusuꞌ “trompeta”, jín nusuꞌ ta̱chi̱yuꞌú Ndiosíꞌ tu̱ꞌun káchíꞌ-i nu̱u̱nꞌ ráa. Jee sáá nteso̱ꞌo ráa maa, jee ne̱ nkakua̱chi ráa ya̱ ni nka̱ꞌánꞌ-a ka̱ꞌ.
Chi ni ntu nkúneí ka̱ꞌ iniꞌ ráa rá tu̱ꞌun nta̱túníꞌ re̱ꞌ: “Kaꞌniꞌ rán jín yu̱u̱ꞌ nɨꞌɨ ya̱ íkɨ́nꞌ-ɨ yuku vá ne̱ jín sú ɨɨn kitɨ kúvi-i.”
Jee máá nasɨ́ xe̱e̱nꞌ nkuvi ya̱ ntu̱vi nu̱u̱nꞌ ráa ya̱ Moisés nkachiꞌ re̱ꞌ: “Máá yúꞌví ni̱ꞌ jee kísɨ nuꞌuꞌ.”
Chisaꞌ nkikuyatin rán máá maá yuku Sión nu̱u̱nꞌ íyó ñuunꞌ nu̱u̱nꞌ nééꞌ Ndiosíꞌ tékúꞌ, ya̱ kúvi Jerusalén íyó antivɨ́, nu̱u̱nꞌ íyó ntántúníꞌ víꞌí rá najiáꞌáꞌ ííꞌ re̱ꞌ ya̱ íyó tútú ráa kúsɨ́ɨꞌ iniꞌ ráa chíñúꞌún ráa re̱ꞌ.
Jee nkikuyatin rán nu̱u̱nꞌ nútútú rá se̱ꞌya re̱ꞌ, ya̱ káchíꞌ-ó kúvi ráa rá se̱ꞌya xíꞌnañúꞌún re̱ꞌ, chi káá rá súví ráa antivɨ́ nu̱u̱nꞌ Ndiosíꞌ. Jee ña̱tuꞌva rán nu̱u̱nꞌ Ndiosíꞌ ya̱ sánáaꞌ re̱ꞌ rá kua̱chi nta̱ká ñɨvɨ, jín nu̱u̱nꞌ íyó ánímaꞌ rá ñɨvɨ ya̱ kínóo na̱a̱ꞌ ráa ichinúúnꞌ Ndiosíꞌ nsa̱ꞌá re̱ꞌ.
Jee nkikuyatin rán nu̱u̱nꞌ Jesús ya̱ níso re̱ꞌ tiñu ñujiínꞌ jie̱ꞌe̱ꞌ tratúꞌ jiáá ñakɨnꞌ re̱ꞌ, ya̱ yɨ́tuvi re̱ꞌ jie̱ꞌe̱ꞌ-ó nu̱u̱nꞌ Ndiosíꞌ, jín nu̱u̱nꞌ ni̱ñɨ̱ꞌ re̱ꞌ ya̱ ñatɨ ya̱ násaꞌá noo-o yó nu̱u̱nꞌ kua̱chi-ó. Jee máá ñáꞌnú va̱ꞌa ka̱ꞌ kúvi ni̱ñɨ̱ꞌ re̱ꞌ nsú káꞌ ni̱ñɨ̱ꞌ Abel ya̱ ñatɨ sáá ni̱ꞌi̱ꞌ-i jee nkakua̱chi-i nu̱u̱nꞌ Ndiosíꞌ.
Jee saáva nito koo rán sáva ntu kúíchi iniꞌ rán Ndiosíꞌ ya̱ káꞌánꞌ jín rán. Chi nu̱u̱nꞌ ntu nkáku rá ñɨvɨ ya̱ nku̱ichi iniꞌ ráa maáréꞌ ya̱ nneeꞌ re̱ꞌ iniꞌ ñɨ̱vɨ́ yaꞌá jee nstúꞌva ya̱chi̱ꞌ re̱ꞌ nu̱u̱nꞌ ráa, jee sáá víꞌí ka̱ꞌ nkáku-órán tu̱nóꞌó kunoꞌo-ó retú nanikóyátá-ó nu̱u̱nꞌ maáréꞌ ya̱ nééꞌ antivɨ́ jee stúꞌva ya̱chi̱ꞌ re̱ꞌ nu̱u̱nꞌ yó.
Jee ne̱ tiempúꞌ yukuán, jee ta̱chi̱yuꞌú Ndiosíꞌ nsa̱ꞌá ya̱ nta̱an nu̱u̱nꞌ ñuꞌun. Soo vitan jee nchi̱sóyuꞌú re̱ꞌ jee káchíꞌ re̱ꞌ: “Jee ɨɨn íchí ka̱ꞌ saꞌá ni̱ꞌ ya̱ ta̱an, soo nsú kua̱chi iniꞌ ñuꞌun ni, chisaꞌ suni ne̱ jín súkún ranika̱ꞌ.”
Jee tu̱ꞌun yaꞌá ya̱ káchíꞌ ya̱ “ɨɨn íchí ka̱ꞌ”, stúvi-i nu̱u̱nꞌ-ó ya̱ siíyo Ndiosíꞌ ntáká rá nantíñú ya̱ kúvi kajiaꞌ, ya̱ kúvi rá nantíñú nsa̱ꞌá re̱ꞌ, sáva saꞌá re̱ꞌ ya̱ kino̱o kutú nɨ́ɨ́nkání ya̱ ntu kúvi kajiaꞌ.
Jee nu̱u̱nꞌ ni̱ꞌi̱nꞌ-ó ɨɨn ñuunꞌ táji Ndiosíꞌ nu̱u̱nꞌ-ó nu̱u̱nꞌ tátúníꞌ re̱ꞌ nu̱u̱nꞌ-ó ya̱ ntu kúvi kajiaꞌ-a chi ya̱ íyó kutú-u, jee saáva íyó nakuatáꞌví-ó re̱ꞌ, jee jie̱ꞌe̱ꞌ vá kɨtíñú-ó nu̱u̱nꞌ re̱ꞌ kɨñúꞌún-ó nu̱u̱nꞌ re̱ꞌ jín ya̱ kuꞌun yúꞌví iniꞌ-ó re̱ꞌ sáni kúváꞌa iniꞌ re̱ꞌ néꞌyá re̱ꞌ maa.
Chi Ndiosíꞌ kúvi re̱ꞌ kuéntáꞌ ɨɨn ñuꞌunꞌ káyúꞌ ya̱ xináánꞌ nta̱ká ya̱ niváꞌa.
Jee kuni̱ꞌin rán kunikɨnꞌ rán kunu̱u̱nꞌ rán ɨɨn inka ñanitáꞌán rán ya̱ jínúꞌ iniꞌ ráa Cristo
Jee koto náánꞌ iniꞌ rán ya̱ ku̱ꞌvanúún rán veꞌi rán kino̱o rá ñɨvɨ sáá jíníñúꞌún-u nu̱u̱nꞌ kino̱o-o. Chi jie̱ꞌe̱ꞌ vá, jee íyó ñɨvɨ káꞌvi ni ya̱ njia̱ꞌanúún ráa veꞌi ráa nu̱u̱nꞌ rá najiáꞌáꞌ ííꞌ Ndiosíꞌ nkino̱o rává sú ntu jíníꞌ ráa maa.
Jee naku̱ꞌun iniꞌ rán chineí rán rá ñɨvɨ yɨ́ꞌɨ́ veka̱a, kuéntáꞌ retánꞌ ne̱ jíꞌín rán yɨ́ꞌɨ́ veka̱a jín ráa. Jee suni chineí rán rá ñanitáꞌán rán ya̱ sáꞌá kini rá ñɨvɨ ráa, kuéntáꞌ kua̱ꞌ retánꞌ maárán ví ya̱ nóꞌo maa.
Jee koo ya̱ ñáꞌnú nu̱u̱nꞌ ntáká rán tu̱ꞌun tánáꞌá ñɨvɨ, jee kueꞌnu ninuꞌun rán jín ñɨvɨ nta̱na̱ꞌá jín rán. Chi maá Ndiosíꞌ sanáaꞌ kua̱chi rá ñɨvɨ ya̱ kúkuáchi ráa jín nsú ñɨvɨ nta̱na̱ꞌá jín ráa, jín suni rá ñɨvɨ yɨ́ꞌɨ́ tiñu téní.
Koto jiáꞌnu rán ñujiínꞌ kunu̱u̱nꞌ rán xu̱ꞌún, soo kuva̱ꞌa iniꞌ rán jín ya̱ kúmí rán, chi káchíꞌ Ndiosíꞌ:
Ni nsáꞌ xinóo ni̱ꞌ noꞌó.
Jee ni nsáꞌ keꞌen ni̱ꞌ xinóo maáníꞌ noꞌó.
Jee saáva ne̱ saɨn koo iniꞌ-ó kachiꞌ-ó:
Maá I̱toꞌoꞌ ni̱ꞌ Ndiosíꞌ kúvi ya̱ chíneí re̱ꞌ nuꞌuꞌ,
jee nkúyúꞌví ni̱ꞌ,
jie̱ꞌe̱ꞌ ná kúvi ya̱ saꞌá rá ñɨvɨ jín nuꞌuꞌ.
Jee naku̱ꞌun iniꞌ rán rá te̱e yósóꞌ ráa nu̱u̱nꞌ rán, ya̱ nnáchuꞌun ráa ichi Ndiosíꞌ ránoꞌó, ya̱ maáráa kúvi ya̱ nxi̱néꞌénꞌ ráa tu̱ꞌun Ndiosíꞌ ránoꞌó. Jee kani va̱ꞌa iniꞌ rán na̱ja viiꞌ ñaꞌnu ráa, jee suni kuneí iniꞌ rán kuéntáꞌ kua̱ꞌ nku̱neí iniꞌ ráa Ndiosíꞌ.
Chi Jesucristo jee sáni ni̱yo re̱ꞌ tiempúꞌ ya̱ta̱ꞌ, ɨɨn ni kúvi ré tiempúꞌ vitan, jín suni nɨ́ɨ́nkání tiempúꞌ ichinúúnꞌ.
Íyó kéꞌín tu̱ꞌun xínéꞌénꞌ ñɨvɨ ya̱ ntu kúnuún jín tu̱ꞌun Ndiosíꞌ. Jee koto jiáꞌa rán ya̱ nastúꞌva rá tu̱ꞌun vá ránoꞌó nu̱u̱nꞌ-u. Chi íyó váꞌa ya̱ nukutú ánímaꞌ-ó saꞌá Ndiosíꞌ chi íyó mániꞌ iniꞌ re̱ꞌ yó, nsú káꞌ jie̱ꞌe̱ꞌ tu̱ꞌun ya̱ tátúníꞌ jie̱ꞌe̱ꞌ ya̱ yájíꞌ-ó, chi ni ntu̱náꞌ váꞌa nsa̱ꞌá tu̱ꞌun tátúníꞌ vá nu̱u̱nꞌ rá ñɨvɨ ya̱ nyɨ̱tíñú ráa nsa̱ꞌá ráa maa.
Jee íyó-órán jín Jesús ya̱ nso̱ko̱ꞌ re̱ꞌ maáréꞌ ni̱ꞌi̱ꞌ re̱ꞌ jie̱ꞌe̱ꞌ-ó. Soo rá su̱tu̱ꞌ, ya̱ sókóꞌ ráa sa̱na̱ꞌ veꞌi i̱i̱ꞌ saꞌma sáni káchíꞌ ley yanaꞌán, ntu̱náꞌ ni̱ꞌi̱nꞌ ráa nu̱u̱nꞌ re̱ꞌ ya̱ nso̱ko̱ꞌ re̱ꞌ maáréꞌ jie̱ꞌe̱ꞌ-ó.
Chi su̱tu̱ꞌ kúñáꞌnú vá, jee kívɨ re̱ꞌ jín ni̱ñɨ̱ꞌ rá sa̱na̱ꞌ nu̱u̱nꞌ i̱i̱ꞌ nasɨ́kuitɨꞌ sókóꞌ re̱ꞌ maa jie̱ꞌe̱ꞌ rá kua̱chi, soo rá ñunéꞌyúꞌ rátíꞌ téñuꞌunꞌ iyo ráa maa ne̱ yuñúúnꞌ nu̱u̱nꞌ nééꞌ rá ñɨvɨ.
Jee suni sukuán nnoꞌo Jesús ne̱ yuñúúnꞌ jee ni̱ꞌi̱ꞌ re̱ꞌ ñatɨ ni̱ñɨ̱ꞌ re̱ꞌ, sáva jín ni̱ñɨ̱ꞌ maáréꞌ sasɨ́ɨ́n re̱ꞌ ñɨvɨ nu̱u̱nꞌ kua̱chi ráa sáva kuvi ráa ñɨvɨ Ndiosíꞌ.
Jee saáva íyó kene rán nu̱u̱nꞌ ñujiínꞌ jiáꞌnu rá ñɨvɨ ya̱ ntu ínúꞌ iniꞌ ráa Jesús jee íyó kuiñɨ ni̱ꞌin rán jín re̱ꞌ, kuéntáꞌ kene-ó yuñúúnꞌ kɨ̱ꞌɨ̱nꞌ-ó nu̱u̱nꞌ re̱ꞌ. Jee íyó keꞌneꞌ iniꞌ rán ya̱ jiáꞌa ñɨvɨ tu̱nkánuun nu̱u̱nꞌ rán jie̱ꞌe̱ꞌ kúneí iniꞌ rán Jesús.
Chi ñɨ̱vɨ́ yaꞌá nsáꞌ kúvi ñuunꞌ-ó ya̱ kino̱o kava nɨ́ɨ́nkání, chisaꞌ núkú-ó ñuunꞌ ya̱ kiji ichinúúnꞌ.
Jee saáva jie̱ꞌe̱ꞌ ya̱ sáꞌá Jesucristo jie̱ꞌe̱ꞌ yó, jee yɨ́táꞌán íyó nakuetúꞌún-ó Ndiosíꞌ, jee yukuán kúvi ya̱ násokoꞌ-ó nu̱u̱nꞌ re̱ꞌ jín yuꞌú-ó. Jee ku̱ꞌvayuꞌú-ó ya̱ I̱toꞌoꞌ-ó ví Jesús.
Jee koto náánꞌ iniꞌ rán saꞌá rán ya̱ váꞌa nu̱u̱nꞌ rá ñɨvɨ jín ya̱ chineí táꞌán rán jín ráa ya̱ kúmí rán retú jíniñúꞌún ráa maa. Chi sukuán násokoꞌ rán nu̱u̱nꞌ Ndiosíꞌ tékúꞌ jee kúváꞌa iniꞌ re̱ꞌ jie̱ꞌe̱ꞌ-e.
Jee kaníjiá rán rá te̱e yósóꞌ ichinúúnꞌ rán jee chiꞌi rán maárán xi̱ntíín ráa, chi maáráa ví ya̱ néen kuéntáꞌ ráa ránoꞌó sáva kúvi-i ya̱ váꞌa nu̱u̱nꞌ rán. Chi naku̱ꞌva ráa kuéntáꞌ jie̱ꞌe̱ꞌ-e nu̱u̱nꞌ Ndiosíꞌ. Kaníjiá rán ráa sáva kusɨ̱ɨ̱ꞌ iniꞌ ráa sikúnkuvi ráa tiñu sáꞌá ráa, jee sáva nkéꞌen ráa kue̱ka̱ꞌ saꞌá ráa maa chi retú sukuán jee nsáꞌ váꞌa kúvi nu̱u̱nꞌ rán.
Ka̱ka̱nꞌ táꞌvíꞌ rán nu̱u̱nꞌ Ndiosíꞌ jie̱ꞌe̱ꞌ ránuꞌuꞌ. Chi jíníꞌ va̱ꞌa ráníꞌ ya̱ ntu̱náꞌ ñúꞌún kua̱chi iniꞌ ránꞌ jín ya̱ kuíni ránꞌ ya̱ saꞌá na̱a̱ꞌ va̱ꞌa ránꞌ ntáká nu̱u̱nꞌ ntáká tiñu.
Jee suni jíkánꞌ táꞌvíꞌ víꞌí ni̱ꞌ ka̱ꞌ nu̱u̱nꞌ rán ya̱ ka̱ka̱nꞌ táꞌvíꞌ víꞌí rán jie̱ꞌe̱ꞌ ni̱ꞌ nu̱u̱nꞌ Ndiosíꞌ sáva ñamaꞌ ka̱ꞌ kua̱jiaaꞌ tukuni nu̱u̱nꞌ nééꞌ rán.
Jee maá Ndiosíꞌ ya̱ sáꞌá re̱ꞌ ya̱ nééꞌ va̱ꞌa ñunkúún-ó, jee maáréꞌ nxi̱nákóo re̱ꞌ nna̱xtekúꞌ re̱ꞌ I̱toꞌoꞌ-ó Jesucristo nene-e nteñu rá ni̱yɨ, ɨɨn pasto kúñáꞌnú nu̱u̱nꞌ-ó ya̱ náka-a yó kuéntáꞌ lanchi. Chi jín ni̱ñɨ̱ꞌ maáa ya̱ ñatɨ sáá ni̱ꞌi̱ꞌ-i yukuán kúvi ya̱ ñakɨnꞌ kutú-u tratúꞌ-u ya̱ koo nɨ́ɨ́nkání.
Jee na̱ ka̱ꞌ sikújia Ndiosíꞌ iniꞌ rán saꞌá tu̱ꞌva re̱ꞌ ránoꞌó ntáká tiñu váꞌa sáva saꞌá rán sáni kuíni re̱ꞌ, chi sáꞌá re̱ꞌ iniꞌ-ó tiñu kúváꞌa iniꞌ re̱ꞌ néꞌyá re̱ꞌ maa, jie̱ꞌe̱ꞌ ya̱ sáꞌá Jesucristo jín-ó. Jee maáa vá nakuetúꞌún-ó nɨ́ɨ́nkání ya̱ kúñáꞌnú víꞌí-i ntáká tiempúꞌ. Sukuán koo, Amén.
Ránoꞌó ñanitáꞌán, jíkánꞌ táꞌvíꞌ ni̱ꞌ nu̱u̱nꞌ rán ya̱ keꞌneꞌ iniꞌ rán nu̱u̱nꞌ tu̱ꞌun ya̱ nna̱xiníꞌvɨ́ꞌ ni̱ꞌ iniꞌ rán. Chi yakuꞌ ni tu̱ꞌun ntee ni̱ꞌ nu̱u̱nꞌ rán.
Káchíꞌ ni̱ꞌ nu̱u̱nꞌ rán jee kuniꞌ rán ya̱ ñaniꞌ-ó Timoteo, ya nkene re̱ꞌ veka̱a. Jee retú ñamani nenta re̱ꞌ nu̱u̱nꞌ nééꞌ ni̱ꞌ yaꞌá, jee kua̱jiaaꞌ ni̱ꞌ jín re̱ꞌ kua̱jiane̱ꞌyá ránꞌ ránoꞌó.
Jee na̱ ka̱ꞌ koo ka̱ꞌ ya̱ maníꞌ iniꞌ Ndiosíꞌ jín ránoꞌó. Sukuán koo, Amén.
Tutuꞌ ya̱̱ ntee Santiago
Tu̱ꞌun kúváꞌa iniꞌ
Maáníꞌ Jacobo, <sup>a</sup> ya̱ kúvi ni̱ꞌ musúꞌ Ndiosíꞌ jín I̱toꞌoꞌ-ó Jesucristo, tée ni̱ꞌ tutuꞌ yaꞌá nu̱u̱nꞌ ˻ránoꞌó ya̱ kúneí iniꞌ Jesús˼, ya̱ kúvi rán sava ni u̱xu̱vi̱ꞌ rá tataꞌ Israel, ya̱ ñéte̱nuun nu̱u̱nꞌ ñɨ̱vɨ́ yaꞌá. Táji ni̱ꞌ tu̱ꞌun kúváꞌa iniꞌ nu̱u̱nꞌ rán.
Ya̱ níchí va̱ji ne̱ nu̱u̱nꞌ Ndiosíꞌ
Ránoꞌó ya̱ kúvi ñaniꞌ maáníꞌ jín ku̱ꞌva ni̱ꞌ, íyó tɨɨn rán ya̱ kusɨ̱ɨ̱ꞌ víꞌí iniꞌ ánímaꞌ rán, sáá kototúníꞌ kéꞌín nu̱u̱nꞌ tu̱nóꞌó táꞌánꞌ si̱kɨ̱ꞌ rán.
Chi jíníꞌ rán ya̱, sáá kunikɨnꞌ rán kúneí iniꞌ rán Jesús, sáá jítotúníꞌ tu̱nóꞌó ránoꞌó nu̱u̱nꞌ ya̱ ré kúneí nijia iniꞌ rán, jee suꞌva sáꞌá-á kuni̱ꞌin rán kuiñɨ ni̱ꞌin rán kaka rán ichi re̱ꞌ.
Jee sáá kúníꞌin rán íñɨ́ ni̱ꞌin rán jee suꞌva chúchítú tiñu sáꞌá-a iniꞌ rán, sáva kujia iniꞌ rán, jee kuna̱a̱ꞌ rán kueꞌnu rán ichi Ndiosíꞌ, jee ni ntu̱náꞌ kúmániꞌ nu̱u̱nꞌ rán, sáva sikúnkuvi va̱ꞌa rán nu̱u̱nꞌ re̱ꞌ.
Soo retú né ni ɨɨn ránoꞌó kúmániꞌ ta̱nɨ̱ꞌ xi̱ni̱ꞌ-i, kákánꞌ maa nu̱u̱nꞌ Ndiosíꞌ, jee ku̱ꞌva re̱ꞌ maa nu̱u̱nꞌ-u. Chi ntu ñúkúꞌvá iniꞌ re̱ꞌ jiáꞌa re̱ꞌ maa nu̱u̱nꞌ nɨꞌɨ ñɨvɨ, jee ni ntu násóyu̱ꞌú re̱ꞌ nu̱u̱nꞌ ñɨvɨ vá jie̱ꞌe̱ꞌ ya̱ jíkánꞌ maa.
Soo ka̱ka̱nꞌ maa, jee íyó kuneí iniꞌ-i Ndiosíꞌ, jee koto na̱ tu̱ꞌun jiáni iniꞌ íyó. Chi ñɨvɨ vá ya̱ íyó jín tu̱ꞌun jiáni iniꞌ, kúvi kuéntáꞌ nu̱u̱nꞌ síkɨ́ nteñúꞌún, ya̱ chínaꞌá ta̱chi̱ꞌ víjin jee súkuíkó-o vá.
Saájee koto jiáni iniꞌ ñɨvɨ vá ya̱ ni̱ꞌi̱nꞌ-i na̱ni nantíñú ya̱ jíkánꞌ-a nu̱u̱nꞌ I̱toꞌoꞌ-ó.
Chi u̱vi̱ꞌ nu̱u̱nꞌ jiáni iniꞌ ñɨvɨ vá, jee ntu íñɨ́ kutú-u nu̱u̱nꞌ ntáká ichi jiáꞌnu-u.
Soo ɨɨn ñaniꞌ láꞌví, ya̱ kúneí iniꞌ Jesús, íyó sɨ̱ɨ̱ꞌ íyó kuvi iniꞌ-i, chi nxi̱náa Ndiosíꞌ maa kúñáꞌnú-u.
Jee ɨɨn ñaniꞌ kúká, íyó sɨ̱ɨ̱ꞌ íyó kuvi iniꞌ-i ya̱ nnu̱un-u nákuláꞌví iniꞌ-i ichinúúnꞌ Ndiosíꞌ, chi ɨɨn ya̱ kúká nɨꞌɨ-ɨ kuéntáꞌ náꞌváꞌ itaꞌ rá yu̱ku̱ꞌ.
Sáá káa nka̱niiꞌ jee sááꞌ nasɨ́kuitɨꞌ, jee rá yu̱ku̱ꞌ vá náchi, jee jiétéꞌ rá itaꞌ, jee kuíyo ya̱ vii íyó-o. Jee suni suꞌva náánꞌ ñɨvɨ kúká ni jíkanuun-u sáꞌá-a nta̱ká tiñu-u.
Rá tu̱nóꞌó-ó jítotúníꞌ yó jín ya̱ síkúvi iniꞌ-ó
Na̱ ka̱ꞌ netúꞌ ka̱ꞌ ví ñɨvɨ kúníꞌin íñɨ́ ni̱ꞌin sáá nóꞌo-o tu̱nóꞌó ya̱ jítotúníꞌ yó. Chi sáá kuneí kene na̱a̱ꞌ ñɨvɨ vá, jee ni̱ꞌi̱nꞌ-i ta̱ꞌvi̱ꞌ ya̱ kutekuꞌ-u nɨ́ɨ́nkání jín Ndiosíꞌ, ya̱ nchi̱sóyuꞌú re̱ꞌ nu̱u̱nꞌ rá ñɨvɨ ya̱ ñúnúunꞌ ráa re̱ꞌ.
Sáá síkúvi iniꞌ ɨɨn ñɨvɨ saꞌá-a ya̱ niváꞌa, jee koto káchíꞌ ni ɨɨn ya̱: “Ndiosíꞌ síkúvi re̱ꞌ iniꞌ ni̱ꞌ.” Chi ntu síkúvi ya̱ niváꞌa iniꞌ Ndiosíꞌ, jee ni ntu síkúvi re̱ꞌ iniꞌ ni ɨɨn ñɨvɨ saꞌá-a ya̱ niváꞌa.
Chisaꞌ ya̱ níyo iniꞌ ta ñɨvɨ ví ya̱ síkúvi iniꞌ ráa, chi íxtá-a ráa jee túꞌva ráa maa.
Saájee sáá kíjiéꞌé níyo iniꞌ ráa jee suꞌva káku kua̱chi iniꞌ ráa. Jee sáá jíjia kua̱chi iniꞌ ráa jee suꞌva kenta kusɨ́ɨ́n ñɨvɨ nu̱u̱nꞌ Ndiosíꞌ jee suꞌva jíꞌíꞌ ráa nu̱u̱nꞌ re̱ꞌ.
Ránoꞌó ñaniꞌ maáníꞌ ya̱ ñúnúunꞌ ni̱ꞌ, koto stívɨ́ rán ya̱ jiáni iniꞌ rán.
Chi nta̱ká ya̱ váꞌa kútaꞌviꞌ-ó jín nta̱ká ta̱ꞌvi̱ꞌ máá viiꞌ níꞌínꞌ-ó va̱kuun ne̱ antivɨ́ ne̱ nu̱u̱nꞌ Ndiosíꞌ máá Tátáꞌ-ó, ya̱ nsa̱ꞌá re̱ꞌ rá jiáꞌa nuva ñuꞌunꞌ ya̱ íyó súkún. Maáréꞌ ntu̱náꞌ sáma iniꞌ re̱ꞌ jee ni ntu sáma re̱ꞌ kuéntáꞌ sáma nu̱u̱nꞌ kátɨ́.
Jee ña̱tíñú re̱ꞌ tu̱ꞌun na̱a̱ꞌ re̱ꞌ, sáva saꞌá re̱ꞌ ya̱ nakaku-ó ya̱ kuvi-ó se̱ꞌya re̱ꞌ, sáni kuíni re̱ꞌ. Nsa̱ꞌá re̱ꞌ suꞌva sáva kuvi-ó rá se̱ꞌya xíꞌnañúꞌún ya̱ ña̱ko̱so̱ꞌ nu̱u̱nꞌ kue̱ꞌe̱ꞌ ka̱ꞌ se̱ꞌya re̱ꞌ, ya̱ va̱ji nu̱u̱nꞌ rá ñɨvɨ ya̱ nsa̱ꞌá re̱ꞌ.
Na̱sa kaka na̱a̱ꞌ-ó ichi Ndiosíꞌ
Ránoꞌó ñaniꞌ ni̱ꞌ jín rá ku̱ꞌva ni̱ꞌ ya̱ ñúnúunꞌ ni̱ꞌ, íyó tɨɨn kuéntáꞌ rán ya̱ íyó ñamaꞌ teso̱ꞌo nta̱ká rán, jee koto kúyáchiꞌ yuꞌú rán, jee koto kítɨ́ꞌ ñamaꞌ iniꞌ rán.
Chi ñɨvɨ kítɨ́ꞌ iniꞌ ntu sáꞌá-a tiñu na̱a̱ꞌ sáni kúníꞌ Ndiosíꞌ.
Saáva íyó siyo rán nta̱ká tiñu ntu̱ví íyó ninuꞌun jín rá niváꞌa ya̱ kúkueꞌeꞌ, jee koo vi̱ta iniꞌ rán jee tɨɨn rán tu̱ꞌun Ndiosíꞌ nchuꞌun re̱ꞌ iniꞌ ánímaꞌ rán, chi tu̱ꞌun vá ya̱ íyó fuersáꞌ ííꞌ níꞌin sáva sikáku-u ránoꞌó jie̱ꞌe̱ꞌ kua̱chi rán.
Jee íyó kuvi rán ñɨvɨ ya̱ síkúnkuvi ya̱ káchíꞌ tu̱ꞌun Ndiosíꞌ, jee nsáꞌ kua̱chi tésóꞌo rán ni maa, chi suꞌva xínáꞌví rán maárán.
jee ré nne̱ꞌyá re̱ꞌ maáréꞌ, jee kua̱ꞌa̱nꞌ re̱ꞌ, jee íchí ni nnaanꞌ iniꞌ re̱ꞌ na̱sa vá íyó re̱ꞌ.
Soo ɨɨn ñɨvɨ chúꞌun iniꞌ-i tu̱ꞌun ley na̱a̱ꞌ Jesús, ya̱ sáꞌá-a ya̱ nakui̱ñɨ̱ꞌ núne-ó nkɨ́ꞌɨ-ó nu̱u̱nꞌ kua̱chi-ó, jee nákuíñɨꞌ ni̱ꞌin-i, jee nsáꞌ kua̱chi tésóꞌo-o tu̱ꞌun vá, jee nsáꞌ náánꞌ iniꞌ-i tu̱ꞌun vá, chisaꞌ sáꞌá-a ya̱ káchíꞌ tu̱ꞌun vá, saájee na̱ ka̱ꞌ netuꞌ ka̱ꞌ kúvi ñɨvɨ vá jín ya̱ sáꞌá-a.
Jee retú né ni ɨɨn ñɨvɨ jiáni iniꞌ ya néñu̱ꞌun va̱ꞌa-a Ndiosíꞌ, soo ntu nákeꞌen-e yáá-a, jee xínáꞌví-i maáa, jee néñu̱ꞌun ka̱ꞌá ñɨvɨ vá Ndiosíꞌ.
Jee tɨɨn kuéntáꞌ tátáꞌ-ó Ndiosíꞌ ya̱ néñu̱ꞌun ninuꞌun-ó re̱ꞌ, jín ya̱ saɨn iniꞌ-ó ya̱ néñu̱ꞌun-ó re̱ꞌ retú sáꞌá-ó yaꞌá: ya̱ chíneí-ó rá kuáchí nkino̱o láꞌví jín rá ñaꞌan ya̱ nkino̱o náꞌví ráa, ya̱ kúkuíꞌyáꞌ iniꞌ ráa nu̱u̱nꞌ ya̱ nóꞌo ráa, jee suni ya̱ kúmí-ó maáó ya̱ ntu sátéꞌén-ó ánímaꞌ-ó jín ya̱ niváꞌa ya̱ níyo iniꞌ ñɨvɨ ñɨ̱vɨ́.
Koto kúíchi-ó ñɨvɨ láꞌví
Ránoꞌó ñaniꞌ ni̱ꞌ jín ku̱ꞌva ni̱ꞌ. Jie̱ꞌe̱ꞌ kúneí iniꞌ rán I̱toꞌoꞌ-ó Jesucristo, ya̱ viiꞌ nasɨ́kuitɨꞌ kúñáꞌnú re̱ꞌ, jee sukuán koto sáꞌá rán kuéntáꞌ na̱sa íyó ɨɨn ɨɨn ñɨvɨ, chisaꞌ ɨɨn nuún ni saꞌá-ó maáó jín nɨꞌɨ ñɨvɨ.
Chi retú ki̱vɨ ɨɨn te̱e nu̱u̱nꞌ íyó tútú rán, jee ñúꞌún naꞌá re̱ꞌ xeꞌi oro jee ñúꞌún re̱ꞌ saꞌma máá va̱ꞌa, jee suni ki̱vɨ ɨɨn te̱e láꞌví, ya̱ ñúꞌún saꞌma túꞌú ya̱ núte-e,
jee retú kuneen kuéntáꞌ rán te̱e ya̱ ñúꞌún saꞌma va̱ꞌa vá, jee kachiꞌ rán nu̱u̱nꞌ re̱ꞌ: “Kiji nú kuneeꞌ nú nu̱u̱nꞌ va̱ꞌa ka̱ꞌ yaꞌá”, soo retú kachiꞌ rán nu̱u̱nꞌ te̱e láꞌví: “Kuiñɨ yukuán”, áxí, “Kuneeꞌ yatin jie̱ꞌe̱ꞌ ni̱ꞌ.”
Saájee, ¿á ntu kúníichiꞌ iniꞌ táꞌán rán nteñu maárán, résa? Jee, ¿á nsáꞌ sánáaꞌ rán si̱kɨ̱ꞌ ñɨvɨ jín jiáni niva̱ꞌa xi̱ni̱ꞌ rán résa?
Ránoꞌó ñaniꞌ ni̱ꞌ jín ku̱ꞌva ni̱ꞌ, ya̱ ñúnúunꞌ ni̱ꞌ, teso̱ꞌo yaꞌá: Ndiosíꞌ nka̱ji re̱ꞌ rá ñɨvɨ láꞌví íyó ñɨ̱vɨ́ yaꞌá, sáva kukúká ánímaꞌ ráa kúneí iniꞌ ráa re̱ꞌ, jee sáva ni̱ꞌi̱nꞌ ráa ta̱ꞌvi̱ꞌ ya̱ kɨꞌɨ ráa naꞌá re̱ꞌ nu̱u̱nꞌ tátúníꞌ re̱ꞌ, ya̱ suvivá nchi̱sóyuꞌú re̱ꞌ ya̱ ku̱ꞌva re̱ꞌ nu̱u̱nꞌ rá ñɨvɨ ya̱ ñúnúunꞌ ráa re̱ꞌ.
Soo nsi̱kánuun rán te̱e láꞌví. ¿Á nsú rá ñɨvɨ kúká ví ya̱ xínɨ́ꞌɨ ránoꞌó jín ya̱ jiánaka ráa ránoꞌó nu̱u̱nꞌ rá te̱e jiéꞌnéꞌ kua̱chi?
¿Á nsú suviráa vá káꞌánꞌ niva̱ꞌa si̱kɨ̱ꞌ súví Jesús ya̱ máá stakuníꞌ?, ya̱ jie̱ꞌe̱ꞌ vá naní rán ñɨvɨ Cristo.
Va̱ꞌa sáꞌá rán, retú maá na̱a̱ꞌ nijia síkúnkuvi rán tu̱ꞌun ley kúñáꞌnú ka̱ꞌ tátúníꞌ Cristo, ya̱ káchíꞌ sánikua̱ꞌ káchíꞌ tu̱ꞌun Ndiosíꞌ ya̱ níso nu̱u̱nꞌ tutuꞌ ííꞌ ya̱ naní Escritura: “Kunu̱u̱nꞌ nú ñanitáꞌán nú kuéntáꞌ ñúnúunꞌ nú maánú.”
Soo retú sáꞌá rán kuéntáꞌ na̱sa íyó ɨɨn ɨɨn ñɨvɨ, saájee sáꞌá rán kua̱chi, jee síjíta ley Ndiosíꞌ ránoꞌó ya̱ kúvi rán ñɨvɨ jiáꞌa sáꞌá rán nu̱u̱nꞌ ley vá.
Chi retú ɨɨn ñɨvɨ síkúnkuvi nɨꞌɨ ya̱ tátúníꞌ ley vá, soo retú ti̱vɨ́-ɨ ɨɨn tiñu ya̱ tátúníꞌ ley vá, saájee nkenta íyó si̱kɨ̱ꞌ ñɨvɨ vá nu̱u̱nꞌ nta̱ká rá tu̱ꞌun ya̱ tátúníꞌ ley vá.
Chi maá Ndiosíꞌ ya̱ nkachiꞌ: “Koto sáꞌá téní nú”, jee suni nkachiꞌ re̱ꞌ: “koto jiáꞌníꞌ nú ñɨvɨ.” Saáva retú ntu sáꞌá téní nú soo sáꞌá nú ni̱yɨ, saájee nkenta kúvi nú ñɨvɨ jiáꞌa sáꞌá nú nu̱u̱nꞌ ley.
Saáva íyó kaꞌanꞌ rán jee íyó saꞌá rán sánikua̱ꞌ íyó saꞌá ñɨvɨ ya̱ jíníꞌ ráa ya̱ sanáaꞌ Ndiosíꞌ nɨꞌɨ rá tiñu sáꞌá ráa, jee sanáaꞌ re̱ꞌ sánikua̱ꞌ káchíꞌ tu̱ꞌun ley Jesús vá, jee nsa̱ꞌá tu̱ꞌun vá nakui̱ñɨ̱ꞌ núne-ó nu̱u̱nꞌ xinóꞌo re̱ꞌ yó jie̱ꞌe̱ꞌ kua̱chi-ó.
Chi ki̱vɨ̱ꞌ sanáaꞌ re̱ꞌ kua̱chi, jee nsáꞌ kunáꞌví iniꞌ re̱ꞌ kune̱ꞌyá re̱ꞌ ñɨvɨ ya̱ ntu nkúnáꞌví iniꞌ-i nne̱ꞌyá-a ñanitáꞌán-a. Jee ñɨvɨ ya̱ nku̱náꞌví iniꞌ nne̱ꞌyá-a ñanitáꞌán-a jee kusɨ̱ɨ̱ꞌ iniꞌ-i ya̱ kunáꞌví iniꞌ re̱ꞌ kune̱ꞌyá re̱ꞌ maa ki̱vɨ̱ꞌ sanáaꞌ re̱ꞌ kua̱chi.
Ntu íyótiñu ya̱ káchíꞌ-ó ya̱ kúneí iniꞌ-ó retú ntu sáꞌá-ó ya̱ váꞌa
Ránoꞌó ñaniꞌ ni̱ꞌ jín ku̱ꞌva ni̱ꞌ, ¿na̱ nu̱u̱nꞌ vá íyótiñu, retú ɨɨn ñɨvɨ káchíꞌ ya̱ kúneí iniꞌ-i Jesús, jee retú ntu sáꞌá-a ya̱ váꞌaꞌ rúja? Retú suꞌva kúneí iniꞌ ñɨvɨ vá, ¿á kúvi sikáku-u ñɨvɨ vá nu̱u̱nꞌ xinóꞌo Ndiosíꞌ ráa, résa?
Jee retú ɨɨn ñaniꞌ áxí ɨɨn ku̱ꞌva, ya̱ kúneí iniꞌ-i Jesús, jee kúmániꞌ saꞌma kuꞌun-u jín ya̱ kajiꞌ-i ni ki̱vɨ̱ꞌ,
jee retú ɨɨn rán káchíꞌ nu̱u̱nꞌ-u: “Kuáꞌán va̱ꞌa nú”, jee, “Na̱ ka̱ꞌ nuvixinꞌ nú jee na̱ ka̱ꞌ kuchitú nú”, soo retú ntu jiáꞌa nú ya̱ jíniñúꞌún yɨkɨkúñu ráa, ¿na̱ nu̱u̱nꞌ vá íyótiñu yaꞌá, résa?
Jee sukuán jee, retú ˻káchíꞌ˼ ñɨvɨ ya̱ kúneí iniꞌ ráa Jesús, jee suni retú ntu sáꞌá-a tiñu váꞌa, saájee kuéntáꞌ níꞌiꞌ ya̱ kua̱chi kúneí iniꞌ-i, chi ntu tékúꞌ ya̱ ínúꞌ iniꞌ-i.
Soo ˻sa̱naanꞌ jee˼ kachiꞌ ɨɨn ñɨvɨ ya̱: “Noꞌó chi kúneí iniꞌ nú Jesús, jee nuꞌuꞌ chi sáꞌá ni̱ꞌ tiñu váꞌa.” Stúvi nu̱u̱nꞌ nuꞌuꞌ ya̱ kúneí iniꞌ nú Jesús, soo ni nsú jín tiñu váꞌa sáꞌá nú, jee jín rá tiñu váꞌa sáꞌá ni̱ꞌ stúvi ni̱ꞌ nu̱u̱nꞌ noꞌó ya̱ kúneí iniꞌ ni̱ꞌ re̱ꞌ.
¿Á jínúꞌ iniꞌ nú ya̱ íyó métúꞌún ni Ndiosíꞌ? Va̱tu̱ni sáꞌá nú. Soo ˻ntu̱ví íyótiñu, chi˼ suni ne̱ rá ta̱chi̱ꞌ kíni jínúꞌ iniꞌ maa, jee ne̱ nɨ́ꞌɨn ráa ya̱ yúꞌví ráa.
Te̱e naanꞌ, ¿á kuíni nú ya̱ stúvi kájí ni̱ꞌ nu̱u̱nꞌ nú ya̱ ntu íyótíñú ya̱ jínúꞌ iniꞌ ɨɨn ñɨvɨ soo ntu sáꞌá-a tiñu váꞌa? Kuéntáꞌ níꞌiꞌ ya̱ jínúꞌ inꞌ ñɨvɨ vá. <sup>a</sup>
Abraham, ya̱ kúvi tátáꞌ jííꞌ-ó yanaꞌán, ¿á nsáꞌ ntɨɨn kuéntáꞌ Ndiosíꞌ ya̱ nkino̱o na̱a̱ꞌ-a nu̱u̱nꞌ re̱ꞌ, jie̱ꞌe̱ꞌ tiñu nsa̱ꞌá-a sáá ˻nka̱níjiá-a ya̱ nkachiꞌ Ndiosíꞌ ya̱ kaꞌniꞌ-i˼ se̱ꞌya yɨ́ɨ́-ɨ, Isaac, so̱ko̱ꞌ-o vá nu̱u̱nꞌ Ndiosíꞌ, jee nchi̱só-o vá nu̱u̱nꞌ “altar”, rúja?<sup>b</sup>
Jee jíníꞌ nú, ya̱ kúneí iniꞌ Abraham Ndiosíꞌ ví ya̱ nsa̱ꞌá-a ya̱ saꞌá re̱ꞌ tiñu váꞌa. Jee jie̱ꞌe̱ꞌ tiñu váꞌa nsa̱ꞌá re̱ꞌ nchu̱chítú ya̱ jíjia iniꞌ re̱ꞌ kúneí iniꞌ re̱ꞌ Ndiosíꞌ.
Ni̱nu̱ꞌ iniꞌ Abraham Ndiosíꞌ,
jee jie̱ꞌe̱ꞌ vá nkuna̱a̱ꞌ iniꞌ Ndiosíꞌ ya̱ kínóo na̱a̱ꞌ re̱ꞌ nu̱u̱nꞌ-u,
jee nna̱ní re̱ꞌ te̱e ma̱ni̱ꞌ jín Ndiosíꞌ.
Jee néꞌyá rán jie̱ꞌe̱ꞌ tiñu váꞌa sáꞌá ɨɨn ñɨvɨ ya̱ stúvi ya̱ kínóo na̱a̱ꞌ ñɨvɨ vá nu̱u̱nꞌ Ndiosíꞌ jee nsú jie̱ꞌe̱ꞌ ya̱ kua̱chi ínúꞌ iniꞌ-i, jee ntu sáꞌá-a tiñu váꞌa.
Jee suni ɨɨn nuún sukuán, Rahab, ñaꞌan ya̱ sɨ̱ɨ̱ꞌ iniꞌ jín te̱e nkuvi ña, jee, ¿á nsáꞌ ntɨɨn kuéntáꞌ Ndiosíꞌ ya̱ ɨɨn ñaꞌan na̱a̱ꞌ ví ña nu̱u̱nꞌ re̱ꞌ jie̱ꞌe̱ꞌ tiñu nsa̱ꞌá ña rúja?, sáá njia̱ꞌa ña veꞌi ña nkino̱o rá te̱e núkútúꞌun nta̱jí Josué, jee nta̱jí ña ráa kua̱ꞌa̱nꞌ ráa inka ichi ka̱ku ráa nu̱u̱nꞌ rá te̱e nuku kaꞌniꞌ ráa.
Chi ni̱yɨ ví ñunéꞌyúꞌ-ó retú ni nsú jín ta̱chi̱ꞌ káꞌánꞌ-ó, jee suni suꞌva kuéntáꞌ níꞌiꞌ ya̱ ínúꞌ iniꞌ-ó Ndiosíꞌ retú ni nsú jín tiñu váꞌa sáꞌá-ó.
Yáá-ó
Ránoꞌó ñaniꞌ ni̱ꞌ jín ku̱ꞌva ni̱ꞌ, koto kénta koo kue̱ꞌe̱ꞌ rán kúvi mestrúꞌ xínéꞌénꞌ tu̱ꞌun Ndiosíꞌ. Chi jíníꞌ-ó ya̱ xe̱e̱nꞌ ka̱ꞌ nakuniꞌin si̱kɨ̱ꞌ ráníꞌ saꞌá Ndiosíꞌ jie̱ꞌe̱ꞌ na̱sa xínéꞌénꞌ ránꞌ tu̱ꞌun re̱ꞌ.
Chi kue̱ꞌe̱ꞌ nu̱u̱nꞌ jiáꞌa víꞌí sáꞌá nta̱ká-ó. Jee retú né ni ɨɨn ñɨvɨ ntu jiáꞌa sáꞌá jín tu̱ꞌun ya̱ káchíꞌ-i, saájee suvi-i kúvi ɨɨn ñɨvɨ jíjia iniꞌ sáꞌá na̱a̱ꞌ-a, ya̱ kúvi nákeꞌen-e maáa.
Saájee retú chuꞌun-ó yoꞌo yuꞌú rá kitɨ sáva kaníjiá rátíꞌ jee suꞌva chúꞌun-ó ichi nɨꞌɨ ñunéꞌyúꞌ rátíꞌ.
Jee suni kune̱ꞌyá rán ranika̱ꞌ rá varkúꞌ. Súnika̱ꞌ káꞌnú ráa jee rá ta̱chi̱ꞌ víjin xeénꞌ chínaꞌá-a ráa, soo jín ɨɨn “timón”<sup>a</sup> lúlí te̱e síkáka varkúꞌ chúꞌun ichi varkúꞌ kua̱ꞌa̱nꞌ nɨ́ɨ́n kuitɨꞌ nu̱u̱nꞌ kuíni re̱ꞌ.
Jee suni sukuán máá lúlí ví yáá nu̱u̱nꞌ yɨkɨkúñu-ó, soo káꞌánꞌ téyɨ́ɨ́-ó jín yáá jie̱ꞌe̱ꞌ tiñu ñáꞌnú. Kune̱ꞌyá, ¡na̱ ka̱ꞌ máá lúlí ka̱ꞌ ví ɨɨn ñuꞌunꞌ ya̱ teñuꞌunꞌ-u ɨɨn yuku máá káꞌnú!
Jee ɨɨn ñuꞌunꞌ ví yáá-ó. Jee yɨ́ꞌɨ́ chitú-u jín ya̱ niváꞌa kuéntáꞌ yɨ́ꞌɨ́ chitú ɨɨn ñɨ̱vɨ́ jín ya̱ niváꞌa. Jee íyó-o nu̱u̱nꞌ yɨkɨkúñu-ó ya̱ stívɨ́-ɨ nu̱u̱nꞌ nɨꞌɨ yɨkɨkúñu-ó. Jee teñuꞌunꞌ yáá-ó maáó nɨꞌɨ ichi jiáꞌnu-ó, chi ñuꞌunꞌ xeénꞌ tée yáá-ó.
Jee nna̱kaꞌnu ñɨvɨ iniꞌ nta̱ká nu̱u̱nꞌ rá kitɨ yúkú, jín saaꞌ jín rá kitɨ xtákaa maáa, jín rá kitɨ íyó nu̱u̱nꞌ nteñúꞌún. Jee ya nna̱kaꞌnu ñɨvɨ iniꞌ rátíꞌ.
Soo ni ɨɨn ñɨvɨ ntu kúvi ka̱ꞌnu̱ꞌ ráa yáá ráa. Chi kúvi ɨɨn ya̱ niváꞌa ya̱ ntu kúvi kuneí ñɨvɨ jín-i. Jee yɨ́ꞌɨ́ chitú ñuxéénꞌ yáá-ó ya̱ sáꞌá ya̱ jiáꞌníꞌ.
Jee jín yáá-ó nákuetúꞌún-ó I̱toꞌoꞌ-ó ya̱ kúvi tátáꞌ-ó Ndiosíꞌ. Jee jín yáá-ó chísónínu kini-ó ñɨvɨ, ya̱ nsa̱ꞌá Ndiosíꞌ ráa sáva náku ánímaꞌ ráa sáá íyó re̱ꞌ.
Jee ɨɨn ni yuꞌú maáó kéne ya̱ nákuetúꞌún-ó jín ya̱ chísónínu kini-ó. Ránoꞌó, rá ñaniꞌ ni̱ꞌ jín rá ku̱ꞌva ni̱ꞌ, ntu̱ví íyó koo suꞌva.
¿Á kene nute ninuꞌun jín suni nute u̱va̱ꞌ ɨɨn ni yaviꞌ nu̱u̱nꞌ káku nute, résa?
Ránoꞌó, rá ñaniꞌ ni̱ꞌ jín rá ku̱ꞌva ni̱ꞌ, ¿á kúvi ku̱ꞌva yutun “higo” rá “aceituna”?, áxí, ¿á kúvi ku̱ꞌva yokúꞌúꞌ “uva” rá “higo”? Ni nsáꞌ kúvi ɨɨn nu̱u̱nꞌ káku nute ku̱ꞌva-a nute u̱ꞌva̱ꞌ jín suni nute ninuꞌun.
Tu̱ꞌun níchí ya̱ va̱ji nu̱u̱nꞌ Ndiosíꞌ
¿Né ɨɨn ñɨvɨ vá níchí nteñu rán, jín ya̱ jiáku̱ꞌun víꞌí iniꞌ-i? Íyó stúvi ñɨvɨ vá maa jie̱ꞌe̱ꞌ ya̱ jíka va̱ꞌa-a jín rá tiñu váꞌa sáꞌá-a ya̱ va̱ji ne̱ nu̱u̱nꞌ másúꞌ iniꞌ-i jie̱ꞌe̱ꞌ ya̱ níchí-i nu̱u̱nꞌ Ndiosíꞌ.
Soo retú ñúꞌún tu̱ꞌun táꞌvi ñúkuíñɨ́ iniꞌ ánímaꞌ rán jee uꞌvi iniꞌ ánímaꞌ rán kuíni rán ya̱ kuñáꞌnú rán, jee koto káꞌánꞌ téyɨ́ɨ́ rán jee koto kátúꞌún rán si̱kɨ̱ꞌ ya̱ naáꞌ suꞌva.
Chi nsáꞌ níchí va̱ji ne̱ nu̱u̱nꞌ Ndiosíꞌ ví yaꞌá. Va̱ji ya̱ níchí yaꞌá ne̱ nu̱u̱nꞌ ñɨ̱vɨ́ yaꞌá, jín ne̱ nu̱u̱nꞌ antúníꞌ ñɨvɨ ya̱ ntu kúneí Ta̱chi̱ꞌ ííꞌ Ndiosíꞌ jín ráa, jín ne̱ nu̱u̱nꞌ kui̱ꞌna̱ꞌ.
Chi nu̱u̱nꞌ íyó ya̱ ñúkuíñɨ́ iniꞌ ñɨvɨ jín ya̱ uꞌvi iniꞌ ráa jee suni sákánuun ráa xi̱ni̱ꞌ ɨɨn inka ráa jee nta̱ká nu̱u̱nꞌ ya̱ niváꞌa sáꞌá ráa.
Soo ya̱ níchí ya̱ va̱ji ne̱ nu̱u̱nꞌ Ndiosíꞌ ví ya̱:
xíꞌna ka̱ꞌ jiáꞌnu ninuꞌun ñɨvɨ,
jee kuíre nééꞌ ñunkúún ráa,
jee másúꞌ iniꞌ ráa,
jee kúkánáa ráa ya̱ náꞌví iniꞌ ráa,
jee sáꞌá ráa ya̱ váꞌa ya̱ va̱ji ne̱ ánímaꞌ ráa kuéntáꞌ kúun rá vixíꞌ nu̱u̱nꞌ yutun,
jee saɨn íyó iniꞌ ráa,
jee nsú sansuꞌva íyó ráa.
Jee rá ñɨvɨ núkú ya̱ nakama̱ni̱ꞌ ráa rá ñanitáꞌán-ó, jee nikɨn táji ráa ví ya̱ nánukú ráa ya̱ kuneeꞌ ñunkúún rá ñanitáꞌán-ó, jee tataꞌ saꞌá ráa ví ya̱ kueꞌnu na̱a̱ꞌ ráa.
Koto íyó mániꞌ táꞌán jín ya̱ níyo iniꞌ ñɨvɨ ñɨ̱vɨ́
¿Né nú va̱ji rá tuntíxín jín rá kántátúꞌun rán nteñu rán? ¿Á nsáꞌ va̱ji rá tuntíxín ne̱ ya̱ níyo iniꞌ rán ví ya̱ súkúnꞌ ta̱ꞌán iniꞌ ánímaꞌ rán, rúja?
Níyo iniꞌ rán rá nantíñú, jee ntu kúmí rán maa. Jee jiáꞌníꞌ rán, jee sáꞌá uꞌvi iniꞌ rán jie̱ꞌe̱ꞌ nantíñú, jee ntu kúvi ni̱ꞌi̱nꞌ rán maa. Saáva kántátúꞌun rán jee sáꞌá rán tu̱ntíxín. Ntu kúmí rán maa, chi ntu jíkánꞌ rán maa nu̱u̱nꞌ Ndiosíꞌ.
Jee sáá jíkánꞌ rán maa nu̱u̱nꞌ re̱ꞌ, ntu níꞌínꞌ rán maa, chi jie̱ꞌe̱ꞌ ya̱ niváꞌa jiáni iniꞌ rán jíkánꞌ rán maa, chi jíkánꞌ rán maa sáva kuatíñú rán maa nu̱u̱nꞌ ya̱ sɨ́ɨ́ꞌ níyo iniꞌ rán.
¡Ñɨvɨ ya̱ ntu jiáꞌnu na̱a̱ꞌ nu̱u̱nꞌ Ndiosíꞌ! Retú íyó mániꞌ táꞌán rán jín ya̱ níyo iniꞌ rá ñɨvɨ ñɨ̱vɨ́ yaꞌá, ¿á ntu jíníꞌ rán, ya̱ suvivá kúvi ya̱ túfíꞌ ta̱ꞌán rán néꞌyá rán Ndiosíꞌ? Saáva né ni ɨɨn ñɨvɨ ya̱ nkuna̱a̱ꞌ iniꞌ-i koo mániꞌ táꞌán-a jín ya̱ níyo iniꞌ rá ñɨvɨ ñɨ̱vɨ́ yaꞌá, jee nkenta-a kúvi-i ñɨvɨ ya̱ túfíꞌ ta̱ꞌán-a néꞌyá-a Ndiosíꞌ.
Áxí, ¿á káꞌvi iniꞌ rán ya̱ ka̱ꞌá káchíꞌ tu̱ꞌun Ndiosíꞌ níso nu̱u̱nꞌ tutuꞌ i̱i̱ꞌ: “Ta̱chi̱ꞌ ííꞌ ya̱ nchuꞌun Ndiosíꞌ iniꞌ yó sáva kuꞌun-u iniꞌ yó, suvivá nééꞌ nu̱u̱nꞌ-u yó ne̱ ñúꞌún kuíñɨ́ iniꞌ-i yó”?<sup>a</sup>
Soo sáá víꞌí káꞌ chíneí Ndiosíꞌ yó jie̱ꞌe̱ꞌ ya̱ íyó ma̱ni̱ꞌ iniꞌ re̱ꞌ néꞌyá re̱ꞌ yó, saáva káchíꞌ tu̱ꞌun Ndiosíꞌ níso nu̱u̱nꞌ tutuꞌ: “Ndiosíꞌ, núníꞌin re̱ꞌ si̱kɨ̱ꞌ rá ñɨvɨ kútéyɨ́ɨ́, soo íyó ma̱ni̱ꞌ iniꞌ re̱ꞌ néꞌyá re̱ꞌ rá ñɨvɨ jiáni láꞌví iniꞌ ya̱ chíneí chituvi re̱ꞌ ráa.”
Saáva íyó chiꞌi rán maárán xi̱ntíín Ndiosíꞌ. Jee nuniꞌin rán nu̱u̱nꞌ kui̱ꞌna̱ꞌ, jee kunu kui̱ꞌna̱ꞌ nu̱u̱nꞌ rán.
Natuꞌva rán nu̱u̱nꞌ Ndiosíꞌ, jee natuꞌva re̱ꞌ nu̱u̱nꞌ rán. ¡Ñɨvɨ kua̱chi! ¡Íyó saꞌá noo rán maárán nu̱u̱nꞌ kua̱chi sáꞌá rán! ¡Ñɨvɨ ya̱ ɨɨn u̱vi̱ꞌ ñúꞌún iniꞌ ánímaꞌ rán! ¡Jee íyó saꞌá ninuꞌun rán ánímaꞌ rán!
¡Nukuíꞌyáꞌ iniꞌ rán, jee jiaku iniꞌ rán, jee kunaꞌyuꞌ uúꞌ rán ˻jie̱ꞌe̱ꞌ kua̱chi rán˼! Jee sama ya̱ jiákúꞌ katá rán nu̱u̱nꞌ ya̱ jiáku iniꞌ rán. Jee sama rán ya̱ kúsɨ́ɨꞌ iniꞌ rán nu̱u̱nꞌ ya̱ nukuíꞌyáꞌ iniꞌ rán.
Íyó kani láꞌví iniꞌ rán ichinúúnꞌ I̱toꞌoꞌ-ó, jee xináa re̱ꞌ ránoꞌó nasaꞌá re̱ꞌ ya̱ kuñáꞌnú rán.
Koto káꞌánꞌ niva̱ꞌa rán jie̱ꞌe̱ꞌ ñanitáꞌán-ó
Ránoꞌó ñaniꞌ jín ku̱ꞌva, koto kákuíyuꞌú rán si̱kɨ̱ꞌ ɨɨn inka rán. Chi ɨɨn ñɨvɨ ya̱ káꞌánꞌ niva̱ꞌa si̱kɨ̱ꞌ ñaniꞌ-i, áxí sánáaꞌ-a si̱kɨ̱ꞌ ñaniꞌ-i, jee suni káꞌánꞌ niva̱ꞌa ñɨvɨ vá si̱kɨ̱ꞌ ley nta̱túníꞌ Ndiosíꞌ, jee káchíꞌ-i ya̱ ntu íyó na̱a̱ꞌ ley vá, ˻chi káchíꞌ tu̱ꞌun ley vá ya̱ íyó kunu̱u̱nꞌ-ó ñanitáꞌán-ó˼. Jee retú sáꞌá nú si̱kɨ̱ꞌ ley, jee ntu síkúnkuvi nú ya̱ káchíꞌ ley, chisaꞌ sáꞌá nú maánú te̱e jiéꞌnéꞌ kua̱chi.
Kua̱chi métúꞌún Ndiosíꞌ ni ví ya̱ njia̱ꞌa ley jín ya̱ jiéꞌnéꞌ kua̱chi. Jee maáréꞌ vá kúvi sikáku jee kúvi xináánꞌ re̱ꞌ. ¡Soo noꞌó, né ɨɨn kúvi nú sáva keꞌneꞌ nú kua̱chi si̱kɨ̱ꞌ táꞌán nú?
Koto jiáni téyɨ́ɨ́ ya̱chi̱ꞌ iniꞌ rán ya̱ saꞌá rán ki̱vɨ̱ꞌ stéñuꞌún
¡Ntañúꞌún teso̱ꞌo!, ránoꞌó ya̱ káchíꞌ: “Vitan áxí ste̱ñu̱ꞌún kɨ̱ꞌɨ̱nꞌ ráníꞌ nu̱u̱nꞌ ɨɨn ñuunꞌ yukuán, jee yukuán kukuéé ránꞌ ɨɨn kui̱ya̱ꞌ, jee nakeꞌen ránꞌ ya̱ naxi̱kó ránꞌ jee ni̱ꞌi̱nꞌ ránꞌ si̱kɨ̱ꞌ xu̱ꞌún ránꞌ.”
Soo suvirán ni ntu jíníꞌ rán ná kuvi ki̱vɨ̱ꞌ ste̱ñu̱ꞌún. ¿Ná kúvi ya̱ kunoꞌo jín rán ichinúúnꞌ? Chi kúvi rán kuéntáꞌ vi̱ko̱ꞌ ya̱ kítúvi ɨɨnúún ni jee kuíre núñúꞌún-u.
Nsú káꞌ kachiꞌ rán sukuán, íyó kachiꞌ rán suꞌva: “Retú I̱toꞌoꞌ-ó Ndiosíꞌ kuíni, jee kutekuꞌ ráníꞌ jee saꞌá ránꞌ tiñu yaꞌá áxí tiñu yukuán.”
Soo vitan sáꞌá víxiꞌ rán jee káꞌánꞌ téyɨ́ɨ́ rán, jee nɨꞌɨ ya̱ káꞌánꞌ téyɨ́ɨ́ suꞌva kúvi ya̱ niváꞌa.
Saáva ñɨvɨ ya̱ jíníꞌ ya̱ váꞌa saꞌá-a, jee ntu sáꞌá-a vá, saájee sáꞌá-a kua̱chi.
Stúꞌva ya̱chi̱ꞌ re̱ꞌ rá kúká
¡Teso̱ꞌo rán ntañúꞌún, ránoꞌó ya̱ kúká! ¡Jiaku iniꞌ rán jee kunaꞌyuꞌ kóꞌó rán!, jie̱ꞌe̱ꞌ rá tu̱nóꞌó kiji nu̱u̱nꞌ rán.
Rá nantíñú yɨ́yáꞌvi kúmí rán téꞌyúꞌ-u, jee rá saꞌma rán yájíꞌ ti̱kixinꞌ maa.
¡Kune̱ꞌyá! Ntu nchúnáán va̱ꞌa rán xu̱ꞌún ya̱ꞌvi nu̱u̱nꞌ rá te̱e nna̱keꞌen tataꞌ sáꞌá nu̱u̱nꞌ ñuꞌun rán. Jee káꞌánꞌ kua̱chi ráa jie̱ꞌe̱ꞌ rán nu̱u̱nꞌ Ndiosíꞌ. Jee Ndiosíꞌ, ya̱ kúvi I̱toꞌoꞌ nu̱u̱nꞌ kue̱ꞌe̱ꞌ rá najiáꞌáꞌ ííꞌ re̱ꞌ nééꞌ antivɨ́, jee tésóꞌo ñáꞌnú re̱ꞌ ya̱ káꞌánꞌ kua̱chi rá te̱e nna̱keꞌen tataꞌ sáꞌá rán vá si̱kɨ̱ꞌ rán.
Ñaꞌnu kúká rán iniꞌ ñɨ̱vɨ́ yaꞌá jee nnu̱kú rán ya̱ sɨ́ɨ́ꞌ víꞌí níyo iniꞌ rán. Jee suꞌva xínáñu rán maárán ne̱ ki̱vɨ̱ꞌ ˻xinóꞌo Ndiosíꞌ ránoꞌó˼ kuéntáꞌ xínáñu sa̱na̱ꞌ ne̱ ki̱vɨ̱ꞌ kaꞌniꞌ maa.
Ránoꞌó nsi̱jíta rán ñɨvɨ na̱a̱ꞌ jee ñaꞌniꞌ rán ráa, sú ntu núníꞌin ráa nu̱u̱nꞌ ránoꞌó.
Káꞌnú koo iniꞌ-ó jee ka̱ka̱nꞌ táꞌvíꞌ-ó nu̱u̱nꞌ Ndiosíꞌ
Saájee, ránoꞌó rá ñaniꞌ ni̱ꞌ jín rá ku̱ꞌva ni̱ꞌ, íyó káꞌnú koo iniꞌ rán ne̱ ki̱vɨ̱ꞌ niji I̱toꞌoꞌ-ó. Kune̱ꞌyá rán, te̱e sátíñú chi̱kuꞌuꞌ nétu re̱ꞌ kene tataꞌ yɨ́yáꞌvi sáꞌá re̱ꞌ nu̱u̱nꞌ ñuꞌun, chi íyó káꞌnú iniꞌ re̱ꞌ ne̱ tiaaꞌ sa̱vi̱ꞌ xíꞌnañúꞌún jín ne̱ sa̱vi̱ꞌ nu̱u̱nꞌ nɨꞌɨ.
Jee suni íyó káꞌnú koo iniꞌ rán jee íyó kuiñɨ ni̱ꞌin rán ne̱ ánímaꞌ rán, chi va̱ji kuyatin niji I̱toꞌoꞌ-ó.
Ránoꞌó ñaniꞌ jín ku̱ꞌva, koto násóyu̱ꞌú rán nu̱u̱nꞌ ɨɨn inka táꞌán rán, sáva ntu kúnáaꞌ kua̱chi si̱kɨ̱ꞌ rán. Kune̱ꞌyá rán, ˻Ndiosíꞌ˼ ya̱ suvire̱ꞌ vá jiéꞌnéꞌ kua̱chi yatin niji re̱ꞌ, kuéntáꞌ ya nñúneen re̱ꞌ yuvéꞌí.
Rá ñaniꞌ jín rá ku̱ꞌva, íyó tɨɨn kuéntáꞌ rán kuéntáꞌ ɨɨn ñujiínꞌ kunikɨnꞌ rán na̱sa nnoꞌo rá profeta Ndiosíꞌ jee ni̱yo káꞌnú iniꞌ ráa, ya̱ nu̱u̱nꞌ súví I̱toꞌoꞌ-ó nkachitu̱ꞌún ráa tu̱ꞌun re̱ꞌ.
Kune̱ꞌyá rán, tɨ́ɨn kuéntáꞌ-ó ya̱ saꞌá Ndiosíꞌ ya̱ netuꞌ kúvi ñɨvɨ ya̱ jiéꞌnéꞌ iniꞌ ráa jín tu̱nóꞌó jee íñɨ́ ni̱ꞌin ráa. Nteso̱ꞌo rán na̱sa nkuni̱ꞌin ni̱ñɨ ni̱ꞌin Job jín tu̱nóꞌó nnoꞌo re̱ꞌ. Jee jíníꞌ rán ya̱ nsa̱ꞌá va̱ꞌa I̱toꞌoꞌ-ó jín re̱ꞌ ne̱ nu̱u̱nꞌ nɨ́ꞌɨ. Saáva suꞌva jíníꞌ rán ya̱ náꞌví víꞌí iniꞌ I̱toꞌoꞌ-ó jee kúváꞌa iniꞌ re̱ꞌ néꞌyá re̱ꞌ ñɨvɨ.
Saájee, ránoꞌó ñaniꞌ ni̱ꞌ jín ku̱ꞌva ni̱ꞌ, káꞌnú ka̱ꞌ nu̱u̱nꞌ nɨꞌɨ ví ya̱ koto sánáaꞌ rán jie̱ꞌe̱ꞌ antivɨ́ nu̱u̱nꞌ tu̱ꞌun káꞌánꞌ rán, ni jie̱ꞌe̱ꞌ ñɨ̱vɨ́, ni jie̱ꞌe̱ꞌ na̱ ni inka nantíñú. Chisaꞌ retú káchíꞌ rán ya̱ “suꞌva kúvi”, jee sukuán kachiꞌ maa. Jee retú káchíꞌ rán “ntu̱ví”, jee sukuán kachiꞌ maa, sáva ntu kúnáaꞌ kua̱chi si̱kɨ̱ꞌ rán.
¿Á íyó né ni ɨɨn ránoꞌó ya̱ nóꞌo tu̱nóꞌó?, jee ka̱ka̱nꞌ táꞌvíꞌ nu̱u̱nꞌ Ndiosíꞌ. ¿Á íyó né ni ɨɨn ya̱ kúsɨ́ɨꞌ iniꞌ?, jee kata yaaꞌ ya̱ nákuetúꞌún-u Ndiosíꞌ.
¿Á íyó né ni ɨɨn ránoꞌó ya̱ kúꞌvíꞌ?, jee íyó kana ñɨvɨ kúꞌvíꞌ vá rá te̱e kúñáꞌnú nu̱u̱nꞌ rá ñɨvɨ kúneí iniꞌ Jesús, jee ka̱ka̱nꞌ táꞌvíꞌ ráa nu̱u̱nꞌ Ndiosíꞌ jie̱ꞌe̱ꞌ ñɨvɨ vá jee nu̱u̱nꞌ súví I̱toꞌoꞌ-ó chisó ráa “aceite” maa.
Jee nu̱u̱nꞌ jíkánꞌ táꞌvíꞌ ráa jín ya̱ kúneí iniꞌ ráa Ndiosíꞌ, jee yukuán xinúvi-i<sup>a</sup> ñɨvɨ kúꞌvíꞌ vá, jee nako̱o-o saꞌá I̱toꞌoꞌ-ó nusɨ̱ɨ̱ꞌ iniꞌ-i. Jee retú nsa̱ꞌá ñɨvɨ kúꞌvíꞌ vá kua̱chi<sup>b</sup> jee kunekáꞌnú iniꞌ Ndiosíꞌ kune̱ꞌyá re̱ꞌ maa.
Saáva íyó nanaꞌmaꞌ ɨɨn inka rán jie̱ꞌe̱ꞌ kua̱chi rán, jee íyó ka̱ka̱nꞌ táꞌvíꞌ rán jie̱ꞌe̱ꞌ ɨɨn inka rán, sáva nuvi rán. Máá ñáꞌnú nasɨ́kuitɨꞌ ví ya̱ jíkánꞌ táꞌvíꞌ ñɨvɨ na̱a̱ꞌ jee sáꞌá Ndiosíꞌ tiñu jie̱ꞌe̱ꞌ ya̱ jíkánꞌ táꞌvíꞌ.
Elías<sup>c</sup> nkuvi re̱ꞌ ɨɨn te̱e ɨɨn nuún antúníꞌ jín-ó. Nñu̱káñá iniꞌ re̱ꞌ ni̱ka̱nꞌ táꞌvíꞌ re̱ꞌ nu̱u̱nꞌ Ndiosíꞌ ya̱ koto kúun sa̱vi̱ꞌ, jee ntu nkúun sa̱vi̱ꞌ nu̱u̱nꞌ ñuꞌun u̱ni̱ꞌ kui̱ya̱ꞌ jín i̱ñu̱ꞌ yo̱o̱ꞌ.
Jee ni̱ka̱nꞌ táꞌvíꞌ tuku re̱ꞌ ˻ya̱ kuun sa̱vi̱ꞌ˼ jee njia̱ꞌa súkún sa̱vi̱ꞌ jee njia̱ꞌa nu̱u̱nꞌ ñuꞌun tataꞌ sáꞌá.
Ránoꞌó ñaniꞌ ni̱ꞌ jín ku̱ꞌva ni̱ꞌ, retú né ni ɨɨn rán ya̱ nnu̱sɨ́ɨ́n nu̱u̱nꞌ ya̱ naáꞌ, jee retú inka rán nachuꞌun tuku ichi na̱a̱ꞌ maa,
jee kuniꞌ nú ya̱ né ni ɨɨn rán ya̱ nachuꞌun tuku ichi ɨɨn ñɨvɨ kua̱chi nu̱u̱nꞌ ichi niva̱ꞌa nki̱vɨ-ɨ, jee sikáku nú ñɨvɨ vá nu̱u̱nꞌ kuviꞌ-i nu̱u̱nꞌ Ndiosíꞌ, nékúvi, jee koo tu̱ꞌun káꞌnú iniꞌ nu̱u̱nꞌ kue̱ꞌe̱ꞌ kua̱chi nsa̱ꞌá-a.
Tutuꞌ xiꞌnañúꞌún ntee Apóstol Juan
Tu̱ꞌun ya̱ sáꞌá ya̱ kutekuꞌ-ó jín Ndiosíꞌ
˻Tée ráníꞌ tu̱ꞌun ya̱ stékútu̱ꞌún ránꞌ jie̱ꞌe̱ꞌ Jesucristo.˼ <sup>a</sup> Táji ráníꞌ ya̱ naáꞌ nu̱u̱nꞌ ránú jie̱ꞌe̱ꞌ maáréꞌ ya̱ íyó re̱ꞌ ne̱ sáá ntiáꞌan kiko̱o ñɨ̱vɨ́ yaꞌá, ya̱ nteso̱ꞌo ráníꞌ ya̱ káꞌánꞌ re̱ꞌ, jín ya̱ niniꞌ ránꞌ jín nchinúún ránꞌ yaꞌá, jín ya̱ nne̱ꞌyá noo ránꞌ re̱ꞌ, jín ya̱ ntɨɨn rán jín naꞌá ránꞌ. Jee suvire̱ꞌ vá kúvi Tu̱ꞌun Ndiosíꞌ ya̱ sáꞌá re̱ꞌ ya̱ kutekuꞌ-ó nɨ́ɨ́nkání jín Ndiosíꞌ.
Jee maáréꞌ vá sáꞌá ya̱ kutekuꞌ-ó, jee nkiji nijinꞌ re̱ꞌ. Jee niniꞌ jín nu̱u̱nꞌ ráníꞌ maa, jee jiáꞌa ránꞌ ya̱ naáꞌ jie̱ꞌe̱ꞌ re̱ꞌ jee káchítu̱ꞌún ráníꞌ nu̱u̱nꞌ ránú jie̱ꞌe̱ꞌ ya̱ sáꞌá re̱ꞌ kutekuꞌ-ó nɨ́ɨ́nkání jín re̱ꞌ. Jee suvire̱ꞌ vá nneeꞌ re̱ꞌ jín tátáꞌ-ó Ndiosíꞌ, jee nu̱u̱nꞌ ráníꞌ.
Jee ya̱ niniꞌ jín nu̱u̱nꞌ ráníꞌ, jín ya̱ nteso̱ꞌo ránꞌ ya̱ nkaꞌanꞌ re̱ꞌ, jee suvi-i vá káchítu̱ꞌún ránꞌ nu̱u̱nꞌ ránú, sáva ɨnuún koo iniꞌ ránú jín ránuꞌuꞌ. Jee íyó ɨnuún nijia iniꞌ-ó jín tátáꞌ-ó Ndiosíꞌ jín se̱ꞌya re̱ꞌ Jesucristo.
Tée ráníꞌ rá tu̱ꞌun yaꞌá nu̱u̱nꞌ ránú, sáva chuchítú ya̱ kúsɨ́ɨꞌ iniꞌ ánímaꞌ ránú.
Ndiosíꞌ kúvi ñuꞌunꞌ nu̱u̱nꞌ-ó
Yaꞌá ví tu̱ꞌun ya̱ nteso̱ꞌo ránꞌ ya̱ nxi̱néꞌénꞌ Jesucristo ránuꞌuꞌ, jee yaꞌá káchítu̱ꞌún ránꞌ nu̱u̱nꞌ ránoꞌó ya̱: Ndiosíꞌ ví ñuꞌunꞌ nu̱u̱nꞌ-ó, chi na̱a̱ꞌ nasɨ́kuitɨꞌ re̱ꞌ, jee ntu̱ví íyó ni ɨɨn tiñu neenꞌ jín re̱ꞌ, chi ntu̱ví íyó re̱ꞌ jín ni ɨɨn ya̱ niváꞌa.
Jee retú káchíꞌ-ó ya̱ íyó ɨnuún iniꞌ-ó jín re̱ꞌ, soo retú jiáꞌnu-ó kuéntáꞌ nu̱u̱nꞌ neenꞌ, jee kátúꞌún-ó, jee ntu̱ví sáꞌá-ó sáni káchíꞌ tu̱ꞌun na̱a̱ꞌ.
Soo retú na̱a̱ꞌ jiáꞌnu-ó kuéntáꞌ nu̱u̱nꞌ túúnꞌ ñuꞌunꞌ sánikua̱ꞌ íyó maáréꞌ nu̱u̱nꞌ túúnꞌ ñuꞌunꞌ ya̱ kúvi ya̱ na̱a̱ꞌ íyó maáréꞌ, saájee íyó ɨnuún-ó jín ɨɨn inka táꞌán-ó, jee nónoo-ó nu̱u̱nꞌ re̱ꞌ, chi ni̱ꞌi̱ꞌ maá se̱ꞌya re̱ꞌ Jesucristo jee ñatɨ ni̱ñɨ̱ꞌ vá sáva nasánoo-o yó nu̱u̱nꞌ nta̱ká kua̱chi-ó.
Soo retú nanaꞌmaꞌ-ó nu̱u̱nꞌ Ndiosíꞌ jie̱ꞌe̱ꞌ rá kua̱chi sáꞌá-ó, jee kunekáꞌnú iniꞌ re̱ꞌ jie̱ꞌe̱ꞌ kua̱chi-ó, jee nasaꞌá noo re̱ꞌ yó nu̱u̱nꞌ ntáká ya̱ niváꞌa sáꞌá-ó, chi suvire̱ꞌ vá síkúnkuvi na̱a̱ꞌ re̱ꞌ ya̱ káchíꞌ re̱ꞌ chi na̱a̱ꞌ kúvi re̱ꞌ.
Jee ré káchíꞌ-ó ya̱ ntu nsáꞌá-ó kua̱chi, jee nátatúꞌún-ó re̱ꞌ, jee ntu̱ví ñúꞌún tu̱ꞌun re̱ꞌ iniꞌ-ó.
Cristo káꞌánꞌ jie̱ꞌe̱ꞌ yó náma re̱ꞌ yó
Ránoꞌó ˻ya̱ kúneí iniꞌ rán Jesús,˼ ya̱ kúvi rán kuéntáꞌ se̱ꞌya ni̱ꞌ, tée ni̱ꞌ rá tu̱ꞌun yaꞌá nu̱u̱nꞌ rán, sáva nsáꞌá rán kua̱chi. Soo retú né ni ɨɨn-ó saꞌá kua̱chi, jee íyó ɨɨn re̱ꞌ ya̱ yɨ́tuvi re̱ꞌ náma re̱ꞌ yó ichinúúnꞌ tátáꞌ-ó Ndiosíꞌ, jee suvire̱ꞌ kúvi Jesucristo ya̱ na̱a̱ꞌ kúvi re̱ꞌ.
Jee suvire̱ꞌ nso̱ko̱ꞌ re̱ꞌ maáréꞌ ni̱ꞌi̱ꞌ re̱ꞌ, sáva kunekáꞌnú iniꞌ Ndiosíꞌ kua̱chi-ó. Jee nsáꞌ níꞌiꞌ re̱ꞌ kua̱chi kuitɨꞌ jie̱ꞌe̱ꞌ kua̱chi maáó ni, chi suni ni̱ꞌi̱ꞌ re̱ꞌ jie̱ꞌe̱ꞌ kua̱chi ntáká rá ñɨvɨ íyó ñɨ̱vɨ́ yaꞌá.
Nu̱u̱nꞌ síkúnkuvi-ó rá tiñu tátúníꞌ re̱ꞌ, jee suꞌva kukáꞌnú nijia iniꞌ-ó ya̱ ma̱ni̱ꞌ-ó jín Ndiosíꞌ.
Soo ñɨvɨ ya̱ káchíꞌ: “Nuꞌuꞌ chi ma̱ni̱ꞌ ni̱ꞌ jín Ndiosíꞌ”, káchíꞌ ráa, soo ntu̱ví síkúnkuvi ráa rá tu̱ꞌun tátúníꞌ re̱ꞌ, jee kúvi ráa ñɨvɨ túꞌún, jee ntu̱ví ñúꞌún tu̱ꞌun na̱a̱ꞌ iniꞌ ñɨvɨ vá.
Soo né ni ɨɨn ñɨvɨ ya̱ síkúnkuvi ráa tu̱ꞌun re̱ꞌ, jee ñɨvɨ yaꞌá máá nááꞌ nijia ya̱ nijia iniꞌ ráa ñúnúunꞌ ráa Ndiosíꞌ, jee jie̱ꞌe̱ꞌ yaꞌá jíníꞌ-ó ya̱ yɨ́ꞌɨ́-ó nu̱u̱nꞌ re̱ꞌ.
Jee ñɨvɨ ya̱ káchíꞌ ya̱ kino̱o kutú-u kɨꞌɨ-ɨ nu̱u̱nꞌ re̱ꞌ, jee íyó ya̱ kueꞌnu-u kuéntáꞌ ñaꞌnu Jesús.
Tu̱ꞌun tátúníꞌ jiáá
Ránoꞌó ya̱ ñúnúunꞌ ni̱ꞌ kuéntáꞌ ñaniꞌ ni̱ꞌ,<sup>a</sup> nsú tu̱ꞌun ya̱ tátúníꞌ jiáá re̱ꞌ ví ya̱ tée ni̱ꞌ nu̱u̱nꞌ rán, chisaꞌ tu̱ꞌun ya̱ nta̱túníꞌ re̱ꞌ ne̱ yanaꞌán ya̱ ya nni̱ꞌi̱nꞌ rán ne̱ xíꞌnañúꞌún ya̱ ni̱nu̱ꞌ iniꞌ rán kúvi-i. Jee tu̱ꞌun vá kúvi ya̱ nteso̱ꞌo rán ne̱ ki̱vɨ̱ꞌ nki̱jiéꞌé ni̱nu̱ꞌ iniꞌ rán.
Chisaꞌ tée ni̱ꞌ nu̱u̱nꞌ rán ɨɨn tu̱ꞌun ya̱ tátúníꞌ jiáá re̱ꞌ, ya̱ nstúvi re̱ꞌ ya̱ máá nááꞌ kúvi nijia tu̱ꞌun vá jie̱ꞌe̱ꞌ na̱sa ñaꞌnu re̱ꞌ, jee suni maárán, chi jíka-ó ichi nu̱u̱nꞌ nijinꞌ sáꞌá re̱ꞌ, chi suꞌva kua̱nɨꞌɨ nu̱u̱nꞌ neenꞌ, jee kúvi re̱ꞌ ñuꞌunꞌ nijia ya̱ ya túúnꞌ.
Jee ñɨvɨ ya̱ káchíꞌ ya̱ íñɨ́-ɨ nu̱u̱nꞌ túúnꞌ ñuꞌunꞌ re̱ꞌ, soo táꞌvi iniꞌ-i néꞌyá-a ñanitáꞌán-a ya̱ kúneí iniꞌ vá Jesús, jee ñɨvɨ vá íñɨ́ i̱i̱ꞌ nu̱u̱nꞌ neenꞌ ne̱ vitan.
Soo ñɨvɨ ya̱ ñúnúunꞌ-u ñanitáꞌán-a, jee kínóo kutú-u nu̱u̱nꞌ túúnꞌ ñuꞌunꞌ re̱ꞌ jee ni ntu̱náꞌ íyó ya̱ ñúꞌún iniꞌ ñɨvɨ vá ya̱ xinínkava maa nu̱u̱nꞌ kua̱chi.
Soo ñɨvɨ ya̱ táꞌvi iniꞌ-i néꞌyá-a ñanitáꞌán-a, jee íñɨ́-ɨ nu̱u̱nꞌ neenꞌ, ˻chi íyó-o jín ya̱ niváꞌa,˼ jee jiáꞌnu-u nu̱u̱nꞌ neenꞌ, chi ni ntu̱ví jíníꞌ-i né ɨɨn ichi kua̱ꞌa̱nꞌ-a, chi ya̱ neenꞌ vá ñasɨꞌ nchinúún-u kuéntáꞌ kuáá-a.
Tée ni̱ꞌ rá tu̱ꞌun yaꞌá nu̱u̱nꞌ ránoꞌó ya̱ kúvi kuéntáꞌ se̱ꞌya ni̱ꞌ,
chi Ndiosíꞌ nne̱káꞌnú iniꞌ jie̱ꞌe̱ꞌ rá kua̱chi rán jie̱ꞌe̱ꞌ ya̱ nsa̱ꞌá Jesucristo.
Tée ni̱ꞌ nu̱u̱nꞌ ránoꞌó, rá tátáꞌ,
chi ma̱ni̱ꞌ rán jín maáréꞌ ya̱ ya íyó ne̱ tiempúꞌ xíꞌnañúꞌún.
Tée ni̱ꞌ nu̱u̱nꞌ ránoꞌó, rá te̱e súchí,
chi nku̱neí rán jín kui̱ꞌna̱ꞌ kúñáꞌnú ya̱ ntu kúvi sikúvi re̱ꞌ iniꞌ ránoꞌó nu̱u̱nꞌ kua̱chi.
Tée ni̱ꞌ nu̱u̱nꞌ ránoꞌó rá kuáchí lúlí,
chi ma̱ni̱ꞌ rán jín tátáꞌ-ó Ndiosíꞌ.
Ntee ni̱ꞌ nu̱u̱nꞌ ránoꞌó, rá tátáꞌ,
chi ma̱ni̱ꞌ rán jín maáréꞌ ya̱ ya íyó ne̱ tiempúꞌ xíꞌnañúꞌún.
Ntee ni̱ꞌ nu̱u̱nꞌ ránoꞌó rá te̱e súchí,
chi neí iniꞌ rán,
jee kínóo kutú tu̱ꞌun Ndiosíꞌ ñúꞌún iniꞌ ánímaꞌ rán,
Jee koto ñúnúunꞌ rán rá tiñu níyo iniꞌ ñɨvɨ ñɨ̱vɨ́ yaꞌá, ya̱ ntu yɨ́ꞌɨ́ ráa nu̱u̱nꞌ Ndiosíꞌ, ni rá nantíñú íyó iniꞌ ñɨ̱vɨ́. Jee retú né ni ɨɨn ñɨvɨ ñúnúunꞌ ichi jíka rá ñɨvɨ ñɨ̱vɨ́ yaꞌá, jee ntu̱ví ñúnúunꞌ ñɨvɨ vá tátáꞌ-ó Ndiosíꞌ.
Chi nsú nu̱u̱nꞌ tátáꞌ-ó Ndiosíꞌ va̱ji nta̱ká ya̱ íyó ñujiínꞌ ñɨ̱vɨ́: ya̱ níyo néꞌén iniꞌ yɨkɨkúñu kua̱chi-ó, jín ya̱ níyo iniꞌ-ó ya̱ néꞌyá-ó jín nchinúún-ó, jín ya̱ kúvíxiꞌ-ó ya̱ kúmí-ó jín ya̱ sáꞌá-ó. Chisaꞌ káku rá yaꞌá iniꞌ ñɨ̱vɨ́ yaꞌá.
Jee ñɨ̱vɨ́ chi kua̱nɨꞌɨ, jín rá íyó iniꞌ-i ya̱ níyo iniꞌ-ó. Soo ñɨvɨ ya̱ sáꞌá sánikua̱ꞌ kuíni Ndiosíꞌ kino̱o kutú-u jín re̱ꞌ nɨ́ɨ́nkání.
Ya̱ nááꞌ jín tuntúꞌún
Ránoꞌó ya̱ kúvi kuéntáꞌ se̱ꞌya ni̱ꞌ, tiempúꞌ nu̱u̱nꞌ nɨꞌɨ ví yaꞌá. Jee kiji maá te̱e ya̱ kenta si̱kɨ̱ꞌ Cristo, sánikua̱ꞌ ya nteso̱ꞌo rán. Jee vitan jee ña̱ko̱o kue̱ꞌe̱ꞌ rá ñɨvɨ ya̱ kénta si̱kɨ̱ꞌ Cristo, saáva jíníꞌ-ó ya̱ kúvi-i tiempúꞌ kua̱nɨꞌɨ.
Jee nteñu maáórán nkene ráa, soo ntu̱ví nkúvi ráa táꞌán-órán ya̱ yɨ́ꞌɨ́-órán nu̱u̱nꞌ Jesús. Chi retánꞌ nkuvi ráa táꞌán-órán, jee nkino̱o ráa jín-ó, nékúvi. Soo nkene ráa nteñu-ó kua̱ꞌa̱nꞌ ráa, sáva túvi kájí ya̱ nsú táꞌán-ó kúvi nta̱ká ráa.
Soo ránoꞌó chi nni̱ꞌi̱nꞌ rán Ta̱chi̱ꞌ ííꞌ Ndiosíꞌ yɨ́ꞌɨ́-ɨ iniꞌ rán, ya̱ táji Cristo ya ííꞌ kúvi re̱ꞌ, jee saáva jíníꞌ nta̱ká rán ya̱ naáꞌ.<sup>2:20</sup>
Nsáꞌ tée ni̱ꞌ tutuꞌ yaꞌá nu̱u̱nꞌ rán jie̱ꞌe̱ꞌ ya̱ ntu̱ví jíníꞌ rán ya̱ naáꞌ. Chisaꞌ tée ni̱ꞌ maa nu̱u̱nꞌ rán chi jíníꞌ rán ya̱ naáꞌ. Jee ni ɨɨn tuntúꞌún ntu váji ne̱ nu̱u̱nꞌ ya̱ naáꞌ.
¿Né ɨɨn kúvi ñɨvɨ túꞌún? Suvi-i kúvi ñɨvɨ ya̱ káchíꞌ ya̱ Jesús ntu̱ví kúvi re̱ꞌ Cristo, ya̱ ñani Ndiosíꞌ sáva tatúníꞌ-i nu̱u̱nꞌ ñɨ̱vɨ́. Jee ñɨvɨ yaꞌá kúvi ya̱ kénta-a si̱kɨ̱ꞌ Cristo, jee kúíchi iniꞌ ñɨvɨ vá tátáꞌ-ó Ndiosíꞌ jín se̱ꞌya re̱ꞌ.
Jee nta̱ká ñɨvɨ ya̱ kúíchi iniꞌ ráa Jesús, jee ni ntu̱ví íyó tátáꞌ-ó Ndiosíꞌ jín ráa. Jee ñɨvɨ jiáꞌayuꞌú ya̱ se̱ꞌya Ndiosíꞌ kúvi re̱ꞌ I̱toꞌoꞌ-o, jee suni íyó tátáꞌ-ó Ndiosíꞌ jín-i.
Chuꞌun va̱ꞌa rán iniꞌ ánímaꞌ rán tu̱ꞌun ya̱ ya nteso̱ꞌo rán ne̱ xíꞌnañúꞌún ya̱ ni̱nu̱ꞌ iniꞌ rán. Jee retú tu̱ꞌun nteso̱ꞌo rán ne̱ xíꞌnañúꞌún kínóo kutú-u ñúꞌún iniꞌ ánímaꞌ rán, saájee suni kino̱o kutú rán yɨ́ꞌɨ́ rán nu̱u̱nꞌ se̱ꞌya Ndiosíꞌ, jín nu̱u̱nꞌ maá tátáꞌ-ó Ndiosíꞌ.
Jee yaꞌá kúvi tu̱ꞌun na̱a̱ꞌ ya̱ nchi̱sóyuꞌú Ndiosíꞌ nu̱u̱nꞌ-ó: ya̱ kutekuꞌ-ó jín re̱ꞌ nɨ́ɨ́nkání.
Tée ni̱ꞌ rá tu̱ꞌun yaꞌá nu̱u̱nꞌ rán jie̱ꞌe̱ꞌ rá ñɨvɨ ya̱ núkú ráa ya̱ xináꞌví ráa ránoꞌó.
Soo ránoꞌó chi Ta̱chi̱ꞌ ííꞌ ya̱ nníꞌinꞌ rán nu̱u̱nꞌ Jesucristo kínóo kutú-u iniꞌ ránoꞌó. Jee saáva ntu̱ví jíniñúꞌún rán ya̱ xinéꞌénꞌ ni ɨɨn ñɨvɨ ránoꞌó ˻inka tu̱ꞌun˼, chi máá Ta̱chi̱ꞌ ííꞌ re̱ꞌ xínéꞌénꞌ ránoꞌó nta̱ká tiñu. Jee na̱a̱ꞌ re̱ꞌ, jee ntu túꞌún re̱ꞌ. Saájee kino̱o kutú rán kɨꞌɨ rán nu̱u̱nꞌ Cristo, sánikua̱ꞌ ya nxi̱néꞌénꞌ Ta̱chi̱ꞌ ííꞌ ránoꞌó.
Jee vitan ra, ránoꞌó ya̱ kúvi rán kuéntáꞌ se̱ꞌya ni̱ꞌ, kino̱o kutú rán kɨꞌɨ rán nu̱u̱nꞌ Cristo, sáva sáá kitu̱vi re̱ꞌ sáá niji re̱ꞌ ñɨ̱vɨ́ yaꞌá, jee kuneí iniꞌ-ó kuiñɨ-ó ichinúúnꞌ re̱ꞌ, jee nkúkanuun-ó nu̱u̱nꞌ re̱ꞌ sáá niji re̱ꞌ.
Jee nu̱u̱nꞌ ya̱ jíníꞌ rán ya̱ na̱a̱ꞌ ví re̱ꞌ, jee suni jíníꞌ rán ya̱ nta̱ká ñɨvɨ ya̱ sáꞌá nááꞌ, jee nsa̱ꞌá re̱ꞌ nna̱kaku jiáá ráa kúvi nijia ráa se̱ꞌya Ndiosíꞌ.
Rá ñɨvɨ ya̱ kúvi se̱ꞌya Ndiosíꞌ
Kune̱ꞌyá rán ya̱ na̱ ka̱ꞌ váꞌ ñúnúunꞌ ka̱ꞌ tátáꞌ-ó Ndiosíꞌ yó, ya̱ se̱ꞌya re̱ꞌ káꞌánꞌ re̱ꞌ yó, jee suvi kúvi nijia-ó. Jee rá ñɨvɨ jiáꞌnu ñujiínꞌ ñɨ̱vɨ́ yaꞌá ntu̱ví tɨ́ɨn kuéntáꞌ ráa ya̱ kúvi-ó se̱ꞌya Ndiosíꞌ, chi ntu jíníꞌ ráa re̱ꞌ.
Ránoꞌó ya̱ ñúnúunꞌ ni̱ꞌ, vitan jee se̱ꞌya Ndiosíꞌ kúvi-ó. Soo ntiáꞌan tu̱vi ná kúvi ya̱ koo maáó tiempúꞌ ichinúúnꞌ. Soo jíníꞌ-ó ya̱ sáá kitu̱vi Jesucristo niji re̱ꞌ, jee nuún koo-ó jín re̱ꞌ kuéntáꞌ íyó maáréꞌ, chi kuniꞌ-ó re̱ꞌ sánikua̱ꞌ íyó nijia re̱ꞌ.
Jee nta̱ká ñɨvɨ ya̱ íyó túꞌun neí iniꞌ ráa ya̱ saꞌá re̱ꞌ yaꞌá, jee násaꞌá ninuꞌun ráa maáráa, kuéntáꞌ íyó ninuꞌun maáréꞌ.
Jee nta̱ká ñɨvɨ ya̱ sáꞌá-a kua̱chi, jee síjíta ráa ley ya̱ tátúníꞌ Ndiosíꞌ, chi nu̱u̱nꞌ sáꞌá-ó kua̱chi kúvi ya̱ síjíta-ó tu̱ꞌun ya̱ tátúníꞌ re̱ꞌ.
Jee jíníꞌ rán ya̱ Jesús nkiji ñɨ̱vɨ́ yaꞌá sáva siíyo re̱ꞌ rá kua̱chi-ó. Jee ntu̱ví ná kua̱chi re̱ꞌ íyó.
Jee nta̱ká ñɨvɨ ya̱ kino̱o kutú ráa kɨꞌɨ ráa nu̱u̱nꞌ re̱ꞌ, ntu sáꞌá ráa kua̱chi.<sup>a</sup> Soo nta̱ká ñɨvɨ ya̱ jíka jín kua̱chi, jee ni ntiáꞌan kuniꞌ ráa re̱ꞌ, jee ni ntiáꞌan koo ma̱ni̱ꞌ ráa jín re̱ꞌ.
Ránoꞌó, ya̱ kúvi kuéntáꞌ se̱ꞌya ni̱ꞌ, koto jiáꞌa rán xináꞌví ni ɨɨn ñɨvɨ ránoꞌó, chi ñɨvɨ ya̱ sáꞌá na̱a̱ꞌ jee túvi nijinꞌ ya̱ ñɨvɨ na̱a̱ꞌ kúvi-i, kuéntáꞌ na̱a̱ꞌ maáréꞌ.
Soo ñɨvɨ ya̱ sáꞌá kua̱chi,<sup>b</sup> jee íñɨ́ ráa jín kui̱ꞌna̱ꞌ kúñáꞌnú. Chi kui̱ꞌna̱ꞌ kúñáꞌnú sáꞌá kua̱chi ne̱ tiempúꞌ xíꞌnañúꞌún. Jee jie̱ꞌe̱ꞌ yaꞌá kúvi ya̱ nkiji máá se̱ꞌya Ndiosíꞌ, sáva xináánꞌ re̱ꞌ rá tiñu ya̱ sáꞌá kui̱ꞌna̱ꞌ kúñáꞌnú.
Jee nta̱ká rá ñɨvɨ ya̱ nsa̱ꞌá Ndiosíꞌ ya̱ nna̱kaku ráa kúvi nijia ráa se̱ꞌya re̱ꞌ, jee ntu̱ví sáꞌá ráa kua̱chi.<sup>c</sup> Chi kínóo tiñu re̱ꞌ iniꞌ ráa sáva sama re̱ꞌ ráa sáni íyó maáréꞌ. Jee saáva ntu kúvi saꞌá ráa kua̱chi, chi nsa̱ꞌá re̱ꞌ ráa nna̱kaku ráa kúvi ráa se̱ꞌya re̱ꞌ.
Jee suꞌva túvi né ɨɨn nijia ví rá se̱ꞌya Ndiosíꞌ, jín né ɨɨn nijia ví rá se̱ꞌya kui̱ꞌna̱ꞌ kúñáꞌnú: nta̱ká ñɨvɨ ya̱ ntu jíka na̱a̱ꞌ jín ya̱ ntu ñúnúunꞌ ráa rá ñanitáꞌán ráa ya̱ yɨ́ꞌɨ́ nu̱u̱nꞌ Jesús, jee ntu̱ví kúvi ráa se̱ꞌya Ndiosíꞌ.
Kunu̱u̱nꞌ-ó ɨɨn inka táꞌán-ó
Jee koto sáꞌá-ó kuéntáꞌ nsa̱ꞌá Caín,<sup>d</sup> ya̱ ni̱ñɨ re̱ꞌ jín kui̱ꞌna̱ꞌ kúñáꞌnú, jee ñaꞌniꞌ re̱ꞌ ñaniꞌ re̱ꞌ. Jee, ¿na̱ jie̱ꞌe̱ꞌ chi ñaꞌniꞌ re̱ꞌ maa, résa? Chi rá tiñu ya̱ nsa̱ꞌá re̱ꞌ nkuvi ya̱ niváꞌa, jee rá tiñu nsa̱ꞌá ñaniꞌ re̱ꞌ nkuvi ya̱ naáꞌ.
Ránoꞌó ñaniꞌ ni̱ꞌ jín ku̱ꞌva ni̱ꞌ, koto kúsɨ́ɨ́n iniꞌ rán retú rá ñɨvɨ yɨ́ꞌɨ́ ñujiínꞌ jiáꞌnu ñɨvɨ ñɨ̱vɨ́ yaꞌá táꞌvi iniꞌ ráa néꞌyá ráa ránoꞌó.
Sú ñaꞌnu-ó suꞌva kuéntáꞌ ya̱ ni̱ꞌi̱ꞌ-ó nu̱u̱nꞌ Ndiosíꞌ, soo nxi̱nóo-ó ya̱ kuéntáꞌ níꞌiꞌ-ó sukuán jee nkenta kutekuꞌ-ó jín Ndiosíꞌ. Jee maáórán chi jíníꞌ-ó maa chi ñúnúunꞌ-ó rá ñanitáꞌán-ó. Jee ñɨvɨ ya̱ ntu ñúnúunꞌ rá ñanitáꞌán-ó, jee kínóo i̱i̱ꞌ ráa ya̱ kuéntáꞌ níꞌiꞌ ráa.
Jee nta̱ká rá ñɨvɨ ya̱ táꞌvi iniꞌ ráa néꞌyá ráa ñanitáꞌán ráa, jee nu̱u̱nꞌ Ndiosíꞌ kúvi ráa ñɨvɨ ya̱ sáꞌá ni̱yɨ. Jee jíníꞌ-ó ya̱ ni ɨɨn ñɨvɨ ya̱ sáꞌá ni̱yɨ, ntu ñúꞌún iniꞌ-i ni̱ꞌi̱nꞌ-i ya̱ kutekuꞌ-u nɨ́ɨ́nkání jín Ndiosíꞌ.
Suꞌva jee jíníꞌ-ó na̱sa kúvi ya̱ tu̱ꞌun kunu̱u̱nꞌ-ó, chi Jesús nna̱sokoꞌ re̱ꞌ maáréꞌ ni̱ꞌi̱ꞌ re̱ꞌ jie̱ꞌe̱ꞌ-ó. Jee suni suꞌva maáó ni ka̱ꞌ íyó nasokoꞌ-ó maáó jie̱ꞌe̱ꞌ rá ñanitáꞌán-ó ya̱ kúneí iniꞌ ráa Jesús, sú kuviꞌ-ó.
Soo né ni ɨɨn ñɨvɨ ya̱ kúmí-i rá nantíñú íyó ñɨ̱vɨ́ yaꞌá, jee jíníꞌ-i ya̱ kúmániꞌ ya̱ jíniñúꞌún ñanitáꞌán-a kutekuꞌ-u, soo nu̱u̱nꞌ kutú ánímaꞌ-a, ˻jee ni ntu̱náꞌ jiáꞌa-a ya̱ jíniñúꞌún ñanitáꞌán-a˼, ¿na̱sa kúvi ñúꞌún iniꞌ ñɨvɨ vá ya̱ sáꞌá Ndiosíꞌ ya̱ kunu̱u̱nꞌ-u, résa?
Ránoꞌó ya̱ kúvi kuéntáꞌ se̱ꞌya ni̱ꞌ, koto ñúnúunꞌ-ó jín kua̱chi tu̱ꞌun káꞌánꞌ-ó jín yuꞌú-ó, chisaꞌ kunu̱u̱nꞌ nijia-ó jín tiñu váꞌa saꞌá-ó.
Na̱sa kuneí iniꞌ-ó kuiñɨ-ó ichinúúnꞌ Ndiosíꞌ
Jie̱ꞌe̱ꞌ yaꞌá kuniꞌ-ó ya̱ íñɨ́-ó jín tu̱ꞌun na̱a̱ꞌ, jín jie̱ꞌe̱ꞌ yaꞌá suꞌva íyó kutú va̱ꞌa ánímaꞌ-ó ichinúúnꞌ re̱ꞌ.
Chi retú ñúꞌún kua̱chi iniꞌ ánímaꞌ-ó, soo kúñáꞌnú ka̱ꞌ ví Ndiosíꞌ nu̱u̱nꞌ ánímaꞌ-ó, ya̱ kunekáꞌnú iniꞌ re̱ꞌ ka̱ꞌ yó, jee jíníꞌ re̱ꞌ nɨꞌɨ.
Ránoꞌó ya̱ ñúnúunꞌ ni̱ꞌ, retú ntu ñúꞌún kua̱chi iniꞌ ánímaꞌ-ó, saájee kúneí iniꞌ-ó ichinúúnꞌ Ndiosíꞌ,
jee suni na̱ ni kúvi ya̱ ka̱ka̱nꞌ-ó nu̱u̱nꞌ re̱ꞌ, jee ni̱ꞌi̱nꞌ-ó maa nu̱u̱nꞌ re̱ꞌ, chi síkúnkuvi-ó ya̱ tátúníꞌ re̱ꞌ, chi sáꞌá-ó ya̱ kúváꞌa iniꞌ re̱ꞌ néꞌyá re̱ꞌ maa.
Jee yaꞌá kúvi tiñu ya̱ tátúníꞌ re̱ꞌ: ya̱ kuneí iniꞌ-ó se̱ꞌya re̱ꞌ Jesucristo, jín ya̱ kunu̱u̱nꞌ-ó ɨɨn inka táꞌán-ó, sánikua̱ꞌ nta̱túníꞌ re̱ꞌ nu̱u̱nꞌ-ó.
Jee ñɨvɨ ya̱ síkúnkuvi ya̱ tátúníꞌ Ndiosíꞌ, jee kínóo kutú ñɨvɨ vá yɨ́ꞌɨ́-ɨ nu̱u̱nꞌ re̱ꞌ, jín suni máá Ndiosíꞌ kínóo kutú re̱ꞌ yɨ́ꞌɨ́ re̱ꞌ iniꞌ-i. Jee jie̱ꞌe̱ꞌ ya̱ ntaji re̱ꞌ Ta̱chi̱ꞌ i̱i̱ꞌ re̱ꞌ yɨ́ꞌɨ́-ɨ iniꞌ-ó, saáva jíníꞌ-ó ya̱ kínóo kutú re̱ꞌ yɨ́ꞌɨ́ re̱ꞌ iniꞌ-ó.
Ta̱chi̱ꞌ ííꞌ Ndiosíꞌ jín inka ta̱chi̱ꞌ kénta si̱kɨ̱ꞌ Cristo
Ránoꞌó ya̱ ñúnúunꞌ ni̱ꞌ, koto jínúꞌ iniꞌ rán nta̱ká rá ñɨvɨ ya̱ káchíꞌ ráa ya̱ káꞌánꞌ ráa tu̱ꞌun njia̱ꞌa Ta̱chi̱ꞌ ííꞌ sákachiꞌ ráa. Chisaꞌ kototúníꞌ rán ráa, sáva nanukútúꞌun rán retú ta̱chi̱ꞌ njia̱ꞌa rá tu̱ꞌun káꞌánꞌ ráa kúvi Ta̱chi̱ꞌ ííꞌ ya̱ va̱ji ne̱ nu̱u̱nꞌ Ndiosíꞌ áxí ntu̱ví. Chi kue̱ꞌe̱ꞌ víꞌí ñɨvɨ jíkanuun ñɨ̱vɨ́ yaꞌá káꞌánꞌ ráa tuntúꞌún, ya̱ káchíꞌ ráa ya̱ kúvi ráa “profeta” ya̱ njia̱ꞌa Ndiosíꞌ tu̱ꞌun nu̱u̱nꞌ ráa káꞌánꞌ ráa maa.
Jee suꞌva kuniꞌ rán retú Ta̱chi̱ꞌ ííꞌ Ndiosíꞌ ví ya̱ njia̱ꞌa tu̱ꞌun káꞌánꞌ ñɨvɨ: Nta̱ká ñɨvɨ ya̱ jiáꞌayuꞌú ráa ya̱ Jesús kúvi Cristo, ya̱ ñani Ndiosíꞌ sáva tatúníꞌ re̱ꞌ nu̱u̱nꞌ ñɨ̱vɨ́, jín ya̱ nkenta kuvi re̱ꞌ te̱e jín yɨkɨkúñu re̱ꞌ nu̱u̱nꞌ ñɨ̱vɨ́ yaꞌá, jee Ta̱chi̱ꞌ ííꞌ Ndiosíꞌ ví ya̱ njia̱ꞌa tu̱ꞌun vá nu̱u̱nꞌ ráa.
Jee nta̱ká ñɨvɨ ya̱ ntu jiáꞌayuꞌú ráa suꞌva jie̱ꞌe̱ꞌ Jesús, nsú ne̱ nu̱u̱nꞌ Ndiosíꞌ va̱ji ta̱chi̱ꞌ njia̱ꞌa tu̱ꞌun káꞌánꞌ ráa. Jee suvi-i ví ta̱chi̱ꞌ ya̱ kénta si̱kɨ̱ꞌ Cristo, jee jie̱ꞌe̱ꞌ vá ya nteso̱ꞌo rán ya̱ kiji-i nu̱u̱nꞌ ñɨ̱vɨ́ yaꞌá. Jee vitan ya íyó-o ñɨ̱vɨ́ yaꞌá.
Ránoꞌó ya̱ kúvi kuéntáꞌ se̱ꞌya ni̱ꞌ, kúvi rán ñɨvɨ Ndiosíꞌ. Jee nku̱neí rán jín rá ñɨvɨ xínáꞌví vá, ya̱ ntu xínáꞌví ráa ránoꞌó, chi máá kúñáꞌnú ka̱ꞌ ví Ta̱chi̱ꞌ ííꞌ<sup>4:4</sup> Ndiosíꞌ ya̱ yɨ́ꞌɨ́ iniꞌ ánímaꞌ ránoꞌó, nsú ka̱ꞌ ta̱chi̱ꞌ kúneí jín rá ñɨvɨ yɨ́ꞌɨ́ ñujiínꞌ ñɨ̱vɨ́ yaꞌá.
Suviráa yɨ́ꞌɨ́ ñujiínꞌ ñɨ̱vɨ́ yaꞌá ya̱ ntu níkɨ́nꞌ ráa Ndiosíꞌ, saáva káꞌánꞌ ráa jie̱ꞌe̱ꞌ ñujiínꞌ ñɨ̱vɨ́ yaꞌá, ya̱ ntu va̱ji ne̱ nu̱u̱nꞌ Ndiosíꞌ. Jee rá ñɨvɨ ya̱ yɨ́ꞌɨ́ ichi ñɨ̱vɨ́ yaꞌá, tésóꞌo ñáꞌnú ráa rá tu̱ꞌun káꞌánꞌ rá ñɨvɨ vá.
Jee maáórán chi ñɨvɨ Ndiosíꞌ ví-ó. Jee ñɨvɨ ya̱ ma̱ni̱ꞌ jín Ndiosíꞌ, jee tésóꞌo ñáꞌnú ñɨvɨ vá rá tu̱ꞌun káchíꞌ-ó. Jee ñɨvɨ ya̱ ntu kúvi ñɨvɨ Ndiosíꞌ, ntu tésóꞌo ñáꞌnú ráa rá tu̱ꞌun káchíꞌ-ó. Jee jín yaꞌá jíníꞌ-ó né ɨɨn ví ñɨvɨ ya̱ yɨ́ꞌɨ́ Ta̱chi̱ꞌ ííꞌ iniꞌ-i ya̱ jiáꞌa ya̱ naáꞌ, jín né ɨɨn ñɨvɨ yɨ́ꞌɨ́ xi̱ntíín ta̱chi̱ꞌ túꞌún.
Ndiosíꞌ mánitu̱ꞌun ñúnúunꞌ ñúꞌún iniꞌ re̱ꞌ
Ránoꞌó ya̱ ñúnúunꞌ ni̱ꞌ, kunu̱u̱nꞌ-ó ɨɨn inka táꞌán-ó, chi tu̱ꞌun ñúnúunꞌ vá ví ya̱ va̱ji nu̱u̱nꞌ Ndiosíꞌ. Jee nta̱ká ñɨvɨ ya̱ ñúnúunꞌ ráa táꞌán ráa, jee nna̱kaku ráa nsa̱ꞌá Ndiosíꞌ, sáva kúvi nijia ráa se̱ꞌya re̱ꞌ, jee ma̱ni̱ꞌ ráa jín re̱ꞌ.
Jee ñɨvɨ ya̱ ntu̱ví ñúnúunꞌ-u táꞌán-a, jee ntu mániꞌ ñɨvɨ vá jín Ndiosíꞌ, chi mánitu̱ꞌun ñúnúunꞌ ñúꞌún iniꞌ Ndiosíꞌ.
Jee jie̱ꞌe̱ꞌ yaꞌá ntu̱vi nijinꞌ ya̱ ñúnúunꞌ Ndiosíꞌ yó, chi nchu̱ichí re̱ꞌ se̱ꞌya re̱ꞌ, ya̱ métúꞌún-u vá sɨ́ɨ́n íyó, nkiji-i iniꞌ ñɨ̱vɨ́ yaꞌá, sáva ni̱ꞌi̱nꞌ-ó ya̱ kutekuꞌ-ó nɨ́ɨ́nkání jín re̱ꞌ jie̱ꞌe̱ꞌ ya̱ nsa̱ꞌá se̱ꞌya re̱ꞌ.
Jee yaꞌá kúvi tu̱ꞌun ñúnúunꞌ: nsú jie̱ꞌe̱ꞌ ya̱ nñunu̱u̱nꞌ-ó Ndiosíꞌ, chisaꞌ maáréꞌ vá nñunu̱u̱nꞌ re̱ꞌ yó, jee nchu̱ichí re̱ꞌ se̱ꞌya re̱ꞌ nkiji-i, sáva so̱ko̱ꞌ-o maáa ya̱ kuviꞌ-i, sáva kunekáꞌnú iniꞌ Ndiosíꞌ kua̱chi-ó.
Ránoꞌó ya̱ ñúnúunꞌ ni̱ꞌ, nu̱u̱nꞌ nñunu̱u̱nꞌ Ndiosíꞌ yó suꞌva, jee suni íyó kunu̱u̱nꞌ-ó ɨɨn inka táꞌán-ó.
Ni ɨɨn ñɨvɨ ni ntiáꞌan né kuniꞌ kuitɨꞌ-ɨ Ndiosíꞌ. Soo nu̱u̱nꞌ ñúnúunꞌ-ó ɨɨn inka táꞌán-ó, jee kínóo kutú Ndiosíꞌ yɨ́ꞌɨ́-ɨ iniꞌ yó, jee sáꞌá re̱ꞌ ya̱ jíjia iniꞌ-ó jín tu̱ꞌun ñúnúunꞌ ñúꞌún iniꞌ-ó vá.
Jee ránuꞌuꞌ chi niniꞌ ránꞌ jee nástúvi ránꞌ ya̱ máá tátáꞌ-ó Ndiosíꞌ nchu̱ichí re̱ꞌ se̱ꞌya re̱ꞌ nkiji-i, sáva sikáku-u maáórán ya̱ kúvi-ó ñɨvɨ ñɨ̱vɨ́ yaꞌá jie̱ꞌe̱ꞌ xinóꞌo Ndiosíꞌ yó jie̱ꞌe̱ꞌ kua̱chi-ó.
Jee né ni ɨɨn ñɨvɨ ya̱ jiáꞌayuꞌú ya̱ se̱ꞌya Ndiosíꞌ ví Jesús, jee kínóo kutú Ndiosíꞌ yɨ́ꞌɨ́ re̱ꞌ iniꞌ ñɨvɨ vá, jee kínóo kutú ñɨvɨ vá yɨ́ꞌɨ́-ɨ nu̱u̱nꞌ re̱ꞌ.
Jee jíníꞌ-ó jee ínúꞌ iniꞌ-ó ya̱ ñúnúunꞌ Ndiosíꞌ yó. Chi mánitu̱ꞌun ñúnúunꞌ ñúꞌún iniꞌ Ndiosíꞌ. Jee ñɨvɨ kínóo kutú-u nu̱u̱nꞌ mánitu̱ꞌun ñúnúunꞌ-u, jee suvivá kínóo kutú-u yɨ́ꞌɨ́-ɨ nu̱u̱nꞌ re̱ꞌ, jee kínóo kutú Ndiosíꞌ yɨ́ꞌɨ́ re̱ꞌ iniꞌ ñɨvɨ vá.
Jee jín yaꞌá jíjia iniꞌ-ó jín tu̱ꞌun ñúnúunꞌ ñúꞌún iniꞌ-ó, sáva kuneí iniꞌ-ó ki̱vɨ̱ꞌ keꞌneꞌ re̱ꞌ kua̱chi ñɨvɨ ñɨ̱vɨ́, chi sáni jiáꞌnu Jesús, suꞌva jiáꞌnu-ó ñɨ̱vɨ́ yaꞌá.
Nu̱u̱nꞌ íyó mánitu̱ꞌun ñúnúunꞌ Ndiosíꞌ yó, ntu̱ví yúꞌví-ó nu̱u̱nꞌ re̱ꞌ, chisaꞌ nu̱u̱nꞌ ya̱ ñúnúunꞌ Ndiosíꞌ maáórán sííyo-o ya̱ yúꞌví-ó nu̱u̱nꞌ re̱ꞌ. Chi ya̱ yúꞌví ñɨvɨ va̱ji ne̱ nu̱u̱nꞌ ya̱ xinóꞌo re̱ꞌ ráa jie̱ꞌe̱ꞌ kua̱chi ráa. Jee ñɨvɨ ya̱ yúꞌví, jee ntiáꞌan kujia va̱ꞌa iniꞌ-i ya̱ kuneí iniꞌ-i ya̱ ñúnúunꞌ Ndiosíꞌ maa.<sup>a</sup>
Jee maáó chi ñúnúunꞌ-ó ˻Ndiosíꞌ jín ñɨvɨ˼, chi xíꞌna maáréꞌ ka̱ꞌ vá nñunu̱u̱nꞌ re̱ꞌ yó.
Jee retú né ni ɨɨn ñɨvɨ kachiꞌ: “Maáníꞌ ñúnúunꞌ ni̱ꞌ Ndiosíꞌ”, jee retú táꞌvi iniꞌ-i néꞌyá-a ñanitáꞌán-a, jee ñɨvɨ túꞌún ví-i. Chi ñɨvɨ ya̱ ntu ñúnúunꞌ-u táꞌán-a ya̱ jíníꞌ-i jín nchinúún-u, jee ntu kúvi kunu̱u̱nꞌ-u Ndiosíꞌ ya̱ ntiáꞌan kuniꞌ-i re̱ꞌ jín nchinúún-u.
Jee tu̱ꞌun yaꞌá nta̱túníꞌ Jesús nu̱u̱nꞌ-ó, ya̱ ɨɨn ñɨvɨ ya̱ ñúnúunꞌ-u Ndiosíꞌ, jee suni kunu̱u̱nꞌ-u ñanitáꞌán-a.
Ya̱ kúneí-ó si̱kɨ̱ꞌ ya̱ niva̱ꞌa íyó iniꞌ ñɨ̱vɨ́ yaꞌá
Nta̱ká ñɨvɨ ya̱ jínúꞌ iniꞌ ya̱ Jesús ví Cristo, ya̱ ñani Ndiosíꞌ sáva tatúníꞌ nu̱u̱nꞌ ñɨ̱vɨ́, jee suviráa sáꞌá Ndiosíꞌ ya̱ nna̱kaku ráa kúvi nijia ráa se̱ꞌya re̱ꞌ. Jee nta̱ká ñɨvɨ ya̱ ñúnúunꞌ ráa maáréꞌ ya̱ kúvi tátáꞌ ráa, jee suni ñúnúunꞌ ráa rá inka ñɨvɨ ya̱ nsa̱ꞌá re̱ꞌ ya̱ nna̱kaku ráa kúvi ráa se̱ꞌya re̱ꞌ.
Jee jie̱ꞌe̱ꞌ yaꞌá jíníꞌ-ó ya̱ ñúnúun-ó rá se̱ꞌya Ndiosíꞌ, sáá ñúnúun-ó Ndiosíꞌ, jee síkúnkuvi-ó rá tu̱ꞌun nta̱túníꞌ re̱ꞌ.
Chi tu̱ꞌun ñúnúun-ó Ndiosíꞌ kúvi yaꞌá ya̱ síkúnkuvi-ó rá tu̱ꞌun nta̱túníꞌ re̱ꞌ. Jee rá tiñu nta̱túníꞌ re̱ꞌ chi nsáꞌ véi ví-i.
Chi nta̱ká ñɨvɨ ya̱ nsa̱ꞌá Ndiosíꞌ ya̱ nna̱kaku ráa kúvi nijia ráa se̱ꞌya re̱ꞌ, jee kúneí ráa si̱kɨ̱ꞌ ñujiínꞌ ñɨ̱vɨ́ yaꞌá, ya̱ ntu yɨ́ꞌɨ́ vá xi̱ntíín Ndiosíꞌ. Jee tu̱ꞌun kúneí iniꞌ-ó Jesús vá kúvi fesáꞌ ya̱ kúneí-ó si̱kɨ̱ꞌ ñujiínꞌ ñɨ̱vɨ́ yaꞌá.
¿Né ɨɨn ví ya̱ kúneí si̱kɨ̱ꞌ ñujiínꞌ ñɨ̱vɨ́ yaꞌá, ya̱ ntu sáꞌá-a vá, résa? Suvivá kúvi ñɨvɨ ya̱ jínúꞌ iniꞌ-i ya̱ Jesús ví máá se̱ꞌya Ndiosíꞌ.
Tu̱ꞌun jiáꞌa ya̱ naáꞌ jie̱ꞌe̱ꞌ se̱ꞌya Ndiosíꞌ
Jee suvire̱ꞌ kúvi Jesús ya̱ nkiji re̱ꞌ ˻jee túvi ya̱ kúvi re̱ꞌ˼ Cristo sáá ña̱nuté re̱ꞌ jín nute, jee ñatɨ ni̱ñɨ̱ꞌ re̱ꞌ sáá ni̱ꞌi̱ꞌ re̱ꞌ nu̱u̱nꞌ kurúsiꞌ jie̱ꞌe̱ꞌ-ó. Jee nsáꞌ kua̱chi kuitɨꞌ ña̱nuté re̱ꞌ jín nute, chisaꞌ suni ñatɨ ni̱ñɨ̱ꞌ re̱ꞌ nu̱u̱nꞌ kurúsiꞌ. Jee máá Ta̱chi̱ꞌ ííꞌ Ndiosíꞌ ví ya̱ jiáꞌa ya̱ naáꞌ jie̱ꞌe̱ꞌ yaꞌá, chi mánitu̱ꞌun íyó na̱a̱ꞌ ñúꞌún iniꞌ re̱ꞌ.
Chi ˻ne̱ antivɨ́ nu̱u̱nꞌ nééꞌ Ndiosíꞌ˼ íyó u̱ni̱ꞌ ya̱ jiáꞌa ráa ya̱ naáꞌ jie̱ꞌe̱ꞌ tu̱ꞌun yaꞌá: ˻máá tátáꞌ-ó Ndiosíꞌ, jín máá Jesús, ya̱ naní tu̱ꞌun vá, jín Ta̱chi̱ꞌ ííꞌ re̱ꞌ. Jee ni núníꞌ ráa yaꞌá ɨɨn nuún ni jiáꞌa ráa ya̱ naáꞌ.˼<sup>a</sup>
Jee íyó u̱ni̱ꞌ ˻iniꞌ ñɨ̱vɨ́ yaꞌá˼ ya̱ jiáꞌa ráa ya̱ naáꞌ ˻ya̱ máá se̱ꞌya Ndiosíꞌ ví Jesús˼: Máá Ta̱chi̱ꞌ ííꞌ Ndiosíꞌ, jín nute ya̱ ña̱nuté Jesús, jín ni̱ñɨ̱ꞌ re̱ꞌ ya̱ ñatɨ-ɨ. Jee ni núníꞌ ráa yaꞌá ɨɨn nuún ni jiáꞌa ráa ya̱ naáꞌ.
Jee nu̱u̱nꞌ ya̱ tɨ́ɨn kuéntáꞌ-ó tu̱ꞌun jiáꞌa rá ñɨvɨ ya̱ naáꞌ, soo ya̱ ñáꞌnú ka̱ꞌ ví tu̱ꞌun na̱a̱ꞌ jiáꞌa Ndiosíꞌ, chi tu̱ꞌun na̱a̱ꞌ Ndiosíꞌ ví yaꞌá, chi njia̱ꞌa re̱ꞌ ya̱ naáꞌ jie̱ꞌe̱ꞌ se̱ꞌya re̱ꞌ.
Jee ñɨvɨ ya̱ kúneí iniꞌ ráa se̱ꞌya Ndiosíꞌ, jee ñúꞌún ya̱ naáꞌ jiáꞌa Ndiosíꞌ iniꞌ ánímaꞌ ñɨvɨ vá. Jee ñɨvɨ ya̱ ntu jínúꞌ iniꞌ ráa Ndiosíꞌ, jee nátatúꞌún ñɨvɨ vá re̱ꞌ, chi ntu ínúꞌ iniꞌ ráa tu̱ꞌun na̱a̱ꞌ ya̱ njiáꞌa re̱ꞌ jie̱ꞌe̱ꞌ se̱ꞌya re̱ꞌ.
Jee tu̱ꞌun na̱a̱ꞌ jiáꞌa re̱ꞌ ví yaꞌá: ya̱ ntaji Ndiosíꞌ ya̱ kutekuꞌ-ó nɨ́ɨ́nkání jín re̱ꞌ. Jee níꞌínꞌ ñɨvɨ kutekuꞌ ráa jín re̱ꞌ jie̱ꞌe̱ꞌ yɨ́ꞌɨ́ ráa naꞌá se̱ꞌya re̱ꞌ.
Jee ñɨvɨ ya̱ íyó jín se̱ꞌya Ndiosíꞌ, jee tékúꞌ-u jín re̱ꞌ. Jee ñɨvɨ ya̱ ntu̱ví íyó jín se̱ꞌya re̱ꞌ, jee ntu tékúꞌ-u jín re̱ꞌ.
Nákutíñú Juan ntíꞌ ka̱ꞌ jee nɨꞌɨ re̱ꞌ
Rá tu̱ꞌun yaꞌá ntee ni̱ꞌ nu̱u̱nꞌ ránoꞌó ya̱ kúneí iniꞌ rán se̱ꞌya Ndiosíꞌ, sáva kukáꞌnú na̱a̱ꞌ iniꞌ rán ya̱ ya tékúꞌ rán nɨ́ɨ́nkání jín re̱ꞌ.
Jee kúneí iniꞌ-ó Ndiosíꞌ ya̱ retú jíkánꞌ-ó na̱ ni kúvi nu̱u̱nꞌ re̱ꞌ, ya̱ nkúvi sánikua̱ꞌ kuíni re̱ꞌ, jee tésóꞌo ñáꞌnú re̱ꞌ maa.
Jee retú jíníꞌ-ó ya̱ tésóꞌo ñáꞌnú re̱ꞌ na̱ ni jíkánꞌ-ó nu̱u̱nꞌ re̱ꞌ, jee jíníꞌ-ó ya̱ ya nni̱ꞌi̱nꞌ-ó ya̱ níkanꞌ-ó nu̱u̱nꞌ re̱ꞌ.
Retú né ni ɨɨn rán néꞌyá-a ya̱ sáꞌá ɨɨn ñanitáꞌán-a kua̱chi, ya̱ nsáꞌ sáꞌá kua̱chi vá ya̱ koo kuéntáꞌ níꞌiꞌ ñanitáꞌán vá nu̱u̱nꞌ Ndiosíꞌ, jee ka̱ka̱nꞌ táꞌvíꞌ-i nu̱u̱nꞌ Ndiosíꞌ jie̱ꞌe̱ꞌ ñanitáꞌán vá. Jee Ndiosíꞌ saꞌá ya̱ koo kuéntáꞌ natekuꞌ ñanitáꞌán vá nu̱u̱nꞌ re̱ꞌ, retú ntu kúvi kua̱chi ya̱ ni̱ꞌi̱nꞌ ñanitáꞌán vá ya̱ kuviꞌ-i nu̱u̱nꞌ re̱ꞌ. Chi íyó kua̱chi ya̱ jíꞌíꞌ ñɨvɨ nu̱u̱nꞌ Ndiosíꞌ. Jee nsáꞌ káchíꞌ ni̱ꞌ ya̱ ka̱ka̱nꞌ táꞌvíꞌ rán jie̱ꞌe̱ꞌ rá ñɨvɨ ya̱ sáꞌá kua̱chi yaꞌá.<sup>5:16</sup>
Nta̱ká tiñu niva̱ꞌa kúvi-i kua̱chi. Soo íyó kua̱chi ya̱ nsáꞌ sáꞌá-a ya̱ kuviꞌ ráa.
Jee jíníꞌ-ó ya kúvi-ó ñɨvɨ Ndiosíꞌ, jín ya̱ kua̱íyó kuitɨꞌ rá ˻inka˼ ñɨvɨ ñɨ̱vɨ́ yaꞌá ya̱ ntu yɨ́ꞌɨ́ ráa nu̱u̱nꞌ re̱ꞌ, yɨ́ꞌɨ́ ráa chi̱ji xi̱ntíín kui̱ꞌna̱ꞌ kúñáꞌnú.
Soo jíníꞌ-ó ya̱ nkiji se̱ꞌya Ndiosíꞌ, jee nsa̱ꞌá re̱ꞌ ya̱ ki̱ku̱ꞌun iniꞌ-ó, sáva kuniꞌ-ó maáréꞌ ya̱ kúvi nijia re̱ꞌ Ndiosíꞌ. Jee yɨ́ꞌɨ́-ó iniꞌ naꞌá maáréꞌ ya̱ kúvi nijia Ndiosíꞌ. Yɨ́ꞌɨ́-ó naꞌá se̱ꞌya re̱ꞌ, Jesucristo. Suvivá kúvi nijia-a Ndiosíꞌ, jee maáa ví ya̱ sáꞌá-a ya̱ kutekuꞌ-ó nɨ́ɨ́nkání jín Ndiosíꞌ.
Ránoꞌó ya̱ kúvi kuéntáꞌ rá se̱ꞌya ni̱ꞌ, kumí rán maárán ya̱ chusává rán maárán nu̱u̱nꞌ rá santúꞌ chi nsú Ndiosíꞌ ví ráa. Suꞌva koo. Amén.
Tutuꞌ úvíꞌ ntee Apóstol Juan
Tu̱ꞌun na̱a̱ꞌ jín tu̱ꞌun ñúnúunꞌ
Nuꞌuꞌ, ˻Juan˼ ya̱ kúvi ni̱ꞌ ˻ɨɨn rá˼ te̱e kúñáꞌnú nu̱u̱nꞌ rá ñɨvɨ kúneí iniꞌ Jesús, tée ni̱ꞌ tutuꞌ yaꞌá nu̱u̱nꞌ ñaꞌan<sup>1:1</sup> ya̱ nka̱ji Ndiosíꞌ, jín suni nu̱u̱nꞌ rá se̱ꞌya ña, ya̱ ñúnúunꞌ nijia ni̱ꞌ. Jee nsáꞌ kua̱chi métúꞌún nuꞌuꞌ ni̱ꞌ, chi suni nta̱ká rá ñɨvɨ ya̱ ntɨɨn tu̱ꞌun na̱a̱ꞌ Jesús ñúnúunꞌ ráa ránoꞌó,
chi tu̱ꞌun na̱a̱ꞌ ñúꞌún kutú iniꞌ ánímaꞌ-ó, jee kuꞌun-u iniꞌ-ó nɨ́ɨ́nkání.
Tátáꞌ-ó Ndiosíꞌ jín Jesucristo, ya̱ kúvi se̱ꞌya tátáꞌ-ó. Na̱ ka̱ꞌ íyó mániꞌ iniꞌ ráa ka̱ꞌ néꞌyá ráa ránoꞌó; jín ya̱ kunáꞌví iniꞌ ráa ránoꞌó; jín ya̱ saꞌá ráa ya̱ kuneeꞌ va̱ꞌa rán, sáni kúvi tu̱ꞌun na̱a̱ꞌ jín ya̱ ñúnúunꞌ ráa ránoꞌó.
Kúsɨ́ɨꞌ víꞌí iniꞌ ánímaꞌ ni̱ꞌ, chi nku̱káꞌnú iniꞌ ni̱ꞌ ya̱ sava rá se̱ꞌya nú jíka ráa jín tu̱ꞌun na̱a̱ꞌ, sánikua̱ꞌ nta̱túníꞌ tátáꞌ-ó Ndiosíꞌ nu̱u̱nꞌ-ó.
Nánáꞌ, vitan jee jíkánꞌ táꞌvíꞌ ni̱ꞌ nu̱u̱nꞌ nú ya̱ kunuunꞌ-ó ɨɨn inka táꞌán-ó. Nsú tiñu jiáá ví yaꞌá ya̱ tátúníꞌ Ndiosíꞌ, chisaꞌ suvi-i kúvi tu̱ꞌun ya̱ nníꞌinꞌ-ó ne̱ tiempúꞌ xíꞌnañúꞌún ya̱ nki̱jiéꞌé ni̱nu̱ꞌ iniꞌ-ó.
Jee ya̱ tu̱ꞌun ñúnúunꞌ-ó Ndiosíꞌ jín táꞌán-ó, yaꞌá kúvi ya̱ jíka-ó sánikua̱ꞌ rá tiñu ya̱ nta̱túníꞌ re̱ꞌ nu̱u̱nꞌ-ó. Jee yaꞌá kúvi máá tiñu ya̱ nta̱túníꞌ re̱ꞌ ya̱ nteso̱ꞌo rán ne̱ ki̱vɨ̱ꞌ xíꞌnañúꞌún ya̱ nki̱jiéꞌé ni̱nu̱ꞌ iniꞌ rán: Ya̱ kaka-ó jín tu̱ꞌun kunu̱u̱nꞌ.
Jie̱ꞌe̱ꞌ rá te̱e xínáꞌví
Chi kue̱ꞌe̱ꞌ ñɨvɨ xínáꞌví jíkanuun ñɨ̱vɨ́ yaꞌá, ya̱ ntu jiáꞌayuꞌú ráa ya̱ Jesucristo nkenta kúvi re̱ꞌ te̱e jín yɨkɨkúñu re̱ꞌ nu̱u̱nꞌ ñɨ̱vɨ́ yaꞌá. Suvivá kúvi ñɨvɨ tuꞌva yuꞌú jín ñɨvɨ ya̱ kénta si̱kɨ̱ꞌ Cristo.
Kumí rán maárán, sáva nsúkuíta rán rá ta̱ꞌvi̱ꞌ jie̱ꞌe̱ꞌ nsa̱ꞌá rán tiñu váꞌa, chisaꞌ sáva ni̱ꞌi̱nꞌ nɨ́ɨ́n rán ta̱ꞌvi̱ꞌ rán ya̱ taji Ndiosíꞌ.
Nta̱ká ñɨvɨ ya̱ jiáꞌa ka̱ꞌ nu̱u̱nꞌ tu̱ꞌun na̱a̱ꞌ, jee ntu kínóo kutú ráa jín tu̱ꞌun nxi̱néꞌénꞌ Cristo, jee ntu̱ví íyó tátáꞌ-ó Ndiosíꞌ jín ráa. Jee ñɨvɨ ya̱ kínóo kutú-u jín tu̱ꞌun vá jee tátáꞌ-ó Ndiosíꞌ jín suni máá se̱ꞌya re̱ꞌ íyó ráa jín ñɨvɨ vá.
Jee retú né ni ɨɨn ñɨvɨ va̱ji nu̱u̱nꞌ rán, jee retú nsú tu̱ꞌun yaꞌá va̱ji-i xinéꞌénꞌ-e, jee koto jiáꞌa rán ntíꞌ veꞌi kino̱o ñɨvɨ vá, jee ni koto káꞌánꞌ jiaꞌú rán jín ráa.
Chi ñɨvɨ ya̱ káꞌánꞌ jiaꞌú jín ñɨvɨ vá, jee chíneí táꞌán-a jín ñɨvɨ vá saꞌá tiñu niváꞌa.
Tu̱ꞌun nu̱u̱nꞌ nɨ́ꞌɨ
Íyó kue̱ꞌe̱ꞌ na̱ tu̱ꞌun tee ni̱ꞌ nu̱u̱nꞌ rán, soo ntu kuíni ni̱ꞌ tee ni̱ꞌ maa jín “tinta” nu̱u̱nꞌ tutuꞌ, chi íyó tu̱ꞌun neí iniꞌ ni̱ꞌ ya̱ kua̱jiane̱ꞌyá ni̱ꞌ ránoꞌó, jee káꞌánꞌ máá maáó, sáva ji̱nu iniꞌ ni̱ꞌ ya̱ kusɨ̱ɨ̱ꞌ iniꞌ ánímaꞌ-ó.
Rá se̱ꞌya ku̱ꞌvi̱ꞌ nú,<sup>a</sup> ya̱ nka̱ji Ndiosíꞌ, tájí ráa tu̱ꞌun jíkátu̱ꞌún ráa ránoꞌó. Suꞌva koo, Amén.
Tutuꞌ úníꞌ ya̱̱ ntee Apóstol Juan
Tu̱ꞌun ya̱ káꞌánꞌ va̱ꞌa jie̱ꞌe̱ꞌ te̱e naní Gayo
Nuꞌuꞌ, ya̱ kúvi ni̱ꞌ te̱e ñáꞌnú nu̱u̱nꞌ rá ñɨvɨ kúneí iniꞌ Jesús, tée ni̱ꞌ tutuꞌ yaꞌá nu̱u̱nꞌ noꞌó, Gayo, ya̱ ma̱ni̱ꞌ jín ni̱ꞌ, ya̱ ñúnúunꞌ nijia ni̱ꞌ.
Noꞌó, ya̱ ñúnúunꞌ ni̱ꞌ, jíkánꞌ táꞌvíꞌ ni̱ꞌ nu̱u̱nꞌ Ndiosíꞌ ya̱ va̱ꞌa kɨ̱ꞌɨ̱nꞌ jín nú nta̱ká nu̱u̱nꞌ tiñu ya̱ saꞌá nú, jín ya̱ koo va̱ꞌa nú nkúkuꞌviꞌ nú, kuéntáꞌ kua̱ꞌa̱nꞌ va̱ꞌa jín ánímaꞌ nú chi jiáꞌnu nú ichi na̱a̱ꞌ nu̱u̱nꞌ Ndiosíꞌ.
Chi nnusɨ̱ɨ̱ꞌ víꞌí iniꞌ ni̱ꞌ sáá nkiji sava rá ñanitáꞌán-ó, jee ntaji ráa tu̱ꞌun na̱a̱ꞌ nu̱u̱nꞌ ni̱ꞌ ya̱ síkúnkuvi na̱a̱ꞌ nú tu̱ꞌun na̱a̱ꞌ, chi jíka nú jín tu̱ꞌun na̱a̱ꞌ Jesús.
Ntu̱ví ka̱ꞌ ná inka jie̱ꞌe̱ꞌ kusɨ̱ɨ̱ꞌ ka̱ꞌ iniꞌ ni̱ꞌ nsú ka̱ꞌ ya̱ tésóꞌo ni̱ꞌ ya̱ rá ñɨvɨ, ya̱ kúvi kuéntáꞌ se̱ꞌya ni̱ꞌ, jíka ráa jín tu̱ꞌun na̱a̱ꞌ.
Noꞌó ya̱ ñúnúunꞌ ni̱ꞌ, na̱a̱ꞌ sáꞌá nú nu̱u̱nꞌ Ndiosíꞌ sáá chíneí chítuvi nú rá ñanitáꞌán-ó ya̱ yɨ́ꞌɨ́ ichi Jesús, sú ntu jíníꞌ nú ráa.
Suviráa vá njia̱ꞌa tu̱ꞌun na̱a̱ꞌ jie̱ꞌe̱ꞌ nú nu̱u̱nꞌ rá ñɨvɨ ya̱ ínúꞌ iniꞌ Jesús, ya̱ kútútú yaꞌá, jee nkachiꞌ ráa ya̱ ñúnúunꞌ nú ráa. Jee va̱ꞌa saꞌá nú nu̱u̱nꞌ chineí nú ráa jie̱ꞌe̱ꞌ ya̱ jíniñúꞌún ráa, sáva kɨ̱ꞌɨ̱nꞌ ráa nu̱u̱nꞌ kɨ̱ꞌɨ̱nꞌ ráa, sánikua̱ꞌ kuíni Ndiosíꞌ.
Saáva suvió íyó chineí-ó koto-ó rá ñɨvɨ sáꞌá suꞌva, sáva kenta-ó kuvi-ó ñɨvɨ táꞌán sátíñú-ó jín ráa ya̱ síkúténuun ráa tu̱ꞌun na̱a̱ꞌ Jesús.
Tu̱ꞌun ya̱ niváꞌa jiáꞌnu Diótrefes
Ntee ni̱ꞌ tutuꞌ nu̱u̱nꞌ rá ñɨvɨ kúneí iniꞌ ráa Jesús ya̱ kútútú i̱ña̱ꞌ, soo Diótrefes chi ntu tɨ́ɨn kuéntáꞌ re̱ꞌ tiñu níso ráníꞌ, chi táꞌánꞌ iniꞌ re̱ꞌ kúñáꞌnú re̱ꞌ ka̱ꞌ nu̱u̱nꞌ ráa.
Saáva sáá kenta ni̱ꞌ yukuán, jee xináku ni̱ꞌ si̱kɨ̱ꞌ tiñu sáꞌá re̱ꞌ. Chi nékáíyó káꞌánꞌ re̱ꞌ tu̱ꞌun niva̱ꞌa si̱kɨ̱ꞌ ráníꞌ. Jee nsú kua̱chi jín rá tiñu yaꞌá kúváꞌa iniꞌ re̱ꞌ, chi ni ntu jiáꞌa re̱ꞌ veꞌi re̱ꞌ ki̱vɨ rá ñanitáꞌán vá. Jee jiásɨ́ꞌ re̱ꞌ nu̱u̱nꞌ rá ñɨvɨ ya̱ kuíni ráa ku̱ꞌva ráa veꞌi ráa ki̱vɨ rá ñanitáꞌán vá, jee táváꞌ re̱ꞌ ráa nteñu rá táꞌán ráa ya̱ kúneí iniꞌ ráa Jesús, ya̱ ntu jiáꞌa re̱ꞌ kútútú ráa jín rá táꞌán ráa.
Noꞌó Gayo, ya̱ ñúnúunꞌ ni̱ꞌ, koto nuún sáꞌá nú kuénta̱ꞌ ya̱ niváꞌa sáꞌá ñɨvɨ. Chisaꞌ nuún saꞌá nú kuéntáꞌ ya̱ váꞌa sáꞌá ñɨvɨ. Chi ñɨvɨ ya̱ sáꞌá ya̱ váꞌa jee se̱ꞌya Ndiosíꞌ ví nijia-a ˻chi nuún sáꞌá-a kua̱ꞌ tátáꞌ-a˼. Soo ñɨvɨ ya̱ sáꞌá tiñu niváꞌa, jee ntiáꞌan kuniꞌ-i Ndiosíꞌ.
Ichi váꞌa jíka Demetrio
Nta̱ká ñɨvɨ jiáꞌa tu̱ꞌun na̱a̱ꞌ jie̱ꞌe̱ꞌ va̱ꞌa sáꞌá Demetrio. Jee ne̱ tu̱ꞌun na̱a̱ꞌ Jesús stúvi ya̱ jiáꞌnu na̱a̱ꞌ re̱ꞌ sáni káchíꞌ tu̱ꞌun vá. Jee suni jiáꞌa ráníꞌ ya̱ naáꞌ ya̱ va̱ꞌa jiáꞌnu re̱ꞌ. Jee jíníꞌ nú ya̱ tu̱ꞌun na̱a̱ꞌ ví tu̱ꞌun jiáꞌa ránꞌ.
Tu̱ꞌun nu̱u̱nꞌ nɨ́ꞌɨ
Íyó kue̱ꞌe̱ꞌ na̱ tu̱ꞌun tee ni̱ꞌ nu̱u̱nꞌ nú, soo ntu kuíni ni̱ꞌ tee ni̱ꞌ maa jín tinta nu̱u̱nꞌ tutuꞌ,
chi íyó tu̱ꞌun neí iniꞌ ni̱ꞌ ya̱ ñamani kua̱jiane̱ꞌyá ni̱ꞌ noꞌó, jee kaꞌanꞌ máá maáó.
Na̱ ka̱ꞌ kuneeꞌ va̱ꞌa nú ka̱ꞌ. Rá ñaniꞌ yaꞌá ya̱ ma̱ni̱ꞌ jín-ó, tájí ráa tu̱ꞌun ya̱ jíkátu̱ꞌún ráa jie̱ꞌe̱ꞌ noꞌó. Jee ku̱ꞌva nú tu̱ꞌun ni̱ꞌ nu̱u̱nꞌ ta ɨɨn rá ñaniꞌ, ya̱ ma̱ni̱ꞌ jín-ó ya̱ íyó i̱ña̱ꞌ, ya̱ jíkátu̱ꞌún ni̱ꞌ jie̱ꞌe̱ꞌ ráa.
